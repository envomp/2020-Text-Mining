<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> 1988 sündmused </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> 1988 sündmused </head>
<p> <bibl> <author> <s> Olev Remsu </s> </author> </bibl> </p><div2 type="alaosa"><head> KEVAD HIINAS </head>
<p> <s> Hiina ainus riik maailmas , mille ajalugu on kestnud rohkem kui 4000 aastat katkestamatult . </s> <s> Hiinas on olnud suuri segadusaegasid , on peetud pikki ja veriseid sõdu , on olnud ühekorraga mitu keisrit ja mitu riiki , Hiina on olnud võõrvallutajate võimu all , aga kunagi pole olnud sellist aega , et Hiinat ja hiina kultuuri poleks olnud olemas , nagu ei ole enam Mesopotaamiat , vanu juudi riike , Muinas-Egiptust , Muinas-Kreekat , Roomat ja Bütsantsi , ning nende kultuuridki on tänaseks välja surnud . </s> </p>
<p> <s> Tänase Kreeka ja Muinas-Kreeka ( Hellase ) , tänase Egiptuse ja Muinas-Egiptuse vahel haigutab paarituhandeaastane tühjus . </s> </p>
<p> <s> Itaalias on aetud taga uhkust ning tehtud katseid siduda tänapäeva identiteeti vana Rooma identiteediga , aga sellest pole midagi välja tulnud – mis kokku ei sobi , see ei sobi kokku ka kõige suurema punnitamisega . </s> </p>
<p> <s> Hiinas pole vaja niisuguseid katseid teha , sest vana ja tänase Hiina vahel ei ole mingit tühjust . </s> <s> Pikk , väärikas ja katkestamatu ajalugu on Hiina identiteedi üks tähtsamaid osiseid . </s> <s> Oma 4000 aasta jooksul on Hiina olnud maailmas liider umbes 3500 aastat . </s> </p>
<p> <s> Kuidas me seda teame ? </s> </p>
<p> <s> Seda , kas keegi on või ei ole maailmas liider , saame öelda alles pikalt distantsilt , alles siis , kui me näeme , et ülejäänud maailm on tõesti tükk aega liikunud sinnapoole , kus see või teine kultuur oli pikalt ees . </s> </p>
<p> <s> Nõnda võime täna kindlalt öelda , et aastal 1000 e.Kr. liikus kogu ülejäänud maailma arenenum osa selles suunas või oli juba jõudnud sinna , kus Hiina oli 500 aastat varem , seega aastal 1500 e.Kr. </s> <s> Täna teame ka , et aastal 1000 m.a.j. liikus maailm selles suunas , kus Hiina oli aastal 500 m.a.j. </s> <s> Vaadates tänase pilguga aastat 1500 , tekib meil Hiina liidrikohas juba kahtlusi ; me võime öelda , et Hiina tammus toona nagu paigal ning et Hiina ja Euroopa ei liikunud enam ühel ja samal kursil . </s> </p>
<p> <s> Euroopa oli tegemas oma otsustavat pööret tänapäevaste ühiskonnasuhete poole , sõjanduse , kaubanduse ja tööstuse kiire arendamise suunas . </s> <s> Maailma aeglane areng hakkas lõppema , Euroopa kutsus kõiki võidujooksule , millest Hiina algul eemale jäi . </s> </p>
<p> <s> Miks ? </s> </p>
<p> <s> On üldiseks kombeks muud maailma ja Hiinat vastandada . </s> <s> See komme on nii Hiina-poolne kui ka muust maailmast lähtuv . </s> </p>
<p> <s> Sellel , kes on 3500 aastat olnud maailmas liider , on muidugi raske uskuda , et ka mujal võib midagi head ja eeskujuväärset olla . </s> <s> Eurooplastele ja euroopa kultuuri pinnal võrsunud muule maailmale on Hiina olnud üsna kauge ja mõneti võõrastav põhjusel , et hiina keel , kultuur ja inimsuhted on olnud mõistetamatud . </s> </p>
<p> <s> Tänaseks on kõik muutunud . </s> <s> Hiina on hakanud eeskuju võtma muust maailmast , seda isegi nii võimsalt , et me võime näha kiiremat amerikaniseerumist kui mujal . </s> </p>
<p> <s> Hiina kultuuriline eripära on aga osavalt muudetud turismimagnetiks , mis just liidab inimesi , sest kutsub Hiinasse umbes 55 miljonit inimest aastas . </s> <s> ( Rohkem välisturiste käib ainult Hispaanias . ) </s> </p>
<p> <s> Mina jõudsin Hiinas arusaamisele , et hiinlane ei erine oma mõttelaadilt ning suhtumiselt maailma ja iseenda asjadesse millegi poolest eurooplasest , kaasa arvatud eestlasest . </s> <s> Hiina vastandamine muule maailmale on ksenofoobne , vahest isegi pisut rassistlik nähtus . </s> </p></div2><div2 type="alaosa"><head> ETTE AMEERIKAST </head>
<p> <s> Kes on tänase päeva liidrid ? </s> </p>
<p> <s> 100-protsendiliselt õige vastuse sellele küsimusele võime anda alles aastal 2500 , kuid oletatavasti me ei eksi , kui peame selleks USA-d , Lääne-Euroopat ja Jaapanit . </s> </p>
<p> <s> Ka Hiina on kõrvalehoidmise ammu lõpetanud ning hakanud liidritele väga kiiresti ja väga võimsalt järele kihutama . </s> <s> Kuni 1960. aastateni oli Hiinale eeskujumaaks kahtlemata Venemaa ( toona Nõukogude Liit ) , kuigi Hiina kommunismi erinevus Vene kommunismist oli kaunis suur . </s> <s> Pettumus eeskujus oli aga niivõrd suur , et kahe suurriigi vahel peeti Ussuuri jõel lahinguid . </s> </p>
<p> <s> Vastuvõtul Hiina kultuuriministeeriumis öeldi meile , et aastal 2050 möödub Hiina USA-st rahvusliku koguprodukti poolest ühe elaniku kohta . </s> <s> Seda kuulda oli üsna ootamatu . </s> </p>
<p> <s> Mina olen põlvkonnast , kes mäletab hästi toonase NLKP Keskkomitee esimese sekretäri ja NSV Liidu Ministrite Nõukogu esimehe Nikita Sergejevitš Hruštšovi kampaaniat , milles lubati minna ette USA-st . </s> <s> See hooplemine sünnitas hulga vaimukaid anekdoote , mida me üksteisele sosistades suure mõnuga jutustasime . </s> <s> Etteruttamine lõppes katastroofiga , millest Venemaa ei ole tänaseni jagu saanud . </s> </p>
<p> <s> Küsisin täpsustuseks , ehk mõeldakse rahvuslikku koguprodukti üldse . </s> <s> Selge see , kui praeguseks on Hiinas umbes 1 miljard 200 miljonit elanikku , USA-s 260 000 miljonit , 50 aasta pärast on Hiinas vahest sama palju ( või vähem ) , USA-s umbes 400 000 miljonit inimest , kusjuures täiskasvanute suhe on umbes 6 : 1 , siis võib ka kuus korda väiksema tööviljakusega saavutada võrdse rahvusliku koguprodukti . </s> </p>
<p> <s> Sain vastuseks : mõeldakse rahvuslikku koguprodukti ühe elaniku kohta , rahvusliku koguprodukti kogumahult läheb Hiina Ameerikast ette juba 2015. aastal . </s> </p>
<p> <s> Kõige muu seas tähendab rahvusliku koguprodukti näitaja ühe elaniku kohta ka elustandardit ja elatustaset – lihtsamalt väljendudes peaksid aastal 2050 hiinlased elama materiaalses mõttes jõukamalt kui ameeriklased . </s> </p>
<p> <s> Alul olin üsna skeptiline . </s> <s> Alles seejärel , kui olin kolm nädalat Hiinas ringi reisinud , ei tundunudki mulle see ettevõtmine enam päris võimatuna . </s> </p>
<p> <s> Terve Hiina on täis ülikõrgeid pilvelõhkujaid , aga veel rohkem on ülikõrgeid tornkraanasid , sest pilvelõhkujate kõrvale ehitatakse uusi pilvelõhkujaid . </s> </p>
<p> <s> Hiinas võib sõita kiirteedel , mille sarnaseid ei ole ma kusagil mujal maailmas näinud , isegi mitte Saksamaal . </s> <s> Ja teid ehitatakse Hiinas kõikjal , nii laiu kiirteid kui ka kitsamaid . </s> </p>
<p> <s> Hiina siseliinidel lendavad Boeingute ja aerobusside viimased mudelid . </s> <s> Ainult Hiina moodsaid kiirronge ei juhtunud oma silmaga nägema , kuid hotellitoas , televiisoriekraanil , võisin imetleda neidki . </s> </p>
<p> <s> Tänaval kõndiv ja telefoniga rääkiv inimene pole Hiinas küll nii sage nähtus kui meil ja Soomes , aga ikkagi sagedasem kui Ida-Euroopas . </s> </p>
<p> <s> Majanduse tõus saab alata ainult siis , kui transpordi- ja sidevahendid on korras . </s> <s> Ja Hiinas on see kõige kiiremini arenev majandusharu . </s> </p>
<p> <s> Hiinlased väljaspool Hiina Rahvavabariiki on juba võitnud esimesi positsioone , meenutagem ainult Hongkongi ja Singapuri ülikiiret arengut . </s> <s> Hiinlased veavad majandust paljudes Kagu-Aasia riikides , teiste hulgas ka Indoneesias ja Malaisias . </s> <s> Ka Taiwani areng on kiire ja eks seegi tõestab hiinlase töökust , oskust kohaneda tänapäeva majanduse , kaubanduse ja rahandusega . </s> </p>
<p> <s> Hongkong jõudis enne Hiinaga liitumist mööduda oma emamaast Suurbritanniast rahvusliku koguprodukti poolest ühe elaniku kohta . </s> <s> Hongkongis on ka täna kõrgem elatustase kui Inglismaal . </s> <s> Hongkonglase elukvaliteet on kõrgem kui londonlasel – hongkonglane on rikkam , haritum , saab paremat meditsiiniteenindust kui londonlane , Hongkong on turvalisem Londonist . </s> </p>
<p> <s> Hiinlased Mandri-Hiinas ei taha enam välis- ja poolvälishiinlastest maha jääda . </s> </p>
<p> <s> Shanghai on njuujorklikum kui New York , peale selle palju puhtam ja turvalisem . </s> <s> Peaaegu kõigi pilvelõhkujate sissekäikude ees seisab kolm kõrget varrast , milles lehvivad lipud – üks Hiina Rahvavabariigi , teine firma ja kolmas kas USA , Jaapani , Lõuna-Korea või mõne muu maa lipp , mis peaks näitama emafirma asukohta . </s> <s> Kõige rohkem on USA lippe , mis kõneleb selget keelt , et Hiina ja USA suhted ei saa eriti hulluks minna , käigu propagandakampaaniad kui tahes ilmatu hooga . </s> <s> Raha liidab . </s> <s> Need kaks üliriiki ei lange teineteise kaenlasse , nagu Stalini ajal N. Liit ja Hiina , ent ei hakka kunagi ka relvi täristama , nagu tegid samad riigid Brežnevi ajal. </s> <s> Hiina ameeriklaselt kuulsingi anekdoodi , mis vajab eelteadmist , et Hiina on maailma suurim Boeingu lennukite ostja . </s> <s> Kui kahe riigi suhted kipuvad päris sassi minema , helistab Boengu president USA presidendile ja annab käsu leebem olla . </s> <s> Keegi ei soovi rahast ilma jääda . </s> </p></div2><div2 type="alaosa"><head> MIKS MITTE KOHE KÕIGE KÕRGEMAT ? </head>
<p> <s> Mina olen kogu aeg mõelnud , mida mõtleb ja kavatseb inimene , kes ei ehita maailma kõrgeimat hoonet , vaid kümmekond meetrit ja mõned korrused madalama , kes ei pane katusele isegi torni , et tema ehitis küüniks teistest üle . </s> <s> Hiinas sain sellele küsimusele enda jaoks vastuse . </s> </p>
<p> <s> Niisugune mees mõtleb : oot-oot , minu ajad on ees , küll ma varsti ka kõige kõrgema ehitan , aga ma teen seda täpselt õigel ajal. </s> </p>
<p> <s> Ka Eesti Vabariigi ajutine asjur Hiina Rahvavabariigis , Andrei Birov , kellega kohtusin oma reisi lõpus , ütles , et küllap varsti kerkib Hiinasse ka maailma kõrgeim hoone . </s> </p>
<p> <s> Aastani 2050 , mil Hiina peaks mööduma USA-st , on jäänud 50 aastat . </s> <s> 4000-aastase ajaloo juures on see pisike aeg . </s> <s> Noorem põlvkond saab näha , kuhu Hiina jõuab . </s> </p>
<p> <s> Meie Hiina-reis kestis 25. aprillist 14. maini 1999. </s> <s> Pekingis oli kevad , Shanghais varasuvi , Lõuna-Hiinas Guilinis lõõskas südasuvine palavus , Kesk-Hiinas Chengdus oli paras soe ilm , mägedes Tiibeti jalamil sadas vahel vihma . </s> </p>
<p> <s> Ma olin Hiina-reisist unistanud lapsepõlvest peale . </s> <s> Mul oli isegi väike Hiina postkaartide ja suveniiride kogu , mille ma olin kokku ostnud Tartu ja Tallinna antikvariaatidest . </s> <s> Nüüd nägime koos fotograaf Tõnu Nooritsaga kõike oma silmaga . </s> </p>
<p> <s> Ja ma ei oskagi öelda , kumb Hiina mulle rohkem meeldis – kas uus Hiina , mida hoogsalt ehitatakse ja mis tekitab suurlinnavaimustuse , või vana Hiina , milles võid imetleda inimpsühholoogia väga sügavat tundmist ning mida vahepeal küll hoogsalt hävitati , nüüd aga turistide ligimeelitamiseks taastatakse . </s> </p>
<p> <s> Tahan tänada Eesti Vabariigi kultuuriministeeriumi , Hiina Rahvavabariigi Suursaatkonda Eesti Vabariigis ja Hiina Rahvavabariigi kultuuriministeeriumi , kelle kaasabil see sõit teoks sai . </s> </p>
<p> <s> Püüan nähtut edasi anda vaheldumisi reportaažide ja seletavate peatükkidega . </s> <s> Etteruttavalt olgu öeldud veel niipalju , et Hiina ja hiinlased jätsid mulle hoopis teistsuguse mulje , kui olin varem arvanud . </s> </p>
<p> <s> Olin endale loonud Hiinast mingi eelarvamusliku pildi , aga Hiinas olles pidin tõdema , et paljud minu teadmised olid kas täiesti valed või kuidagi kallutatud , igatahes mitte täpsed . </s> </p>
<p> <s> Minu printsiibiks on kirjutada ainult sellest , mida ma oma silmaga nägin ja oma kõrvaga kuulsin , tahan pakkuda vahetuid elamusi , unustades kõik selle , mida ma varem teadsin , sest see jõudis minuni läbi tsensuurifiltri . </s> <s> Tsenseerijaks olid minu enda eelarvamused , millest ma nüüd tahan lahti saada . </s> </p></div2><div2 type="alaosa"><head> PEKING . TEEL ÕHUS </head>
<p> <s> Juba koguneb Vantaa lennujaama 24. värava lähedusse musta peaga ning mandlisilmadega , meist kõrgemate põsesarnadega mehi-naisi . </s> <s> Vaatan ja uurin : kas nad on ikka ühesuguse näoga ? </s> <s> Kuulan : kas see on tõsi , et nende keeles puudub r-häälik ? </s> </p>
<p> <s> Vantaas teeb Hiina esindaja Pekingisse lendajate kontrolli . </s> <s> Teine selline riik , kes kasutab eelkontrolli , on Iisrael , aga Iisraeli kontroll võõramaa lennujaamades , on märksa tõsisem : inimestel tuleb vastata küsimustele , miks nad sõidavad Iisraeli , kust ja kuidas said viisa , kus kavatsevad Iisraelis peatuda . </s> </p>
<p> <s> Hiina esindaja Vantaas ei lausu ainukestki sõna , vaatab naeratades passi ja viisat , kontrollib , kas pilt passis ja lennukilemineja nägu on sarnased või mitte . </s> </p>
<p> <s> Mina sain viisa Hiina Suursaatkonnast Tallinnas , viisa anti tasuta lühikese vestluse järel saatkonna teise sekretäri , konsul Zhang Jianiga . </s> </p>
<p> <s> Minu sõidu eesmärgiks on kirjutada raamat Hiinast , aga seda ei küsi minult keegi . </s> </p>
<p> <s> Finnairi MD-11 stardib täpselt . </s> </p>
<p> <s> Finnairi ajakirjast Blue Wings ( Sinitiivad ) , mida võib võtta lennujaama stendidelt ja lennuki istmetaskutest , loen , et kokku on Finnairil neli MD-11 tüüpi õhuhiiglast , mis lendavad vahemaandumisteta ülipikki marsruute – veavad turiste Kanaari saartele ning teevad regulaarreise Pekingisse , Tokiosse , Bangkokki ja Singapuri . </s> </p>
<p> <s> Enamik lendajaist on soomlased . </s> <s> Tähendab – täna lendab ligi 300 soomlast Pekingisse , võib-olla ka 350. </s> <s> Ja enamik neist ei ole turistid . </s> </p>
<p> <s> Meesterahvast vaadates ütled kohe ära , kas inimene on turist või ärireisija . </s> <s> Viimased kannavad ülikonda , sinakat triiksärki ja ilusat lipsu . </s> <s> Hiinlased eelistavad sinakale särgile lumivalget , ka lips ei ole neil eriti poosekas ja kirevalt silmatorkav . </s> <s> Naise puhul on inimese sõidueesmärki määratleda raskem , ehkki võimalik . </s> </p>
<p> <s> Kui kaks korda nädalas lendab Pekingisse mitusada soomlast , siis tähendab see tihedaid sidemeid Soome ja Hiina vahel . </s> </p>
<p> <s> Hiinas elab 1,2 miljardit inimest , Soomes 5 miljonit . </s> </p>
<p> <s> Pekingis on 13 miljonit elanikku , Helsingis koos satelliitlinnadega Vantaa ja Espoo peaaegu miljon . </s> </p>
<p> <s> Miks ei peaks nende vahel jätkuma sõitjaid kaheks edasi-tagasi lennuks nädalas , mis tähendab umbes 1600 inimese vedamist ? </s> <s> Keegi ei paneks ju lennukit ilmaasjata käima , sest üks selline lend maksab miljoneid . </s> </p>
<p> <s> Ja kui tühi tohib olla lennuk , et lend end ära tasuks ? </s> <s> Muidugi on see ärisaladus , aga kuskilt olen kuulnud , et piisab 50-protsendilisest täitumisest . </s> </p>
<p> <s> Omal ajal oli küll Moskva ja Havanna vahel lennanud iga päev jumala tühi Tu-114 , hiljem Il-62 , aga nende lennukite eesmärgiks ei olnud arendada riikidevahelisi suhteid . </s> </p>
<p> <s> Too Tu ja too Il olid propagandalennukid ja lendasid kahe diktatuurimaa vahel . </s> <s> Tänapäeval ei tehta nii viletsat propagandat sel lihtsal põhjusel , et see ei mõju . </s> <s> Õigemini – mõjub küll , aga vastupidises suunas . </s> </p>
<p> <s> Ja meie lennukis on ainult üksikuid vabu kohti . </s> </p>
<p> <s> Millal Eesti ja Hiina suhted nii tihedaks muutuvad , et oleks mõtet lennuk Tallinna ja Pekingi vahel käima panna ? </s> <s> Kuuldavasti seda kavatsetakse . </s> <s> Igatahes on valitsusvaheline tsiviillennunduslepe alla kirjutatud . </s> </p>
<p> <s> Kas leidub kompanii , kes sellise riski peale läheb ? </s> </p>
<p> <s> Teleekraanilt saab kogu aeg informatsiooni – kui kõrgel ja kui kaugel meie lennuk asub , millise kiirusega lendab , kui külm on väljas . </s> </p>
<p> <s> Näen , kuidas väike lennuk teleekraani kaardil siseneb Laadoga järve ligiduses Venemaa õhuruumi . </s> <s> Väljume sealt alles mitme tunni pärast Baikali lähedal . </s> </p>
<p> <s> See väike lennuk ekraanil on meie suur lennuk tegelikkuses ning ka mina olen tolles väikeses lennukis seal ekraanil , täpselt samuti nagu ma olen suures lennukis , mida too väike lennuk kujutab . </s> </p>
<p> <s> Lend kestab 7 tundi ja 10 minutit , lennata on 6300 kilomeetrit . </s> <s> Muide , tagasilend kestab ligi poolteist tundi kauem , sest tagasi tuleb lennata maakera pöörlemisega samas suunas . </s> </p>
<p> <s> Venemaa on suur , enam-vähem täpselt kaks korda suurem kui Hiina . </s> <s> Kui Soome ja Mongoolia õhuruumis lendu ei oleks , võiks öelda , et lendame pindalalt maailma suurima ja pindalalt maailma suuruse poolest kolmanda riigi õhuruumis . </s> </p>
<p> <s> Aknast näen Uurali mägesid , päikesetõusu ja suuri Siberi jõgesid . </s> <s> Olen seal igal pool olnud , päike muidugi välja arvatud , kuigi just sinna tahaks kangesti minna . </s> </p>
<p> <s> Olen ka varem tähele pannud , et Finnairil on kõige vanemad stjuardessid maailmas . </s> <s> Küllap on see feministliku liikumise võit koostöös ametiühinguga – feministid ütlevad , et naise väljanägemine ei ole kaup tööturul , ja ametiühing ütleb , et kedagi ei või vallandada või teisele tööle suunata tema väljanägemise loomuliku arengu pärast . </s> </p>
<p> <s> Ja Finnairi stjuardessid teevad oma tööd tõesti hästi . </s> <s> Ei peakski ju stjuardesside ülesandeks olema ärgitada lennukis igavlevate meeste fantaasialendu , vaid reisijaid ( nii naisi , mehi kui ka lapsi ) teenindada . </s> </p></div2><div2 type="alaosa"><head> KINGAD JALAST JA PÜKSISÄÄRED ÜLES ! </head>
<p> <s> Panen tähele , et hiinlased võtavad lennukis kohe kingad jalast ning käänavad viigipükste sääred üles kuni põlvedeni . </s> <s> Mõne mehe põlved on näha , teisel mehel jäävad põlved siiski kaetuks , paljad on ainult sääred . </s> </p>
<p> <s> Hiljem Hiinas näen seda kolme nädala jooksul kogu aeg – nagu on kuskil väike puhkus , nagu on kuskil väike istumine , nii võtavad hiina mehed kohe kingad jalast ning käänavad püksisääred põlvini . </s> </p>
<p> <s> Ei ole mingit kahtlust , et see on tark tegu – jalad puhkavad , sääred saavad õhku . </s> <s> Minagi võtan jalast oma botased , jään sokkide väele . </s> <s> Tõesti on mõnusam . </s> </p>
<p> <s> Aga püksisääri üles käänata ma esialgu ei söanda – seegi on kultuuribarjäär , olgugi et üsna tähtsusetu . </s> </p>
<p> <s> Nädala pärast Hiinas käänan üles ka püksisääred . </s> <s> Ja meie autojuht noogutab seepeale heakskiitvalt – näe , üks eurooplane on kah hakanud asjadest õigesti aru saama ! </s> <s> Enese , eriti enese tervise eest hoolitsemine on hiinlase maailmapildis vahest esikohal . </s> </p>
<p> <s> Lennukid on seest ja väljast päris ühte moodi , lennaku nad Hiinasse või Ameerikasse . </s> </p>
<p> <s> Lennuk on viimasel ajal saanudki mu koduks . </s> <s> Olen koguni õppinud istudes magama , mida ma varem kuidagi ei suutnud teha . </s> </p>
<p> <s> Lennukid globaliseerivad inimkonna , teevad seda koos muu tänase atribuutikaga – arvutitega , autodega , pilvelõhkujatega . </s> <s> Pole ju võimalik toota rahvuslikku lennukit , rahvuslikku arvutit , rahvuslikku pilvelõhkujat . </s> </p>
<p> <s> Viimase puhul eksin . </s> </p>
<p> <s> Hiinas näen rahvuslikke pilvelõhkujaid – pilvelõhkuja katus on pagoodikujuline , katuseääred üles käänatud kõigi hiina traditsioonilise ehituskunsti reeglite järgi . </s> <s> Ja öösiti illumineeritakse just pilvelõhkuja hiinapärast katust – see on efektne , see on meeliköitev ! </s> <s> Kokku on liidetud Ameerika ja Hiina . </s> <s> Ameerika poolt on klaas- ja peegelseinad , Ameerika poolt on tihe neoonreklaam pilvelõhkuja seintel , Hiina poolt katus . </s> </p>
<p> <s> Hiina rahvuslik lennuk peaks olema siis draakonikujuline , rahvuslik arvuti hiina omapärase arvelaua moodi , mis erineb euroopa arvelaudadest selle poolest , et ühel traadil on kaks rida ketasnuppe – üks paremal ja teine vasakul ning neid ei saa kokku klõpsutada . </s> </p>
<p> <s> Hiljem näen , et Hiinas on palju lennukompaniisid , kuid mitte ühegi embleemiks ei ole draakon , isegi mitte lastedraakon , see on tuulelohe . </s> </p>
<p> <s> China Airwaysi lennukite sabasse on aga maalitud fööniks – hiinlaste jaoks on fööniks sama tähtis sümbol kui draakon ja tänapäeval ehk tähtsamgi . </s> </p>
<p> <s> Märgina on fööniksil eurooplase ja hiinlase jaoks sama tähendus – uuestisünd , kukkumise , põlemise ja hävimise järel uus ja parem elu . </s> <s> Ainult et joonistavad hiinlased seda fööniksit eurooplastest erinevalt , nõnda , et mina ei tundnudki sabalinnus ära fööniksit , pidasin seda algul tulikukeks . </s> </p>
<p> <s> Muidugi ei saa hakata maid jagama , kumb joonistab fööniksit õigemini – kas hiinlane või eurooplane . </s> <s> Fööniks on fantaasialind ning hiina ja euroopa fööniksite võrdlemisel saab võrrelda Hiina ja Euroopa fantaasiate erinevust . </s> </p>
<p> <s> Aga vahest pole kõige õigem see , kui lennukimaaling vihjab pisutki kukkumisvõimalusele ? </s> </p></div2><div2 type="alaosa"><head> ESIMESED PILGUD HIINALE </head>
<p> <s> Lühike öö möödub lennukis kiiresti . </s> </p>
<p> <s> Igavust aitab peletada kolm söögikorda . </s> <s> Kihutame maakera pöörlemisele vastu . </s> </p>
<p> <s> Kas see niit , mida ma näen mööda mäekülgi looklemas , on tõesti Hiina müür ? </s> </p>
<p> <s> USA astronaudid on tõdenud , et ainuke inimese ehitatud objekt Maal , mis on palja silmaga Kuult näha , on Hiina müür . </s> </p>
<p> <s> Mõelda vaid – 5000-kilomeetrine Hiina müür ehitati 200 aastat e.Kr. , vahepeal on Maal toimunud 2200 aastat hoogsat ehitustegevust , aga ikkagi pole valmis saadud millegi niisugusega , mis oleks Kuult paista ! </s> </p>
<p> <s> See oleks liiga ilus , kui minu tutvus Hiinaga algaks Hiina müüri nägemisega õhust . </s> <s> Aga miks ei võiks elu olla ilus ? </s> </p>
<p> <s> Oma 3-nädalasel reisil tõden , et Hiina on muu maailmaga enam-vähem ühte moodi , on meie maailma loomulik osa oma meeldivate ja kütkestavate eripärasustega . </s> </p>
<p> <s> Hakkame laskuma . </s> </p>
<p> <s> Näen rohelisi põlde , näen vilgast tegevust põldudel . </s> <s> Olgu põllud suuremad või väiksemad , ikkagi paistavad nad nelinurksed ja korrapärased . </s> </p>
<p> <s> Mõni mees töötab väikese traktoriga , teine on truuks jäänud härjale . </s> </p>
<p> <s> Maandume . </s> </p>
<p> <s> Mõnel maal on tavaks plaksutada hetkel , mil lennuki rattad maad puudutavad ning kui lennuk maandumisrajal pidurdama hakkab . </s> <s> Ma ei oskagi öelda , mida see plaksutamine märgib – kas tänu lennuki meeskonnale ja lennukompaniile või enese hirmu ületamist , enesele teadvustamist , et ohtlik aeg on möödas , nüüd sisenetakse rõõmuga ohutusse aega . </s> </p>
<p> <s> Igatahes on see ilus komme ja lennusõiduga ei kaasne mingit ohtu . </s> </p>
<p> <s> Statistika ütleb , et kõige ohtlikum on sõita autoga linnas , veidi vähem ohtlik on sõita autoga maanteel , veel vähem laevaga merel , siis laevaga sisevetel , siis rongiga ning alles seejärel ja kõige viimasena lennukiga õhus . </s> </p>
<p> <s> Meedia ei jõuagi meieni tuua kõiki katastroofe tänavatel ja maanteedel , aga iga pisemgi avarii , isegi avariivõimalus õhus on meedia tähelepanu fookuses . </s> </p>
<p> <s> See on loonud mulje õhusõidu ohtlikkusest , minagi tean inimesi , kes kardavad lennukiga lennata . </s> </p>
<p> <s> Muide , Finnair on maailma kõige ohutum lennukompanii ( mitte ühtki õnnetust ja väga vähe avariiohtlikke olukordi ! ) , nagu ka Helsingi–Vantaa on üks maailma mugavamaid ja viisakamaid lennujaamu , mis võidab ühtepuhku vastavaid konkursse . </s> </p>
<p> <s> Soomlased mõnikord plaksutavad lennuki maandumisel , mõnikord mitte . </s> <s> Ma ei olegi aru saanud , millal nad seda teevad ja miks nad mõnikord ei tee . </s> </p>
<p> <s> Pole lihtsalt alustajat , kes asja ette võtaks ja teistele eeskujuks oleks ? </s> </p>
<p> <s> Pekingis maandudes ei plaksutatud ja mul oli sellest kahju , sest mina tahtsin plaksutada . </s> <s> Ja seda põhjusel , et olin südamest rõõmus , kuna olin jõudnud maale , millest olin lapsepõlvest saadik unistanud . </s> </p></div2><div2 type="alaosa"><head> TEEL MAAL </head>
<p> <s> Ka lennuväljad ja lennujaamad ei erine palju üksteisest , täpselt samuti nagu lennukid . </s> <s> Kõik need on tehtud globaalinimeste poolt teistele globaalinimestele , kes suunduvad sinnapoole , kus inimkond oli enne Paabeli torni ehitamist . </s> </p>
<p> <s> Ainult nimed katuseäärtel on erinevad , ja mõned lennujaamad on teistest võimsamad . </s> </p>
<p> <s> Pekingi lennujaam , ingliskeelse nimega Capital on väga võimas , selle taga on 1,2 miljardit Hiina kodanikku ja võrdlemisi tsentraliseeritud riik , mis tähendab seda , et 13-miljonilist pealinna külastab väga palju inimesi . </s> </p>
<p> <s> Nii sisemaiselt kui ka rahvusvaheliselt käiakse oma asju ajamas ikka Pekingis , ehkki Capital pole ainus rahvusvahelisi liine teenindav lennujaam ei Hiinas ega isegi mitte Pekingis . </s> </p>
<p> <s> Lennujaama katuseäärel näen põlemas punases neoonkirjas kaht hieroglüüfi ja inglise keeles Beijing . </s> <s> Mõnikord kirjutavad hiinlased oma pealinna ladina tähtedesse translitereeritud nime lahku : Bei Jing ; teinekord kokku : Beijing . </s> </p>
<p> <s> Meie harjumispärane nimekuju Peking on laenatud saksa keele vahendusel : sakslastel olid head kontaktid Shandongi provintsiga , kus linna nime hääldatakse enam-vähem samamoodi , nagu meie oma tähtedega ( häälikute vastetega ) kirjutame . </s> <s> Nimekuju Beijing on aga hiina omaladina kuju , mis vastab Pekingist käibele läinud ametlikule hääldusele . </s> </p>
<p> <s> Laskun lennukitrepist alla , panen alul ühe , seejärel teise jala maha Hiinamaal , lennuvälja betoonplaadil . </s> </p>
<p> <s> Nüüd olen siis kohal . </s> </p>
<p> <s> Kas olen kuidagi teistsugune ? </s> </p>
<p> <s> Parem või halvem ? </s> <s> Sisemiselt rikkam ? </s> </p>
<p> <s> Ei saa aru . </s> </p>
<p> <s> Igatahes on siin soe ja see on meeldiv vaheldus meie hilise kevade jahedusele . </s> </p>
<p> <s> Paljud turistid tahavad fikseerida ajaloolise momendi , mil nad on Hiinasse jõudnud – lasevad end enne lennuväljabussi astumist pildistada tulikirja Beijing taustal . </s> </p>
<p> <s> Minagi tahaksin seda teha , kuid siiski suudan edevuse endas maha suruda . </s> </p>
<p> <s> Bussist maha astudes ja Pekingi lennujaama sisenedes loen : " Please feel free to contact our grand staff ! " </s> <s> ( " Ärge häbenege pöörduda meie suurepärase personali poole ! " ) . </s> <s> See on väga meeldiv julgustus , olgugi et ma pole niisugust varem kuskil kohanud . </s> </p>
<p> <s> Mida see peaks tähendama ? </s> </p>
<p> <s> Kas nii algabki kuulus idamaa külalislahkus ja viisakus ? </s> </p>
<p> <s> Või teavad maa peremehed , et välismaalasel võib Hiina suhtes olla esialgne kohmetus , isegi tõrge , eelarvamustest pärit suurem või väiksem võõristus , ning selle soovitusega püütakse psühholoogiline barjäär ületada ? </s> </p>
<p> <s> Küllap nii üht kui ka teist , ja positiivne eelhäälestus on loodud , vähemalt niipalju , kui see siltide ja soovitustega on võimalik . </s> </p>
<p> <s> Passi- ja viisakontroll on meeldivalt lihtsad . </s> </p>
<p> <s> Kohe , kui ületame lennujaamasisese riigipiiri ja jõuame seejärel sirmi taha , näeme vastu tulnud rahvast . </s> <s> Paljud hoiavad käes silte inimeste ja asutuste nimedega . </s> <s> Sildid on ladinatähelised , neil on peamiselt Soome turismifirmade nimed . </s> </p>
<p> <s> Giidid ja reisisaatjad on tulnud oma klientidele vastu . </s> <s> Muide , hiljem näen ma soomlastest turismirühmi peaaegu kõigi Hiina vaatamisväärsuste juures , ja see teeb südame soojaks , kuna toob kodu lähemale . </s> </p>
<p> <s> Meie lennukist koos minuga tulnud hiinlased ei etenda kohtumisel oma ootajatega rõõmsaid ja kirglikke taasnägemisstseene , embamisi ja suudlemisi , mis torkavad silma Lõuna-Euroopas ja ning aladel , mis asuvad Eestist vähem ida pool kui Hiina . </s> </p>
<p> <s> Hiinlased on vaoshoitud rahvas , emotsionaalsuselt ja temperamendilt üsna sarnased eestlastele . </s> </p>
<p> <s> Võiks koguni öelda , et oma vastandlikkusest hoolimata õpetavad hiina kultuuri peamised mõjutajad – taoism , konfutsianism ja budism – ühte ja sedasama : kuidas taltsutada oma kirgi ilma stressi ja frustratsioonita , kuidas leida sisemine rahu ja tasakaal . </s> <s> Minu meelest on erinev ainult nende õpetuste lähtekoht – taoism jõuab inimeseni sotsiaalses mõttes alt , konfutsianism samas mõttes ülevalt ning budism inimese seest . </s> </p>
<p> <s> Juba niisuguste õpetuste teke ( budism tekkis küll Indias ) ning nende püsimine ja vajadus paari tuhande aasta jooksul tõestab , et sisemiselt on hiinlased üsna emotsionaalne rahvas . </s> <s> Kiretutel inimestel pole selliseid õpetusi tarvis . </s> </p></div2><div2 type="alaosa"><head> HIINA KORREKTSUS </head>
<p> <s> Ühelt valgelt sildilt leiame enda nimed . </s> </p>
<p> <s> Ehtsa hiina korrektsusega ollakse meil vastas . </s> </p>
<p> <s> Tutvume , vahetame nimekaarte . </s> </p>
<p> <s> Meid tervitab proua Wang Li Yuan ( Wang Liyuan ) , Hiina Kultuuriministeeriumi välisvahetuse keskuse ametnik . </s> </p>
<p> <s> Wang Li Yuan jääb kolme nädala jooksul meie saatjaks . </s> </p>
<p> <s> Wang Li Yuan on Kanadas , Montrealis , õppinud prantsuse keelt ja ta teeb ettepaneku rääkida prantsuse keeles . </s> </p>
<p> <s> Kahjuks ei oska , kuigi tahaks . </s> </p>
<p> <s> Aga hiina keeles ? </s> </p>
<p> <s> Ka hiina keeles ei oska , ehkki kohe väga-väga tahaks . </s> </p>
<p> <s> Jääme siis inglise keele peale , saame ikkagi teineteisest aru . </s> </p>
<p> <s> Hiinas on nimekaardid vist kõigil inimestel , kellel neid vähegi tarvis läheb , ning igal Hiinasse sõitjal soovitan võtta oma nimekaarte kaasa hästi palju , kui ei taheta jääda piinlikku olukorda – nimekaarte läheb igal sammul vaja . </s> <s> Isegi rikšamees võib pedaalidesõtkumise katki jätta , end näoga sinu poole pöörata ning põuest nimekaardipaki tõmmata . </s> </p>
<p> <s> Minul oli niisugune juhus Lõuna-Hiinas Guilinis ning loomulikult oli rikšamehel pärast mulle nimekaardi andmist õigus küsida sõidu eest suuremat raha , sest nimekaart tegi temast astme võrra kõrgema teenindaja . </s> <s> Olgu öeldud , et tasu oli Euroopa teenuste hindasid arvestades ikkagi tühine – 5 jüaani ( 10 krooni ) pika sõidu eest õhtupimeduses , neoonreklaamide valgel , kuigi enne olime umbmäärases keeles toimunud pika ja mõnusa tingimise järel kokku leppinud kolmele jüaanile . </s> </p>
<p> <s> Ja milles väljendub korrektsus ? </s> </p>
<p> <s> Kolme nädala jooksul ei teki meie sõitudes mööda Hiinat ainukestki tõrget – kunagi ei ole nii , et mingi asi ei klapi , et kohal pole inimesi , kes peaksid olema kohal , et hotellides , laevadel , lennukitel , teatris , muuseumides , templites ja mujal pole vabu kohti või ei pääse mingil muul põhjusel sisse , ühesõnaga , kunagi ei juhtu mingit apsakat ega prohmakat , kõik sujub suurepäraselt . </s> </p>
<p> <s> Ootame oma kompse pagasitransportööri juures . </s> </p>
<p> <s> Käru eest tuleb maksta 5 jüaani ( mõnikord kirjutatakse eesti keeles ka juan , mis on selge venepärasus ) . </s> <s> Rahvapäraselt nimetatakse jüaani ka kuaiks . </s> </p>
<p> <s> Hiina rahad ei jaotu kaheks ühikuks , näiteks kroonideks ja sentideks , nagu meil , vaid kolmeks , jüaanidest kümme korda odavamad on jiao'd , rahvakeeli maod , sada korda madalama väärtusega fen'id . </s> </p>
<p> <s> Kuna mõlemad suuremad rahatähed on paberist , siis tekitab see esialgu segadust . </s> <s> Te lihtsalt näete , et ühtesid kupüüre teilt võetakse vastu , teisi mitte , ning esialgu ei saa te aru , miks teised ei kõlba , kuigi nii ühtedel kui ka teistel on peal araabia numbrid – need teised ongi jiao'd , jüaani kümnendikud . </s> <s> Muide , ka kõige pisemaid rahamärke , 1-fen'ilisi on paberist , aga neid liigub nii kasinalt , et nende numismaatiline väärtus on tunduvalt suurem ostujõust – viimast tegelikult ei olegi . </s> <s> Mul õnnestub pangas Saksa marku Hiina rahaks vahetades saada uhiuus 1-jiao'ne . </s> </p>
<p> <s> Metallraha on vähe ja seda kasutatakse peamiselt õnnerahana tiikidesse ( tiigisaartele ) , basseinidesse , kaljuniššidele ja kaljupragudesse , samuti Buddha kujudele viskamiseks . </s> <s> Just viskamiseks ja mitte niisama asetamiseks ! </s> </p>
<p> <s> Niisugused õnneviskamised on Hiinas populaarsed : väga paljudes kloostrites , iluaedades ja mujalgi võib näha suuri metallrahahunnikuid , kuhu kogu aeg loobitakse raha juurde . </s> </p>
<p> <s> Kirjanduse järgi tean , et nii on Hiinas raha loobitud aastatuhandeid – võib-olla see ongi teinud selle rahva õnnelikuks ? </s> </p>
<p> <s> Metallraha puudumise tõttu kerkivad keisrite mausoleumides ja Buddha varvaste vahel ka paberrahahunnikud , mis vahest ei too täielikku õnne , kuna neid ei saa visata – õnneotsijal jääb rituaal täitma ja emotsioonid täielikult välja elamata . </s> </p>
<p> <s> Hiinas on üsna levinud veel teinegi õnne sepistamise viis – paberraha põletamine – , aga sellest teeme juttu edaspidi . </s> </p>
<p> <s> Välisvaluutat saab Hiina rahaks vahetada ainult hotellides ja pankades , Hiina Panga ametlikes vahetuspunktides . </s> <s> 100 dollari eest saab 880–890 jüaani , 100 Saksa marga eest 435–440 jüaani . </s> </p>
<p> <s> Rahavahetuspunkte on vähe , aga veelgi vähem on valuutaspekulante , kuigi esimeste kasinus peaks teiste arvu suurendama . </s> <s> Aga nii see pole ning see annab tunnistust korrast ja distsipliinist . </s> </p>
<p> <s> Postkommunistlik üleminekuaeg sünnitab mõlemaid tohutul hulgal , veidikese aja möödudes kaovad aga spekulandid hoopis olematuks ( neist saavad legaalsed ärimehed ) ja rahavahetuspunkte jääb üha vähemaks ja vähemaks , sest kodumaine valuuta tugevneb ning oma inimesed ei rutta jalamaid oma raha välisvaluutaks vahetama , seda teevad ainult turistid . </s> <s> Näiteks Tšehhis on üllatavalt palju rahavahetuspunkte ja vahetusspekulante – nende üleminekuaeg kestab juba kahtlaselt kaua . </s> <s> Rumeenias ja Slovakkias on neid väga vähe , samuti endisel Ida-Saksamaal . </s> <s> Rumeenias ja Slovakkias pole majanduslikus mõttes veel postkommunistlikku aega peaaegu jõutudki , endisel Ida-Saksamaal on see aeg vuhinaga läbitud . </s> </p>
<p> <s> Kus paikneb sellel skaalal Hiina ? </s> <s> Selle pean oma reisi lõpuks välja selgitama . </s> </p>
<p> <s> Siin saab hotellides vahetada peamiselt USA dollareid , Jaapani jeene ja Hongkongi dollareid , mis on ainult pisut-pisut kallimad Hiina jüaanidest . </s> <s> Pankades ja suuremates hotellides kõlbavad vahetamiseks kõik tähtsamad valuutad , ka Soome margad ja Rootsi kroonid , kahjuks mitte Eesti kroonid . </s> <s> Vähemlevinud rahatähti võetakse vastu väikese torina ja pahameelega . </s> </p>
<p> <s> Kursid erinevad vahetuskohtades minimaalselt , nõnda et pole mõtet soodsamat võimalust otsida , ainult päris keskpangas võib saada oma raha eest mõned jüaanid rohkem kui muudes rahavahetuspunktides . </s> </p>
<p> <s> Kõik see annab tunnistust stabiilsest ja ohjatud finantssüsteemist , mis on aga tõusva majanduse aluseks . </s> </p>
<p> <s> Esimesi eravahetajaid näen alles reisi viimasel kolmandikul Chengdus , Edela-Hiina 10-miljonilises hiidlinnas . </s> <s> Seal on neid küllaltki palju , sagivad hotellide ja pankade ees ning on kohe päris tüütud ja hakkajad , kisuvad sind varrukast , kisavad change ! change ! , teevad kätega selgeks , et tahavad USA dollareid vahetada – nemad muud valuutat ei tunnista . </s> </p>
<p> <s> Sõnad change ja dollar häälduvad nende huultel nõnda , et esialgu on neist päris raske aru saada . </s> <s> Hiinlaste inglise keel on lisaks kõigele muule mõjutatud ka veel pidžininglišist , hiina-inglise segakeelest , kus inglise sõnu hääldatakse hiinapäraselt . </s> </p>
<p> <s> Paljud eravahetajad on invaliidid . </s> </p>
<p> <s> Kas kaastunde äratamiseks , või on invaliididele pisut rohkem lubatud kui teistele inimestele ? </s> </p>
<p> <s> Kursi tipivad eravahetajad taskukalkulaatori ekraanile . </s> </p>
<p> <s> Tunnen huvi , kui palju erineb ametlik kurss tänavakursist – see on ju võimalus teha tähelepanekuid riigi majanduse kohta . </s> </p>
<p> <s> Eravahetaja pakub 10 dollari eest 20 jüaani ! </s> </p>
<p> <s> Tänaval võid esialgse pakkumisega saada rohkem kui neli korda vähem ! </s> <s> Meil oli omal ajal vastupidi – tänaval maksti tunduvalt kõrgema kursi järgi kui riigipangas või selle filiaalides . </s> </p>
<p> <s> Aga Hiinas küsitakse kauba eest alati kaks-kolm korda kõrgemat hinda ( rahavahetuse puhul siis vastupidi , madalamat kurssi ) , kui pärast kauplemist kokku lepitakse . </s> <s> Nõnda ei tehta ainult Hiinas , vaid ka mujal Aasias , samuti Aafrikas . </s> </p>
<p> <s> Hinnad on nähtaval ainult suurtes kauplustes ja kaubamajades , see muudab aga ostja valvsaks , kui ta peaks oma ostu sooritama näiteks turul , tänaval või pisemas poes . </s> <s> Muide , ka siis , kui hinnalipik on kauba küljes või kauba ees letil , võib hinda kõvasti alla kaubelda , mis tähendab seda , et hind ei olnud õige . </s> </p>
<p> <s> Meie võime nimetada niisugust kavalust petmiseks või petmiskavatsuseks , Idamaade traditsioone me ei muuda . </s> <s> Tegemist oleks nagu personaalse ja liikuva hinnaga , mis määratakse igale ostjale eraldi . </s> </p>
<p> <s> Hinda ei määra niivõrd kauba , kuivõrd ostja kvaliteet . </s> <s> Kui ostja tõestab oma oskust kaubelda , tõestab austust kohalike tavade vastu , siis hinnatakse kaup kauplemise jooksul mitu korda ümber – idamaalase meelest on kõik hinnad , mis ta ütleb , antud ajamomendil õiged , sest müüja teeb järjest uuemaid otsuseid ostja kvaliteedi kohta . </s> </p>
<p> <s> Kui ostja osutub väga heaks , siis on müüja nõus kahjumiga kauplema , kusjuures kahjumiks peab ta seda osa kasumist , mis tal hinna langemise tõttu saamata jäi . </s> </p>
<p> <s> Kaupleja tahab lisaks elatiseteenimisele saada ka suhtlemisrõõmu , mida pakub isegi sõnatu tingimine . </s> </p>
<p> <s> Pika ja hasartse tingimise järel oleks tänaval 10 dollari eest mõne jüaani ehk rohkemgi saanud kui ametlikes valuutavahetuspunktides , kuid ma ei hakanud vahetama . </s> </p>
<p> <s> Esiteks pole mul mingit tahtmist sattuda vastuollu külalislahke maa seadustega , teiseks olin ma tähele pannud , et kõik müüjad kontrollivad vastu valgust piinliku hoolikusega suuri rahatähti – 100- ja 50-jüaaniseid . </s> <s> Tihti kutsutakse appi isegi sõbranna kõrvalletist , et too ütleks oma otsuse , kas tasub kupüüri vastu võtta või mitte . </s> </p>
<p> <s> Niisugune tegevus annab tunnistust võltsrahatähtede liikumisest ning kui sa ei oska ehtsat rahatähte võltsitust eristada , siis ära tänaval parem raha vaheta . </s> </p></div2><div2 type="alaosa"><head> MÖÖDA KIIRTEED PILVELÕHKUJATE JA JALGRATASTE VAHELE </head>
<p> <s> Lennujaama katuseaknast langevad hämarusse kevadpäikese kiired . </s> <s> Eestis olid ilmad külmad ja kõledad , siin aga paistab hele päike . </s> </p>
<p> <s> Saame kätte oma pakid – praegu on neid kaks , kui tagasi hakkame lendama , siis juba neli . </s> </p>
<p> <s> Hiinas tehakse paganama ilusaid ja peibutavaid suveniire , mida kohe ei raatsi jätta ostmata . </s> </p>
<p> <s> Kui võtan oma koti pagasitransportöörilt , tunnen alkoholilõhna . </s> </p>
<p> <s> Tohoh ! </s> <s> Ma ei ole aastaid pitsigi viina võtnud , nüüd jätan vastuvõtjatele vist küll kentsaka mulje . </s> </p>
<p> <s> Hotellis selgub , et kingituseks mõeldud viinapudelil on õhurõhu muutumisel kork läbi laskma hakanud – olgu see etteheiteks Eesti viinatootjatele , eriti neile , kes viina pudelisse villivad ning pudelile kehva korgi peale panevad . </s> </p>
<p> <s> Kingituste tegemine on Hiinas üsna obligatoorne , tunduvalt levinum ja vajalikum kui meil . </s> <s> 4000 aasta vanuses kultuuris on välja settinud olulisemad suhtlemismoodused . </s> </p>
<p> <s> Kingituste tegemine on sinu sõnum , õigemini dialoog ( sest loomulikult tehakse kingitusi vastastikku ) , kus külaline ja võõrustaja avaldavad teineteisele lugupidamist – kingituse kaudu selgub sinu lugupidamise ning sinu isiksuse sisu ja suurus . </s> <s> Kui tahad endast jätta halba muljet – siis ära tee kingitusi või kingi midagi hästi odavat ja halba , nõnda et kingituse ootajat valdab pettumus . </s> </p>
<p> <s> Autojuht tõstab pakid mikrobussi , sõidame parkimisplatsilt ära . </s> </p>
<p> <s> Parkimisplatsilt väljasõidu eest tuleb maksta . </s> <s> Tasuta parkimist Hiinas ei paistnud olevatki , ehk ainult kuskil äärelinnas või maakohas . </s> </p>
<p> <s> Hiinas tuleb enam-vähem kõige eest väheke maksta , päris tasuta teenuseid ei olegi . </s> </p>
<p> <s> Kiirteele sõitminegi maksab , aga nii on see peaaegu kõikjal . </s> </p>
<p> <s> Kiirtee ise on aga niisugune , missugust ma ei ole varem näinud : neli rida kummalgi pool haljastatud keskvööndit , muudkui kihuta viaduktidel ja sildadel . </s> </p>
<p> <s> Erinevus Saksamaa ja Rootsi kiirteedest ei ole niivõrd kvaliteedis , kuivõrd teematerjalis . </s> <s> Hiina teed on valdavalt betoonplaatidest , nagu kolmekümnendatel ka Saksamaal , mujal maailmas on asfaltteed . </s> <s> Ju sõltub see kohalikust toormaterjalist . </s> </p>
<p> <s> Hiljem tuleb mul sõita ka mägiteedel . </s> <s> Needki on betoonplaatidest , olgu nad kõrgemates kohtades kui tahes kitsad ja kurvilised . </s> <s> Alles päris suurtes kõrgustes ning päris kaugetes külades muutuvad betoonteed kruusateedeks , aga nendel sõitmist oli meil üsna vähe . </s> </p>
<p> <s> Hiina maanteedel sõitmist häirib ainult üks asi , mida aga ei saa kuidagi pahaks panna . </s> <s> Nimelt käib peaaegu igal pool tee-ehitus – teid kas laiendatakse , õgvendatakse , remonditakse või ehitatakse neile sildu ja viadukte . </s> <s> Ehitajaid on alati näha väga palju , neid on terve teeveer täis , mõnikord kannavad nad kive kanderaamiga , teinekord on moodustatud rivi , kivi liigub käest kätte . </s> </p>
<p> <s> Hiina peab oma 1,2 miljardile kodanikule tööd leidma , peab valvama sellegi eest , et mehhanismid inimestelt tööd ära ei võtaks . </s> <s> Ja kindlasti on inimesi palgata odavam kui kallist tehnikat osta . </s> </p>
<p> <s> Täna valmistab tee-ehitus pisut ebamugavust , homme on selle eest jälle etem . </s> </p>
<p> <s> Pekingi lennuvälja esmaklassiline tee on aga valmis , siin ei ole enam midagi ehitada või remontida . </s> </p>
<p> <s> Erilist rõõmu sisendavad õites puud kiirtee ääres ja terenduv mäeahelik kuskil kaugemal . </s> <s> Lapsepõlve pildiraamatust pärit pildil , mis siiani loob mu meeles Hiina-visiooni , ongi õitsevad puud mäejalamil – tähendab olen kohal , olen Hiinas ! </s> </p>
<p> <s> Mis puud need on ? </s> <s> Kas kirsid ? </s> <s> Või õunapuud ? </s> <s> Või mingi erisugune hiina viljapuu ? </s> </p>
<p> <s> Ma ei tea kumbagi , ei seda , mis puud olid lapsepõlve juturaamatus , ega seda , mis kasvavad teeääres rivis . </s> </p>
<p> <s> Teadmatus samastab esimese teiseks . </s> <s> Ja miks nad ei võikski olla üks ja seesama ? </s> </p>
<p> <s> Pilvelõhkujaid on näha juba enne kiirtee lõppu , nad otsekui asendaksid silmapiirilt kadunud mägesid . </s> </p>
<p> <s> Algab 13-miljoniline hiidlinn , ehkki ametlik linnapiir on siit kaugel selja taga . </s> </p>
<p> <s> Euroopas ja Ameerikas on suurlinnad paisunud oma piiridest ammu välja , mitmeteistmiljonilise linna ametlikul territooriumil elab vaid paar miljonit inimest , sest riigisiseseid administratiivpiire on päris võimatu muuta . </s> </p>
<p> <s> Hiinas on vastupidi – suurlinnade ümbrus , ka agraarsed piirkonnad ümber linna , on allutatud linnavalitsusele , see oleks justkui linna taga- ja reservmaa , mis on nähtud ette linna laienemiseks . </s> </p>
<p> <s> Maa kuulub riigile , seda ei saa ei osta ega müüa , riik võib küll anda maa kellelegi kasutada üsna pikaks ajaks , kuid administratiivpiiride üle jääb alati otsustama riik ise . </s> </p>
<p> <s> Niisugune süsteem on ühelt poolt halb ja teiselt poolt hea – halb siis , kui otsuseid tehakse kergekäeliselt , tihti ja valesti ; hea siis , kui piirkonna administratiivse kuulumise otsuseid tehakse väga harva ja need otsused on alati õiged . </s> </p>
<p> <s> Need , mida ma algava linna veeres näen , on korterpilvelõhkujad , mitte bürood . </s> <s> Püüan lugeda korruseid – kogu aeg läheb lugemine sassi . </s> <s> Saan umbes 35 korrust või isegi natuke rohkem . </s> </p>
<p> <s> Niisuguseid korterpilvelõhkujaid olen näinud veel Ladina-Ameerikas ja Kairos , Euroopas ja Põhja-Ameerikas on kõrghooned tavaliselt hotellideks või büroodeks , ehkki büroohoonete ülakorrustel võib olla ka kortereid . </s> </p>
<p> <s> Kiirtee lõpeb , pilvelõhkujate järel algab ühe- ja kahekorruseline Peking . </s> <s> Sukeldume jalgratturite parve . </s> </p>
<p> <s> Kummalgi pool laia tänavat on jalgrattateed , mis on meie keskmise sõidutee laiused . </s> <s> Südapäeval on seal natuke rohkem ruumi , aga hommikustel ja õhtustel tipptundidel sõidavad jalgratturid ja rikšajuhid seal ühtse müürina tihedalt koos – küünarnukk küünarnukis kinni . </s> </p></div2><div2 type="alaosa"><head> KODUNE TELEFONINUMBER </head>
<p> <s> Keskpäevaks tõmbub pilviseks , Pekingis juhtub seda harva . </s> </p>
<p> <s> " Teie , Põhjamaa poegade auks , " ütleb Wang Li Yuan . </s> </p>
<p> <s> " Et päike meid kohe esimesel päeval uimaseks ei kõrvetaks , " ütlen mina . </s> </p>
<p> <s> Ilm mängib hiina kultuuris ja igapäevases elus märksa suuremat rolli kui Eestis . </s> <s> Eestlane , eriti tuim linnaeestlane , tavaliselt ei märkagi , kas sajab vihma või paistab päike , vaid pusib , nina maas , oma asjade kallal . </s> <s> Hiinas on aga kõik ilmasse puutuv olulise tähtsusega , isegi TV-päevauudised kulutavad ilmateatele märksa pikemat aega , kui seda tehakse meil , Euroopas või Venemaal . </s> </p>
<p> <s> Peatume ühe büroohoone ees , Wang Li Yuan läheb asju ajama . </s> </p>
<p> <s> Järsku märkan , et büroohoone fassaadil on hieroglüüfreklaam telefoninumbriga , mis on väga sarnane minu koduse numbriga – neli esimest ja kaks viimast numbrit langevad kokku , erinevus on veel selles , et mul kodus on 7-kohaline , siin seinal aga 8-kohaline number . </s> </p>
<p> <s> Edaspidi näen , et Pekingi kesklinnas on palju 646-ga algavaid numbreid , muuseas ka Eesti saatkonna number , ka ajutise asjuri Andrei Birovi number . </s> </p>
<p> <s> See tundub mulle samasuguse imelise kokkusattumusena nagu kohata siin võõral maal tuttavat inimest . </s> <s> Muide , ka niisugune uskumatult ebatõenäoline asi juhtub Pekingis , kus teadaolevalt elab 4 eestlast , kellest kahte ma tunnen . </s> </p>
<p> <s> Sõidame edasi , autojuht loovib osavalt jalgratturite meres , tuututab kogu aeg signaali . </s> </p>
<p> <s> Tuututajaid on siin sama palju kui Gruusias , vaata et veel rohkemgi . </s> <s> Iga mehe üksik tuut mattub üldisesse pasundamisse , kärast kostavad välja vaid rikšameeste hõiked ja heledad kellatilistamised . </s> </p>
<p> <s> Meie peatuskohaks saab kolmetärniline Asia Jinjiang Hotel Beijing , mis asub esimese ja teise ringtee vahel , seega kesklinna ääre peal . </s> </p>
<p> <s> Meie hotelli ees kasvavad palmid , ümbruses on palju pilvelõhkujaid , meie oma 25 korrusega oleme koguni üks ümbruskonna madalamaid maju . </s> </p>
<p> <s> Pekingi linnasüdant piirab kolm ringteed , mis tegelikult on neljakandilised ja kindlasti pole see juhus – neljakandiliselt on müüridki ümber ajalooliselt tähtsate hoonekomplekside nagu Keelatud linn , Taevatempel jne. </s> </p>
<p> <s> Esimese ringtee südames asub Tiananmeni väljak , Parlamendihoone , esimees Mao memoriaal , keisripaleede kompleks , mida kutsutakse Keelatud Linnaks , ning Zhonghai , Beihai , Nanhai , Xihai , Qianhai ja Houhai järv ning Beihai tempel ja Beihai park Behai järve kaldal . </s> </p>
<p> <s> Järvistut kasutas omal ajal keiser Keelatud Linnast Suvepaleesse jõudmiseks , sest pikk kandetoolis õõtsumine tüütas ära , kuid minu teada on nüüdseks Peking ainus linn maailmas , mille südamesse on jäetud nõnda palju vett – Hiinas osatakse loodus- ja tehiskeskkonda siduda , seda on mitu tuhat aastat osatud ning tehakse ka tänapäeva suurlinnades väga kenasti . </s> </p>
<p> <s> Esimesel ja teisel ringteel ning nende vahel asuvad tähtsad valitsushooned , kõik kolm ringteed on palistatud pilvelõhkujatega , mis on kas hotellid , pangad või välisfirmade peakorterid . </s> </p>
<p> <s> Ühekorruselist Pekingit võib aga näha igal pool , kuigi seda agaralt lammutatakse . </s> <s> Juba Tiananmeni väljakust vaid kümmekond meetrit eemal algavad kvartalid kitsaste ja käänuliste tänavatega ning pisikeste majalobudikega , mis on tihedalt üksteises kinni . </s> </p>
<p> <s> Tundub , et ühekorruseline Peking on jagatud kaheks – see osa , mis lammutatakse , ja teine , mis on juba renoveeritud või mida kavatsetakse renoveerida . </s> <s> Näiteks meie hotelli ümbruses lammutati agaralt , kuid südalinnas seda eriti ei tehtud . </s> </p>
<p> <s> Kui me pärast tiiru ümber Hiinat tagasi jõudsime , oli kvartal , milles ma oma esimese Hiina-päeva hilisõhtul jalutasin , juba kadunud , vaid buldooserid ja ekskavaatorid seisid lagedal väljal pilvelõhkujate vahel tummade tunnistajatena , mõned inimesed otsisid hunnikuks kokkulükatud lammutusprahist mingeid asju . </s> </p>
<p> <s> Samas seisis alusel hiigelplakat tulevase pilvelõhkuja pildiga : ah-aa , siis niisugune ehitatakse siia . </s> </p>
<p> <s> Mind ei häirinud Pekingis ühekorruselised kvartalid , pigem 5–9-korruselised nn. vabaplaneeringu järgi ehitatud hruštšovkad , mida on pikkade kilomeetrite kaupa ning mis on väga sarnased Moskva elurajoonidele – neis uidates jääbki mulje , nagu eksleksid sa Moskvas . </s> </p>
<p> <s> Arhitektuuris kajastub alati poliitika – need kvartalid ehitati ajal , mil Peking Moskvast tõde ja õigust otsis . </s> </p>
<p> <s> Ühekorruselistes linnarajoonides hulkudes võib näha ehedat elu , saada kentsakaid elamusi , kuna paljud uksed on lahti nii varajastel hommikutundidel , kui inimesed magavad , kui ka päeval ja õhtul , kui inimesed askeldavad õuedes või neile kuuluvates kööktubades . </s> </p>
<p> <s> Viskan pilgu sisse , kuigi pole eriti ilus rikkuda teiste inimeste privaatsust . </s> <s> Näen , kuidas mees ja naine magavad selili puuvoodis pliidi kõrval , mehel suu lahti . </s> <s> Kogu inimeste varandus – riided , tööriistad , isegi jalgrattad – on seintele riputatud , sest mujal pole ruumi . </s> <s> Lisaks võrdlemisi laiale puuvoodile on kööktoas pliidi kõrval vaid väike laud , ainukese pisikese akna all . </s> </p>
<p> <s> Lähen edasi . </s> </p>
<p> <s> Näen , kuidas neiu hoolega peseb ümaras silmapesuvannis oma pikki juukseid , pärast kallab seebivahuse vee kitsale tänavale . </s> </p>
<p> <s> Huvitav on prügivedu . </s> </p>
<p> <s> Spetsveoauto niisugustes kvartalites sõitma ei mahu , küll aga spetsrikšad . </s> <s> Nii toovad prügirikšad prahi laiema tänava äärde , ootavad , mil prügiauto kohale jõuab . </s> <s> Näen ootamas paarikümmend rikšameest oma prügiga . </s> </p>
<p> <s> Oo , seda sagimist ja õpetamist , kui lõpuks prügiauto kohale jõuab ! </s> </p>
<p> <s> Prügiauto ise on tavaline , endise N. Liidu ZIL-i baasil ehitatud veoauto prügiveoseadmete ja konteineritega . </s> </p>
<p> <s> Rikšamehel pole kerge kallata rasket rikšakonteinerit prügiauto sisemusse , suurele võlltransportöörile . </s> </p>
<p> <s> Paistab , et tegemist on ka hierarhiaga – automehed on ikka tähtsamad kui rikšamehed , nemad ja mõned hakkajamad mehed publiku hulgast kamandavad väiksemaid ametivendi . </s> </p>
<p> <s> Olen hulkunud ka Ladina-Ameerika vaestekvartalites . </s> </p>
<p> <s> Seal on majad tehtud kas telliskividest või papist ja taarakastidest , kuid igatahes pole neil uksi ja aknaid , kuigi on vastavad avaused seintes . </s> <s> Tubades on obligatoorselt kolm eset – mingi madrats põrandal , televiisor , mida kogu rohkearvuline pere jälgib , ning täieliku ootamatusena ventilaator või koguni klimaator , mis külma teeb . </s> </p>
<p> <s> Pekingis elatakse sellistes linnajagudes jõukamalt , ehkki ventilaatorit ei näinud ma kuskil , ventilaatori asemel oli hoopis korralik pliit . </s> </p>
<p> <s> Korterpilvelõhkujate ja ühekorruselise Pekingi vahel on kaks suurt erinevust . </s> <s> Esiteks loomulikult vahe elatustasemes – korter pilvelõhkujas on üsna kallis ning nõuab inimeselt soliidset sissetulekut . </s> <s> Pekingis ja Shanghais on inimese keskmine palk umbes 300 dollarit kuus , Hiinas keskmiselt vaid 50 dollarit kuus . </s> <s> Korterpilvelõhkujas elamiseks peaks teenima umbes 400–500 dollarit kuus . </s> </p>
<p> <s> Veelgi suurem on erinevus sotsiaalpsühholoogias – ühekorruselises Pekingis möödub elu kõigi , nii naabrite kui ka juhuslike möödajalutajate , silme all , sotsiaalne kontroll märkab väiksemaidki pisiasju inimese elus . </s> <s> Korterpilvelõhkujate elanikud aga tõmbuvad oma karpidesse . </s> </p>
<p> <s> Hruštšovkade rajoonides võib näha , kuidas inimesed tulevad õhtuti majade ette ja taha ( aga mitte hoovidesse , sest hoove ei ole – nagu meilgi vabaplaneeringuga linnaosades ) narti , doominot ja kaarte mängima või niisama istuma . </s> </p>
<p> <s> Põhjusi on kaks – esiteks tehakse seda vanast harjumusest , meenutades elustiili ühekorruselistes linnarajoonides , teiseks sel põhjusel , et hruštšovkades on palju ühiskortereid , nõnda et korteris on kitsas , tänaval aga saab vabalt hingata . </s> </p>
<p> <s> Korterpilvelõhkujates enam ühiskortereid ei ole ja sealt on ka üsna pikk maa alla õue tulla – maja kõrgus lõikab läbi sidemed naabritega . </s> </p>
<p> <s> Renoveeritud ühe-kahekorruseline Peking on aga tõesti ilus ning väga hiinapärane . </s> <s> Või täpsemini : just selline , mida minusugune eurooplane kogu varasema informatsiooni ja eelarvamuste põhjal hiinapärasuseks peab . </s> </p>
<p> <s> Kõikjal , nii Pekingis kui ka mujal , näeb tänavapoolne elamine välja päris ühtemoodi . </s> </p>
<p> <s> Kui maja on ühekorruseline , siis on tänava pool ilmtingimata mingi pood , söögikoht või töökoda , hoovi pool ühetoaline kööktuba elamiseks . </s> <s> Tänavapoolne sein üldse puudub , mõnikord on olemas sirm või kardin , mida saab ette tõmmata , tavaliselt ei ole sedagi . </s> <s> Hoovi pool on sein siiski olemas , aga uks hoovi on alati lahti , nõnda et võib visata pilgu kööktuppa . </s> <s> Ka siis , kui sa oled tänavapoolses äriruumis , on üsna tihti näha , mis kööktoas tehakse . </s> </p>
<p> <s> Tänavapoolsetest töökodadest on kõige levinumad jalgratta- ja rikšaparandus , rehvide vulkaniseerimine , õmblus- ja puutöökojad , suveniiride sepistamine või päris sepikojad , mitmesugused laod , kus hoitakse kaupa kottides ja tünnides . </s> </p>
<p> <s> Kogu töötegemine on tänavale näha , see on ühteaegu reklaamiks kui ka sotsialiseerumiseks . </s> <s> Ka mõlemal naabril , samuti töökojal teisel pool kitsast tänavat pole esiseina , nõnda tekib ühise pere tunne , seda enam , et ruumide jaotus elu- ja tööruumideks pole üldsegi range . </s> <s> Tööruumides elatakse , vaadatakse televiisorit , aetakse naabritega juttu , mängitakse mitmesuguseid mänge ja istutakse niisama , kui parajasti ei juhtu kliente olema . </s> </p>
<p> <s> Mulle tundub , et just ühise pere tunne on siiani läbinud kogu hiina ühiskonda . </s> <s> Kas see tunne on loonud vastava arhitektuurse lahenduse , kus kogu inimeste elu on kõigile näha , või vastupidi – arhitektuurne lahendus on õpetanud inimesi elama teiste silmade all , sellele ei oska ma vastata , aga tulevikus on vastus ootamas – näis , millist elustiili hakkavad viljelema inimesed , kes juba kaks-kolm põlvkonda elavad omaette korterites , kus pereelu jääb ühiskonna eest varjule . </s> </p>
<p> <s> Kui maja on kahekorruseline , on eluruumid ettevõtte peal , ja neid on rohkem kui üks kööktuba . </s> <s> Ometi ei lahuta korrus maast kõrgemal elamine perekonda naabrusest , sest enamus elu möödub perekonnal ikkagi allkorrusel või tänaval . </s> </p>
<p> <s> Hiinas ei ole elu ja töö nii teravalt lahutatud nagu meil – Ameerika professoril ei ole kodus isegi raamatuid , sest miks peaks ta tegema tööd kodus ? </s> </p>
<p> <s> Hiinas käib töötegemine ja elamine ikka koos , nagu see on olnud meilgi aastasadu – siis , kui me elasime oma rehielamutes maal . </s> </p>
<p> <s> Vaba aega meie mõttes ei olegi – see veedetakse oma töökojas naabrite silme all , ka süüakse töökoja ees kõigi nähes . </s> <s> Kui tänav on laiem ja kõnniteega , siis süüakse kogu perega kõnniteele asetatud laua taga , kui tänav on väga kitsas , siis süüakse töökoja lahtisel uksel . </s> </p>
<p> <s> Elutoas käiakse ainult magamas . </s> </p>
<p> <s> Enamik selliseid töökodasid , söögikohti ja ladusid on lahti terve ööpäev . </s> <s> Sa võid alati sisse astuda , istuda laua taha ning tavaliselt pole sul hüüda või kellukest helistada vajagi , kohe tuleb und silmist pühkides tagantpoolt lahkelt naeratades peremees või perenaine ning on valmis . </s> <s> Öösel ja varajastel hommikutundidel on see naerataja küll natuke unerähmane , aga seda parem meel on tal kliendi tuleku üle . </s> </p>
<p> <s> Muide , ka Euroopas hakkab taas levima elu kõigi silme all – Amsterdamis nagu mujalgi Hollandis armastatakse õhtust süüa möödujate nähes , majade ette asetatud laudadelt , ka seal jäädakse pärast sööki laua taha pikemaks ajaks vestlema . </s> </p>
<p> <s> Prantslased elavad õhtutunnid maja all olevates kohvikutes ja restoranides . </s> </p>
<p> <s> Kas see tähendab pööret individualismilt kollektivismile , argset katset suunduda tagasi aastatuhandeid vanale elustiilile ? </s> </p>
<p> <s> Juba sissesõidul Pekingisse näen oma hotelli lähedal rikšasid kõnniteel ja samasse asfaldile laotatud linasid , nende peal kaupu . </s> </p>
<p> <s> Kui olen end hotelli sisse möllinud ja hetke vaba aega saanud , tulen seda turgu vaatama – ja seda turgu enam ei olegi . </s> </p>
<p> <s> Möödub mõni päev , enne kui mõistan , et turud on liikuvad nii ajas kui ka ruumis . </s> <s> Hommikul müüakse hommikukaupu , peamiselt toiduaineid , enamasti puuvilju ja rohelist , keskpäeval on samas kohas meie mõistes täika , õhtul on jälle õhtukaupade aeg , pakutakse kõike , mida õhtusöögiks vaja läheb . </s> </p>
<p> <s> Eriti suurejooneline on Pekingi südalinn – klaaspilvelõhkuja fassaad peegeldab naaberpilvelõhkujat , tulireklaam katab seinu maast katuseni . </s> </p>
<p> <s> Kust tuleb raha , et ehitada nii kalleid hooneid ? </s> </p>
<p> <s> Vastus on lihtne – välisinvestoritelt . </s> <s> Need on põhiliselt välishiinlased . </s> </p>
<p> <s> Suured ja moodsad kaubamajad suurlinnade südames on uhked , kuid võrdlemisi inimtühjad , kuna hinnad on kõrged . </s> <s> Ilmselt napib veel sissetuleku poolest kesk- ja kõrgklassi kuuluvaid ostjaid . </s> </p>
<p> <s> Pekingis leian ühe niisuguse efektse 8-korruselise klaasiluduse ülakorruselt ootamatult massaažisalongi , mida ma ei ole näinud kuskil mujal maailmas . </s> </p>
<p> <s> Kohe , kui ilmun eskalaatoril nähtavale , kutsuvad mind ennast turgutama paarteist neidu , igaüks oma massaažilaua taga – parajasti ei ole ainukestki klienti . </s> </p>
<p> <s> Oh , millist kaunist lõdvestust ja pakatavat tervist pakub maailm , kui oleks vaid raha , millega seda osta ! </s> </p>
<p> <s> Lugeja kahemõtteliste assotsiatsioonide vältimiseks olgu öeldud , et selles massaažis ei ole midagi seksuaalset . </s> <s> Salong asub selleks liiga soliidses kohas ja massaažilauad on kõigile nähtaval . </s> </p>
<p> <s> Hoolimata kolmest ringteest ja linnasisestest paljude viaduktidega kiirteedest on Pekingis tipptundidel suured ummikud , autod liiguvad teokiirusega , märksa kiiremini jõuavad edasi jalgratturid ja rikšad . </s> </p>
<p> <s> Kõik juhid tuututavad oma signaale , kuigi teatavasti oleks rammimisest niisugusel juhul rohkem kasu . </s> <s> Ju tuututatakse iseendale , tõestatamaks , et ei olda kehvem mees kui kõik teised ummikus seisvate autode juhid . </s> </p>
<p> <s> Ühetasapinnalised ristmikud on kõik valgusfooridega , ometi juhib ristmiku keskel liiklust sauaga reguleerija , kes tihti kannab hapnikumaski . </s> <s> Kõnni- ja jalgrattateede ristumiskohtades laia sõiduteega on punase käisesidemega reguleerijal mõnikord abiks valjuhäälditega abimehed , kes jala- ja rattameeste vooge kinni hoiavad , lastes neil edasi minna ja ristteed ületada ainult siis , kui reguleerija seda lubab . </s> </p>
<p> <s> Valjuhääldi või ka lihtsalt koonusekujuline torbikhäälekõvendaja on Hiina igapäevaelus päris tavaline riistapuu , sellega ajavad asju mitmed korraldajad – ekskursioonijuhid , valvurid , inimvoogude juhtijad vaatamisväärsuste juures . </s> </p>
<p> <s> Hiinas võib peamiselt parkides näha keelusilti , millist ma polnud näinud mitte kuskil mujal maailmas – punases ringis on valjuhääldi , millele on punane kaldkriips peale tõmmatud . </s> </p></div2><div2 type="alaosa"><head> HOTELLIS </head>
<p> <s> Hotelli ees avab autoukse uksepoiss , pakikandjad haaravad kompsud ning panevad need kärule . </s> <s> Ei tule kõne allagi , et sa ise peaksid uksi avama või oma pakke kandma . </s> <s> See oleks üsna kummaline käitumine , mida siinkandis hästi ei mõistetaks . </s> </p>
<p> <s> Kõik hiina hotelliteenijad on uhkelt , isegi väga uhkelt riides – nende vormirõivastus sarnanevat viimaste keisrite aegse armeevormiga . </s> </p>
<p> <s> Pakikandjateks on pikka kasvu ilusad noormehed . </s> <s> Nad ootavad kannatlikult seni , kuni paberiasjandus retseptsioonis on lõppenud ning kuniks sind on hotelli tšekitud , nii saavad nad teada sinu toanumbri ning on su toa ukse ees enne , kui ise sinna jõuad . </s> </p>
<p> <s> Iialgi ei tule pakikandjad oma käruga sinuga ühte lifti . </s> <s> Seda isegi väiksemates hotellides , kus on ainult üks lift . </s> <s> Sel juhul pakikandja ootab ning sõidab üles pärast sind . </s> </p>
<p> <s> Kui pakikandja on sinu toas kompsud riiulile pannud , jääb ta hetkeks ootele . </s> <s> Kui sa selja pöörad ja hakkad midagi tegema , lahkub ta kohe vaikselt toast . </s> <s> Kui aga talle anda 1-2 jüaani ( 2–4 krooni ) , siis paneb ta peopesad rinna ees kokku ning tänab kummardades . </s> <s> Ka tema silmades peegeldub siiras tänu ja rõõm . </s> </p>
<p> <s> Peatusime kokku seitsmes hotellis , kõigi nende teenindustase oli võrdlemisi kõrge , kuigi perifeerias mõnevõrra madalam . </s> </p>
<p> <s> Hiina hotelliteenindaja teeb oma tööd nõnda , et teda näha poleks . </s> <s> Ta ei tule kunagi tuppa , kui külastaja seal on , vahel harva märkate teda koridoris , aga siis tõmbub ta kohe varju – kaob vähemalt samba taha , kui ei saa kõrvalkoridori minna . </s> </p>
<p> <s> Alati , kui sa oma tuppa tagasi jõuad , on tuba koristatud , sest vähemalt mõne lina , vaiba või käteräti oled jõudnud ikka kortsu ajada . </s> </p>
<p> <s> Sussid , hambaharjad , seebid ja šampoonid , isegi vannimüts ning hotelli hiina- ja ingliskeelse nime ja embleemiga pastakas on pandud uued isegi siis , kui neid pole kasutatud , vaid veidike nihutatud või teise kohta tõstetud . </s> </p>
<p> <s> Tihti on kirjutuslauale pandud värske ajaleht , perifeerias toodi hiinakeelne , millest oli mõnus pilte vaadata , Pekingis ja Shangais ingliskeelne China Daily . </s> </p>
<p> <s> Hoiatus " Don't disturb ! " </s> <s> ( " Mitte häirida ! " ) , mille võib Hiinaski nagu igal pool mujal maailmas oma toa uksele riputada või seal tulikirjas põlema panna , muutub siin mõttetuks – kui sa oled toas , ei tule keegi sinu rahu rikkuma , kui sind aga ei ole ja sa oled sildi oma uksele unustanud , on tuba ikkagi korda tehtud . </s> </p>
<p> <s> Mujal maailmas on aga niisugusel juhul tuba koristamata jäetud . </s> <s> Ja ma ei olegi aru saanud , kas koristajad kasutavad unustamist ettekäändena vähem tööd teha või on neil ette nähtud tuba segi jätta . </s> </p>
<p> <s> Muide , niisuguseid ametimehi nagu koristajad ei ole enam ammu . </s> <s> On cleaning lady ja cleaning master . </s> <s> Kõlab nõnda uhkelt , et kellelgi ei peaks olema midagi selle vastu , et seda tööd teha . </s> <s> Ainult et kuidas neid termineid eesti keelde tõlkida ? </s> <s> Kas proua puhastaja ja härra puhastaja või puhastusproua ja puhastushärra ? </s> </p>
<p> <s> Tunnistan üles patu – hakkasin hotellide firmapastakaid koguma , Tallinna tagasi jõudnud , lugesin üle . </s> </p>
<p> <s> Häbi , häbi ! </s> <s> Neid oli paarkümmend . </s> <s> Aga kui mõnus on neid kinkida ! </s> </p>
<p> <s> Kui hotellide koha pealt midagi ette heita , siis seda , et vahel heliseb öösel su laual telefon , mõnikord isegi paar korda . </s> <s> See , kes ja miks sulle helistab , jääbki selgusetuks , sest ingliskeelse küsimuse peale kuuled hiinakeelset imestust . </s> </p>
<p> <s> Usutavasti on siiski tegemist mõne sinusuguse kliendiga , kes lihtsalt on oma toas valinud numbri valesti , sest helistamine on hotellides üsna keerukas – eri kaugusega kõnedeks tuleb ette võtta eri koode ja see võib asja segamini ajada . </s> </p>
<p> <s> Pekingis ja Shanghais oli näha CCN-i , ka venekeelset RTV-d , Guilinis inglis- ja saksakeelset DW TV-d ( Deutsche Welle – Saksa Laine ) , mujal olid kõik Hiina kanalid , üks neist annab vahel ingliskeelseid uudiseid . </s> <s> CCTV-l ( Hiina Kesktelevisioon ) on kaheksa kanalit ! </s> </p>
<p> <s> Väga palju näidatakse sporti ja hiina klassikalist kunsti – kontserte , oopereid , rahvuslikke mänge ja spordialasid . </s> <s> Mängufilmide süžeed põhinevad peamiselt Hiina ajalool , neis on väga palju taplemisi , ja mehiselt tapeldakse kõigi hiina klassikaliste võitluskunstide võtete järgi . </s> <s> Tundub siiski , et taplemistest rohkem on nendes filmides armastust , mis on alati seostatud kauni looduse ja ilusa ilmaga . </s> </p>
<p> <s> Ka Hiinas on parimale vaatamisajale jõudnud Ladina-Ameerika seebikad , sest inimesed on kõikjal ühesugused . </s> </p>
<p> <s> Päevauudiste eesotsas on ja võtavad palju aega intervjuud juhtivate valitsustegelastega , nende kohtumised teiste riikide esindajatega ja nende muud tegemised . </s> </p>
<p> <s> Esimestel päevadel olid Jugoslaavia-uudised võrdlemisi tagasihoidlikult päris viimasel kohal ja vahel ei näidatud neid üldse , tundub , et neist ka ei räägitud mitte sõnagi – oleksin ju aru saanud , kui diktorid oleksid lausunud sõnu Jugoslaavia , Kosovo . </s> </p>
<p> <s> Hiinal on endal liiga palju tegemist , Euroopa jaoks ei jätku tähelepanu . </s> <s> Mulle jäi mulje , et Hiina ei taha rikkuda oma häid suhteid USA-ga konflikti pärast kuskil kaugel Euroopas , ehkki Hiina toetas kogu aeg Belgradi valitsust , aga tegi seda märksa mõõdukamalt , märksa tagasihoidlikumalt kui Venemaa . </s> <s> On ju mõlemal suurriigil separatistlikke piirkondi , seetõttu on Jugoslaavia keskvalitsuse toetamine loogiline . </s> </p>
<p> <s> Pärast Hiina Belgradi-saatkonna õnnetut pommitamist USA juhitud NATO poolt oli aga televisioonis juttu ainult sellest ja ei millestki muust . </s> <s> Tund aega kestvas uudistesaates räägiti pommitamisest 50 kuni 55 minutit ning seda saadet korrati 4-5 korda päevas . </s> <s> Näidati protestimeeleavaldusi USA saatkonna ees Pekingis ning mujal USA konsulaatide ja peakonsulaatide ees . </s> <s> Ja viimaseid on Hiinas hästi palju ! </s> <s> Koosolekutel sõjaväeosades teatasid sõdurid ja ohvitserid , et nad on valmis kätte maksma . </s> <s> Hästi palju intervjueeriti koosolekutest ja miitingutest osavõtjaid . </s> </p>
<p> <s> Nägin ise pealt raevukat protestimeeleavaldust Chengdus , kus põletati maha USA peakonsulaadi residents . </s> <s> Mina põletamist ei näinud , nägin vaid vihaselt marssivaid kolonne . </s> <s> Välisriigi kodanikuna oleksin pidanud eemale hoidma , ent uudishimu tõukas sündmusi jälgima . </s> <s> Hiina oli nördinud , aga meelepahaks oli rituaal ! </s> <s> Meil Eestis on kasinalt riituslikke protseduure , 5000-aastases riigis aga võtab peaaegu iga tegu tseremoniaalse värvingu , kõutsidki teevad emakassi pärast kiskudes rohkem teatrit . </s> <s> Pole õige see , nagu oleks eurooplasel või ameeriklasel olnud ohtlik Hiina linnade tänavatel jalutada . </s> <s> Kinnitan : Hiina on absoluutselt turvaline maa , turvalised on nii pilvelõhkujate kui ka ühekorruseliste majade rajoonid oma kitsaste tänavatega ning seda ka ajal , mil üle kogu maa käivad Ameerika-vastased massidemonstratsioonid . </s> <s> Minu kõrval kõnniteel seisis rühm heledapäiseid skandinaavlasi , meil ei tulnud pähegi , et me peaksime midagi kartma , pilgust rohkemat tähelepanu ei pööranud meile ei sõiduteel marssivad ega kõnniteel sagivad hiinlased . </s> </p>
<p> <s> Kui ma kolme nädala pärast tiiruga Pekingisse tagasi jõuan , võtab mind vastu Andrei Birov , Eesti Vabariigi asjur Hiina Rahvavabariigis , ning temalt kuulen põhjust , miks USA-vastased demonstratsioonid olid nõnda ägedad ja rahvarohked . </s> <s> Ükski hiinlane ei uskuvat , et USA pommitas saatkonda kogemata . </s> </p>
<p> <s> Tõepoolest olid ameeriklaste argumendid nigelad – võimatu on ju uskuda , et Luure Keskagentuur ei teadnud , kus asub Belgradis Hiina saatkond . </s> <s> Käib ju suur osa luuretegemist saatkondade kaudu ja saatkondade vastu , ka vastuluurete peamiseks huviobjektiks on saatkonnad . </s> </p>
<p> <s> Tegemist oli kindlasti USA viimase aja ühe kõige suurema veaga . </s> <s> Ajal , mil ohvrite tuhk toodi kodumaale , nuttis vist terve Hiina . </s> </p>
<p> <s> Meie Pekingi hotellis on õhtuti vestibüülis klassika ja džässiklassika klaverikontserdid , pianistide nimede ees on palju tiitleid ja konkursivõite . </s> <s> Igatahes ei ole nad teise järgu mehed ja naised , arvatavasti Hiina tipud . </s> </p>
<p> <s> Akustika on hea , kuulama koguneb alati soliidne publik . </s> </p>
<p> <s> Hommikusöögi hind on nagu igal pool hotellides majutushinna sees , lõuna- ja õhtusöögi eest käib maksmine allkirjaga . </s> </p>
<p> <s> Tellid ja sööd , kui palju soovid , lõpus toob kelner arve , millele kirjutad oma toanumbri ja allkirja , arve dublikaat jääb sulle . </s> <s> Kui hotellist lahkud , siis näed , et söögiarved on üldarvesse juba liidetud , aga enne maksmist näidatakse kõiki sinu allkirjaga kviitungeid ja sa võid veenduda , et sohki pole tehtud . </s> </p>
<p> <s> Samamoodi makstakse muude teenuste eest – kui lased oma rõivad pesta ja triikida , kui kasutad soome sauna , kui proovid hiina massaaži . </s> </p>
<p> <s> Ma ei ole kunagi Euroopa hotellides ( rääkimata Venemaast ) näinud , et teenindajad teeksid oma tööd rõõmuga , isegi uhkusega , silmis heameel . </s> <s> Aga Hiinas on see nõnda igal pool . </s> </p>
<p> <s> Hiina hotelliteenindaja tahaks nagu haihtuda olematusesse või vähemalt anonüümsusesse , kindlasti ei suru ta ennast peale , mida Euroopas tihti juhtub . </s> <s> Isegi Rootsis , rääkimata näiteks Türgist , võid sa mõnikord tunda , nagu oleks hotellis peremeheks sinu teenindaja . </s> </p>
<p> <s> Hiina hotellides ei juhtu seda kunagi , kuid näiteks rikšameeste ja taksojuhtide kohta see ei käi – nemad on suured jutumehed , isegi siis , kui ainult hiina keelt oskavad . </s> </p>
<p> <s> Kui jutt juba teeninduse peale läks , olgu öeldud seegi , et väga mugav on sõita taksoga . </s> <s> Autod on küll väikesed ( peamiselt Shanghai Volkswagenid ) , aga see-eest odavad ; juht on eraldi kabiinis nagu Londoni taksodeski , aga juhikabiin on juhil endal plekist ja pleksiklaasist kokku klopsitud . </s> <s> Kilomeeter Pekingis ja teistes linnades maksab 1.20 kuni 1.60 jüaani ( 2.40– 3.20 krooni ) , taksomeeter lüüakse käima , kohe tiksub ette miinimumtariif 10 jüaani , aga järgmine arv tuleb ette alles siis , kui 10 jüaani eest on sõidetud . </s> <s> Ja see on pikk maa . </s> <s> Shanghais maksab kilomeeter 10 jüaani , Hongkongis kuuldavasti sama palju . </s> </p>
<p> <s> Kuidas on löödud majja kord taksonduses ? </s> <s> Kindlasti ei ole Hiina taksojuhid teistsuguse iseloomu ja huvidega kui nende ametikaaslased meil ja mujal Ida-Euroopas . </s> </p>
<p> <s> Tundub , et kõigepealt on olemas tahe luua kord ja distsipliin nii linnamajanduses kui ka kogu ühiskonnas ning seejärel võimuinstrument , mis seda tahet ellu viib . </s> <s> Ja kui tarvis , siis küllaltki rangete abinõudega . </s> <s> Igatahes ei laiuta Hiinas keegi käsi , et näete , ei saa nende taksojuhtidega hakkama , nagu seda juhtub meil . </s> </p>
<p> <s> Väga mõnus on sõita velorikšaga , ainult siis mitte , kui sinu vedajaks on naine . </s> <s> Võib-olla väljendub selles minu meesšovinism , kuid mul on üsna ebamugav lasta end naisel sõidutada . </s> <s> Kogu aeg on tunne , et tegelikult peaks nagu olema vastupidi – mina pedaale sõtkuma ning tema taga istuma . </s> </p>
<p> <s> Naisrikšajuhi saan ma juhuslikult . </s> </p>
<p> <s> Lõuna-Hiinas , Guilinis , on turu ääres rikšad kobaras koos , nende juhid kükitavad veidi eemal ja ajavad juttu . </s> <s> Mina jään seisma ühe rikša juurde , mis minu meelest on järjekorras esimene , kuigi ma ei tea , kumb ots on järjekorra algus ja kumb lõpp . </s> <s> Suur on mu üllatus , kui minu juurde tuleb naine ja küsib , kuhu ma soovin . </s> </p>
<p> <s> Tahan hoopis ära minna või teise sõiduki valida , aga see kindlasti solvaks teda . </s> </p>
<p> <s> " Hotel Hobo , " ütlen lootuses , et ta võib-olla ei tea , kus see asub . </s> <s> Aga loomulikult on see rumal lootus . </s> </p>
<p> <s> Rikšajuhiga peab ise hinnas kokkuleppele jõudma , aga madalamaks kui poole peale saab tingida harva . </s> </p>
<p> <s> Ma tean , et ma pean hinna enne sõitu teada saama , sest kui teenus on kasutatud , kui asi on pöördumatu , nõnda et mul pole enam võimalust loobuda , siis öeldakse väga kõrge hind , mida naljalt alla ei lasta . </s> </p>
<p> <s> Aga kuidas tingida naisega , kes sinult silmanähtavalt liiga kõrget hinda küsib – kirjutab endale pastaka südamikuga peopesale arvu 50 , mis tähendab pooltsada jüaani . </s> </p>
<p> <s> Nõnda võid oma hinge lõhestada – sa oled temaga valmis sõitma , sest surud endas maha meesšovinistliku naisekaitsmisinstinkti , aga sa ei hakka temaga kauplema , kuna pead teda meesšovinistlikult ja daamikultuslikult madonnaks , kellega ei kaubelda . </s> </p>
<p> <s> Tema aga kasutab sinu nõutust ning küsib tasu , mida makstes võid sa ainult lolliks jääda – ka küsija silmis . </s> </p>
<p> <s> Näitan käega , et ma pole selle hinnaga nõus , ütlen veel " No , no ! " , aga istun rikšasse . </s> </p>
<p> <s> Sõit läheb läbi öise , valgusküllase linna . </s> <s> Tuleb läbida ka mõned väga pimedad tänavad . </s> </p>
<p> <s> Hotelli ees ulatan naisele 10-jüaanilise , ise mõtlen , et olen väga väiklane . </s> <s> Aga naine tänab mind suure kummardusega , mis viib mind mõttele , et võib-olla maksin veel liiga palju . </s> </p>
<p> <s> Hindadega on üldse Hiinas asjad küllaltki keerukad . </s> <s> Alati võite te maha kaubelda , ja pikapeale muutub see üsna tüütuks . </s> <s> Kindlasti ei tohi aga arutleda nõnda – müüja kavatses teid petta , ütles enne mitu korda kõrgema hinna . </s> </p>
<p> <s> Hiina korrektsus väljendub selles , et maksmisel annab müüja raha täpselt tagasi , olenemata sellest , kui suure rahatähe sa müüjale ulatad ning kui palju sa oled enne hinda odavamaks kaubelnud . </s> </p>
<p> <s> Araabia-maailmas , endise N. Liidu Kaukasuses ja Kesk-Aasias on teisiti . </s> <s> Seal on suured rahatähed nuhtluseks , sest ükski müüja ei taha sulle raha tagasi anda . </s> </p>
<p> <s> Mõnikord on hinnakõikumised tõesti suured . </s> <s> Kauni suveniiri – punasest puust Buddha-komplekti viisakas karbis – võib osta lennuvälja tax free poest 120 jüaani eest , tänavalt aga 10 eest . </s> </p>
<p> <s> Käsitsi kootud siidvaiba ( 1,5 m korda 1 m ) võib kaubamajast osta 3000 jüaani eest , tänaval küsitakse minult samasuguse eest 150 jüaani – tingin maha 75 peale . </s> </p>
<p> <s> Masin teeks niisuguse vaiba valmis paarikümne sekundiga , inimesel läheb aega paar kuud . </s> </p>
<p> <s> Isegi spetsialistil on raskusi eristada masina ja inimese tööd vaiba mustripoolse külje järgi . </s> <s> Oskaja ja teadja saab aru , millega on tegemist siis , kui vaatab tagantpoolt , kuidas on punutud vaiba niitide sõlmed . </s> <s> Minul pole ka tahapoole vaatamisest kasu . </s> </p>
<p> <s> Masinavaip kuluvat pisut luitunuks umbes aastaga , käsitsi kootud vaip pidavat vastu sadakond aastat . </s> <s> Mida ma peaksin tegema , et teada saada , kas mind peteti või mitte , kas mul on ehtne või masinal kootud vaip ? </s> </p>
<p> <s> Ma peaksin selle esikusse maha panema ning päevast päeva seda tallama , siis saaksin ma vahest kaheteist kuu pärast vastuse teada . </s> </p>
<p> <s> Aga ma ei raatsi vaipa esikupõrandale panna . </s> <s> Või ei taha ma teada tõde ? </s> </p></div2><div2 type="alaosa"><head> TIANANMENI VÄLJAK </head>
<p> <s> Kõik Pekingi tutvustamised algavad Tiananmenist , mis on aastasadu olnud Hiina südameks , alates ajast , mil keisririigi pealinn toodi Pekingisse . </s> </p>
<p> <s> Enne seda vaheldus pealinna asukoht õige tihti . </s> <s> Pekingi tegid 1279. aastal Yanjingi nime all pealinnaks mongoli vallutajad , kes on Hiinas tuntud Yuani dünastia nime all . </s> <s> Nüüdseks on Peking ( tõlkes Põhjapealinn ) mõningate väikeste vaheaegadega ( Mingi dünastia algus , Jaapani okupatsiooniaeg ja sellele järgnenud Guomindangi valitsusaeg ) olnud pealinnaks ligi 600 aastat – veidi kauem on olnud vaid Luoyang ja Xi'an . </s> </p>
<p> <s> Nagu kogu Hiina , nii on ka Peking elanud üle paremaid ja halvemaid aegu . </s> </p>
<p> <s> Nagu Euroopas , nõnda pole Hiinaski olnud varem ühtset identiteeti , riigi praegusel territooriumil on asunud varem palju väikesi riike ja riigikesi , kes on omavahel pidevalt sõdu pidanud . </s> <s> Sõdade pidamine aga tähendab pealinnade vaheldumist , sest kaotaja kaotab oma pealinna , võitja aga kuulutab oma pealinna ka võidetud ala pealinnaks või ehitab võidujoovastuses hoopis uue pealinna . </s> </p>
<p> <s> Pekingi nimi oli algul Ji , tõlkes karuohakas , pikk ja peenike umbrohi purpurste õitega . </s> <s> Ja need õied säravad tänagi Tiananmenil täies ilus , ehkki linna nimi on ammu muutunud . </s> </p>
<p> <s> Ji oli provintsilinn . </s> <s> Pärast viimase keisri kukutamist puhkesid Hiinas segadused ja Ji'st sai Peking . </s> <s> Linn oli küll mitme armee peakorteriks , kuid päris pealinna mõõtu välja ei andnud , sest Hiinas puudus ühtne , tsentraliseeritud poliitikaelu . </s> </p>
<p> <s> Jaanuaris 1949 lahkus Guomindangi garnison Pekingist vabatahtlikult läbirääkimiste tulemusel ning 1. oktoobril 1949 kuulutati Tiananmeni väljaku väravatornist välja Hiina Rahvavabariik , ja alles siis kinnistus lõplikult Pekingi kui pealinna staatus ka uusimal ajal , seda enam , et uue valitsuse peaülesandeks oli ära hoida Hiina lagunemine paljudeks väikesteks riigikesteks , mida Hiina ajaloos on olnud tunduvalt kauem kui ühtset Hiinat oma praegusel territooriumil . </s> </p>
<p> <s> Kui Taiwan välja arvata , siis tuldi ülesandega toime , aga loomulikult tähendas see eelkõige tsentraliseerimist , karmi tsentraliseerimist . </s> </p>
<p> <s> Tiananmeni nimi tõlkes on väga hiinalik – see on Taevane Rahu . </s> <s> Tõepoolest otsivad kõik Hiinat valitsenud ideoloogiad rahu ja korda , nii taevast kui maist , olgugi et just maist rahu on olnud raske saavutada . </s> <s> Ja maistele vaevadele vastukaaluks on kõigi harmooniaseaduste järgi taevane rahu . </s> </p>
<p> <s> Eelpool ei kõrvutanud ma juhuslikult Hiina ja Euroopa ajalugu . </s> <s> Euroopa on oma eesmärgiks seadnud liitumise , ühtse identiteedi kasvu . </s> <s> Hiina on ammu liitunud , Hiinat ei liitnud niivõrd sõjad kui hieroglüüfid . </s> <s> Sisesõjad on püüdnud lõhkuda Hiinat , hieroglüüfidel on tulnud pärast sõdu kõik kokku liita . </s> </p>
<p> <s> Hiinat saab vabalt võrrelda sellise Euroopaga , kus prantslased , hispaanlased , sakslased , itaallased , inglased ja kõik teised indoeuroopa keelkonna rahvad elaksid ühes riigis . </s> </p>
<p> <s> Kujutage ette , et Karl Suure Frangi riik ei oleks lagunenud ! </s> <s> Siis ei oleks vaja olnud Pan-Euroopa liikumist , Euroopa Liitu ega Euroopa Nõukogu , oleks olnud vaja vaid ühte pealinna , kust oleks kogu aeg aetud tsentraliseerimispoliitikat . </s> </p>
<p> <s> Hiina keele murded olid tollal üksteisele vahest võõramadki kui toonased indoeuroopa keeled , Hiinas räägitakse praegugi raskesti mõistetavaid murdeid . </s> </p>
<p> <s> Euroopa viis lahku , Euroopa muutis eri riikideks hääldusel põhinev kiri . </s> <s> Oleks Karl Suur taibanud ladina keelele kui riigikeelele hieroglüüfid juurde mõelda , oleks Euroopa võib-olla kokku jäänud , sest näiteks Hiinat on keskvalitus periooditi suutnud koos hoida , hoolimata kõikidest sisesõdadest ja üksikute vürstide ja vürstikeste eraldumispüüetest . </s> </p>
<p> <s> Muuseas , veel praegugi pole maha maetud mõtet teha hieroglüüfidest ülemaailmne , kõikidele inimestele mõistetav esperanto . </s> <s> Inimesed räägiksid eri keeli , inimesed ei saaks omavahel lävida suitsi vesteldes , kuid võiksid istuda kohvikulaua taga ja suhelda kirja teel , pikad ja keerulised jutud kirjutades maha pidada . </s> </p>
<p> <s> Ajaloos ei saa kunagi küsida , mis on hea ja mis on halb . </s> <s> Me võime ainult tõdeda , et hiinlased elavad praegu ühtses riigis . </s> </p>
<p> <s> Me ei tea , kas eurooplastele on meeldinud elada eri riikides või mitte ( vist küll ) , kuid me näeme , et Euroopas on liitumistendentsid võitmas eraldumispüüet ning Euroopa liigub täna suunas , kuhu Hiina on jõudnud . </s> </p>
<p> <s> Kui ühe riigi ühtsus põhineb hieroglüüfidel , kas see on siis nõrk või tugev ühtsus ? </s> </p>
<p> <s> Ka sellele küsimusele ei saa vastata , kuid Hiinas pole kunagi hieroglüüfe peetud väga kindlateks liitjateks ning on alati aetud tugevat tsentraliseerimispoliitikat . </s> </p>
<p> <s> Tiananmeni väljak on ühtse Hiina Rahvavabariigi sümboliks kõigi oma valudega . </s> <s> Nii suureks nagu praegu tegid väljaku kommunistid pärast võimuhaaramist 1949. aastal , lammutades suure osa kuulsast diplomaatide linnajaost . </s> </p>
<p> <s> Euroopas ja Ameerikas vaadatakse kurbi , väga kurbi sündmusi Tiananmenil 4. juunil 1989 kui demokraatiavastaseid , kui tegevust millegi uue ja hea ehitamise takistamiseks . </s> <s> Hiinas on seda mõistetud teistmoodi . </s> <s> Kommunistlikud võimurid on selles näinud samme riigi kooshoidmiseks , kui tegevust millegi vana ja halva taastamise , riigi osadeks lammutamise takistamiseks . </s> </p>
<p> <s> Ajalugu on juba niisugune , et me ei saa mitte kunagi teada , mis oleks juhtunud , kui tankid poleks üle sõitnud tuhatkonnast dissidendist , peamiselt tudengist . </s> <s> Hiina ametlik propaganda väidab , et valida oli kas kaose või stabiilsuse tee . </s> </p>
<p> <s> Kaost näeme Venemaal , stabiilsust Hiinas . </s> <s> Muide , nendeski SRÜ riikides , kus on tegemist autoritaarse juhtimisega , valitseb suhteline stabiilsus , samuti Põhja-Koreas . </s> </p>
<p> <s> Protsessid , mis on hakanud toimuma N. Liidu ja nn. sotsialismileeri lagunemise järel , sunnivad esitama saatanliku küsimuse : kas Lääne demokraatia on ikka universaalne valitsemisvorm , mis sobib kõikidele kultuuridele ja kõikidele kliimavöönditele ? </s> </p>
<p> <s> Klassikaline demokraatia on ainult paarsada aastat vana , see tähendab , liiga noor selleks , et saaksime sellele küsimusele vastata . </s> </p>
<p> <s> Toonased dissidendid Tiananmenil püstitasid väljakule Madam Liberty , New Yorgi Vabadussamba koopia . </s> </p>
<p> <s> Praegu võib väljakult leida grafitit , kus USA nimi on kirjutatud nõnda , et keskmine S on haakristikujuline . </s> </p>
<p> <s> Kas tõesti tähendab see märk Hiinas sama mida meilgi ? </s> </p>
<p> <s> Näe , ühel õnnetul protestijal ongi haakristi otsad murtud vasakule ( mitte paremale , nagu natsidel ) , kuid need mõlemad kujud on iidne budistlik eluringluse märk , mis oli kasutusel kaks ja pool tuhat aastat enne natse ning mille sisu ja sõnum on Hiinas positiivne . </s> </p>
<p> <s> Lühend NATO aga dešifreeritakse grafitil kui New American Terrorist Organisation . </s> </p>
<p> <s> Hiina riiki on ühtsena hoitud konfutsianismi abil , mida viimasel poolel sajandil on nimetatud taktikalistel kaalutlustel kommunismiks . </s> </p>
<p> <s> Ametlikult valitseb Hiinat praegugi 58 miljoni liikmega Hiina Kommunistlik Partei , ametlikult on praegugi Hiina sihiks sotsialismi ehitamine . </s> <s> Keegi ei tea , millised peaksid olema sotsialism ja kommunism tegelikkuses , nagu keegi ei oska adekvaatselt kirjeldada ei taevariiki ega paradiisi . </s> </p>
<p> <s> Aga sellist sotsialismi , mida me nägime omaaegses N. Liidus , Hiinas küll ei ehitata , samuti mitte sellist sotsialismi , mida näeme praegu Rootsis . </s> <s> Küllap on sotsialismil sama palju vorme kui kapitalismil ning parimad sotsialismi vormid kattuvad kapitalismi parimate vormidega . </s> </p>
<p> <s> 58-miljoniline võimupartei peaks tagama riigi stabiilsuse isegi suurte muutuste ajal majanduses ja ühiskonnas . </s> <s> See seletab ka , miks püütakse maha suruda Falungongi budistlikku koolkonda , milles olevat üle kuuekümne miljoni liikme . </s> </p>
<p> <s> Just stabiilsus toob Hiinasse praegu meeletul hulgal väliskapitali , millest 80 protsenti tuleb välishiinlastelt . </s> </p>
<p> <s> Maailma pankades on hoiul sadu ja sadu miljardeid dollareid vaba raha , mis lihtsalt otsib endale paigutuskohta , kus oleks võimalik intressidest suuremat raha teenida . </s> <s> Raha paigutatakse ainult riikidesse , kus ei esine ei poliitilisi ega sotsiaalseid vapustusi . </s> <s> Venemaa ei saa talle lubatud laene kätte , Hiinal ei ole suurte laenude saamisega raskusi , kuigi Venemaad ei juhi kommunistlik partei ja Hiinat juhib . </s> </p>
<p> <s> Tänu väliskapitali suurele sissejooksule on Hiina majandus viimasel poolteistkümnel aastal arenenud kiiresti . </s> <s> Hiinas loodetakse majanduse riikliku juhtimisega vältida Jaapani ja Lõuna-Korea majandust tabanud katastroofe . </s> </p>
<p> <s> Me võime lõpmatuseni vaielda , kas see on võimalik või ei ole , tõde ei selgu niikuinii mitte kunagi . </s> <s> Me võime väita , et Lõuna-Korea majandust tabas hoop just riigi sekkumise tõttu majandusse ning me võime vastupidiseks näiteks tuua , et USA tuli oma kõigi aegade suurimast kriisist aastatel 1929–1933 välja just tänu sellele , et riik hakkas agaralt majandust juhtima . </s> <s> Aga sama hästi võime me öelda , et USA oleks kiiremini toibunud , kui riik poleks otsustavalt sekkunud , nagu me võime ka öelda , et Lõuna-Korea poleks siis , kui riik oleks algusest saadik majanduse juhtimisega tegelenud , raskustesse sattunudki . </s> </p>
<p> <s> Ja Tiananmen on Hiina tänase poliitika sümboliks . </s> <s> Tiananmen erutab meeli oma tohutu suuruse ja argisusega – nagu kogu Hiinagi . </s> </p>
<p> <s> Ka Tiananmen pretendeerib maailma suurima linnaväljaku uhkele kohale , kõrvuti Buenos Airese 9. </s> <s> Juuli avenüüga ning Bukaresti Sotsialismi väljakuga ( endine nimi ) . </s> </p>
<p> <s> Mulle tundub , et alust on Buenos Airese ja Pekingi pretensioonidel , Bukaresti puhul on tegemist vist blufiga . </s> <s> 9. Juuli avenüü on siis kõige laiem , Tiananmen aga kõige suurema pindalaga väljak , Sotsialismi väljaku puhul pole selge , mis mõõde on aluseks võetud . </s> </p>
<p> <s> Võõras tuleb Tiananmenile otsima sakraalsust , leiab eest aga argisuse . </s> <s> Käisin Tiananmenil kolm korda – oma esimesel , neljandal ning 20-ndal ( seega eelviimasel ) Hiina-päeval – ning alles kolmandal korral harjusin selle argisusega ära , see hakkas mulle koguni meeldima . </s> </p>
<p> <s> Esimesel korral olin tõesti üllatunud , et väljakul käib igapäevane sagimine – ehitajad ehitavad , rikšamehed ootavad kundesid , kaubitsejad müüvad oma hilpe ja muud träni kõnniteele asetatud vaipadelt , postkaardimüüjad pakuvad valjuhäälselt oma kaupa . </s> <s> Nägin koguni inimest , kes sülitas väljakul maha , ning , tõtt-öelda , see mees üllatas ja solvas mind pisut – no , kuulge , mida te teete , kas te ei tea , kus te asute ! ? </s> </p>
<p> <s> Alles haavumise järel tuli mulle meelde , et Hiinas nagu mõnel muulgi Idamaal , suhtutakse keha eritusprotsessidesse hoopis teisiti kui meil ja seepärast on mahasülitamine seal üldine . </s> <s> Tiananmeni Keelatud linna poolsel küljel voorivad aina turistid ja turistid , kuid suures osas ei ole need eurooplased nagu Tallinnas Raekoja platsil või mujal Euroopa linnade tähtsamatel väljakutel , vaid taivanlased , lõunakorealased ja jaapanlased . </s> </p>
<p> <s> Üllatusin , et Hiinas on mõnevõrra arenenud ka siseturism , kuigi seda takistavad ülilühikesed puhkused ja sissetulekute madal tase . </s> </p>
<p> <s> Oma eelarvamuses olin kõiki hiinlasi pidanud vaesteks , kes loevad kokku viimaseid sente , et osta pere näljasurmast päästmiseks piaalitäit riisi , leidsin aga palju niisuguseid , kes reisivad ringi mööda oma maad , peatuvad 3-4-tärni hotellides ning lasevad giididel tutvustada vaatamisväärsusi ja jutustada oma maa ajalugu . </s> <s> Ja vaatamisväärsusi on Hiinas nõnda palju , et keegi ei jõua neid isegi terve oma elu jooksul vaadata . </s> </p>
<p> <s> Hiina-reisi eelviimasel päeval kuulen Eesti Vabariigi ajutiselt asjurilt Andrei Birovilt , et Hiinas on keskmise jõukuseni jõudnud perel kombeks teha kaks kuni kolm omamaist turismiretke aastas . </s> <s> Oleks ka eestlastel selline komme , siis turismitalud ei kiratseks ! </s> </p>
<p> <s> Mul puuduvad statistilised andmed , aga mulle tundub , et Hiinas pildistatakse maailmas kõige rohkem . </s> <s> Tiananmenil tehakse endast , samuti oma perest ja reisikaaslastest pilti sissepääsu ees Keelatud linna , samuti esimees Mao portree ees . </s> </p>
<p> <s> Tihti ulatatakse pilditegemiseks valmis seatud fotoaparaat võõrale inimesele ja palutakse , et see aparaadi nupule vajutaks ja klõpsu teeks . </s> <s> Ka minul palutakse seda Tiananmenil paar korda teha , hoolimata asjaolust , et ma ei näe sugugi hiinlase moodi välja . </s> <s> Tähendab , hiinlastel ei ole võõrastepelgust . </s> </p>
<p> <s> Keelatud linna sissepääsu valvavad vahisõdureist tunnimehed ning nende kõrval ennast pildistada ei tohi , kuigi mujal maailmas on just selline asi toredaks kombeks . </s> </p>
<p> <s> Mis see on ? </s> <s> Kas rudimendid vanast ajast , mil kõik , eriti aga see , mis sõjaväge puudutas , oli range riiklik saladus ? </s> </p>
<p> <s> Esimees Mao portree on küll üheksa meetrit kõrge , aga ta ei domineeri hiigelväljakul , ehkki asub kõige prestiižikamas ja väljapaistvamas kohas . </s> </p>
<p> <s> Huvitav , et esimees Maol pole väljakul kuju . </s> </p>
<p> <s> Kogu väljakul käib suure hooga remont ja ehitustegevus , enamik territooriumi on eraldatud taraga , Mao memoriaal ja parlamendihoone on kaetud tellingutega . </s> </p>
<p> <s> 1 . oktoobril 1999 möödus Hiina Rahvavabariigi väljakuulutamisest 50 aastat ning loomulikult oli pidustuste keskuseks Tiananmen . </s> </p>
<p> <s> Kas lugeja suudab arvata , millise maja ees sagib Tiananmenil kõige rohkem noori ? </s> </p>
<p> <s> Vastata on lihtne , kui pidada Hiinat meie maailma loomulikuks osaks . </s> <s> Kui aga otsida Hiinast ainult eriskummalisusi , arvata , et Hiina on muust maailmast eraldunud ja täiesti endassetõmbunud , siis on õige vastuse peale raske tulla . </s> </p>
<p> <s> Meeldigu see meile või mitte , aga kõige noorterohkem koht Tiananmenil on McDonald'si restoran – nagu Tallinnas , nagu Prahas , nagu Moskvas , nagu Roomas . </s> <s> Ja " Mäkke " on Tiananmenil koguni kaks , sest Hiina on väga suur , Peking on väga suur ja Tiananmen on väga suur . </s> </p>
<p> <s> Kahel korral kõndisin ma ümber väljaku jala , kolmandal tegin tiiru velorikšaga . </s> <s> Sõidutaja küsis alul 50 jüaani ( 100 krooni ) tiiru eest , kauplesin hinna 20 peale . </s> <s> Kohtumisel Pekingi eestlase ja Hiinas elava Indrek Pargiga kuulen , et õige taks on 15 , kuigi mõned mehed on maksnud ka 100 jüaani . </s> <s> Ju ei näinud ma nii esinduslik välja , minult ei hakatud küsima kõige kõrgemat hinda . </s> </p>
<p> <s> Igatahes valmistab tingimine mulle samasugust kõhedust , mida tundsin Petlemmas Jeesuse haua juures , kus tahtsin osta hauda valvavalt preestermungalt kimpu pühasid , igavesti põlevast tulest läbitõmmatud küünlaid . </s> </p>
<p> <s> Küünlad maksid 7 dollarit , minul aga oli 10-line . </s> </p>
<p> <s> Oli kuidagi väiklaselt kahju loovutada 3 dollarit , kuigi Jeesuse haual ei peaks ju rahanumbrite suurus midagi tähendama . </s> </p>
<p> <s> Saanud 10-dollarilise ja andnud selle eest vastu tulega pühitsetud püha kauba kimbu , vaatas kõhukas , vööni habemega papp mulle küsivalt otsa . </s> <s> Noogutasin . </s> <s> Mees nihutas kõigepealt eemale oma habeme , kergitas seejärel üles sutaanihõlma , voodrita siseküljele oli traageldatud suur madratsiriidest tasku , mis oli täis rahapatakaid . </s> <s> Papp tõstis sealt välja suure pataka kupüüre , nägin vist kõiki maailma tähtsamaid valuutasid , pika otsimise järel leidis mees kolm ühedollarilist ning andis need mulle . </s> <s> Kui tema käitumine poleks olnud loomulik ja igapäevane , siis ei oleks ma söandanud raha vastu võtta . </s> </p>
<p> <s> Tiananmenil kaupleb ja tingib rikšapoiss suure rõõmuga , ehkki minu arvates oleks ta pidanud ütlema : </s> </p>
<p> <s> " Siin on püha koht , siin rahast ei räägita , makstakse see , mis on ette nähtud . " </s> </p>
<p> <s> Tiananmeni ümber ei ole pilvelõhkujaid ja neid ei ole siit peaaegu paista . </s> <s> Aga kui väga teraselt vaadata , siis on ikkagi näha , kuidas kauguses terendavad sinakad kõrghooned . </s> </p></div2><div2 type="alaosa"><head> ÕHTUSÖÖK LAO SHE TEEMAJAS </head>
<p> <s> Kõikide Hiina linnade keskused näevad välja väga ameerikalikud . </s> <s> Tõsi , Pekingis võib näha hiinapäraste , ülespoole käänatud servadega katusega pilvelõhkujaid ( mujal ma selliseid ei märganud , kuigi mu pilk neid otsis ) , kuid linnasüdame ameerikalikku väljanägemist need suurt ei muuda . </s> </p>
<p> <s> Hiinapärasus oleks kolinud otsekui interjööridesse . </s> </p>
<p> <s> Kujutage ette – te lähete ameerikalikult tänavalt , klaas- ja kivimürakatega palistatud linnasisesel kiirteel ameerikalikust uksest sisse ning olete keset hiinalikku maailma , mis on just selline , nagu ma mäletan oma lapsepõlve pildiraamatutest . </s> </p>
<p> <s> Kolmekorruselises Lao She teemajas on taastatud sajandivahetuse atmosfäär , seda on tehtud silmapaistva luksusega . </s> <s> Kõik teenindajad ja esinejad on rahvarõivastes , kõik esemed seintel , vitriinides ja põrandal on rõhutatult hiinalikud . </s> </p>
<p> <s> Vaibad , kardinad , lava kõrval näen vähemalt viie meetri kõrgust kauni mustriga dekoratiivvaasi . </s> <s> Suuremat pole ma kuskil märganud . </s> <s> Aga väiksemad vaasid ei jää suurele ilu poolest alla . </s> <s> Hiina vaasid erinevad kreeka amforatest selle poolest , et need seisavad oma põhjal püsti . </s> <s> Hellenid olid nutikad , panid aluse Euroopa kultuurile , aga nende anumad ja muud potsikud-pätsikud lärtsatasid siruli nagu jonnijad marakratid . </s> <s> Hiinas oldi tasakaalukamad , hinnati tasakaalu . </s> <s> Laest ripuvad kuulsad punasest siidist kõrvitslambid , neidki on väga mitut tegumoodi . </s> </p>
<p> <s> Klassikaline hiina interjöörikunst särab oma täies ilus , loob meeldiva meeleolu . </s> </p>
<p> <s> Nagu kõigi teiste turismiobjektidegi puhul , nõnda on ka siin tegemist suveniiridekaubamaja ja kultuurikeskuse sümbioosiga . </s> <s> Erinevalt Jeesusest ei arva tänapäeva maailmas , et kaubitsemine riivaks pühadust . </s> </p>
<p> <s> Ja osta võib kõike , mis iseloomustab vanemat Hiinat – igas suuruses ja igas poosis Buddha kujusid , mida on loendamatul hulgal , lehvikuid , kivikesi , teeserviise , rahvarõivaid ja kõike-kõike muud . </s> </p>
<p> <s> Mineviku kirevad rahvarõivad on suuremas kontrastis tänapäeva ühetaolise riietusega , mida kannab terve maailm , kui kõik muu , mida Hiinas nägin . </s> </p>
<p> <s> Aga eks nii ole see igal pool . </s> <s> Meilgi on setu ja kihnu rahvarõivad kütkestavamad kui pusad , tagid ja teksad , ülikondadest rääkimata . </s> <s> Meil ja mujal Põhja-Euroopas kantav igapäevane sportlik või koguni lohakas riietus alles hakkab Hiinas levima . </s> <s> Tavaliselt on Hiina mehel seljas tume ülikond ja valge särk , kaelas tumedam lips , seda ka vabal ajal. </s> </p>
<p> <s> Rahvarõivad on tumeda ülikonna kõrval nagu hoopis teisest maailmast – nad on uskumatult värvikirevad ja lausa fantastilise tegumoega . </s> </p>
<p> <s> Ka Lao She teemajas ei domineeri välismaised turistid , siin on neid suure saali kohta ainult paar laudkonda . </s> </p>
<p> <s> Näen , et need heledapäised inimesed vaatavad meid poolehoiuga , minagi tunnen nende vastu pisut solidaarsust ning olen täiesti kindel , et see ei ole minu poolt rassism , ehkki just niisuguselt pinnaselt võiks rassism areneda , kui puudub lugupidamine veidi teistmoodi elu ja inimeste vastu . </s> </p>
<p> <s> Üks asi , mille ma Hiinasse kinkimiseks kaasa võtsin , on Märt Läänemetsa tõlgitud ja Loomingu Raamatukogus ilmunud hiina kirjanduse klassiku Lao She näidend " Teemaja " . </s> </p>
<p> <s> Kas ma oleksin võinud uneski näha , et kingin kaks eksemplari oma saatjatele sellessamas teemajas , milles näidendi tegevus toimub ? </s> <s> Ja pealegi Lao She enese büsti all ? </s> </p>
<p> <s> Aga nii juhtub ja see valmistab meile kõigile heameelt . </s> </p>
<p> <s> Kas kirjutada pühendus tiitellehele , nagu Wang Li Yuan palub ? </s> <s> Lao She seda teha ei saaks , sest teda enam ei ole , ka Linnart Mälli õpilane Märt Läänemets on juba Hiinast Tartusse tagasi kolinud , nõnda pean siis kirjutama mina , kuigi ma ei ole olnud tegev ei selle raamatu kirjutamisel , tõlkimisel ega kirjastamisel . </s> </p>
<p> <s> Eestlaste teostest on hiina keelde jõudnud ainult Hans Leberechti vilets , kommunistlik ja valetav jutuke " Valgus koordis " ( mis rangelt võetuna ei kuulugi eesti kirjanduse hulka ) , eesti keeles on aga hiina kirjanduse parimad teosed olemas . </s> </p>
<p> <s> Lao She eluloo võib leida igast entsüklopeediast , ütlen vaid , et ta on hiinlastele sama tähtis 20. sajandi kirjanik kui meile Tammsaare . </s> <s> Meil oli enne Tammsaaret vaid neli-viis kirjanikku , keda me liigitame austavalt klassikute sekka , Hiinas enne Lao She'd tuhatkond või veelgi rohkem . </s> </p>
<p> <s> Lao She'l oli Tammsaarest märksa raskem klassikuks saada ja igavest lugupidamist teenida , sest tema teosed väärtustusid teravas konkurentsis kirjanduse poolest tohutu rikkas kultuuris . </s> </p>
<p> <s> Serveeritakse õhtueine . </s> </p>
<p> <s> Veel ei oska ma pulkadega süüa , aga nädala pärast juba oskan . </s> </p>
<p> <s> Kui kelner näeb , et keegi on pulkade käsitsemisega hädas , toob ta kohe kahvli ja noa , nii on see kogu teekonna jooksul kõigis restoranides . </s> </p>
<p> <s> Algab etendus , mis kestab paar tundi . </s> </p>
<p> <s> Kuuleme klassikalist hiina muusikat , laule , näeme balletti , kõik on kütkestav . </s> <s> Juba rahvuslikud muusikariistad on atraktiivsed . </s> <s> Tantsudes vihmavarjudega mõjub kostüümide ja vihmavarjude ilu , kehade ja vihmavarjude liikumise vastandlik rütm . </s> </p>
<p> <s> Väga palju on tsirkusenumbreid . </s> </p>
<p> <s> Olen juhtunud lugema suhteliselt positiivset raamatut Hiina kohta , milles hiinlaste armastust tsirkuse vastu peetakse nende lapsemeelsuseks ja naiivsuseks – tsirkust näeb Hiinas tõesti tihti , väga palju ka teleekraanilt – , kuid minu meelest on niisugune väide liiga europotsentristlik . </s> <s> Mulle tundub , et tsirkusenumbrite puhul on tegemist rahvakunstiga , tsirkusenumbrid on ehitatud rohkem meeleolude kui trikkide peale . </s> </p>
<p> <s> Kogu õhtu jooksul on laul , tants , muusika , dialoogid ( neist ei saanud küll aru ) ja kokakunst lahutamatud , nõnda on etendus ühekorraga kõrvadele , silmadele , ninale ja keelele . </s> </p>
<p> <s> Ma ei tea , kas etendust läbib ka mingi süžeeline ühismõte , minu jaoks seob õhtu tervikuks imepärane õhuline stiilsus , tabamatu kaunidus , mis valmistab tõesti heameelt . </s> </p>
<p> <s> Kuidas Hiinas reageeritakse ? </s> </p>
<p> <s> Täpselt samuti nagu meil – oma vaimustust ja imestust avaldatakse vaoshoitult , tunduvalt kammitsetumalt kui mujal Idamaades . </s> </p></div2><div2 type="alaosa"><head> KEELATUD LINN </head>
<p> <s> Hiina turisminduse juhtidelt tasub õppida müütide müümist , müütide levitamist ja võimendamist . </s> </p>
<p> <s> 99 protsenti või isegi rohkem turiste tuleb ainult müüte vaatama , müütide materiaalset kinnitust oma käega katsuma , väga vähe on neid , kes tahavad midagi ise avastada , veel vähem nurgatagustes eksootikat otsida . </s> </p>
<p> <s> Mõni rikkur võib rajada maailma suurima , ilusaima ja huvitavaima ükskõik missuguse asja või nähtuse , aga seda ei tule keegi vaatama , kui see asi või nähtus pole ümbritsetud müüdiga . </s> <s> Müüti aga ei suuda keegi välja mõelda , isegi mitte parim propagandist ja kihutustööline . </s> </p>
<p> <s> Müüdi küpsetab ajalugu . </s> </p>
<p> <s> Eestimaa kaunimates kohtades käib vähe rahvast põhjusel , et puuduvad müüdid . </s> <s> Ja kui meil ongi mingid pisikesed müüdid , siis ainult sellised , mis ei ulatu meie rahvusest kaugemale . </s> </p>
<p> <s> Hiina keisrite elu on aga ammugi muutunud ja muudetud allikaks kõiki haaravatele müütidele , mis peibutavad kohale turiste kogu maailmast . </s> <s> Seejuures tõmbavad võõramaalasi ligi keisrimüütide mõlemad pooled – huvitav on nii see , mis on sarnane Euroopa kuningate ja teiste valitsejate müütidega , kui ka see , mis on erinev . </s> </p>
<p> <s> Sarnasus juhib mõistma erinevust . </s> </p>
<p> <s> Hiinlastele endile Euroopa müüte vaja ei lähe , ammugi ei rutta nad võrdlema hiina ja euroopa müüte . </s> </p>
<p> <s> Hiina on oma müütidest pungil , juba nende tundmaõppimisele ja nende materiaalsete kinnituste oma silmaga nägemisele kulub hiinlasest turistil aastakümneid kui mitte rohkem . </s> </p>
<p> <s> Ma ei oska öelda , kas Keelatud linna müüt tähendab eurooplasele ( ameeriklasele ) ja hiinlasele üht ja sedasama , aga võrdselt kütkestab see kõiki inimesi maailmas . </s> <s> Juba nimi Keelatud kutsub kõiki kohale , ehkki omal ajal pandi see just selleks , et inimesed ei tuleks sinna , kuhu nad ei või tulla . </s> </p>
<p> <s> Keelatud linn on endine keisripalee Pekingi südalinnas , kuhu võib siseneda kahest väravast – Shenwu väravast Tiananmeni väljakult ja Wumeni väravast järvede poolt , Beichangi tänavalt . </s> </p>
<p> <s> Palee ajalugu on pikk ja keeruline nagu ajalood ikka . </s> <s> Aastatel 1420–1911 elas siin kokku 24 Mingi ja Qingi dünastia keisrit , troonist ilma jäänud viimane keiser Pu Yi sunniti sealt lahkuma küll alles 1924. aasta sügisel . </s> </p>
<p> <s> Keelatud linna rajamine on seotud Hiina sisevõitlusega võimu pärast . </s> </p>
<p> <s> Mingide dünastia asutaja Zhu Yuanzhang oli 1368. aastal rajanud pealinna Nanjingi ehk Nankingi ( tõlkes Lõunapealinn ) , temalt päris võimu pojapoeg Zhu Yunwen . </s> <s> Zhu Yuanzhang oli oma neljanda poja , prints Zhu Di määranud garnisoniülemaks kaugesse provintsi Pekingisse . </s> <s> Zhu Yunwen aga kartis pealinnast eemal olevaid garnisoniülemaid , oma sugulasi , ning püüdis nende võimu vähendada , nagu tsentraliseerimispoliitikale kohane . </s> <s> Zhu Di vihastas , kuulutas end ise keisriks Yong Le nime all , tegi oma asukoha Pekingi pealinnaks , pidas paar aastat verist sõda ning vallutas Nanjingi . </s> </p>
<p> <s> Kohe pärast võimuhaaramist 1406. aastal algas ka uue keisripalee ehitamine , 100 000 kunstkäsitöölist ja miljon lihttöömeest tegid selle valmis 15 aastaga . </s> </p>
<p> <s> Mulle ei avalda muljet niivõrd need suured arvud , kuivõrd organisatsiooni- ja juhtimiskunst , mis selle tohutu massi inimesi tööle pani , nõnda et ehitusel segadust ei tekkinud . </s> </p>
<p> <s> Kuidas ikka õnnestub oma tahet peale suruda Eesti-täiele inimestele ? </s> <s> Kuidas neid ära mahutada paarile hektarile , kuidas neid toita ja katta ? </s> <s> Õnneks polnud vaja neile palka maksta , sest orjad teevad oma tööd tasuta . </s> </p>
<p> <s> Täna juhitakse sellesama kunsti reeglite järgi lõpmatuid inimvooge Keelatud linnas . </s> </p>
<p> <s> Siiski on väravatel võrdlemisi tüütud postkaardimüüjad , nii pealetükkivaid pole isegi Araabia-maailmas , ehkki Hiina kaupmees on muidu oma kauba kaelamäärimisega Araabia ametivennast tagasihoidlikum . </s> </p>
<p> <s> Keelatud linn on ümbritsetud kõrge müüriga , millest praegu paistavad üle ainult üksikud pilvelõhkujad . </s> <s> Veel mõnikümmend aastat tagasi võis siin aga nautida eraldiolemist , võis tunda end ainukesena maailmas . </s> </p>
<p> <s> Tallinna vanalinna kohta on kasutatud terminit katusemaastik . </s> <s> Veel paremini sobib see Keelatud linna kohta . </s> <s> Esmalt jääbki pilk pidama kõigi väravate ja ehitiste imelistel katustel . </s> </p>
<p> <s> Keiser oli taevapoeg ning taevale kõige lähem asi on katus , seega pole sugugi ükskõik , missugune katus välja näeb . </s> </p>
<p> <s> Mõtlen , kas taevapoja müüdist ei tule otsida tänaste hiinlaste armumist pilvelõhkujatesse ? </s> <s> Kas nad ei taha sinna tagasi , kust nad on tulnud ? </s> </p>
<p> <s> Nõnda oleks ilusti ühendatud mütoloogia ja praktitsism – on ju pilvelõhkujaid odavam ehitada kui suurt hulka väiksemaid maju . </s> </p>
<p> <s> Ka Hiina pagoodkatustikus on imepäraselt ühendunud praktiline vajadus vihmavett koguda ning soov nautida selle nii vajaliku vee lausa muusikaks muudetud vulinat , kui vesi katusekorruselt katusekorrusele langeb . </s> </p>
<p> <s> Nõnda on inimene katustest teinud muusikariista , mida ta ise mängima ei pea , aga mis talle puhast vett kogub . </s> </p>
<p> <s> Katusenurkades on keisrivõimu sümbolid – draakonikujulised vihmaveesülitid . </s> </p>
<p> <s> Hiinas märgati , et välk lööb rohkem katusenurkadesse ja nõnda pandi sinna draakonid välgupurustusi ära hoidma . </s> <s> Tänaseks on draakonitele igaks juhuks abiks pandud siiski piksevardad . </s> </p>
<p> <s> Eestis olid lihtrahva eluasemed puust ja härradel kivist , Hiinas ehitati just paleed puidust , lihtrahvas tegi oma onnid kas savist või kividest . </s> <s> Hiinas teati , et puidust hoones on elada tervislikum , kuigi tulekahjuoht on suurem . </s> </p>
<p> <s> Järgmine asi , mis turistile pärast paari komistamist silma torkab , on väga kõrged lävepakud kõikidel ustel ja väravatel . </s> <s> Keisritel polnud sellest hoolt , sest nemad jala ei käinud , neid kanti kandetoolides ning kandjad juba teadsid , kui kõrgele peab jala tõstma . </s> <s> Kõrged lävepakud sisendasid hierarhiakuulekust , millele oli rajatud konfutsianismi õpetuse järgi keisrivõim . </s> </p>
<p> <s> Mõelge ametniku peale , kellele langeb korra või paar elus osaks õnn pääseda Keelatud linna juhtnööre saama . </s> </p>
<p> <s> Arhitektuur on inimese psühholoogiale rajatud lavastus . </s> </p>
<p> <s> Lävepakkudest üleronimine paneb põlved nõtkuma , tekitab sisemist kõhedust , ametnik heidab meelest kõik keisrivaenulikud mõtted ja intriigikavatsused enne , kui ta keisri palge ette jõuab . </s> <s> Pärast viiendat komistamist on ta täiesti truu . </s> </p>
<p> <s> Hierarhiakuulekust sisendab Keelatud linnas iga detail , veel rohkem aga kogu hiigelkompleksi sümmeetriline ülesehitus . </s> <s> Inimesed jagunevad kaheks – tohutu enamus ihkab , et nende elu oleks reglementeeritud , tühine vähemus mässab reglementeerituse ja korra vastu . </s> <s> Autoritaarne võim heidab selle vähemuse julmalt kõrvale , olgu selle esindajad ükskõik kui andekad ja loomisvõimelised . </s> </p>
<p> <s> Mida on keisril teha inimesega , kes ei ole talle lojaalne ? </s> <s> Ainult üht – surma mõista , sest see inimene takistab keisril rahva eest hoolitseda . </s> </p>
<p> <s> Tänases Hiinas võib iga soliidsema asutuse ukse ees näha lõvipaari – isalõvi hoiab käpa all palli ( mida on trakteeritud maailmana ) , emalõvi oma poega . </s> <s> Algselt on need siiski keisrivõimu sümbolid , mis tohtisid olla ainult siin , Keelatud linnas . </s> </p>
<p> <s> Alles pikapeale , detailide nautimise järel hakkan tajuma Keelatud linna kui tervikut ning siis hämmastab haruldane sümmeetria , mis tuleneb harmooniaideoloogiast . </s> </p>
<p> <s> Meenutagem , et Euroopagi valitsejad armastasid klassitsismi ja ampiiri , mis tähendab korrapära ning manitseb alluma . </s> <s> N. Liidu arhitektuuris tekkis isegi stalinlik ampiir , kus naabermajade tornikesed olid enam-vähem ühesugused ning suure väljaku keskel end 90-kraadiliste pööretega ringi keerates leidsid viisnurga ning sirbi ja vasara täpselt ühest ja samast kohast . </s> </p>
<p> <s> Niisugust harmooniataotlust ja sümmeetriat kui Hiina keisripaleedes ei ole ma küll kuskil näinud . </s> </p>
<p> <s> Kogu Keelatud linna arhitektuur on ideologiseeritud , see räägib meile arhitektuuri keeles mees- ja naisalgest ning elu ja Maa põliselementidest , millele on rajatud kogu hiina klassikaline kultuur . </s> <s> Kõigil sammastel , värvidel , loomaskulptuuridel on oma tähendus . </s> </p>
<p> <s> Mitu hoonet siin kokku on ? </s> </p>
<p> <s> Palju , väga palju , kuid ikkagi mitte nii palju nagu Moskva Kremlis . </s> </p>
<p> <s> Võtan audiogiidi ja kuulan . </s> </p>
<p> <s> Meeldiv meeshääl teatab kiretult fakte , ainult fakte , väljendamata suhtumist . </s> <s> Tavaliselt on need audiogiidid liiga emotsionaalsed , ideoloogilised ja õpetajalikud , mõeldud inimestele , kel millestki aimu ei ole . </s> <s> Siinsele ma etteheiteid ei tee . </s> </p>
<p> <s> Tuleb välja , et iga keiser on teinud endale uue värava , need väravad ei asetse paleed ümbritsevas müüris , vaid Keelatud linna sees , kuuludes seega arhitektuuriansamblisse ja täites mitmesuguseid funktsioone . </s> <s> Kõrgeim värav on 33,7 -meetrine , viie sissepääsuga , ehitatud 1651. aastal , tänaseks ümber ristitud Tiananmeniks ning saanud Hiina sümboliks . </s> </p>
<p> <s> Tõesti , värava tipus lehvib kaheksa Hiina Rahvavabariigi punalippu , kummaski küljes neli . </s> <s> Lipud siiski ei domineeri , kuna ei ole katusel ja kõige kõrgemal , vaid hoopiski madalamal , väravat ümbritseval väravamüüril . </s> <s> Domineerivad katus ja hiiglaslikud kõrvitslambid . </s> </p>
<p> <s> Lippude asetus räägib pieteeditundest oma ajaloo ja rahvusliku arhitektuuri vastu . </s> </p>
<p> <s> Keelatud linna ümbritseva müüri igas nurgas seisab 6-korruselise kallakkatusega vahitorn , mille räästad on rattasse painutatud 28 ülespoole pööratud kurviga , moodustades kokku 10 katuseviilu ja 72 katuseharja . </s> </p>
<p> <s> Meile tunduvad kõik hiina rahvuslikud katused ühesugused , ometi on tegemist katusearhitektuuri koolkondadega , mis kõik on viljelenud kindlat ajastupärast stiili . </s> </p>
<p> <s> Ka katusenurkades asuvaid draakoneid oli vanas Hiinas õige mitut liiki . </s> <s> Kui silm harjub vaatama , näed tõesti , et ei katused ega draakonid ole ühesugused . </s> </p>
<p> <s> Keskpäeva ( Wumeni ) värav , mille teine nimi on Viie Fööniksi värav ja millest mina sisenesin , on kõige laiem . </s> </p>
<p> <s> Kui kõige kõrgemat ei sobinud ehitada , sest mõnikord ei ole taktikalistel kaalutlustel kasulik eelmisest keisrist parem olla , siis võis ehitada kõige laiema . </s> </p>
<p> <s> Juba selle suurus sisendab aukartust . </s> <s> Sellel väraval on 5 sissepääsu : keskmist võis kasutada ainult keiser , kaks äärmist olid ainult selleks , et paleesse eksamitele lubada õpilasi , kes kandideerisid mitmesugustesse ametitesse . </s> </p>
<p> <s> Aa , jaa ! </s> </p>
<p> <s> Hiina valitsussüsteem ei tunne teravat jaotumist aadlikeks ja lihtrahvaks , nagu on mitmel pool ( aga mitte kõikjal ) Euroopas , sest keisrid kartsid põlisaadlikest endale võimukonkurente . </s> <s> Hiinas võis kõrgesse ametisse pretendeerida ka lihtrahva hulgast pärit poiss . </s> </p>
<p> <s> Kooli mindi 5-aastaselt , koolis käidi 30 aastat ning 35-aastaselt jõudsid mõned õpingutes nii kaugele , et said tulla keisripaleesse eksamile . </s> <s> Üheks eksamineerijaks oli keiser ise . </s> </p>
<p> <s> Niisugune süsteem valis välja parimad ja lojaalsemad ametnikud . </s> </p>
<p> <s> Neid , kes eksami hästi sooritasid , ootas ees väga kõrge ja töörohke amet , mille eest tasuti heldelt . </s> </p>
<p> <s> Läbi Keelatud linna voolab kaunisse , skulptuuridega palistatud kanalisse sängitatud jõgi , mida kutsutakse selge ja särava vee järgi ka Nefriidivööks . </s> </p>
<p> <s> Lähen üle valgest marmorist silla , kokku on niisuguseid sildu viis . </s> </p>
<p> <s> Keiser Kang Xi ( 1661–1722 ) on lasknud ehitada Kõrgema Harmoonia värava , kust tema juurde käisid tema ministrid . </s> <s> Värava sammassaalil on imepärane värviline lagi , millele on maalitud keisrisümbolid draakonid ja fööniksid ning õitsvad lilled . </s> <s> Suured kandetalad olid kunagi kaetud kullaga , sisendades autoriteeti keisri vastu . </s> </p>
<p> <s> Jälle pronksist ema- ja isalõvi , isal parema käpa all võimusümbol pall , emal võimu järjepidevuse sümbol – poeg . </s> </p>
<p> <s> See värav jaotab Keelatud linna poolkeelatud ja päriskeelatud osaks . </s> <s> Eespool võisid käia tähtsamad külalised , tahapoole pääsesid ainult kõige kõrgemad ametnikud ja eunuhhid . </s> </p>
<p> <s> Keiser võttis oma ametnikke vastu kell 6 hommikul – kes kohtumisele hilines , ei olnud keisrile lojaalne . </s> </p>
<p> <s> Muide , hiinlaste päev algab ka nüüdsel ajal väga vara . </s> <s> Kohe , kui kella 5-6 ajal valgeks läheb , on tänavad ja pargid täis võimlejaid , tantsijaid ja palvetajaid , nende kõrval tekib samas hommikuturg , kust võib osta hommikukaupa . </s> </p>
<p> <s> Bambustrepid , mis kaunilt klõbisevad . </s> <s> Hiina lühtrid , aga pronksist ja elektripirnidega . </s> <s> Keisripalee elektrifitseeriti 1888. aastal , aga pronkslühtrid olid tarvitusel juba siis , kui gaasileek valgust näitas – et ei puhkeks tulekahju . </s> </p>
<p> <s> 2000-tonnine laugjas marmortrepp kauni ning süžeeliselt jutuka dekoratsiooniga . </s> </p>
<p> <s> See toodi kohale väga külmal talvel , mil maas oli lumi , mida Pekingi kandis juhtub harva . </s> <s> Rahn lõigati marmorimurrust lahti , lumi niisutati jääks , rahn veeti mööda libedat teed Keelatud linna . </s> </p>
<p> <s> Järgnevad Keelatud linna kolm peahoonet – keisri ja keisrinna palee ning Danbi ( keiserlik terrass ) . </s> </p>
<p> <s> Abiellumispalee . </s> </p>
<p> <s> Hiina keisril oli üks keisrinna ning mõniteist kuni paarkümmend liignaist , kellelt kokku saadi tavaliselt palju lapsi . </s> <s> Ühel keisril oli magamissaalis 27 voodit , nii mõnigi keiser on surnud infarkti naistega hullates . </s> </p>
<p> <s> Keiser ja keisrinna veetsid abiellumise järel kolm esimest ööd Taevaliku Õnne palees , et seejärel enam mitte eriti tihti kohtuda – kummalgi olid ajada oma asjad ja kumbki ei soovinud teist segada . </s> </p>
<p> <s> Selle palee katusel on fööniks , mis sümboliseerib rõõmu . </s> </p>
<p> <s> Selle palee trepil lähevad noored turistid kuidagi elevile , kui nad teineteist pildistavad ; näen , kuidas noormees sosistab midagi neiu kõrva ja neiu punastab . </s> </p>
<p> <s> Hiinlased punastavad täpselt samuti nagu meiegi ! </s> </p>
<p> <s> Huvitav , mida see neiu teeb viimase keisrinna Cixi Draakonvoodit nähes ? </s> <s> Keisrinna on Hiina ajaloos sama kuulus kui Messalina . </s> <s> Või keiserlike konkubiinide magamistube vaadates ? </s> <s> Konkubiinid , vaesekesed , pidid veetma enamuse oma ajast kibedas üksinduses ja meeleheites . </s> </p>
<p> <s> Keiser käis keisrinna palees ainult keisrinna sünnipäeval . </s> </p>
<p> <s> Liignaisi teenindasid eunuhhid . </s> </p>
<p> <s> Eunuhhideks võeti Pekingi noormehi , kes paleesse tulles kaotasid õiguse sealt enne surma väljuda – lobisejatest polnud võim huvitatud , just keisrivõimu ümbritsev salapära hoidis keisri autoriteedi kõrgel . </s> <s> Perekond ei näinud eunuhhiks antud poega enam kunagi , kuid sai suure osa eunuhhi palgast . </s> </p>
<p> <s> Hiina pikas ajaloos on nii mõnigi eunuhh saavutanud palees suure võimu , valitsenud keisri ja keisrinna üle ning määranud riigi saatust . </s> </p>
<p> <s> Ka liignaistelt pärit lastest võis saada keisri järeltulija . </s> <s> Vähe sellest ! </s> <s> Hiina keisritel oli komme lapsendada noormehi ja neide , ka nendel olid kõik samasugused õigused nagu keisri bioloogilistel lastel . </s> </p>
<p> <s> Miks vajas keiser nii palju lapsi ? </s> </p>
<p> <s> Keiser andis oma lapsed provintsiülematele ja sõjapealikutele või nende poegadele ja tütardele , sidudes nad kõvemini enda külge ajal , mil aastaid võis puududa igasugune side keisri ja tema kaugel asuva alluva vahel . </s> </p>
<p> <s> Oma järeltulija määras keiser ise , segaduste ja isehakanute pretensioonide vältimiseks kasutati ehthiinalikku kavalust . </s> </p>
<p> <s> Keiser koostas võimupärimisdokumendi kahes eksemplaris , üks müüriti kõigi nähes seina , teine oli keisril pidevalt kaasas . </s> <s> Keegi ei teadnud , kellele pärandab keiser võimu , nõnda teenisid pojad üksteise võidu isa , lootes , et valik on neile langenud . </s> </p>
<p> <s> Ka mässumõtted haihtusid , sest mis sa ikka mässad , kui on täiesti võimalik , et sa võid seaduslikult keisriks saada ? </s> </p>
<p> <s> Kui keiser suri , loeti kõigepealt läbi eksemplar , mis oli keisril , seejärel müüriti lahti peidukoht seinas ning alles kahe eksemplari sõnumi kokkulangemisel pärandati võim sellele pojale , kellele oli selle määranud keiser . </s> </p>
<p> <s> Kui kahe eksemplari sõnum kokku ei langenud , siis eelistati müüris olnud eksemplari ning asuti otsima võltsijat . </s> </p>
<p> <s> Troonimissaal , mille laes ripub suur pall – see pidi kukkuma pähe valevalitsejale , kes ei olnud ehtne taevapoeg . </s> <s> Ka muu sümboolika , samuti hieroglüüfkirjad paleede seintel tuletavad keisrile kogu aeg meelde kohustust olla töökas ja õiglane – Euroopas seda teha ei juletud . </s> </p>
<p> <s> Kui Euroopa kuningate võimusümboliks oli pigem troon , siis Hiinas oli troonist tähtsam tempel , neid oli väga suuri , isegi inimestest suuremaid . </s> </p>
<p> <s> Pronksvannid , millesse koguti katusemuusikat teinud vihmavesi . </s> <s> Taevakeiser armastas juua taevavett , samuti oli kogutud veest abi tulekahju puhul . </s> </p>
<p> <s> Näiteks on Harmooniapalee ajaloo jooksul neli korda maha põlenud , kuid alati taastatud veel võimsamana ja ilusamana . </s> </p>
<p> <s> Päikesekell sümboliseerib keisrit kui põllumajanduse kaitsjat . </s> <s> Hiina keiser viskas riisikülvil esimese külimiti seemneid põllule , kederluu kõrgusesse vette . </s> </p>
<p> <s> Hiina keiser oli ka esimene siidikasvataja , tema vastutas selle eest , et siid oleks kvaliteetne . </s> </p>
<p> <s> Need olid tseremooniad , millesse suhtuti täie tõsidusega – keiser pidi hoolitsema , et rahvas nälga ei sureks , see oli keisri kohus . </s> </p>
<p> <s> Just rituaalide täitmise täpsus hoidis keisrivõimu , keisrivõim oli aga hea kaua ja hoolikalt koolitatud ametnikele . </s> </p>
<p> <s> Näete nüüd – igasugused pidulikud lindiläbilõikamised , esimesed labidatäied uue maantee ehitusel ja esimesed kellutäied mörti uue ametihoone ehitusel pole meie päevade väljamõeldis . </s> </p>
<p> <s> Ja alati võime küsida : kellele niisuguseid tseremooniaid on rohkem vaja , kas rahvale või võimule ? </s> </p>
<p> <s> Paleesid on palju , nende funktsioon võis aja jooksul muutuda . </s> <s> Näiteks oli viimane , Qingide keisridünastia mandžud , kes olid alul usutunnistuselt šamanistid . </s> <s> Nende tulekuga muutusid religioossed tavad ja pühakojad . </s> <s> Mandžud tegid keisrinna paleest kultusehoone , kus kaks korda päevas , õhtul ja hommikul , tapeti šamaanitantsu ja -trummi saatel lammas . </s> <s> Lammas küpsetati jumalate jaoks , pärast liturgiat söödi aga koos praetud siga , mille sisikond visati pühadele varestele . </s> </p>
<p> <s> Varesed olid kord päästnud mandžude riigi tänapäeva Põhja-Hiinas , hakates vaenlasvägede tulekul kraaksuma ja äratades sõjamehed . </s> <s> Sellest ajast saadik pidasidki mandžud vareseid pühadeks lindudeks . </s> </p>
<p> <s> Hiina keisritele kuulus võimutäius , millest Euroopa valitsejad ei osanud unistadagi . </s> <s> Euroopas on ikka võimu jagatud kas aadli või parlamendiga . </s> <s> Ometi on võrreldes Euroopa paleedega Hiina keisrite paleede väljanägemine ja interjöör kasin , võiks öelda , et isegi askeetlik . </s> <s> Isegi keiserlik abieluvoodi on tagasihoidlik baldahhiiniga puusäng , kus oldi siis , " kui päike oli loojunud ja kuu esimeses veerandis " . </s> </p>
<p> <s> Selle põhjuseks on Euroopa riikide korduvad karistusoperatsioonid , mille käigus kadusid ka kuld ja kard . </s> </p>
<p> <s> Keelatud linna paleede territooriumil on korrapära harmoonias ainult korrapäraga . </s> <s> Enamik rajatisi on rangelt kas nelinurga- või ringikujulised , tasakaalustades nõnda mees- ja naisalget . </s> </p>
<p> <s> Keelatud linna juurde kuulub ka keisriaed , mis aga pole üldse korrapärasusele rajatud – nõnda on paleestiku korrapära harmoonias ka aia korrapäratusega . </s> </p>
<p> <s> Puud ei ole ju sirged , linnud lendavad , kuhu tahavad , ei liigu ettenähtud distsipliini järgi , kaljusid ja kaljukoopaid võiks 90-kraadistesse nurkadesse tasandama hakata ainult loll . </s> </p>
<p> <s> Ka aed on seatud täpselt ilmakaarte järgi , see on põhja-lõuna suunas 130 meetrit pikk ning ida-lääne suunas 90 meetrit lai , siin 10 lehtlat , kus keisrid kirjutasid luuletusi , terrasse ja torne , fantastilise kujuga grotte , küpressi- ja bambusesalusid , kuid võrdlemisi vähe lilli . </s> </p>
<p> <s> Euroopa kultuuriareaalis on luuletamine kaotanud oma algse mõtte , seda tehakse teiste silmis kuulsuse saavutamiseks . </s> <s> Hiinas on luuletamine pööratud iseendasse ja iseendale , seda tehakse oma hingepuhastuseks ja meeleolude loomiseks . </s> <s> Paljudes paviljonides on eri keisrite aegu olnud raamatukogud . </s> </p>
<p> <s> Vähemalt 400 aastat vanad küpressid , mõned neist tüviti kokku kasvanud , moodustavad veidraid võrasid . </s> </p>
<p> <s> Klassikaline hiina aed oli tohutult ilus , kuid enamjaolt ilma lilledeta – lilled oma pealetükkiva kaunidusega võisid segada hingerahu ja sisemõtisklusi , võisid endale liialt tähelepanu tõmmata . </s> </p>
<p> <s> Laskem kõlada ainult nimede poeetikal – Keelatud linna aiapaviljonid kannavad nime Nelja Jumala lehtla , kus kohtusid Sinine Draakon , Valge Tiiger , Punane Lind ja keiser Xuan Wu . </s> <s> Keiser avaldas siin austust neljale ilmakaarele ja iseendale ning valitses nõndaviisi maailma . </s> </p>
<p> <s> Kõrge kaljurahnu otsas asub Keiserlik Vaatamise lehtla ( Yujingting ) . </s> <s> Kaljurahn toodi Taihu järve äärest ning iga aasta kuukalendri 9. kuu 9. päeval pidid keiser ja tema kaaskond kaljut pidi üles ronima ning imetlema loodust nii keiserlikus aias kui ka väljaspool aeda . </s> </p>
<p> <s> Karmiinpunase Lume paviljon ( Jiangxuexuan ) , 10 000 Kevade paviljon ( Wanchunting ) , Hõljuva Roheluse paviljon ( Fubiting ) , 1000 Sügise paviljon ( Qianqiuting ) , Täieliku Õndsuse paviljon ( Chengruiting ) , Igavese Hiilguse Paviljon ( Yuanhuige ) jne. </s> <s> Kõigil paviljonidel on oma pikk ja keeruline ajalugu , mis on tarkades raamatutes kirjas ning mis üldjoontes jaguneb kaheks – ehitusajalooks ning paviljonis toimunud sündmuste ajalooks . </s> </p>
<p> <s> Näiteks elas Looduse Harimise Stuudios ( Yuanxinzhai ) , mis keiser Qian Longi ajal oli raamatukogu , Hiina viimane keiser Pu Yi ( 1906–1967 ) , kes kaotas võimu 6-aastaselt 1911. aastal . </s> <s> 1937. aastal tegid jaapanlased temast Mandžukuo keisri . </s> <s> 1945. aastal langes ta vangi venelaste kätte , kes andsid ta 1950. aastal Hiinas võimule tulnud punaste kätte . </s> <s> Venemaal suhtelises vabaduses elanud Pu Yi pandi vanglasse . </s> <s> Kuigi teda ei hukatud , sai talle kümnekonna aasta vältel osaks täielik ajuloputus ( mida on suurepäraselt kujutatud Bertolucci filmis " Viimane keiser " ) . </s> <s> Vanglast vabanemise järel töötas Pu Yi aednikuna botaanikaaias , seejärel uuris vanu käsikirju ning õpetas inglise keelt . </s> <s> Toona oli soovijaid vähe , täna õpib inglise keelt kogu Hiina , kõik , kes vähegi tahavad elus edasi jõuda . </s> <s> Vangla-aastad ruineerisid ta tervise aga niivõrd , et vabaduses suri Pu Yi suhteliselt noorena . </s> </p>
<p> <s> Keiserlikke aedu on Pekingis ja selle ümbruses rohkesti , neist kõige kuulsam on kahtlemata Keiserlik Suvepalee . </s> </p></div2><div2 type="alaosa"><head> KEISERLIK SUVEPALEE </head>
<p> <s> Keelatud linnast Suvepaleed näha ei ole , küll aga Suvepaleest Keelatud linna – töö ajal polnud keisril vaja puhkusele mõelda , puhkuse ajal ei tohtinud keiser unustada oma põhiametit . </s> </p>
<p> <s> Keiser sai Keelatud linnast 15 kilomeetri kaugusel asuvasse Suvepaleesse sõita järvede , jõgede ja kanalite süsteemi pidi keiserlikul laeval , mis on ikkagi mugavam kui lasta kanda end kandetoolil , sest isegi meisterlikemate kandjate puhul kandetool õõtsub . </s> </p>
<p> <s> Taas tuleb läbida õige mitu kaunist ja efektsete katustega väravat , enne kui palee territooriumile jõuab . </s> </p>
<p> <s> Esimesel väraval tervitab sisseminejat hieroglüüfkiri : " Mõista vett ! " , mis tähendab soovitust olla vaikne , loomulik ja rahulik . </s> </p>
<p> <s> Suvepalee on tegelikult 290 hektari suurune aedade ja hoonete kompleks , millest 220 hektarit võtab enda alla Kunmingi järv , mille ümber asetsevadki 3000 mitmesugust rajatist , kaasa arvatud koopad , millest mõned on algul olnud looduslikud , kuid mida inimkäsi on muutnud keisrile elukohasemaks . </s> </p>
<p> <s> Suvepalee oli siin isegi enne seda , kui Peking sai pealinnaks , tema nimeks oli siis üsna tõlkimatu sõnademäng – üheaegselt Tasase Lainevirvenduse Aed , aga ka Puhta Naerusumina Aed . </s> <s> Siia tahtis keiser Wan Yuanjing ( valitses 1190–1201 ) teha pealinna , kuid hiljem loobus oma ideest . </s> </p>
<p> <s> Kallis lugeja ! </s> <s> Pane palun silmad kinni ning kujuta ette kõike kaunist ja puhast , mida tead Hiina kohta ! </s> </p>
<p> <s> Just niisugune ongi Suvepalee . </s> </p>
<p> <s> Selline arhitektuur ja sellised aiad sisendavad rahu ja helgust ühtmoodi Hiina keisritele ja minusugusele Euroopa lihtsurelikule – järelikult oleme kuskil hingekandis päris sarnased . </s> </p>
<p> <s> Paljud puud ei ole veel lehtedes , ometi on raagus oksad täis suuri õisi ning juba lendlevad mesilased ja liblikad ümber võra . </s> </p>
<p> <s> Kuulen proua Wang Li Yuanilt , et need puud on magnooliad , mis toodi siia 200 aastat tagasi Lõuna-Hiinast , kus praegu on kõrvetav suvi , et nad varakult õitseksid , kevade meeleolu looksid . </s> <s> Ja seda nad teevadki . </s> </p>
<p> <s> Adidase dressides ja Miki hiire seljakottidega pioneerid tervitavad meid lõbusalt ingliskeelsete hüüetega . </s> <s> Hiinas ollakse avalad , ei vanemad ega õpetajad keela lastele rõõmsaid tundepuhanguid , pigem hõiskavad ise kaasa . </s> </p>
<p> <s> Papliehmed juba lendavad , ekskurisoonile tulnud kooliplikad , valged tutid juustes , proovivad neid kinni püüda . </s> <s> Oh seda lõbu , kui üks vatiehmes peo vahele jääb ! </s> </p>
<p> <s> Teised ujutavad jalgu keiserlikus järves , keiserlikud punased kalad ilmuvad uudistama plikade varbaid . </s> </p>
<p> <s> Üks punane kala on surnud , ulbib pinnal , kõht ülespoole , nagu päris harilik kala . </s> <s> Surm muudab kõik võrdseks . </s> </p>
<p> <s> Punaste kalade all ujuvad mustad kalad , ei tule pinna lähedale eputama . </s> <s> Võib-olla häbenevad oma tagasihoidlikku välimust ? </s> </p>
<p> <s> Kohe-kohe peaksid lahti minema vesiroosid . </s> </p>
<p> <s> Enamik hiinlasi on siia kaasa võtnud oma söögid-joogid ning peavad murul väikeses seltskonnas piknikku nagu inglased Hyde Parkis . </s> </p>
<p> <s> Selja tagant kihutab kellukeste ja kõristite helinal mööda kauni sametkatusega lõbusõidurikša , kuldtutid katuseräästas kõikumas . </s> </p>
<p> <s> Hoolimata kallist hinnast proovivad hiina turistid tihti keiserlikke lõbustusi – lasevad end kanda ja tantsitada luksuskandetoolidel , lasevad end sõidutada patjade vahel luksusrikšadel . </s> </p>
<p> <s> Mina lähen keiserlikule draakonlaevale , et sõita üle Kunmingi järve . </s> </p>
<p> <s> Hiina madrus seob köie kai küljest lahti täpselt samamoodi nagu Euroopa madrus . </s> </p>
<p> <s> Hiina turistid kiljuvad vaimustusest , kui laev kaldast eemale jõuab ning üha uued ja uued vaated silme ette jõuavad . </s> <s> Hiinlased ei häbene oma tundeid . </s> <s> Kõik on nagu vanasti – ainult et sõudjate asemel on tasase surinaga mootor . </s> </p>
<p> <s> Kõrgetele kallastele on ehitatud paleed ja pagoodid , küpressid , elupuud ja mägimännid kasvavad välja mullatuist kivilahmakaist . </s> </p>
<p> <s> Terve järv on sõudepaate ja vesijalgrattaid täis . </s> </p>
<p> <s> Hiina turistide pildistamiskirg on üle kasvanud filmimiskireks . </s> </p>
<p> <s> Randume Heatahtlikkuse ja Pika Eluea palee ees . </s> </p>
<p> <s> Siin veetis enamuse oma ajast kurikuulus leskkeisrinna Cixi , kulissidetagune manipuleerija , Hiina tegelik valitseja mitmekümne aasta jooksul Qingide , viimase keisridünastia viimasel ajal. </s> </p>
<p> <s> Ajan Suvepalee teatmikust näpuga rida , et teada saada , kuidas nimetatakse treppi , millest me üles läheme . </s> </p>
<p> <s> Meie kirume mõnikord koha- ja muude nimede ümberristimist . </s> <s> Hiinas on aga peaaegu iga keiser sellele järvistule ning nendele paleedele järvede saartel ja kallastel andnud oma nimed , mis on talle varasematest nimedest õiglasemad ja paremad tundunud . </s> </p>
<p> <s> Heatahtlikkuse ja Pika Eluea palee kandis varem nime Hoolsa Valitsuse palee , kuid keisrinna Cixile ei meeldinud nimes peituv täpne informatsioon . </s> </p>
<p> <s> Palees on poodiumisaalis keisritroon , seda ümbritsevad kaunid sirmid , lehvikud ja toonekurekujulised pronkslaternad . </s> </p>
<p> <s> Ühe keskmise suurusega siidsirmi tikkimiseks kulub terve aasta . </s> </p>
<p> <s> Kogu see kompleks on oma pika ajaloo jooksul mitu korda hävinud ning taas üles ehitatud , seda ka päris viimasel ajal. </s> </p>
<p> <s> 1860 . aastal , Teise oopiumisõja ajal vallutasid Inglise-Prantsuse väed Pekingi ja tegid Suvepalee tähtsamad hooned maatasa . </s> <s> Enam-vähem sama asi kordus 1900. aastal . </s> </p>
<p> <s> Peab ütlema , et hiinlased ei ole oma pika ajaloo jooksul kordagi sõrme külge pannud ei Buckinghami ega Versailles' paleedele , kuid Tiibetis on nad viimasel 50 aastal küll teinud masendavat hävitustööd . </s> </p>
<p> <s> Hoolimata rahva vaesusest ja riigi täielikust laostumisest , laskis toonane tegelik valitseja keisrinna Cixi Suvepalee esimesel võimalusel taastada veel kaunimana , kui see oli enne . </s> <s> Valitsejad tahavad alati olla surematud , nagu paljud teisedki inimesed . </s> </p>
<p> <s> Sama soov valdas keisrinna Cixit , kes suutis erinevate keisrite ajal riiki juhtida 48 aastat . </s> <s> Meenutame , et see oligi igaveste imperaatorite ajastu – Austria-Ungaris oli Franz-Joseph võimul ligi 70 aastat , Inglismaal kuninganna Victoria sama kaua . </s> </p>
<p> <s> Selleks , et elada igavesti , ei ristinud Cixi ümber ainult palee nime . </s> <s> Keisrinna võttis ka spetsiaalset igavese elu rohtu ; näeme meie käsikivisarnast nõud , kus hoiti magusat vett , millesse imerohtu segati . </s> <s> Nõu kannabki nime Pika Elu Allikas . </s> </p>
<p> <s> Nefriitlaine palee oli keiser Guangxu'le koduaresti paigaks tema konstitutsiooniliste reformide läbikukkumise järel . </s> <s> Guangxu kutsus 1898. aasta 16. septembril sellesse paleesse armeekomandör Yuan Shikai ning käskis tal armeega toetada reforme . </s> </p>
<p> <s> Mida aga tegi Yuan Shikai , kellele oleks pidanud olema seaduseks iga keisri sõna , iga pilk , iga mõtegi ? </s> </p>
<p> <s> Yuan Shikai pöördus kinnituse saamiseks intriigikeisrinna Cixi poole , kes laskis keisri vahistada ! </s> <s> Selleks , et asjaolusid varjata , ehitati telliskivist vanglamüür palee sisse , keisriga suhtlesid vaid Cixi erilise usalduse võitnud eunuhhid . </s> </p>
<p> <s> Just keiser Guangxu tahtis oma reformidega keisri absoluutvõimu vähendada , tahtis Hiinast teha Euroopa-sarnast konstitutsioonilist monarhiat . </s> <s> Cixi oli aga reformide vastu , tema arvates oli taevapoja keisrivõim pärit taevast ning mitte miski maine asi ei tohtinud seda piirata . </s> <s> Piiramatu võimu säilitamiseks piiras Cixi taevakeisri võimu ning laskis ta müüri taha pista . </s> </p>
<p> <s> Guangxu magamistuba . </s> <s> Sama voodit , sama tekki , samu patju , mida ma näen , kasutas vangistatud keiser 10 aasta jooksul . </s> <s> Samas voodis ta ka kahtlastel asjaoludel 38-aastaselt 14. novembril 1908 suri , päev hiljem tegi siin oma viimase hingetõmbe Cixi . </s> </p>
<p> <s> Rippuvate Lillede värav , Päikeseloojangu paviljon , Sündsuse lodža . </s> </p>
<p> <s> Siinsetes magamistubades veetis aega keisrinna Longyu , keisrinna Cixi vennatütar , kellest Cixi tegi keisrinna selleks , et hoida keisrit oma kontrolli all ning nõnda oma võimu säilitada . </s> </p>
<p> <s> Auto , mille armeekomandör Yuan Shikai kinkis Cixile , oli esimene auto Hiinas . </s> <s> Cixi eelistas siiski kuld- ja siidrikšat , mille talle oli kinkinud Jaapani keiser . </s> </p>
<p> <s> Pika Eluea saalis elas eunuhh Li Lianying , keda Cixi usaldas täielikult . </s> <s> Eunuhh Li Lianyingi voodiriided olid samast kollasest kuldsiidist , mis Cixilgi , eunuhhi paleed ümbritsesid sama uhked punasest puust sambad , tema paleel oli sama kaunis hall katus nagu koduarestis keiser Guangxu paleel . </s> </p>
<p> <s> Vooruse ja Harmoonia aed , Tervise ja Õnne palee , kus Cixile etendati teatritükke . </s> </p>
<p> <s> Cixi vahakuju troonil . </s> </p>
<p> <s> See pandi troonile ka Cixi eluajal , siis , kui päriskeisrinnal oli muud tegemist kui troonil istuda . </s> </p>
<p> <s> Cixile meeldis väga vaadata linnukesi kuldpuuris , ka kellavärgiga mehhaanilisi linnukesi , mida kinkisid talle välismaa saadikud . </s> </p>
<p> <s> Kui Cixi oli juba üle 70 aasta vana , maalis Hollandi kunstnik Herbert Vos temast portree – pildil on Cixi noor ja ilus naine kaunis kuld- ja siidriietuses , hoiab käes lehvikut . </s> </p>
<p> <s> Ka Guinnessi rekorditeraamatus kirjas olev maailma pikim katustatud promenaad algab väravaga Kutsu Kuud ! ning lõpeb Pilvi Hajutava väravaga . </s> </p>
<p> <s> Vapustavalt ilus promenaad on 750 meetrit pikk ja jaguneb 273 sammastatud sektoriks ( kõigil neil on kaunikõlalised nimed ) , ühendab paleesid ja viib lõpuks järvesadamasse . </s> <s> Kõigist sektoritest avanevad jahmatama panevad vaated paleedele , kaljudele , järvedele ja budistlikele pagoodidele . </s> </p>
<p> <s> Männipalee seisab kõrgetel jalgadel , on sel moel peidetud mändide kaharate okasvõrade sisse , meenutab natuke onni , mida meiegi poisid armastavad puudesse teha . </s> </p>
<p> <s> Kannatlikkuse ja Alandlikkuse palee asub järve ääres kõrgel kaljul , sinna treppi mööda ronimine paneb lõõtsutama . </s> </p>
<p> <s> Järveväraval tervitab tulijat kiri : " Hiilgavate Pilvede Nefriidiräästas " ja lahkujaga jätab hüvasti kiri : " Tähed Ümbritsevad Nefriitsüdant " . </s> </p>
<p> <s> Suvepalee Tagamäel kasvavad kaljudel iidsed puud ning sealt algavad usutemplid . </s> </p>
<p> <s> Nelja Suure piirkonnas on Tiibeti-stiilis templid , mis lõhuti maha 1860. aasta Oopimisõjas ning taastati alles paar aastat tagasi . </s> </p>
<p> <s> Esivanemate Pitsatite Healõhnaline Kalju sümboliseerib budistide püha mäge Xumit . </s> </p>
<p> <s> Templis on kolm suurt kullatud Buddha-kuju , suurim neist on Šakjamuni , ning tema ümber 18 päris suurt pühakut-bodhisatvat , kõik erinevates asendites lootosepoosis . </s> </p>
<p> <s> Buddha tempel on ümbritsetud pagoodidega , neist Varakambri pagoodil on Glasuurkatus . </s> </p>
<p> <s> Glasuurpagood on 7-korruseline ja 8-külgne , selle all on suur Buddha-kuju . </s> </p>
<p> <s> Kõigi Buddhade ees on suured paberrahahunnikud , näen , kuidas inimesed panevad kogu aeg annetusi juurde . </s> </p>
<p> <s> Lamaistlikud templid on võrdselt kasutusel nii muuseumi kui ka kultusekohana , üks funktsioon ei sega teist . </s> </p>
<p> <s> Mõned inimesed palvetavad , teised aga lasevad endast Buddhade taustal pilti teha , enamik külastajaid aga teeb nii seda kui ka teist . </s> </p>
<p> <s> Kommunistlik partei on Hiina juhtinud postkommunistlikusse aega ning inimesed otsivad uut identiteeti . </s> </p>
<p> <s> Budismi mõju Hiinas kasvab . </s> <s> On ennustatud , et budismist võib saada praegu veel ilmaliku Hiina riigiusk . </s> <s> Küllap seepärast kardavadki võimud Falungongi levikut . </s> </p>
<p> <s> Elame , näeme . </s> </p>
<p> <s> Muidugi ei jõua ma kirjeldada kõiki paleesid , aedu , terrasse , sildu , torne , paviljone , laevu ( ka marmorist ) , ei jõua nimetadagi . </s> </p>
<p> <s> Öeldakse , kui jätta millegi vaatlemine pooleli , siis saab sinna paika tagasi tulla . </s> </p>
<p> <s> Ja Suvepaleesse tahaks kohe väga ja väga kunagi tagasi tulla – nagu igale poole mujalegi Hiinasse . </s> </p></div2><div2 type="alaosa"><head> HIINA MÜÜR </head>
<p> <s> Tee Pekingist Hiina müürini on parim , mida ma olen kuskil näinud . </s> </p>
<p> <s> Mäed algavad peaaegu kohe , kui linnast välja jõuame . </s> </p>
<p> <s> Kiirtee mägedes on alati suurejoonelisem kui lauskmaal . </s> </p>
<p> <s> Kihutame viaduktidel ja tunnelites . </s> </p>
<p> <s> Miski juba lookleb mäekülgedel . </s> </p>
<p> <s> See on jäänus esialgsest müürist , mis ei ole turistide käsutuses . </s> </p>
<p> <s> Vanasti , kui mu liikumismarsruudid piirdusid ainult ühe kuuendikuga planeedist , ei käinud ma üldtuntud kohtades , otsisin eksootikat mujalt , isegi šokeerivatest nurgatagustest , kuhu turistid ei satu kunagi . </s> </p>
<p> <s> Elasin paar aastat Moskvas , vältisin kogu selle aja Punast väljakut ja Kremlit , et mitte endale paha tuju tekitada . </s> </p>
<p> <s> Järsku otsustasin ümber , käisin isegi Lenini mausoleumis , mõtlesin , et kindlasti on kuulsatesse paikadesse kristalliseerunud mingi ajastu kvintessents , mida ei suuda rikkuda isegi need , kes ajastu valega ümbritsevad , selle omakasupüüdlikult ümber mõtestavad . </s> </p>
<p> <s> Seejärel hakkasin kuulsate paikade külastamise järel tundma tavaliselt pettumust , milles on nii enda kergeusklikkuse kui ka lennuka fantaasia tajumist . </s> </p>
<p> <s> Louvre'i olin vaimusilmas ette kujutanud märksa majesteetlikumana , antiikaja maailmaimesid – Giza püramiide , Efesose Artemise templit , Helicarnassose ( praegu Bodrumi ) mausoleumi tunduvalt kõrgematena , Picadilly Circust suuremana , Püha Peetruse väljakut rahvarohkemana , ainult Nutumüür Jeruusalemmas oli võimsam ja atraktiivsem , kui ma eales oleksin osanud arvata , ja see valmistas rõõmu . </s> </p>
<p> <s> Hiina müüri nägemine valmistab mulle teistsugust rõõmu – müür on enam-vähem samasugune , kui ma oma vaimusilmas olin varasema informatsiooni järgi ette kujutanud . </s> </p>
<p> <s> Jälle sagib palju turiste , nagu kõikjal Hiinas . </s> </p>
<p> <s> Suveniiriletid ja muud müügiputkad moodustavad pikki tänavaid enne müüri . </s> <s> Müüakse kõige tavalisemat turistide pudi-padi – T-särke , pesapallimütse , postkaarte , esimees Mao välgumihkleid , pandakaruvõtmehoidjaid . </s> </p>
<p> <s> Suured ingliskeelsed reklaamid kutsuvad müürileminejaid üles ostma head Hiina köögimööblit . </s> </p>
<p> <s> Budistid etendavad oma tantsurituaali , kannavad suuri , poole inimese suurusi nukke pea kohal , kandjad keiserliku kandetooliga ühinevad nende tantsuga . </s> </p>
<p> <s> Tantsivad nii nukud kui ka nende tantsitajad . </s> </p>
<p> <s> Kas ma saan kunagi teada , mis sõnum peitub selles tantsus ? </s> <s> Kas tantsijad ise teavad seda ? </s> </p>
<p> <s> Saja jüaani eest võid istuda kandetooli ja lasta end kohapeal tantsitada , paarisaja eest viiakse sind kandetooliga müürile . </s> </p>
<p> <s> Mina tõmban alati kõikide teenustepakkujate ja müüjate tähelepanu , mul on tihti raske tüütutest kaelamäärijatest vabaneda . </s> <s> Aga näe – seda teenust ei tule mulle pakkuma keegi , ju mõeldakse kandetooli vastupidavusele ja oma jõuvarudele . </s> </p>
<p> <s> Ega siis midagi , tuleb minna omal jalal . </s> <s> Pealegi oleks kandetooli kabiinist vaateväli liiga ahtake – ainult ettepoole . </s> </p>
<p> <s> Müürile minejaid tervitab ingliskeelne loosung : " Suur Müür – inimkonna monumentaalseim töö väljendab hiina hinge ! " </s> </p>
<p> <s> Kuigi USA astronautide sõnul on Hiina müür on ainus inimkäte rajatis planeedil Maa , mis on Kuult palja silmaga näha , paneb müüri kitsus selles väites veidi kahtlema . </s> </p>
<p> <s> Müür pole kitsas müürina , vaid kitsas Kuu pealt vaatamiseks . </s> <s> Teiseks on müür mägedega enam-vähem üht värvi ning suurem osa müürist on varemeis ja sootuks metsastunud , selle peal ja külgedel kasvavad samad puud , mis kasvavad välja kaljumägede pragudest . </s> <s> Tänagi on müüri sees suuri rändrahne , mis on täiesti looduslikud ja on jäetud müüri ehitades oma kohale . </s> </p>
<p> <s> Aga enne , kui ise pole Kuul asja uurimas käinud , ei sobi vaielda . </s> <s> Ja pealegi ei ole ma isiklikult kuulnud ühtki astronauti seda müüri-asja väitmas ning ma tean , kui kerged on igasugu müüdid ja müüdikesed tekkima . </s> <s> Hiina müür on mütologiseerunud nähtus ning on varmas sünnitama enda kohta uusi müüte . </s> </p>
<p> <s> Uskumatu , aga ka eestlastel on üks müüdike Hiina müürist . </s> <s> Meenutagem lorilaulu Eesti piirist , mille kohta kõik teavad ainult kahte rida – kas neid rohkem ongi ? </s> </p>
<p> <s> Müür on selles kohas , kus mina käisin , 5,8 meetrit lai ning enamjaolt 7,8 meetrit kõrge . </s> <s> Müür pidi saama 10 000 li'd pikk ning tema esialgne nimi ongi olnud 10 000-li'ne Suur Müür . </s> </p>
<p> <s> 10 000 li'd on 5000 kilomeetrit , kuid tegelikkuses tuli müür 1000 kilomeetri jagu kavatsetust pikemgi – 6000 kilomeetrit . </s> </p>
<p> <s> Müüri ehitamist alustati 2700 aastat tagasi , lõpetati vähem kui 500 aastat tagasi . </s> <s> Nõnda ehitati seda rohkem kui 2000 aastat . </s> <s> Selle aja jooksul sai müür strateegiliselt teise mõtte – alul oli tegemist põhjapoolseid vasallriike üksteise eest kaitsva müüriga , pärast Hiina ühendamist kaitses müür Suur-Hiinat põhjast tulevate vaenlaste , mongolite ja mandžude eest . </s> </p>
<p> <s> Barbaritevastase müüri ehitamine algas Qingide dünastia ajal ning seda hakati taastama Mingide dünastia ajal. </s> <s> Taastamine kestis 1368. aastast kuni peaaegu 17. sajandini . </s> </p>
<p> <s> Selge , et inimelu saab hoopis teise mõtte , kui ehitamist planeeritakse nõnda pikaks ajaks . </s> </p>
<p> <s> Kellele siis üldse ehitatakse ? </s> <s> Isegi keisrid ei ehita iseenda jaoks , sest nendegi elu ei ole igavene , kuigi nad seda loodavad . </s> <s> Ehitatakse riigi jaoks , ehitatakse riigiga identifitseeruva dünastia jaoks . </s> </p>
<p> <s> Kui müür kõigepealt valmis sai , siis oli sellest ka kasu , sest see suunas hunnid läände , mille tõttu nad ka Euroopasse jõudsid . </s> <s> 13. sajandi alguseks oli aga müür lagunenud ja mongolid vallutasid Hiina . </s> <s> Seetõttu hakkasidki Mingid müüri taastama . </s> <s> Tuli aga välja , et nüüd ei olnud sellest mingit kasu – põhjast tulevad mandžud allutasid Hiina . </s> </p>
<p> <s> Tänaseks on taastatud ja turistidele avatud vaid üksikud lõigud . </s> <s> Meie külastame neist kõige populaarsemat – Pekingist loodes asuvat Badalingi lõiku , mis on ainult 18 kilomeetrit pikk . </s> </p>
<p> <s> Ka teised turistidele avatud müürijupid on umbes sama pikad , sest tänapäeval asjatut tööd ei tehta . </s> </p>
<p> <s> Nüüdisaeg ei hinda gigantsust , vaid funktsionaalsust ja optimaalsust . </s> <s> Aga ka praegu on meeldiv müüril ringi uidata ning usutavasti on tore müüri Kuu pealtki vaadata . </s> </p>
<p> <s> Müüri ehitamise mõte oligi suunatud tulevikku , aga keegi ei osanud aimata , et sajad inimpõlved teevad oma ränka tööd turistide lõbuks . </s> <s> Ja ka minul oleks kuidagi nadi ehitajaid ja ehitajate tagantsundijaid tänada , et nad selle müüri valmis tegid minu tuju tõstmiseks . </s> </p>
<p> <s> Müüril on võitlusavad ainult põhja ja loode poole – sealt oodati vaenlast . </s> <s> Iga paarikümne meetri järel on aga kaitsetornid ning tornidel on avad kõigisse nelja ilmakaarde . </s> </p>
<p> <s> Siis , kui vaenlane olekski jõudnud müürile või isegi üle müüri , oleksid tornid jätkanud vastupanu . </s> </p>
<p> <s> Tornid on mitmekorruselised , tornide ülakorrused on turistide jaoks suletud . </s> <s> Ja loomulikult on poisse , kes ihkavad ainult sinna . </s> </p>
<p> <s> Politseinikepaar kamandab ulakad poisid tornist maha , need kuulavad sõna , laskuvad alla , ootavad , mil korravalvurid edasi kõnnivad ning ronivad uuesti keelatud kohta . </s> </p>
<p> <s> Näe , kahe müürijupi vahele on tehtud korvpalliväljak , kindlasti ajaks see meie muinsuskaitsjaid-fundamentaliste vihale . </s> </p>
<p> <s> Pakutakse sõitu kaameliga ja hobusega pikki müüri . </s> <s> Mööda müüri sibavad suured sipelgad , kes on kevadiselt lõbusad . </s> <s> Magnooliad müüri ümber on õide puhkemas . </s> </p>
<p> <s> Müüril voorib rahvast tihedamini kui Pekingi metroos , ikka põrkad kellegi vastu või puudutad niisama kellegi keha . </s> </p>
<p> <s> Ka siin on palju meenetemüüjaid , ka siin saab vähemalt poole hinnast maha kaubelda . </s> </p>
<p> <s> Ostan postkaardikomplekti , kahjuks ei ole mul väiksemat raha kui 100-jüaanine . </s> <s> Müüja keeldub algul seda vastu võtmast , viimaks nõustub , kuid laseb kupüüri kohe sõbrannal üle kontrollida – kas on ikka ehtne ? </s> </p>
<p> <s> Sõbranna on kojanaine , kes müüri luuaga pühib . </s> <s> Sõbranna vaatab raha vastu kevadpäikest ja noogutab – ehtne mis ehtne . </s> </p>
<p> <s> Müür lookleb kord alla- , aga enamjaolt ikka ülesmäge . </s> <s> Mõned hiinlased püüavad allamäge kohtades käsipuudel liugu lasta , nagu teevad minu pojad Ott ja Rein . </s> </p>
<p> <s> Kas tänapäeval on üldse paikseid traditsioone ? </s> </p>
<p> <s> Palju on buda munki , nad on mungarüüs , aga mitte palja jalu , isegi mitte sandaalides , vaid botastes . </s> </p>
<p> <s> Ka munk hindab mugavust ja funktsionaalsust , haavadeta tallad ja konnasilmadeta varbad võimaldavad end paremini mediteerimisele pühendada . </s> <s> Kuidas sa ikka süüvid teispoolsusesse , kui vill veritseb ? </s> </p>
<p> <s> Ikka üles ja üles ! </s> <s> Norralased turnivad müüril lühikestes pükstes , mõned hiinlased on kasukates . </s> </p>
<p> <s> Hiina turistid ronivad selle sektsiooni kõige kõrgemasse punkti , tõstavad seal kaks sõrme V-kujulise võidumärgiga püsti ja lasevad end pildistada . </s> </p>
<p> <s> Kõige kõrgemas punktis saab osta märke ja T-särke ingliskeelse kirjaga " Ma alistasin Hiina müüri " . </s> </p>
<p> <s> Üks hiinlane annab oma fotoaparaadi minu kätte , palub , et ma teda pildistaksin . </s> <s> Ei tea , kuidas ta üksik on ? </s> </p>
<p> <s> Kõigi meeleolu on sõbralik , kõik müüril olijad oleksid nagu ühe suure ürituse kaasosalised , hea tuju on nakkav . </s> </p>
<p> <s> See on tõesti rõõm , suur rõõm , mis siin turnijaid liidab . </s> </p>
<p> <s> Näen , et kõige kõrgemasse punkti saab ka köisraudteega sõita , ilmselt on see mõeldud vanureile ja invaliididele . </s> <s> Ja jumal tänatud , et nemadki saavad müüri nautida . </s> </p>
<p> <s> Mis on järgmine asi , mille inimene valmis teeb ja mida oleks Kuult näha ? </s> <s> Loodame , et see tuleb pisut mõttekam , loodame , et tegijad ka ise oma tööst tulu leiavad . </s> </p></div2><div2 type="alaosa"><head> ALTARID JA MAUSOLEUMID </head>
<p> <s> Kas inimene saab mõjutada nähtusi , mis nagu ei ole mõjutatavad , mis jäävad looduse või siis jumalate valdkonda ? </s> </p>
<p> <s> Pekingis ja selle ümbruses on palju altareid ja mausoleume . </s> <s> Neist kõige kuulsam on kahtlemata Taevatempel Lõuna-Pekingis , mis ehitati 1420. aastal ning kus kahe viimase dünastia keisrid käisid tegemas seda , mis oli keisri kohus – palumas keeruliste rituaalide keeles head saaki kevadel , vihma suvel ning andsid talvel ohvriande järgmise kevade saagi nimel . </s> </p>
<p> <s> Taevatemplisse viib 360 meetri pikkune ja 4 meetri kõrgune kuivamaasild , mille ületamine on nagu hingeline ettevalmistus argimaailmast pühadusse . </s> </p>
<p> <s> Ja tõepoolest – igal pool kilkavad ja lõbusad õpilasekskursioonid muutuvad siin päris vaikseks , koolipoisid ja -tüdruku püüavad jalataldagi tasaselt maha panna . </s> </p>
<p> <s> Vilgas ja argine Peking kaob silla lõpus olematusse , inimene jääb oma mõtetega üksinda jumalate palge ette . </s> </p>
<p> <s> Taevatemplis on kõik ringjas ja nelinurkne , mees- ja naisalgeline . </s> <s> Õigupoolest on nelinurkne ainult kahekordne müür , kõik ülejäänu on ümmargune . </s> </p>
<p> <s> Vanas Hiinas peeti Maad tasaseks ja Taevast ümmarguseks , nõnda ümbritseb Maa ( müürid ) Taevast ( templid ) , takistab meil iseseisvalt jõudmast Taevasse . </s> <s> Tee sinna viib ainult jumalate abiga , kuid jumalaid tuleb mõjutada palvetamisega . </s> <s> Taevas oli yang , mehelik ja positiivne , Maa oli yin , naiselik ja negatiivne . </s> </p>
<p> <s> Maapinnal seistes on raske tajuda hoonete ehitust . </s> </p>
<p> <s> Ostan postkaardikomplekti ning näen ühel postkaardil Taevatempli pilti linnulennult , jumalate perspektiivis . </s> </p>
<p> <s> Taevatempli korrapära lööb pahviks . </s> </p>
<p> <s> Milline harmoonia ! </s> <s> Milline kaunis puhta geomeetria mäng ! </s> <s> Kui ilusti üksteisesse suhtuvad proportsioonid ! </s> <s> Milline ruumi ja mahtude kooskõla ! </s> </p>
<p> <s> Kindlasti pidi see jumalatele meeldima , kui keiser ka ise oli tubli mees . </s> </p>
<p> <s> Ma ei saa aru , miks kõikvõimalikud njuueidžlased pole oma pilke siia pööranud , miks nad ikka jamavad oma püramiididega . </s> <s> Taevatempel meenutab kohe esmalt tänase päeva käibemütoloogia unelmaid – kontakte tulnukatega või UFO-dega . </s> </p>
<p> <s> Hea Saagi Eest Palvetamise palee on 38 meetri kõrgune , asub kolmekordsel , ringjal , bastionisarnasel muldalusel , on ise ringjas ja kolmekordne ning lisaks veel kolmekordse ja ringja katusega . </s> </p>
<p> <s> Küsimus ja kahtlused jumalate olemasolust langevad hoopis ära , sest niisuguses ruumis lakkab argiteadvus domineerimast sakraalse alge üle inimeses . </s> <s> Rituaali puhul ei teki ka teeskluse ja ehtsa pühendatuse probleemi . </s> </p>
<p> <s> Kindlasti palvetasid siin paarkümmend viimast keisrit tõemeeli ja võib-olla oli nende palvetest kasugi – igatahes ei vajunud keisrite-Hiina kokku viletsate saakide või toidupuuduse tõttu . </s> <s> Seda enam , et keisrite palveid saatis Taeva-preestrite astroloogiline ja üsnagi materialistlik astronoomiline tegevus . </s> </p>
<p> <s> Näe , keiser Qianlong võttis oma kohust vastutada hea saagi eest nii tõsiselt , et laskis endale 1779. aastal , oma 70. sünnipäeval , müüri teha lisavärava , mille kaudu sai Keelatud linnast otse palvetama tulla ega pidanud tegema suurt ringi , lastes end kanda peavärava ja kuivamaasilla kaudu . </s> </p>
<p> <s> Hea Saagi Eest Palvetamise palees on altarid Suurele Hiilgusele ( Päikesele ) , paljudele planeetidele ja tähtedele . </s> </p>
<p> <s> Palee varalaegas on katuse all , seda hoiavad neli siseringi sammast , mis vastavad neljale aastaajale . </s> <s> Välisringis on 12 sammast , mis vastab 12 tunnile päevas ja 12 kuule aastas . </s> </p>
<p> <s> Kogu templistiku ja altarite arhitektuur on üles ehitatud numeroloogiale ja arvumaagiale . </s> </p>
<p> <s> Eurooplane arvab , et astronoom ollakse teleskoobi abil , eurooplane ei tule enam selle pealegi , et astronoom võib olla ka mõtisklustesse süüvides ja palvetades . </s> </p>
<p> <s> Tänagi näeb templis taevakummardajaid palvetamas , nõnda kaob siingi piir muuseumi ja pühakoja vahel . </s> <s> Taevakummardajate austuse objektiks oli ikkagi keiser , esimene taevapoeg taevapoegade seas , taeva maapealne esindaja , kogu usk teenis keisri ja riigi püsimise huve . </s> <s> Keda austavad tänased taevakummardajad , kui viimase keisri Pu Yi surmast on möödas üle 30 aasta ? </s> </p>
<p> <s> Lisaks kahele nelinurksele müürile on Taevatempli ümber veel ringjas Kajamüür – sosista ükskõik kus müüri ligidal , ikka on su tasaseimgi hääl kogu Kajamüüril kuulda . </s> </p>
<p> <s> Proovime järele – jah , ka eestikeelne sosin on kuulda , akustikaseadused ei erista keeli , kehtivad alati . </s> </p>
<p> <s> Muidugi sünnitab säärane 1530. aastal püstitatud arhitektuurne ime legende . </s> <s> Ma võin eksida , aga minu teada ei ole ehituse eesmärki õnnestunud selgitada , kindlasti oli oma osa liturgial . </s> <s> Jutud salapolitseist , kes tahtis kontrollida palvetajate palvete lojaalsust , mida ma juhtusin lugema ajakirjandusest ajal , mil Hiina ja Nõukogude Liidu suhted olid väga halvad , tunduvad naiivsed , sest esiteks oli Kajamüüri heli edasikandev efekt kõigile teada ja teiseks oleks pidanud säärane salapolitsei olema 100 protsenti ateistlik , sest vähegi usklik salapolitseinik oleks kohe arvanud , et Taevast kontrollitakse temagi tegevust ja kindlasti ei meeldi suurele otsustajale seal Taevas , et temale määratud palvet kuulatakse pealt . </s> </p>
<p> <s> Kahe nelinurkse müüri vahele on püstitatud mobiiltelefoni tugijaama kõrgune mast , samas küpressisalus korjavad inimesed hapuoblikaid . </s> </p>
<p> <s> Võib-olla on Taevatempli territooriumil moodne tehnikagi tegusam ? </s> <s> Võib-olla saavad siin hapuoblikad vitamiinisemaks ? </s> </p>
<p> <s> Ja hapuoblikakorjajad kannavad kauneid päikesevarje , millest on abi ka vihma puhul . </s> </p>
<p> <s> Nagu igal pool Hiinas , on ka siin näha tuulelohede lennutajaid . </s> <s> Just siia sobivad need kirevad ja eredad paberlinnud väga hästi , täpselt samuti nagu pilvelõhkujate peegelfassaadide ette . </s> <s> Ja lennutajaiks ei ole ainult lapsed , ehkki neid võib näha seda keerulist mängu mängimas rohkem kui täiskasvanuid . </s> <s> Kas väljendub lohelennutamises igavana püüd Taevasse jõuda ? </s> <s> Või vähemalt Taevaga mingi kontakt sisse seada ? </s> </p>
<p> <s> Mehelikule Taevatemplile Lõuna-Pekingis vastab naiselik Maatempel Põhja-Pekingis ( need jäid Keelatud linnast võrdsesse kaugusesse ) , mis on juba rohkem observatooriumi kui pühakoja moodi , kui nende kahe vahel saab üldse vahet teha . </s> <s> Keskaegseid observatooriume on Pekingis ja selle ümbruses rohkemgi , aga veel rohkem on pühakodasid . </s> </p>
<p> <s> Olgu vahemärkusena öeldud , et Hiina suhtes ei klapi hästi europotsentristlik periodiseering vana- , kesk- ja uusajaks , sest need sõnad tekitavad meis assotsiatsioone , millega Hiina ajalool ei ole mingit pistmist . </s> <s> Hiinlased periodiseerivad oma ajalugu keisridünastiate ja keisrite valitsemisaja järgi , ja see sobib neile ilusti , kuigi marksismi võidukäigu aegu prooviti ajutiselt kasutada euroopalikku malli – ilma selleta poleks saanud marksismi jutlustada , lugu poleks välja tulnud , koodid ja paroolid oleksid hakanud tühjalt susisema . </s> </p>
<p> <s> Hiina on iidsetest aegadest saadik olnud polüreligioosne maa , siin on tegutsenud mitmed usud ja usuvoolud . </s> <s> Eriti sel ajal , mida Euroopas nimetatakse keskajaks ning mil Euroopas peeti hoolega ususõdasid nii moslemite vastu kui ka kristluse sees , paistis Hiina silma oma tolerantsusega , mis on tänaseski Euroopas malliks saanud . </s> <s> Pekingis ja selle ümbruses domineerivad budistlikud pühakojad . </s> </p>
<p> <s> Küpse ja Metsiku Mooruspuu templi ehitamist alustati 1600 aastat tagasi , tegemist on vanima kultusehoonestikuga Pekingis . </s> <s> Ehitist jätkati rohkem kui 1000 aasta jooksul Jini , Yuani , Mingi ja Qingi dünastia ajal ning praeguseks on seal rohkem kui 72 pagoodi . </s> <s> Just see tempel sobib suurepäraselt budistliku arhitektuuri ajaloo uurimiseks . </s> </p>
<p> <s> 1981 . aastal avastasid arheoloogid Pekingi lähedalt Piksemürina koobastiku , kus on tuhandeid sambaid , igal sambal üsna palju Buddha-reljeefe . </s> <s> Kirjade järgi on kindlaks tehtud , et Piksemürina koobastik uuristati 616. aastal . </s> </p>
<p> <s> Dharmamere templis Cuiwei mäe jalamil on suured budistlikud , värvilistena säilinud seinamaalingud . </s> </p>
<p> <s> Taevassiniste Pilvede templis Lõhnavate mägede jalamil on 508 kalliskividega kaetud arhati kuju ja Teemanttrooni pagood . </s> <s> Seal on ka Hiina Vabariigi ( 1911 ) rajaja marssal Sun Yat-seni memoriaalsaal . </s> </p>
<p> <s> Budistlikus templis ! </s> <s> Aga seegi fakt tõestab sallivust – nii budismi kui ka vabariiklaste sallivust . </s> </p>
<p> <s> Hõbemägedes , Dharma Hiilguse templis oli 72 munga- ja nunnakloostrit , praegu võib seal imetleda pagoodide metsa – mitmest ajastust pärit pagoodid on tihedalt üksteise kõrvale püstitatud . </s> </p>
<p> <s> Kohe Taevassiniste Pilvede templi kõrval on ( Poollamaskil ) Nõjatuva Buddha tempel , kus lamav , kuid küünarnukile pead toetav Buddha-Šakjamuni annab surres oma 12 viimast õpetust . </s> <s> Šakjamuni pronkskuju on 5 meetrit pikk ja kaalub 54 tonni . </s> </p>
<p> <s> Harmoonia ja Rahu laamaklooster oli mandžust keisri Yongzhengi ( valitses 1723–1735 ) residentsiks siis , kui keiser veel alles prints oli . </s> <s> 1744. aastal muudeti residents laamakloostriks , täna võib selle seintelt leida mandžu- , mongoli- ja tiibetikeelseid kirju , mille erinevus hieroglüüfidest torkab silma isegi treenimata pilgule . </s> </p>
<p> <s> Sama kloostri Otsatu Õnne tornis võime imetleda Buddha-Maitreja 3-meetrise läbimõõduga 18 meetri kõrgust kuju , mis on välja lõigatud ühest jämeda puu tüvest . </s> <s> Kuju kinkis 1750. aastal Qingi dünastiale seitsmes pantšen-laama . </s> </p>
<p> <s> Virgumise templis on Avatansaka kell , mis on suurim maailmas – see on 6,75 meetrit kõrge , läbimõõduga 3,3 meetrit ja kaalub 46,5 tonni . </s> <s> Kella mõlemale küljele on graveeritud 227 000 hieroglüüfi . </s> <s> Kell on valatud 15. sajandil ning selle kumedaid , madalakõlalisi lööke oli kunagi kuulda kümnete kilomeetrite kaugusel . </s> </p>
<p> <s> Hiina on taoismi sünnimaa . </s> <s> Käime oma reisi lõpupoole ära isegi taoismi ühes alguspunktis – väikese järve ääres suure mäe tipul . </s> </p>
<p> <s> Pekingis on aga taoistlik Valgete Pilvede tempel , mis on ehitatud 8. sajandil . </s> <s> Esialgu ei saa arugi , mille poolest taoistlik tempel erineb budistlikust , sest tempel on nii seest kui ka väljast enam-vähem samasugune – hiilgav värav ja lõvikujud templi ees , punasest puust sammastega sammassaal , kaunis , dekoreeritud värvilagi , peaaegu samasugused kardinad seintel , peaaegu samasugune altar . </s> <s> Siis aga lööd endale sõrmedega vastu laupa ning imestad , kuidas võis jääda tähele panemata tohutu suur erinevus – taoistlikus templis ei ole loomulikult Buddha-kujusid , kuigi muud kujud on seal olemas . </s> </p>
<p> <s> Pekingis Härja tänava kandis elavad peamiselt Hiina moslemid , seal on ka nende kõrge minaretiga mošee . </s> </p>
<p> <s> Jesuiidid on Hiinas alati teinud head misjonitööd , pöörates katoliku usku palju inimesi . </s> <s> 1890. aastal ehitatud Pekingi Xishiku katedraalis mul käia ei õnnestu , küll aga külastan nädala pärast Xujiahui katedraali Shanghais . </s> <s> Varem arvasin , et küllap see on täis välismaalasi . </s> <s> Aga ei . </s> <s> Mulle tundub seal koguni , et ma olen ainus välismaalane , teised kõik on hiinlased – preester , preestri abilised , küünalde müüjad eeskojas , aga eelkõige palvetajad . </s> <s> Ka ei juhtunud ma kuulma sõnagi ladina ega muud imelikku keelt , minu arvates oli kogu liturgia hiinakeelne . </s> <s> Vist vastab tõele , et kommunistid sundisid oma katoliiklased lahti ütlema sidemetest Roomaga . </s> </p>
<p> <s> Kultuure ja tsivilisatsioone iseloomustab kõige paremini suhtumine surma , see , kuidas inimesed surmaks valmistuvad , ning see , mida arvatakse tulevat surma ( maise elu ) järel . </s> </p>
<p> <s> Meie kristliku põhjaga ( pool ) ateistlik kultuur on siinjuures kõige labasem – meie kultuur ei arva surmast õigupoolest mitte midagi ; meie , eurooplased , oleme surmale selja pööranud , ei tee surmast väljagi . </s> <s> Meie suhtumist iseloomustab sentents : surm pole meie asi , sest kui oleme meie , siis ei ole surma , ja siis , kui on surm , pole jälle meid . </s> </p>
<p> <s> Meile vastukaaluks on olemas kultuure , näiteks mehhiko-indiaani kultuurid , milles kogu elu on ettevalmistus surmaks , eluks teispoolsuses . </s> <s> Ka vanas Hiinas usuti elusse pärast surma . </s> </p>
<p> <s> Keisri tegevus ei lakanud surmaga . </s> </p>
<p> <s> Pekingis ja selle ümbruses on väga palju hauakambreid ja arheoloogid avastavad üha uusi . </s> <s> Paljude mausoleumide asukohad on teada , kuid neid pole veel uuritud , sest tänapäeva täppiskaevamine nõuab aega ja kannatlikkust . </s> <s> Võib päris kindel olla , et eelolevad aastad ja aastakümned pakuvad meile põnevaid uudiseid selle kohta , kuidas elati ja surdi sadu ja tuhandeid aastaid tagasi . </s> </p>
<p> <s> Praeguseks välja kaevatud ja turistidele vaatamiseks avatud hauakambrid erutavad meie meeli , panevad mõtlema elu põhiküsimuse üle . </s> <s> Eelkõige lööb pahviks niisuguste arhitektuuriliste mängude ulatus . </s> <s> Keisrile läks surma järel vaja märksa suuremat territooriumi kui eluajal . </s> <s> Hauakambrite kompleksi kuulub alati looduslik mägi , mille jalamil hauakamber asub , kujudega palistatud tee , maapealsed tornid ja pühakojad ning suured maa-alused ruumid , mis on täis mööblit , sõjariistu ning muud vajalikku . </s> </p>
<p> <s> Ühe dünastia hauakambrid ehitati ühte paika . </s> </p>
<p> <s> Näiteks kasutasid Mingid 40 ruutkilomeetri suurust ala , kuhu püstitati mausoleume 200 aasta jooksul ning mida ümbritses 40 kilomeetri pikkune müür . </s> <s> Iga hauakamber asus ise mäe jalamil , hauakambrist hauakambrisse viis rohkem kui 100 kilomeetri pikkune Püha Tee , millel oli palju tohutu suuri väravaid ning mille kummaski ääres olid kas loomade või inimeste kujud . </s> <s> Üks , 1540. aastal ehitatud värav on 14 meetri kõrgune ja 29 meetri laiune . </s> <s> Värava sees on veel omakorda 18 paari inim- ja loomakujusid . </s> <s> Inimkujudeks on kolme liiki ametnikud , keda keisril läks vaja eluajal ning kes aitavad tal riiki juhtida ka pärast surma – sõjaväe- , tsiviil- ja kultusametnikud . </s> </p>
<p> <s> Saame teada ka , milliseid loomi läheb keisril tarvis pärast siinsest ilmast lahkumist – lõvisid , greiffe , ükssarvi , kaameleid , elevante ja hobuseid . </s> <s> Mida ta küll nendega tegi ? </s> </p>
<p> <s> Changlingi torni alus on rohkem kui kilomeeter lai . </s> <s> See on ehitatud 1413. aastal keiser Chengzu mausoleumi peale , mausoleumis on peidus Aarete Linn , mille pindala on 100 000 ruutmeetrit . </s> <s> Eluajal tuli keiser toime palju väiksema ruumiga , sest elu on vaid ettevalmistus surmaks , elu on igavese elu eelmäng . </s> </p>
<p> <s> Maa alla ehitatigi terved paleed , kuhu oli valmis pandud kõik eluks vajalik , sealhulgas ka kõige tähtsam , ilma milleta keisri elu on mõttetu – troon ja troonimispink . </s> </p>
<p> <s> Qingide dünastia hauakambrid asuvad Pekingist idas , Mingide omad loodes . </s> </p>
<p> <s> Hauakambrite lahtikaevamine jätkub , sellega ei kiirustata . </s> <s> Mõned hauakambrid pakuvad arheoloogidele ning hiljem kõigile ajaloolastele ja ajaloohuvilistele suurima üllatuse kui mis tahes kallis varandus – need on tühjad , neis ei ole keisrite ega keisrinnade põrme , on ainult kõik surmajärgseks eluks vajalik . </s> </p>
<p> <s> Mida see tähendab ? </s> </p>
<p> <s> Sellele küsimusele ei ole suudetudki vastust anda . </s> <s> Võib-olla elavad keisrid tõesti edasi Taevariigis , seal , kust nad ajutiselt Maa peale tulid , et inimesi aidata ? </s> <s> Igatahes ei ole nad kaasa võtnud mitte ühtki asja , mis oli neile kaasa pandud . </s> </p>
<p> <s> Ka hauakambrite juures on palav kevad , õnneks on maa all meeldivalt jahe . </s> <s> Keisrite troonipingid maa all on kujunenud kultuskohtadeks , nende ette on loobitud suur hunnik paberraha . </s> <s> Kas seda tehakse keisri või iseenda heaks ? </s> </p></div2><div2 type="alaosa"><head> PIDULIK ÕHTUSÖÖK KULTUURIMINISTEERIUMIS </head>
<p> <s> Kui eestlasi on miljon ja Eesti Vabariigi kultuuriministeerium on kolmekorruseline , siis kui kõrge peaks olema Hiina kultuuriministeeriumi hoone , arvestades seda , et hiinlasi on miljard ? </s> </p>
<p> <s> Hiina kultuuriministeerium on siiski ainult 31-korruseline ja meie Hiinas-oleku viienda päeva õhtul annab ministeeriumi Välisvahetuse Keskuse asedirektor Lu Jun meie saabumise puhul piduliku õhtusöögi . </s> </p>
<p> <s> Liftist väljumise järel läbime pika , kauni vaibaga koridori , mille kummalgi pool on kabinettide uksed , uksevahedes aga kenad neiud , kes seisavad meie auks spaleeris , naeratavad meile kaunist hiina naeratust . </s> </p>
<p> <s> Dineeruumi uksel tervitab meid härra Lu Jun. </s> </p>
<p> <s> Õhtusöök on üks kõige jutustavamaid ja märgirohkemaid asju hiina kultuuris , nagu see vanasti oli ka Euroopa kultuuris . </s> <s> Kahju , et tänapäeval on õhtusöögi tähendus Euroopas kadumas , protestimaiad kriitikud ja boheemlased peavad seda operetliku diplomaatia või veel operetlikumate aadlirituaalide osaks . </s> <s> Hea , et Hiinas on õhtusöögi tähendus säilinud , mis räägib lugupidamisest oma kultuuri ja ajaloo vastu . </s> </p>
<p> <s> Istume ümmarguse laua taha , mina härra Lu Juni paremale ja fotograaf Tõnu Noorits vasakule käele . </s> </p>
<p> <s> Peale meie kolme võtab õhtusöögist osa veel Välisvahetuse Keskuse Ida-Euroopa ja Kesk-Aasia osakonna juhataja Yuan Jianwu , välisvahetuse ekspert Lou Baiqian , meie saatja Wang Li Yuan ning hiina-inglise keele tõlgid . </s> </p>
<p> <s> Ümmarguse laua peal on mustjast klaasist ringjas ketasalus , millele pannakse kõik road nõnda , et soovija saab ketasalust keerutades nihutada endale ligemale roa , mida ta parajasti soovib võtta . </s> </p>
<p> <s> Serveeritakse eelroad , jutt käib meie kavatsustest . </s> </p>
<p> <s> Tahame teha Hiinast kaks raamatut – ühe rohke tekstiga ja väheste piltidega , teise paljude fotodega ja vähese tekstiga , teist võiks nimetada fotoalbumiks . </s> </p>
<p> <s> Üksteise järel tuuakse uued ja uued road . </s> <s> Kahtlemata on jututeemad ja road omavahel seoses , ja kunagi tahaks selle endale selgeks teha . </s> </p>
<p> <s> Härra Lu Jun räägib meile Hiina majanduse saavutustest . </s> <s> Aastaks 2015 peaks Hiina mööduma USA-st rahvusliku koguprodukti kogumahu poolest ning aastaks 2050 rahvusliku koguprodukti poolest ühe elaniku kohta . </s> </p>
<p> <s> Kui seda oleks öeldud mulle meie saabumise esimesel päeval , siis oleksin olnud skeptilisem . </s> <s> Nüüd olen aga näinud juba säravaid pilvelõhkujaid , veel rohkem ülikõrgeid tornkraanasid uusi pilvelõhkujaid ehitamas , pikapeale kaldun uskuma selle projekti reaalsusse . </s> </p>
<p> <s> Põgusalt ja diplomaatiliselt puudutame olukorda Venemaal . </s> <s> Võib-olla meie välisministeerium hakkab minu peale pahandama , aga ma ütlesin – esindades küll Eesti Vabariiki – oma isikliku arvamuse : Eesti sõber on Boris Jeltsin . </s> </p>
<p> <s> Maailmas seisab tohutul hulgal vaba raha , mis ainult otsib kohta , kus oma suurust kasvatada . </s> <s> Hiinasse voolab sadu miljardeid dollareid , Venemaal on raskusi võlgade saamisega . </s> <s> Venemaad tabas demokratiseerumise järel täielik kollaps , Hiina sammub õitsengu teed . </s> </p>
<p> <s> Investeerijate põhitingimuseks on poliitiline stabiilsus , alles teise punktina vaadeldakse soodustusi , mida kapitali paigutajale tehakse . </s> <s> Hiinas on soodustused väga suured , suur osa Hiina rannikulinnadest kuulub mitmesugustesse erimajandustsoonidesse , mis meelitavad Hiinasse tohutul hulgal välisraha , mis omakorda annab tööd 1,2 miljardile hiinlasele . </s> </p>
<p> <s> Aga eelkõige valitseb Hiinas poliitiline stabiilsus . </s> </p>
<p> <s> Hiinat juhib endiselt kommunistlik partei , millel on 58 miljonit liiget ( rohkem kui Itaalias või Suurbritannias elanikke ) , põhiseaduse järgi ehitab Hiina endiselt sotsialismi . </s> </p>
<p> <s> Septembris 1997 , kompartei 15. kongressil , kuulutati juhtivaks ideoloogiaks Deng Xiaopingi sotsialistliku turumajanduse teooria . </s> </p>
<p> <s> Siin-seal Hiinas võib näha üksikuid Mao Zedongi ja Deng Xiaopingi kujusid , neid on tunduvalt vähem kui Türgis on Kemal Atatürgi ja Venetsueelas Simon Bolivari või omaaegses ENSV-s Lenini kujusid , siin-seal torkavad mõnel majaseinal või tahvlil silma marksistlike autoriteetide hüüdlaused ( ka inglise keeles ) , ka neid on vähe ja kord oli Marx kirjutatud ilma r-täheta , sest hiinlased ise r-häälikut ei häälda . </s> </p>
<p> <s> Lisaks kommunistlikule parteile tegutseb juba aastakümneid kaheksa väikeparteid , aga neid oli ka Saksa Demokraatlikus Vabariigis . </s> <s> Mingit mõju neil muidugi ei ole . </s> </p>
<p> <s> Loetlegem ! </s> </p>
<p> <s> Guomindangi Hiina Revolutsiooniline Komitee ( asutatud jaanuaris 1948 , 53 000 liiget ) ; Hiina Demokraatlik Liiga ( asutatud oktoobris 1941 , 130 000 liiget ) ; Hiina Rahvuslik Demokraatlik Ülesehitamise Assotsiatsioon ( asutatud detsembris 1945 , 69 000 liiget ) ; Hiina Demokraatia Edendamise Assotsiatsioon ( asutatud detsembris 1945 , 65 000 liiget ) ; Hiina Talupoegade ja Tööliste Demokraatlik Partei ( asutatud augustis 1930 , 65 000 liiget ) ; Hiina Zhi Gong Dangi Liikumine ( asutatud oktoobris 1925 , 15 000 liiget ) ; Jiu Sani Ühing ( asutatud detsembris 1944 , 68 000 liiget ) ; Taiwani Demokraatliku Omavalitsuse Liiga ( asutatud novembris 1947 , 1600 liiget ) . </s> </p>
<p> <s> Võib oletada , et rahapaigutajate ja Hiina juhtide huvid langevad kokku – ei mingeid samme , mis võiksid põhjustada ebastabiilsust . </s> <s> Raha ja võim manitsevad ettevaatusele , Hiina pikk ajalugu õpetab talitama targu , mitte kiirustama . </s> <s> Kõik kiirustamised Hiina ajaloos on lõppenud halvasti . </s> <s> Minu põlvkonnale meenub eelkõige kultuurirevolutsioon , ent ka keisririigi lõpp 1911/1912 . aastal põhjustas suuri segadusi . </s> </p>
<p> <s> Isegi valitseva partei nimemuutus võiks saada ebastabiilsuse allikaks , põhjustada suuri vaidlusi . </s> </p>
<p> <s> Missugust nime võiks kanda Hiina valitsev partei ? </s> </p>
<p> <s> Arengupartei ? </s> <s> Rahvapartei ? </s> <s> Edupartei ? </s> </p>
<p> <s> Jätame selle siiski hiinlaste endi otsustada , aga spekuleerime edasi . </s> <s> Teeme seda , mida ajaloolane , sinoloog ja politoloog teha ei tohiks , aga mis on literaadile leivaks . </s> </p>
<p> <s> Võib oletada , et kui N. Liidus oleks KGB ülem ja NLKP peasekretär Juri Andropov valitsenud tunduvalt kauem , kui saatus talle oli määranud valitseda , oleks N. Liit valinud Hiina tee . </s> <s> N. Liidus oleks säilinud küllaltki autoritaarne üheparteisüsteem , N. Liit oleks jäänud lagunemata ( ka Eesti poleks saanud vähemalt Andropovi valitsemisajal taasiseseisvuda ) , majandus oleks korda tehtud ja tohutu enamik toonasest elanikkonnast ei oleks osanud paremast elust unistadagi , ja seda sugugi mitte üksnes Vene Föderatsioonis . </s> <s> Poliitilist demokraatiat vajab väga väike osa rahvast , majanduslikku demokraatiat läheb tarvis juba natuke suuremal osal inimestest ning selle oleks Andropov pikapeale toonud . </s> <s> Kui Baltimaade ja Kaukaasia rahvad , Moskva , Leningradi ja teiste suurlinnade intelligents välja arvata , oleks rahvas Andropoviga võib-olla rahul olnud . </s> <s> Andropovi järel pääses N. Liitu valitsema Andropoviga võrdselt põdur Konstantin Tšernenko , kes tahtis taastada brežnevistlik-stalinlikku režiimi ning see ainult kiirendas järgmise valitseja Mihhail Gorbatšovi demokraatiasarnaseid reforme , mis olid nii harjumatud , et N. Liit kärises mitmest otsast puruks . </s> <s> Piisas ainult suhtelisest sõnavabadusest , ja koloss oligi prantsatanud kraavi . </s> </p>
<p> <s> Kui Hiinas ei oleks olnud väga kurbi sündmusi Tiananmenil , kui Hiinas oleksid etteotsa pääsenud ja jäänud Gorbatšovi-taolised liberaalkommunistid , oleks arvatavasti Hiinagi lagunenud õige mitmeks osaks , mis ei oleks sugugi meeldinud USA-le . </s> <s> USA on alati toetanud ühtset Hiinat , tegi seda juba rohkem kui sada aastat tagasi oopiumisõdade järel , kui Hiina oleks lagunenud algul koloniaalriikide mõjutsoonideks , hiljem nende tsoonide järgi eri riikideks . </s> </p>
<p> <s> Aga siirdugem tagasi õhtusöögiteemade juurde . </s> </p>
<p> <s> Hiinas on rahvusliku koguprodukti kasv üle 10 protsendi aastas juba tosinkonna aasta jooksul , seda peetakse majanduse riikliku juhtimise saavutuseks . </s> <s> On suudetud vältida katastroofe , mis vapustasid Brasiilia , Mehhiko ning Lõuna-Korea samuti enam-vähem riiklikult juhitavat majandust . </s> </p>
<p> <s> Ameeriklased on muidugi teist usku – nende arvates põhjustab finantssüsteemi kokkuvarisemisi just riigi sekkumine majandusse , ent ka nemad tulid oma suurimast , 1929. –1931 . aasta kriisist välja alles siis , kui president Franklin Delano Roosevelt pani majanduse taha riigivankri . </s> <s> Võib muidugi lõpmatuseni vaielda , kas sellest oli kasu või mitte , liberaalid olevatki tõestanud , et kriis oleks riigi sekkumata lõppenud varem . </s> </p>
<p> <s> Minu meelest on siin tegemist usuküsimusega . </s> <s> Riigi osalus majanduses ei tee majandust ei halvaks ega heaks . </s> <s> Majanduse efektiivsuse otsustavad hoopis teised asjad ning eelkõige vist juhtimise oskus ja paindlikkus . </s> <s> Kui riik ikka mitukümmend aastat ainult halba nõu annab ning ainult parteibürokraate kõrgetele kohtadele sokutab , siis kõrbeb majandus põhja ; kui aga riiklikult suunatava majanduse juhtimine on õigel teel , võib suurt ja kiiret edu saavutada . </s> </p>
<p> <s> Riiklikult juhitavas majanduses on aga riskifaktor suurem , sest üks riiklikult tehtud viga hõlmab tervet majandusharu või koguni riigi majandust tervikuna . </s> <s> Erafirmas tehtud viga hõlmab ainult seda firmat ning võib põhja viia ainult ühe firma . </s> </p>
<p> <s> Aga mis siin vaielda ! </s> <s> Kümnekonna aasta jooksul on meil vastus käes , näeme , kas riiklikult juhitavas Hiina majanduses on suudetud vältida majanduse tsüklilist , kriisideta arengut . </s> <s> Seni on vastu peetud . </s> </p>
<p> <s> Edasi puudutame olukorda Jugoslaavias ( veel ei ole NATO raketid tabanud Hiina saatkonda Belgradis ) , ütleme , et Eesti valmistub peavarju andma viieteistkümnele Kossovo põgenikule . </s> </p>
<p> <s> Lu Jun küsib tõlgi kaudu üle , kontrollib , kas temani jõudis ikka õige arv . </s> </p>
<p> <s> " Jah , viisteist . </s> <s> Põgenikke vastu võttes täidame Euroopa Liidu ettekirjutusi , kuigi see moodustab tohutu suure hulga meie immigrantide kvoodist , " kordan ja täpsustan . </s> </p>
<p> <s> Härra Lu Jun on selleks liiga viisakas ja liiga palju diplomaat , et arvu 15 puhul naeratada , sest seda võiksime me tõlgendada üleolekuna . </s> </p>
<p> <s> Ainuüksi Pekingis elab kümme korda rohkem inimesi kui Eesti Vabariigis , Eesti osaks on olla üks Pekingi linnaosa . </s> </p>
<p> <s> Hiina dimensioonid on tõesti hiiglaslikud . </s> <s> Hõlmamatu on nii vertikaalmõõde ( ajalugu ja kultuur ) kui ka horisontaalmõõde ( territoorium ja elanike arv ) . </s> </p>
<p> <s> Uurisin Hiina statistikaraamatust Hiina provintside ja elanike arvu . </s> <s> Kõik näis algul klappivat , siis aga märkasin , et Pekingis elab nende andmete järgi ainult 1,3 miljonit inimest . </s> </p>
<p> <s> Kuskil pidi olema viga . </s> </p>
<p> <s> Ja siis tabasin . </s> </p>
<p> <s> Tavaliselt tuleb arvudele tulbas lisada kolm nulli , nõnda et ühest saab tuhat , tuhandest miljon . </s> <s> Hiina statistikaraamatus aga peab otsa panema neli nulli – nii neile numbritele , mis näitavad provintside pindala , kui ka neile numbritele , mis näitavad elanike arvu ! </s> </p>
<p> <s> Nõnda – Hiina keskmine provints on Saksamaa-suurune ja selles elab umbes nõnda palju inimesi nagu Hispaanias . </s> <s> Suurimad provintsid on Xinjiangi Uiguuri Autonoomne Regioon 1,60 miljoni ja Tiibeti Autonoomne Regioon 1,22 miljoni ruutkilomeetriga , suurimad provintsid elanike arvult on Henan 91 miljoni ja Shandong 87 miljoniga . </s> </p>
<p> <s> Ma ei pane tähelegi , kui oleme oma õhtusöögil jõudnud kõige teravama teemani – Hiinas viljeldava ühelapsepoliitikani . </s> </p>
<p> <s> Hiinlasele omase distsipliini- ja hierarhiatunnetusega on valitsuse poliitika üldiselt ellu viidud , nõnda et mingeid karistusvahendeid ei lähegi nagu vaja . </s> <s> Siiski kaotab perekond , kuhu sünnib teine laps , õiguse sotsiaalabile , isegi arstiabi ja kool muutuvad tasuliseks . </s> </p>
<p> <s> Nii on Hiina perekondades peaaegu kõikjal üks laps , ka linnapildis on näha vähe lapsi ja raskejalgseid naisi , ainult mägedes ja vähemusrahvuste juures ning kuuldavasti ka hiljuti liitunud eriõigustega Hongkongis kilkavad teedel ja tänavatel rõõmsad lastesalgad . </s> </p>
<p> <s> Välismaailmale , eriti religioossetele ringkondadele ja ateistidest feministidele , on see üks mõistetamatuid aspekte Hiina sisepoliitikas . </s> <s> Kuidas ikka keegi võtab õiguse teise eest otsustada , kui palju lapsi tema endale teeb ? </s> <s> On ju ema- ja isainstinkt mitmepalgeline : mõnes peres armastatakse suurt lastekarja , teises aga soovitakse olla sootuks lasteta . </s> <s> Mõni isa kohe vajab poega , teisel on ainukese tütregi üle hea meel . </s> </p>
<p> <s> Kas elu ja lapse sünd ei kuulu hoopiski jumala valdkonda , kuhu inimene ärgu oma nina toppigu ? </s> </p>
<p> <s> Taas jõuame põhiküsimuseni : kas inimene on kõige mõõt , iseväärtus ja lõplik üksus või on ka inimene millegi suurema osa , mida seesama inimene peab teenima ja mille nõudmistele alluma . </s> <s> Kui ma ei eksi , siis on see probleemiks ainult euroopaliku individualismi pinnal sündinud ja kasvanud inimesele . </s> <s> Kollektivistlik-religioosse mõttelaadiga inimesed mõistavad Euroopas hiinlasi kahtlemata paremini . </s> </p>
<p> <s> Hiinas on kogu ajaloo vältel teatud , et inimene on riigi , ühiskonna osa . </s> <s> Inimene pühendab ennast mingi kõrgema idee teenimisele , mitte ei rabele iseenda mugavuse nimel . </s> </p>
<p> <s> Lu Jun räägib , et paljulapseline Hiina jääks vaesusesse , riigil jääksid saavutamata kõik püstitatud eesmärgid . </s> </p>
<p> <s> Oma reisi eelviimasel päeval vestlen Pekingi eestlase Indrek Pargiga , kes samuti toetab ühelapsepoliitikat , ütleb , et ka kõige kriitilisemalt oma riiki suhtuvad hiinlased pooldavad just sisepoliitika seda aspekti . </s> </p>
<p> <s> Välismaal kõige vaieldavam suund Hiina sisepoliitikas on Hiinas konsensuslik , keegi ei vaidle sellele vastu . </s> </p>
<p> <s> Hiina suurlinnade tänavatel võib tänagi näha lapskerjuseid , kes lausa ründavad välismaalasi , mangudes neilt raha . </s> <s> Eriti palju on neid Shanghais . </s> <s> Ühel öösel hilja tulen Shanghais oma hotelli poole . </s> <s> Reklaam pilvelõhkujatel on juba kustutatud , põlevad vaid tänavavalgustuslambid . </s> <s> Peatun aeg-ajalt , et linnaplaanilt kontrollida , kas ma lähen ikka õiges suunas . </s> <s> Aga kaarti lahti voltida on võimatu – nagu ma seisatan , nii ründavad mind kümned poisikesed , kes lausa nõuavad minult raha . </s> </p>
<p> <s> Pekingis näen , kuidas taksojuht peab viietärnihotelli ees kinni takso ning kohe on poisikeste parv ümber auto , et rünnata välismaalast , kes peaks autost välja astuma . </s> </p>
<p> <s> Juhtub hoopis nii , et taksojuht peletab poisikesed eemale ning alles siis avab ukse kliendile . </s> <s> Hiljem kuulen , et need poisikesed ei olegi ei Pekingi , Shanghai ega teiste suurlinnade elanikud . </s> <s> Nad on toodud küladest . </s> <s> Vanemad mehed on poisid pannud kerjama , et endale elatist teenida . </s> </p>
<p> <s> Nõnda – eurooplane ning feministid ja inimõiguslased kogu maailmas võivad tõesti võidelda selle nimel , et iga perekond otsustaks ise , kui palju ta lapsi muretseb . </s> <s> Aga küllap peaks lapsearmastus ning ema- ja isainstinkt suunama perekonna tegevust juba enne lapse muretsemist ning hoolitsema selle eest , et laps ei sünniks vaesusesse . </s> </p>
<p> <s> Ja nüüd jääb küsida : kes armastab lapsi rohkem , kas see , kes töötab välja ühelapsepoliitika juurutamise küllaltki karmid meetodid , või see , kes tahab suurearvulisi perekondi , nagu neid veel praegugi võib näha Hiina mägikülades ? </s> </p>
<p> <s> Hiina statistika järgi on viimase 10 aasta jooksul täielikust vaesusest välja toodud 250 000 miljonit inimest . </s> <s> See on omalaadne maailmarekord . </s> <s> Ka kirjaoskamatusest hakatakse jagu saama . </s> <s> Ja seda kõike on tehtud ühelapsepoliitika abil . </s> </p>
<p> <s> Ei ole vist mõtet kasvatada kirjaoskamatute lapskerjuste hulka suurlinnade öistel tänavatel , tarvis on ajada niisugust poliitikat , et ei oleks ei lapskerjuseid ega mehi , kes õnnetud väikemehed enda huvides kerjama panevad . </s> </p>
<p> <s> Mis saab tulevikus ? </s> </p>
<p> <s> Õige pea läheb India elanike arvu poolest Hiinast mööda , uue sajandi teisel poolel tõenäoliselt ka Indoneesia , Brasiilia , Pakistan , Bangladesh ja Nigeeria . </s> </p>
<p> <s> Hiina rahvas vananeb , pensioniealised moodustavad üha suurema ja suurema osa rahvastikust . </s> </p>
<p> <s> Aga pole viga . </s> <s> Eespool kirjutasin , et pisikesed poed ja töökojad on Hiinas lahti terve ööpäev , et hiinlase päev ei jagune tööajaks ja vabaks ajaks . </s> <s> Tundub , et hiinlase eluigagi ei jagune tööaastateks ja pensionieaks : hiina mees ja naine teevad tööd kuni surmani , juhul kui nende amet on seotud isikliku omandiga . </s> </p>
<p> <s> Kuigi ei julge ennustada , kas niisugune tava püsib või mitte , peab ometi ütlema , et nõnda on see olnud aastatuhandeid . </s> </p>
<p> <s> Noori jääb üha vähemaks , konkurents positsioonikate kohtade peale üha väiksemaks . </s> <s> Tööpuudust ja vaesust ei ole ette näha . </s> </p>
<p> <s> Aga esitagem julgem küsimus : mis saab traditsioonilisest hiina kollektivismist ? </s> <s> Kas ühelapsepoliitika ei tekita euroopalikke individualiste ? </s> </p>
<p> <s> Ei tea , ei tea . </s> </p>
<p> <s> Piduliku õhtusöögi lõpul kingib härra Lu Jun meile hiina klassikalise muusika CD-plaatide komplekti , Tõnu Noorits kingib oma suure fotokalendri , mina näidendiraamatu Ungern-Sternbergist , mille tegevus toimub osalt ka Põhja-Hiina territooriumil . </s> </p>
<p> <s> Hiina oopereid ja klassikalise muusika kontserte olen õhtuti kuulnud ja näinud televiisorist , esialgne tõrge on haihtunud ning hiljem kuulan ka kingitud plaate suure huviga . </s> </p>
<p> <s> Ka lahkumistseremoonia on täpselt paigas – näitsikute spaleer koridoris kummardab ja naeratab , kui me mööda vaipa nende vahelt läbi , lifti poole läheme . </s> </p></div2><div2 type="alaosa"><head> HIINLASED </head>
<p> <s> Eks me kõik ole väheke ksenofoobid ja rassistid , eks meil kõigil on eelarvamusi teiste rahvaste suhtes , eriti niisuguste suhtes , kellega kontaktid puuduvad . </s> </p>
<p> <s> Vanasti , kui meie rahvas päris paikne oli , sosistati imelikke kuulujutte isegi lätlaste kohta . </s> <s> Nõukogude ajal , kui rahvas sunnismaiseks tehti , omistati veidrusi ja kummalisusi soomlastele . </s> </p>
<p> <s> Hiinlaste kohta on aga kumu jäänud , sest Hiina on kaugel ja hästi põnevaks aetud , ergutab rahva fantaasiat . </s> </p>
<p> <s> Üks püsivamaid jutte , mis eestlaste hulgas liigub , on see , nagu oleks piiblis maagiline ennustus , et hiinlased saavad maailma valitsejaks ning et kollane rass võidab . </s> </p>
<p> <s> Võiks ju küsida , kas niisugune kuulujutt on hiinlased meie rahva jaoks meeldivamaks või ebameeldivamaks muutnud ? </s> </p>
<p> <s> Ma võin eksida , aga mulle tundub , et ühtaegu on see tekitanud hirmu ja ka meeldivamaks muutnud , hiinlased on saanud eestlaste kujutluses missioonirahvaks , kellel on tulevikus täita kindel ülesanne . </s> </p>
<p> <s> Enamgi , seesama küllaltki laialdaselt levinud ja omaksvõetud kuuldus omistab hiinlastele endalegi teadmise , nagu saaksid nad kunagi maailma valitsejaks , ning kogu Hiina elu nähakse kui salakavalat ettevalmistust tulevikuks . </s> </p>
<p> <s> Ennustus tuleb piibli tahtlikult omapärasest tõlgendusest ja ei vasta tõele . </s> <s> Ka on sellel ennustusel enam-vähem negatiivne märk , kuid kuulujutus on see unustatud . </s> </p>
<p> <s> Kui ma satun mõne võõra rahva hulka , kes väljanägemiselt selgelt erineb meist , eestlastest , siis hakkan ma otsima tuttavaid nägusid . </s> <s> Ja alati leiab . </s> <s> Hiinas nägin Haapsalu kirjaniku J.P. teisikut , samuti täpselt samasuguse näo ja miimikaga naist , nagu on Tallinna kirjanikul ja telesaatejuhil K.H-l. </s> </p>
<p> <s> Seda on vähe , väga vähe . </s> <s> Tavaliselt kohtab enam-vähem tuttavaid nägusid tunduvalt rohkem . </s> </p>
<p> <s> Ometi sai minu Hiinas viibimise põhitõdemuseks see , et hiinlased on täpselt samasugused nagu meie , nagu eurooplased , nagu kõik maailma rahvad , kui otsestele rassilistele tunnustele nagu mandlisilmad , mustad juuksed ja kõrged põsesarnad mitte tähelepanu pöörata . </s> </p>
<p> <s> Hiinlaste miimika ja žestikulatsioon on täpselt samasugused nagu meil , nõnda et hiinlase juttu võib natuke mõista . </s> <s> Vähemalt on tema reaktsioonid selgelt loetavad , samuti see , kas miski asi valmistab talle hea- või pahameelt . </s> <s> Kui hiinlane on sinuga nõus , siis noogutab ta pead , kui ta ei ole nõus , siis raputab pead . </s> <s> Kui hiinlane on väga nõus , kui ta on rõõmuga nõus , siis noogutab ta kiiremini ja sügavamalt . </s> <s> Hiinlase silmad löövad rõõmu puhul täpselt samamoodi särama nagu eestlase silmad . </s> </p>
<p> <s> Hiinlane hoiab istudes täpselt samuti jalga üle põlve ja kätt põsakil , nagu seda teeme meie , lõuga ja ninagi kratsib hiinlane eestlase moodi ja jutupauside ajal , näib , et mõttejärje meenutamiseks – täpselt samuti nagu eestlasedki . </s> </p>
<p> <s> Shanghai suures kaubamajas tabas mu pilk müüjannat , kes samba varjus salaja võimlemisharjutusi tegi . </s> <s> Esmalt manas neiu näkku veidike tõsise ilme , seejärel kõhistas sõbrannadele lõbusat-süüdlaslikku naeru . </s> </p>
<p> <s> Samamoodi kihistasid kooliplikad , kui nad Pekingis , Keiserliku Suvepalee järve betoonkaldal istudes oma jalgu vees hoidsid ning nägid , kuidas kuldkalad ujusid nende varbaid uudistama . </s> </p>
<p> <s> Huvitav – ühed kirjutavad hieroglüüfidega ja teised tähtedega , ometi on naeratusel enam-vähem samasugune tähendus . </s> </p>
<p> <s> Kas meie miimika ja žestikulatsioon on pärit meie geenidest ? </s> <s> Vist küll – võib ju ahvidegi mure ja rõõmu nende käitumisest lugeda , aga inimahvi geenistruktuur on 98 protsenti sarnane inimese geenistruktuuriga . </s> </p>
<p> <s> Aeg-ajalt püüan ettevaatlikult nalja teha , kardan , et mind ei mõisteta . </s> <s> Aga koodid lähevad kohale , meie saatja proua Wang hakkab naerma , naljatab vastu . </s> <s> Tähendab , kuskil väga sügaval tajume ja mõõdame me maailma ühtmoodi , me saame aru , milline maailm on nihestatud , ja samuti saame aru , mis eesmärgil on maailm nihestatud . </s> </p>
<p> <s> Kas tähendas minu kartus , et järsku ei saada aru minu soovist nalja teha , pisut nihestatud koodis rääkida , minupoolset rassismi ? </s> <s> Või vähemalt eelarvamust ? </s> </p>
<p> <s> Ja naljadega saamegi lahti ametlikust hoiakust , tuleme teineteisele nagu lähemale – täpselt samuti nagu meil . </s> </p>
<p> <s> Kindlasti on hiinlased vaoshoitumad kui lõunaeurooplased , nad on vaoshoitumad isegi venelastest , sarnanevad temperamendi poolest meile , eestlastele . </s> </p>
<p> <s> Hiina mehed kannavad tavaliselt rangevõitu ülikonda ja valget triiksärki , kuid on üsna tihti ilma lipsuta , mis veidi kahandab ranget üldmuljet . </s> <s> Kirjutasin juba , et hiinlased on rahvas , kes vist pildistab kõige enam . </s> <s> Mõnikord võib näha , kuidas mehed laenavad üksteisele lipsu , et fotol viisakam ja korrektsem , normide ootustele vastav välja näha . </s> </p>
<p> <s> Boheemlikumat ja sportlikumat rõivastust kohtab harvemini kui meil , samuti ei armastata botaseid . </s> <s> Hiina mehel on tihti jalas valged sokid , kingad on peaaegu alati läikima viksitud . </s> <s> Esimees Mao ajast pärit frentši kohtab harva , see tundub lähimineviku pärandina , millel on üsna selge kasarmusotsialistlik sõnum . </s> <s> Hiina naised kannavad meesteülikonda märksa sagedamini , kui seda teevad eesti naised . </s> </p>
<p> <s> Väga vähesed hiina naised värvivad oma juuksed heledamaks , seda tehakse tunduvalt harvemini kui Türgis , aga sagedamini kui Araabia riikides . </s> <s> Kas see , kui hiinlanna oma pea valgeks teeb , tähendab oma identiteedist loobumist ? </s> <s> Türgis ja Araabia riikides on see kindlasti islami eitus ja Euroopa-Ameerika elustiili ülevõtmine . </s> <s> Näib , et Hiinaski liiguvad asjad selles suunas , kuid võrdlemisi aeglaselt . </s> </p>
<p> <s> Poodide ja kaubamajade mannekeenid on heledapäised , ja küllap on kindlaks tehtud , et see ei sisalda negatiivset , eemalepeletavat sõnumit , vaid on just külgetõmbav ja reklaamiv . </s> </p>
<p> <s> Ostuhullus on jõudmas ka Hiinamaale ning hiina naised armastavad kõikide maailma naiste kombel endale hilbupoodides rõivaid valida , aga eriti meeldib neile endale arvuti abil kleite ja mantleid selga panna ning siis ennast imetleda . </s> <s> Tavaliselt koguneb arvuti taha pisike sõbrannade seltskond , kes muudkui ahhetab , kui neist ühe neiu pilt ekraanil üha uuemaid ja kallimaid riideid selga saab . </s> </p>
<p> <s> Hiinlannad valivad ostetavat kaupa kaua ja põhjalikult . </s> <s> Isegi kilpkonnamunade ostmine turul võtab tükk aega , ikka uuritakse sinakaid mune , mis minu arvates olid kõik ühesugused , ikka pannakse vana tagasi ja võetakse uus , enne kui paar tükki neist välja valitud saab . </s> </p>
<p> <s> Mis siis rääkida nii tähtsast asjast nagu rõivastus , nagu peibutuskate , mille ülesandeks on lahendada tähtsaim probleem naise elus ! </s> </p>
<p> <s> Ka meeldib hiina naistele istuda juuksurisalongides , seal juttu ajada ning klantsajakirju sirvida . </s> </p>
<p> <s> Kas tänapäeva maailm on üldse mõeldav ilma ostuhulluseta , määrimata inimestele pähe kaupu , mida nood ei vaja ? </s> <s> Mu viimane lootus oli Hiina , aga seal pidin tõdema , et küllap vastupandamatu kirg oli ka sinna jõudnud . </s> <s> Ja nagu igal pool mujal maailmas , nõnda ka Hiinas , alluvad salakavalalt kehtestatavatele normidele eelkõige naised . </s> </p>
<p> <s> Jääb üle küsida , kas reklaami abil teadlikult nakatatav ostuhullus on ilmtingimata tarvilik majanduse edenemiseks ? </s> <s> Või saaks ka ilma selleta hakkama ? </s> <s> Küllap mitte . </s> </p>
<p> <s> Hiina poisid aga ei vali kaubamajades kaupu , vaid mängivad ja sõidavad eskalaatorite ja liftidega , püüavad üles joosta liikuvat treppi pidi , mis rahvast alla toob . </s> <s> Peatselt on aga ostjad nemadki , sest juba on nad kaubamajadesse sisse peibutatud . </s> </p>
<p> <s> Suurlinnades sõidavad neiud ja noormehed rulluiskudel rohkem , kui seda tehakse meil , kuid mitte nii palju kui Helsingis ja Stockholmis . </s> </p>
<p> <s> Mõnel hiina neiul on koguni rist kaelas , kuid seda ei oska öelda , kas see on lihtsalt kombe ülevõtmine ( nagu Euroopas , kus ristikandmine ei tähenda , et tegemist on kristlasega ) või midagi sügavamat , sest paljuusulises Hiinas on juba keskajast saadik olnud mõni tühine protsent rahvastikust kristlased . </s> </p>
<p> <s> Miniseelik on suur haruldus . </s> <s> Nägin vaid üht väljakutsuva käitumisega naist , kellel oli pool keha paljas , kes oma ehteid kõlistas ja suitsu ülbelt suust välja puhus . </s> </p>
<p> <s> Hiinas on erootika üldse ja traditsiooniliselt tagaplaanil , aga juba on välismaa firmade reklaamitahvlitel näha poolpaljaid neide , kes kohalikele kaunitaridele eeskuju pakuvad . </s> </p>
<p> <s> Ainult Shanghais pakuti mulle paar korda öisel tänaval " Special English girl for you " , teistes linnades ei märganud ma ööelu üldse , veel vähem prostituudi kaelamäärimist . </s> <s> Räägitakse , et eriti hoogne on sellelaadne tegevus Hongkongis , mis on kõige euroopalikuma-ameerikalikuma kombestikuga . </s> </p>
<p> <s> Hiinas minnakse vara magama , sest Hiinas tõustakse ka üles väga vara – selline komme oli juba keisritel , miks ei peaks seda järgima hiinlased ka praegu ? </s> </p>
<p> <s> Naised lõhnastavad end seni tagasihoidlikult , aga psühholoogilise barjääri murdekoht on näha – kõik kohad on täis parfüümireklaami , Lääne lõhnaõlifirmad on juba haistnud piiritut , seni veel lõhnatut turgu . </s> </p>
<p> <s> See tundub mulle aga veidi imelik , et hiinlannad kasutavad vähe parfüüme . </s> <s> Mina pidasin enese lõhnastamist ürgnaiselikuks , isegi ürgemaloomalikuks käitumiseks , sest teatavasti lõhnastavad end isaste ligimeelitamiseks kõik emaloomad , mitte ainult imetajad , vaid isegi putukad ja molluskid . </s> </p>
<p> <s> Ka kõrvarõngaid ei kanta kuigi palju , rääkimata rõngastest huultel , kulmudel ja mujal . </s> <s> Nabarõngaste kohta aga ei oska midagi öelda , sest hiina naine ei näita tänaval oma naba , isegi mitte siis , kui ilm on väga palav . </s> </p>
<p> <s> Lõuna-Hiinas sai ujumas käidud . </s> <s> Ujudes kannavad naised ühes tükis trikoosid , mis keha korralikult katavad ja varjavad . </s> </p>
<p> <s> Juba välimuse , riietuse ja käitumise järgi võib öelda , et rikkaid hiinlasi on üsna palju . </s> </p>
<p> <s> Suudlevaid ja teineteise külge liibuvaid paarikesi peaaegu ei kohtagi , kuid selliseid , kes käest kinni hoiavad , on üsna palju . </s> </p>
<p> <s> Hiinlane ei näe selles midagi taunimisväärset , et ta tuleb uudishimulikult sinu juurde ja vaatab , mida sa märkmikusse kirjutad . </s> <s> Kui ta näeb , et need ei ole hieroglüüfid , siis avaldab ta imestust . </s> <s> Kui ma palun tal viipekeeles minu märkmikusse mõned hieroglüüfid kirjutada , siis on ta sellega meeleldi nõus . </s> </p>
<p> <s> Välismaalasi tervitatakse rõõmsalt , ikka hüütakse hello ! hello ! või how are you , eriti teevad seda lapsed . </s> </p>
<p> <s> Väga populaarne on lohelennutamine . </s> <s> See tuhandete aastate vanune tava sobib eriti hästi pilvelõhkujate vahele . </s> <s> Ilus on vaadata , kui pisikese plika juhitud paberlind jõuab kõrghoonest kõrgemale . </s> <s> Aga seesama plikagi võib paberlinnu juhtimise töö pooleli jätta , sinu juurde tulla ning demonstreerida oma inglise keele oskust , hakates arve lugema : one , two , three jne. </s> </p>
<p> <s> Oma vaoshoituses tunneb hiinlane end sama vabalt kui inglane . </s> <s> Hiinlasedki võivad end pilvelõhkujate vahele murule pikali visata või seal piknikku pidada . </s> </p>
<p> <s> Nägin kallites ülikondades mehi , kes sääraselt haljasalalt hapuoblikaid otsisid , kui leidsid , siis rõõmustasid , hakkasid kohe maitsma ning kommenteerisid maitset omakeskis . </s> <s> Kevadised taimed pidid olema kõige vitamiinirohkemad . </s> <s> Kindlasti ei korjanud need mehed hapuoblikaid vaesuse tõttu . </s> <s> Lihtsalt nende side maa ja taimedega on teistsugune , tihedam ja emotsionaalsem kui võltshäbi käes vaevleval linnastunud eestlasel . </s> </p>
<p> <s> Olen jälginud , mida teevad võõrad inimesed , kes on juhuslikult sattunud lennukis kõrvuti istuma . </s> <s> Itaallased hakkavad tavaliselt kohe lobisema , rootslased istuvad kõrvuti tundide kaupa ega lausu omavahel mitte ühtki sõna . </s> </p>
<p> <s> Hiinas hakkavad naised rääkima , mehed mitte . </s> <s> Ja naiste jutt muutub üsna varsti hoogsaks ja žestiderohkeks vestluseks , mille käigus peetakse pikki monolooge , püütakse teist poolt milleski veenda . </s> <s> Kahjuks ei tea , kas see õnnestus . </s> <s> Kui lennuk hakkab maanduma , siis vahetatakse nimekaarte – kas selleks , et juttu jätkata , või leiti , et kontakti pidada on majanduslikult kasulik . </s> </p>
<p> <s> Paar korda nägin , et perekonna rahakott on naise käes . </s> <s> Mees valib kaubad , naine maksab . </s> <s> Eks see tikub paljudes peredes ka meil nõnda olema , ainult et meie naised ei lase meestel kaupu valida . </s> </p>
<p> <s> Kord nägin , kuidas naine maksis isegi hotellitoa eest , kuhu mees ja naine pärast maksmist suundusid . </s> </p>
<p> <s> Kas matriarhaat tuleb tagasi ? </s> <s> Või pole see kunagi ära kadunudki ? </s> </p>
<p> <s> Pulmakombed on väga euroopalikud , kõik on nagu meil – ilusad , euroopalikult dekoreeritud autod , valged pruudid , mustad peigmehed , šampus . </s> <s> Auto taga lohiseb ja kõriseb nööriga tagaraua külge kinnitatud plekkpurk – komme , mis meile ei olegi jõudnud , aga on Lääne-Euroopas väga levinud . </s> <s> Ainult et pulmad on kollektiivsed , neis on peategelasteks mitu noorpaari . </s> <s> Ise nägin paar korda pulmarongi 3-4 noorpaariga , China Dailyst lugesin pulmadest 500 noorpaariga . </s> </p>
<p> <s> Kindlasti on niisuguseid pulmi odavam pidada ja Hiinas juba osatakse majanduslikult mõelda nii riiklikult , firma huvidest lähtuvalt kui ka perekonnas . </s> <s> Siiski eeldab kollektiivpulm individualismi puudumist või mahasurumist . </s> <s> Ükski perekond ei taha näidata oma vägevust ja rikkust , kõik on nõus tähelepanu ja sära , mida pulm tekitab , teistega jagama . </s> <s> Kas see oleks ühe euroopalikult rikutud inimese huvi , kui ta küsiks , kas pruudid pulmas omavahel konkureerivad , kellel on kaunim kleit ja kes on kõige ilusam ? </s> <s> Või ei teki sellist probleemigi , sest kõik on võrdsed , keegi ei tahagi silma paista ? </s> <s> Võib-olla soovib pruut teise pruudiga olla just võrdselt sama ilus ja mitte ilusam ? </s> </p>
<p> <s> Juhtusin nägema , kuidas ühes juuksuritöökojas pruuti meigiti . </s> <s> Seda oli tänavale , töökoja suure akna ette kogunenud vaatama hulk inimesi , kes ettevõtmist kommenteerisid . </s> </p>
<p> <s> Ma loodan , et ma ei eksi , aga mulle tundus , et pruut nautis oma tähtsat positsiooni , ka oli tal hea meel , et tõmbab endale tähelepanu . </s> </p>
<p> <s> Üks pruut oli lasknud tähtsa päeva puhul oma juukseid pruunistada ( see on blondeerimise eelaste , lühike samm enne pikka ja otsustavat sammu ) , kõrvades kandis ta rippuvaid riste . </s> <s> Oma elu tähtsamal päeval ei tahtnud ta välja näha hiinalik või vähemalt mitte selline , mida meie oleme harjunud pidama hiinalikkuseks . </s> </p>
<p> <s> Nägin , kuidas noorpaarid lasksid end pildistada koos , ja arvatavasti jääb nende vahele mingi side ja soe tunne kogu eluks . </s> <s> Juhtusin nägema , kuidas peigmees jättis pruudi embamise pooleli , sest taskus helises mobiiltelefon . </s> <s> Ega armastuse ja abielu pärast tohi äriasjad ajamata jääda ! </s> </p>
<p> <s> Varem põhimõtteliselt võimatud lahutused olevat Hiinas üliharuldased , kuigi viimasel ajal sagenevad needki . </s> <s> Ja keegi ei oska öelda , kas see on hea või halb . </s> <s> Kõigil on selles küsimuses oma kindel seisukoht , aga raske on otsustada , kas see seisukoht on ka õige . </s> </p>
<p> <s> Sagenevad abielud välismaalastegagi , mis oli varem ennekuulmatu asi , ja eks seegi tõstab lahutuste arvu . </s> </p>
<p> <s> Hiina noorte lemmikpaikadeks linnades on McDonald'sid , ja see on uskumatu , millise jõuga tungib see Kanada kiirsöögikett Hiinasse , kus on maailma vanim ja omapäraseim köögi- ja lauakultuur . </s> </p>
<p> <s> Mida see tähendab ? </s> <s> Kas seda , et tegelikult on ikka kõik inimesed maailmas ühesugused ning ainult geograafiline eraldatus on vorminud nende kombed erinevateks ? </s> <s> Ja nüüd , mil kontaktid aina surevad ja suurenevad , kaovad ka isemoodi kombed , kõik globaliseerub üheks totaalseks McDonald'siks ? </s> </p>
<p> <s> Ainult sellest ei saa aru , miks võidab McDonald's , aga mitte rahvuslik toitumisviis ? </s> <s> Ei ole ju kahtlust , et hamburgerite kugistamine on võrratult labasem tegevus kui hiina peened lauakombed . </s> <s> Pealegi on kõik burgerid ühetaoliselt maitsetud , kui neid võrrelda hiina köögi hõrgutavate roogadega . </s> </p>
<p> <s> Hiinlased lihtsalt soovivad kõiki asju koos teha , üksmeeles leiavad nad tuge . </s> </p>
<p> <s> Üksikult konutavat hiinlast kohtab harva , inimene on üksik ainult siis , kui ta kuhugi ruttab või kui ta midagi ostab . </s> </p>
<p> <s> Tundub , et hiinlased on kogu aeg niisugused , nagu meie olime laulva revolutsiooni ajal. </s> </p>
<p> <s> Hommikuti on pargid ja jõgede kaldapealsed täis võimlejaid , õhtuti tantsijaid . </s> </p>
<p> <s> Suured inimrühmad võimlevad makimuusika või ettenäitaja-treeneri käskluste järgi , kuid rühmi ise on mitmesuguseid – on neidki , kus harrastatakse samasugust võimlemist , mida meil nimetati omal ajal kas tootmis- või virgutusvõimlemiseks . </s> <s> Siiski on rohkem neid rühmi , kus tehakse hiina klassikalist võimlemist , mis on ühtaegu nii mediteerimine , palvetamine kui ka vana võitluskunsti demonstreerimine . </s> </p>
<p> <s> Õhtuti aga harrastatakse just pimeduse saabumisel tantsimist , selleks sobivad hästi suured , sel ajal autodest tühjad parkimisplatsid . </s> <s> Tantsud on kõik samasugused nagu meilgi . </s> <s> Ka tantsijad jagunevad rühmadesse , kuigi ühel maa-alal tantsitakse ühel ajal ainult ühte tantsu . </s> <s> Tantsijad jagunevad oskuste järgi – kuskil parkimisplatsi ääre pool on päris algajad , need on harilikult vanemad inimesed , kes kogu aeg jälgivad juhendajat . </s> <s> Keskel on umbes mõnisada paari , kes löövad tantsu hoogsalt ja keskmise oskusega , parkimisplatsi teises servas aga meisterpaarid , keda on päris nauditav jälgida . </s> </p>
<p> <s> Ka Hiinas tunnevad naised tantsu vastu meestest suuremat huvi , mõne paari moodustavadki ainult nemad . </s> </p>
<p> <s> Veidi aega tantsitakse ka pimeduses , siis istutakse jalgratastele ja sõidetakse koju . </s> </p>
<p> <s> Tantsimisväljakute äärde aga tekib kohe turg , sinna kogunevad kaubapakkujad , nõnda ostavad mõned tantsijad endale midagi õhtusöögiks ja alles seejärel istuvad jalgratastele . </s> </p>
<p> <s> Mida siis pakutakse ? </s> </p>
<p> <s> Lastepesuvannis elusaid kalu , kilpkonni ja muid vee-elukaid . </s> <s> Üks mees seab ostu pagasiraamile , kuid kohe vingerdab tal pool angerjat kilekotist välja ning jääb kodarate kõrvale rippu . </s> <s> Ei tea , kes see angerjas jõuab selle mehe õhtusöögilauale ? </s> </p>
<p> <s> Hommikul võib samas kohas näha juba võimlejaid ning kindlasti on kohal ka turg , aga eelkõige sigarettide müüjad . </s> <s> Hiinlased on maailma suurimad suitsetajad . </s> </p>
<p> <s> Emei kloostris Tiibeti jalamil nägin kahte vanemat , aga hästi ja kallilt riietatud naist , kelle jalalaba ei olnud suurem minu peost . </s> <s> Nad kõndisid kepi najal ning tagusid kloostri suurt vaskkella . </s> <s> Üks põmm maksis ühe jüaani ning seda pidi lööma täpselt nii mitu korda , kui palju on parajasti täistunde – siis pidid täituma kõik soovid . </s> </p>
<p> <s> Nendel naistel olid jalalabad lapsepõlves olnud kinni seotud , et need suureks ei kasvaks . </s> <s> Iluideaal jõudis väikest jalga . </s> </p>
<p> <s> Midagi ei sünni tühjale kohale , kõigel on oma eesmärk . </s> <s> Ehk ei tohtinud naine kodunt lahkuda ? </s> <s> Ja mida oligi tal mujal teha ? </s> <s> Teenijad tõid koju kõike , mida tarvis läks , naine istus ja jälgis teenijate tegevust . </s> <s> Selleks ei läinud aga suuri jalgu vaja . </s> </p>
<p> <s> Väga palju on tänavatel ja parkides ajalehelugejaid , on neidki , kes , ajaleht käes , jalgrattal sõidavad või mööda kõnniteed sammuvad , pilk ainiti hieroglüüfidel . </s> <s> Meil on tänaval lehelugejate õilis sugu välja surnud , küllap sellepärast , et kadusid ära laternapostid , mille vastu oma pead orienteerumiseks põrgatada . </s> <s> Hiina linnades on aga huvi informatsiooni vastu väga suur , isegi taksojuht haarab punase tule ees seistes ajalehe ja hakkab seda hoolega lugema . </s> </p>
<p> <s> Mida ta loeb ? </s> </p>
<p> <s> Ajalehe tagakülge , kus on Ameerika profiliigade tulemused ( saan arvutulpadest aru ) ja Euroopa vutisangarite suured fotod . </s> </p>
<p> <s> Kui me hotelli ees peatume , siis tuleb taksojuht autost välja , et sõitjale ust avada . </s> </p>
<p> <s> Hiinas on inimeste abivalmidus suurem , kui olen juhtunud märkama mujal maailmas . </s> <s> Seegi hoiak on pärit kollektivismist , tihedast elamisest üksteise kõrval rannikuplatoo suurlinnades , jõgede kallastel ja orgudes . </s> </p>
<p> <s> Ja tõesti , hiinlane pakub sulle alati teed , isegi Pekingi ja Shanghai metroos ei tormata sind jalust maha , vaid oodatakse , millal sa vagunisse astud . </s> </p>
<p> <s> Hiinlane kõnnib punase tule all üle tänava sama tihti kui londonlane , kuid erinevalt Londonist on Hiinas tänava keskel ees punase varrukalindiga korrapidaja ( ühiskondlik liiklusinspektor ? ) , kes korrarikkuja kõnniteele tagasi käsutab – tihti kas vilet vilistades või ruuporisse pahandades . </s> </p>
<p> <s> Väga levinud on igasugune horoskoobindus , sellega tegeldakse kõnniteedel ja tihti arvutite abil . </s> <s> Ennustatakse ka peopesa ja Euroopa horoskoobi järgi . </s> <s> Nõnda hoogsat ennustamist olin ma varem näinud ainult Venemaal . </s> </p>
<p> <s> Ka on hiinlased suured hasartmängijad . </s> <s> Kaarditagujaid ja nartiharrastajaid on kõik pargid täis , uue kombena on juurde tulnud aktsiate ostmine ja müümine . </s> <s> Pangakontorid , kus seda teha saab , on isegi väikelinnades lahti hilisõhtuni , ja rahvast kenasti pungil . </s> </p>
<p> <s> Olen lugenud , et Hiina müür ehitati Keno loto tuludest , nõnda et hiinlaste hasartmänguharrastusel on pikk ajalugu ning seda on osatud rakendada riigi huvides juba väga ammu . </s> </p>
<p> <s> Kui mina noor olin , siis õpetati mulle koolis , et kõik , mis on maailmas vähegi väärtuslikku , on leiutanud vene isemõtlejad – küll elektrilambi , küll raadio , küll aurumasina , küll raketid ja hästi palju asju veel . </s> <s> See sünnitas anekdoote ja põhjustas koolitundides protestimist , sest poistel olid teistsugused andmed , mille järgi enam-vähem kõik on eurooplaste-ameeriklaste leiutatud . </s> <s> Mäletan naljalugu , mille järgi aurumasina leiutas vedurijuhi poeg , vene isemõtlejast talupoeg Polzunov . </s> </p>
<p> <s> Algul tundub , et Hiinaga on sama lugu . </s> <s> Ent kontrollimisel selgub , et Lääne entsüklopeediadki tunnustavad hiinlaste prioriteeti trükitehnika , püssirohu , kompassi ja paljude muude asjade leiutamisel . </s> </p>
<p> <s> Sealjuures sündis see kõik mitusada aastat varem kui Euroopas – esialgne kompass leiutati juba 11. sajandil e.Kr. , praegusaegne 11. sajandil m.a.j. , Euroopasse toodi kompass alles 14. sajandil . </s> </p>
<p> <s> Kas on võimalik näo järgi öelda midagi hiinlase iseloomu kohta ? </s> <s> Kas see eestlase puhul on võimalik ? </s> <s> Paljud arvavad , et nemad suudavad inimesele otsa vaadates üht-teist inimese kohta järeldada . </s> </p>
<p> <s> Teatavasti nõuavad eri rahvused enda ümber kas rohkem või vähem vaba ruumi . </s> <s> Skandinaavlane ei salli , kui sa talle lähedale tuled , venelasele meeldib see väga , tema püüab sinuga isegi kokku puutuda . </s> </p>
<p> <s> Hiinlased jäävad kuhugi sinna vahele . </s> <s> Nad elavad tihedalt koos , kuid minu arvates nad ei tõukle , ei puutu kokku , neil ei teki juhuslikku füüsilist kontakti isegi tipptundidel metroos . </s> </p>
<p> <s> Kolme Hiina-nädala jooksul jõudsin selgusele , et loomulikult pole hiinlased ühesugused , nagu mulle oli varem piltide , filmide ja kirjelduste järgi tundunud . </s> <s> Ka hiinlased on ääretult mitmekesise temperamendi , iseloomu ja isegi rääkimisvajadusega , kuid näoilme järgi ei saa midagi järeldada iseloomu ja harjumuste kohta – nagu ka eestlaste puhul . </s> </p>
<p> <s> Kordan lõpetuseks : kui välimus unustada , siis kolme nädala jooksul ei suutnud ma leida mitte ühtegi erinevust eestlase ja hiinlase vahel . </s> </p>
<p>  </p></div2><div2 type="alaosa"><head> SHANGHAI </head>
<p> <s> 13-miljonilise Pekingi ja 16-miljonilise Shanghai vahel lendab iga paari tunni tagant Boeing 747 , õhuteele lisaks on maantee- ja raudteeühendus . </s> <s> Tihedam võiks liiklus olla vahest ainult 18-miljonilise Sao Paulo ja 16-miljonilise Rio de Janeiro vahel , kindlasti ka 17-miljonilise New Yorgi ja 14-miljonilise Los Angelese vahel . </s> </p>
<p> <s> Keegi Hiinas käinu ütles mulle paar aastat tagasi , et Hiina siseliinidel on stjuardessideks maailma kaunimad neiud . </s> <s> Tuleb välja , et hoolimata väikesest liialdusest vastab see enam-vähem tõele . </s> </p>
<p> <s> Paljud hiinlased hakkavad kaarte mängima juba enne , kui lennuk õhku tõuseb . </s> </p>
<p> <s> Päris mõnus on Pekingi pilvelõhkujaid õhust vaadata . </s> <s> Tundub , et need on ehitatud altvaatajale imetlemiseks ja kaela õieli ajamiseks , ülaltvaatajale aga rahustamiseks – ei ole nad nii kõrged midagi , ehk ainult paar-kolmsada meetrit ja mitte rohkem . </s> </p>
<p> <s> Siseliinidel pakutakse einet , mida tuleb süüa noa ja kahvliga , mitte pulkadega . </s> </p>
<p> <s> Mina olen juba terve nädala vaeva näinud pulkade käsitsemisega , nüüd saan ma näha , kuidas hiinlased kohmitsevad nuga ja kahvlit käes hoides . </s> <s> Igatahes tunnevad nad end kindlamini kui eestlane , kes peab pulkade taga higistama . </s> </p>
<p> <s> Shanghai on Hiina kuulsaim linn . </s> </p>
<p> <s> Meile , eestlastele , on tähtis vahest see , et Shanhgai on üks kahest Hiina linnast , kus on olnud Eesti klubi . </s> <s> ( Teine on Harbin . ) </s> </p>
<p> <s> Kahekümnendail aastail , kui Shanghais Eesti klubi tegutses , sai siin kommunistliku ja luurajakarastuse ka hilisem EKP Keskkomitee esimene sekretär Karl Säre , kelle salapärane isik on hiljem tekitanud lausa fantastilisi legende . </s> <s> Jutud on käinud hästi kõrge kaarega , kuni sinnamaani välja , et Säre oli Mao Zedongi väimees ja Briti luuraja , kes oma elu lõpuaastad veetis äia Euroopa-nõunikuna . </s> </p>
<p> <s> Ilmselt on see kõik väljamõeldis , aga oma karjääri algul oli Säre kohe kindlasti pisiasjamees siinses Nõukogude konsulaadis ( samas oli kõrgel kohal tema vend ) ning ta pandi mingi kriminaalse sulitembu pärast kuueks kuuks vangi , kuna tal puudus diplomaatiline immuniteet . </s> <s> On oletatud , et just vanglapäevil värvati Karl Säre Saksa agendiks , sest tollal puudus Kominternil ja Nõukogude luurel vanglate üle kontroll ning vanglas sai inimene teha , mida tahtis – hakata näiteks vaenlase agendiks , ilma et nn. omad sellest teada oleksid saanud . </s> </p>
<p> <s> Shanghai Eesti klubi ajalugu alles vajab uurimist , ent on teada , et peamise osa liikmetest moodustasid meremehed ja pankurid . </s> </p>
<p> <s> Eesti soost meremeeste arv kasvas jõudsalt eriti pärast Vene Kaug-Ida täielikku sattumist bolševike kätte kahekümnendate aastate alguses ning natuke ka pärast juunit 1940 , kui nn. rahvavalitsuse peaminister presidendi ülesannetes Johannes Vares andis kõikidele Vaiksel ookeanil viibivatele Eesti Vabariigi lipu all seilavatele laevadele käsu jätta katki oma töö ning pöörduda jalamaid Vladivostokki . </s> <s> Tööd ei jätnud katki mitte keegi , kuid hiljem sai mõnegi laeva kodusadamaks Shanghai . </s> </p>
<p> <s> Ka pankurite lugu on seotud bolševismi võidukäiguga Venemaal . </s> </p>
<p> <s> Tsaari-Vene tohutu suurtes pankades oli kombeks panna andekaid noori vahetult enne kõrgele kohale edutamist paariks aastaks tööle kaugetesse provintsidesse nii sise- kui ka välismaal , kus tuli tegutseda omal käel , ise langetada tähtsaid otsuseid , ise need ka teoks teha . </s> <s> Alles seejärel , kui inimene oli ennast provintsis kõige paremast küljest näidanud , toodi ta tagasi panga keskjuhatusse Moskvasse või Peterburi ning tema juhtida anti mingi tähtis valdkond . </s> </p>
<p> <s> Pärast pankade natsionaliseerimist Venemaal jäid osakonnad tegutsema iseseisvalt , neist kasvasid välja uued pangad . </s> <s> Aga parajasti oli Hiinamaale stažeerima saadetud nii mõnigi eesti soost pangaametnik . </s> <s> Pikapeale kogunesid nad Shanghaisse , kus neist saigi Eesti klubi põhituumik . </s> </p>
<p> <s> Mingi hulga liikmeid sai klubi ka Vladivostoki lähedal asuva Liivi-nimelise eesti küla pudenemisest . </s> </p>
<p> <s> Ma ei tea , kas Karl Säre käis Eesti klubis või mitte . </s> <s> Kui ta aga seda tegi , siis kindlasti oli tal Nõukogude Vene poolt luureülesanne jälgida , millega kodanlus tegeleb . </s> </p>
<p> <s> Neli päeva , mis ma Shanghais viibisin , mõtlesin õhtuti tänavail jalutades ikka suguvendade peale . </s> </p>
<p> <s> Nad hingasid täpselt sama suure jõe Huangpu ja Ida-Hiina mere õhku . </s> <s> Nad nägid euroopaliku-ameerikaliku suurlinna teket , kus juba enne sõda ehitati 22-korruselisi maju , mis on tänaseni alles . </s> </p>
<p> <s> Mine tea , vahest on veel praegugi mõni eestlane siin ametis , mis sest , et täielikult hiinastunud ? </s> <s> Kui mitte tal endal , siis vähemalt mõnel tema järeltulijal on Eesti vastu südamlikult soojad tunded ? </s> </p>
<p> <s> Jah , üht hiinastunud eestlast tahaks küll näha , temaga vestelda , näiteks inglise keeles . </s> </p>
<p> <s> Mõtlesin sellele , kuidas eestlased kõndisid siinsetel vanadel tänavatel , kuidas käisid luterlikus kirikus , mis Shanghais tegutseb siiamaani . </s> </p>
<p> <s> Kui juba olla kodumaatu , siis olla seda hästi kaugel . </s> <s> Stockholm on paguluseks kuidagi liiga lähedal , Torontos on jälle ülearu palju eestlasi . </s> <s> Vaat Shanghai sobib kohaks , kus võiks valutava südamega kodumaa järele igatseda . </s> </p>
<p> <s> Shanghaid on alati võrreldud New Yorgiga . </s> <s> Paralleelideks on põhjust andnud asjaolu , et mõlemad on riigi suurimad linnad , kuid ei ole pealinnad , mõlemad on internatsionaalsed sadamalinnad , kus põhirahvuse kõrval on alati domineerinud teised rahvad . </s> <s> New Yorki on peetud maailma pealinnaks , Shanghaid Ida-Aasia pealinnaks . </s> </p>
<p> <s> Kindlasti ei ole juhus , et vana Shanghai peatänava nimeks inglise keeles on Broad Way . </s> </p>
<p> <s> New York jõudis paar aastat olla maailma suurim linn , kõigi kasvukõverate järgi graafikutel oli näha , et kohe-kohe möödub Shanghai New Yorgist , ent siis algasid Hiinas segadused , seejärel peeti võitlust superurbanisatsiooni vastu , seejärel hakati pidurdama sündivuse kasvu . </s> <s> New Yorgist läks algul ette Tokyo , seejärel teised linnad . </s> <s> Shanghai pidas vastu igavesel teisel kohal , kuniks langes esimese kümne lõpupoole . </s> <s> Shanghaist suuremad linnad maailmas on Mexico City , Tokyo , Sao Paulo , Calcutta , Bombay , Rio de Janeiro – seda siis , kui arvestatakse ainult linnu ja selle eeslinnu . </s> <s> Kui aga arvestada aglomeratsiooni , see tähendab kokku kasvanud linnu , siis on esikohal BosWash , teisel kohal Shanghai ümber koondunud linnad ja kolmandal SanSan . </s> <s> BosWash on linnade ahelik Atlandi ookeani kaldal Bostonist Washingtonini , sinna kuuluvad New York , Philadelphia ja New Jersey . </s> <s> SanSan on linnadeahelik Vaikse ookeani kaldal San Franciscost San Diegoni , sinna kuulub ka Los Angeles . </s> <s> BosWashis elab umbes 45 miljonit inimest , Shanghai ümber umbes 40 miljonit , SanSanis umbes 25 miljonit . </s> </p>
<p> <s> Nõnda – tegemist on nii või teisiti maailma ühe keskusega , mis magnetina tõmbab enesesse nii kapitali kui ka rahvast . </s> <s> Hiina ksenofoobsuse ja endassetõmbumise perioodil Teise maailmasõja järel minetas Shanghai oma maailmalinna mainet , nüüd püütakse kaotust kiiresti tasa teha . </s> </p>
<p> <s> Shanghail on euroopalik süda ja euroopalikud äärelinnad . </s> <s> Shanghais võib kümnete kilomeetrite kaupa ringi sõita , saamata aru , et sa viibid Aasias . </s> <s> Majad ning aiad nende ümber on täiesti euroopalikud , meenutavad kohti Põhja-Pariisis suurtest bulvaritest natuke äärelinnade poole . </s> <s> Selle linnaosa peatänava ingliskeelne nimi oligi enne ümberristimist Avenue Joffre France . </s> </p>
<p> <s> Aga kesklinn , eriti Huangpu vasak kallas on täis pilvelõhkujaid . </s> <s> Mitte kuskil maailmas ei ole neid nõnda palju kui Shanghais . </s> </p>
<p> <s> Pilvelõhkujad sobivad sinisesse , pilvitusse taevasse . </s> <s> Pilvelõhkujate ette sobivad õitsvad aiad , haljasalad ja pargid kõrgete puudega , mis võrdleksid otsekui looduse ja inimese püüdlusi . </s> <s> Puud , isegi eukalüptid , ei kasva kõrgemaks kümnendast korrusest , kuid peegelduvad elegantselt pilvelõhkuja klaasfassaadil . </s> </p>
<p> <s> Puudest sadakond meetrit kõrgemal pestakse fassaadi , mehed teevad oma tööd rippuvas korvis . </s> </p>
<p> <s> Pilvelõhkujad kerkivad lausa uskumatu kiirusega . </s> </p>
<p> <s> Ja neid ehitatakse aina juurde . </s> </p>
<p> <s> " Nad ehitavad sellepärast kõrgele , et nad ise on alla arssina mehed , " põlastas kord üks Hiina-uurija . </s> </p>
<p> <s> Jubedus ! </s> <s> Rassismi leidub isegi sinoloogide seas . </s> </p>
<p> <s> Mulle aga meenub pilvede all freudistlik teooria lääne- ja idakristluse sakraalarhitektuurist . </s> <s> Lääne vertikaalselt taevasse sööstev kirikutorn kehastab falloslikku tungi omal jõul ja nõul jumala poole , õigeusu sibulakuplid aga kingitust ootavat üska . </s> </p>
<p> <s> Shanghai möllab ise , vajamata ei taevaseid ega maiseid armuande . </s> <s> Kahe pilvelõhkuja vahel on Shanghai tähtsaim hoone – börs , mis käibe suuruse poolest kuulub kümne esimese hulka maailmas ning kus on alati väga rahvarohke . </s> </p>
<p> <s> Jin Mao Buildingus asub maailma kõrgeim hotell Grand Hyatt Shanghai ja mõnikord nimetatakse hoonet hotelli nime järgi . </s> <s> Teisel pool , päris jõe ääres , on 468 meetri kõrgune Shanghai telemast Oriental Pearl Tower , mis on Aasia kõrgeim ehitis ning maailmas kolmas . </s> <s> Sellest kõrgemad on ainult Moskva Ostankino oma 533,3 ja Toronto telemast 553,3 meetriga . </s> </p>
<p> <s> Muide , ka Oriental Pearl Tower on ehitatud konkurentidest hiljem , mis tähendab seda , et ei ole tahetud nendest etteminemisega lõigata propaganda ja kuulsuse profiiti , on lähtutud majanduslikest vajadustest . </s> </p>
<p> <s> Mäletan seda propagandakära , mis kaasnes Ostankino projekteerimise , ehitamise ja valmimisega . </s> <s> Teletorn tehti maailma kõrgeim , et oleks millega uhkustada , ning see läks kirja kui sotsialismi saavutus . </s> <s> Suur oli kommunistide nördimus , kui kanadalased Torontosse 20 meetrit kõrgema masti rajasid . </s> </p>
<p> <s> On andmeid , et Moskvas otsiti tõemeeli võimalusi Ostankino kasvatamiseks , et esikoht taas endale saada . </s> </p>
<p> <s> Ja Hiina ei võtagi võitlusest prestiiži nimel osa ! </s> <s> Ei taha endale ei maailma kõrgeimat hoonet ega maailma kõrgeimat ehitist ! </s> </p>
<p> <s> Olen käinud Ostankino telemastis , nüüd siirdume Oriental Pearl Towerisse . </s> <s> Tegemist on vaatamisväärsusega ning loomulikult looklevad piletikassade ees suured järjekorrad – nagu kõikjal Hiinas . </s> </p>
<p> <s> Sabasseisjate igavuse peletamiseks esinevad välistreppidel klounid ja muud artistid oma trikkidega , näen jälle Hiina klassikalist tsirkust , mis töötab rohkem numbrite ja kostüümide ilul kui närvikõdil ja efektidel . </s> </p>
<p> <s> Torni jala ringjas vestibüül on kaunis , seintel on suuremõõdulised , nii umbes 20 korda 20 meetrit valguspildid maailma tähtsamatest ja väärikamatest turismiobjektidest . </s> <s> Kes ja mis on siin tõstetud esile , see tähendab kelle ja mille hulka loeb Oriental Pearl Tower ennast kuuluvaks ? </s> </p>
<p> <s> Niagaara juga , Giza püramiidid , Veneetsia Püha Markuse väljak , Louvre Pariisis , Londoni panoraam Picadilly Circusega ja City of Westminsteriga koos Westminster Abbeyga , World Trade Center New Yorgis ning mulle suure üllatusena metsane kuppelmaastik , mida ilmestavad tohutu suurte hambatüügaste kujulised kaljud . </s> <s> Olen sellist näinud Krasnojarski lähedal Jenissei kaldal Sajaanides , proua Mang ütleb mulle , et siinsel pildil on aga Guilin Lõuna-Hiinas . </s> <s> Paari päeva pärast näen seda loodusimet oma silmaga ning ahhetan vaimustusest . </s> </p>
<p> <s> Lift tõuseb väga kiiresti . </s> <s> Tabloole süttivad korruste numbrid ainult kümne kaupa . </s> </p>
<p> <s> Vaateplatvormi tablool on täpselt kirjas , millistest ehitistest maailmas ma kõrgemal asun – Eiffeli tornist , Cheopsi püramiidist , Empire State Buildingust ja veel mõnest . </s> </p>
<p> <s> Loetlen neid Hiinale võõramaiseid kuulsaid ehitisi sellepärast , et tegemist on omapärase ideoloogilise läbimurdega . </s> <s> Siiamaani on Hiina elanud omaette , vajamata oma suuruse ja ilu tõestuseks võrdlusi välismaaga . </s> </p>
<p> <s> Oriental Pearl Toweris on seda tehtud ning see tähistab oma eraklikkusest lahtisaamist , muu maailmaga kokkusulamist . </s> </p>
<p> <s> Allavaade on hurmav . </s> </p>
<p> <s> Pilvelõhkujaid on silmapiirini ja veel kaugemalegi . </s> <s> See on vaade Lääne poole , kus asuvad Lujiazui ja Pudongi erimajandustsoonid . </s> </p>
<p> <s> Kuidas kasvatada pilvelõhkujaid ? </s> </p>
<p> <s> Tegelikult on nipp üsna lihtne – kuuluta mingi territoorium erimajandustsooniks , loo välismaisele investeerijale soodsad tingimused , pea kinni lepingutest ja lubadustest – ning mõne aasta pärast on endisele tühermaale kerkinud pilvelõhkujate mets . </s> </p>
<p> <s> Ent ka ida pool , kus valitsevad samasugused seadused nagu kogu Hiina Rahvavabariigis , jätkub pilvelõhkujaid küllaga . </s> </p>
<p> <s> Praegused erimajandustsoonid pole Shanghais esimesed . </s> </p>
<p> <s> Shanghai avati välisriikidele Nankingi 1842. aastal lepingu järgi , mille Suurbritannia Hiinale peale surus Esimese oopiumisõja lõpetamiseks . </s> <s> Hiina pidi Suurbritanniale loovutama Xianggangi ( Hongkongi ) ning avama laevatamiseks 5 sadamat – teiste hulgas ka Shanghai , millest sai kiiresti arenev maailmalinn ja vabasadam . </s> </p>
<p> <s> Toonasel ja praegusel moderniseerimisel on loomulikult suur ja põhimõtteline erinevus – toonane suruti Hiinale peale , praegune toimub hiina rahva tahte kohaselt . </s> <s> Toonane moderniseerimine sünnitas imepärase Shanghai vanalinna , tänane toob kaasa pilvelõhkujad . </s> </p>
<p> <s> Shanghais ja Hollandis on elanikke umbes võrdselt . </s> <s> Täna kujutab 15-miljoniline Holland endast ostujõulisemat turgu kui 1,2 -miljardiline Hiina , aga nii ei ole see kauaks . </s> </p>
<p> <s> Pilvelõhkujad näitavadki usku tulevikku . </s> <s> Nende ehitajad ja finantseerijad on kindlad , et asi tasub end ära , asjata ei raiskaks keegi miljardeid dollareid , mis kulub ühe niisuguse ehitamiseks . </s> </p>
<p> <s> Vaatan alla . </s> <s> Olen kõigist pilvelõhkujatest ja tornkraanadest kõrgemal , tunnen end õnnelikuna . </s> <s> Näen rõõmu ja vaimustust teistegi turistide silmis . </s> </p>
<p> <s> Madalamate pilvelõhkujate katustel on aiad palmidega . </s> </p>
<p> <s> Huangpu jõel on elav liiklus , sildade alt sõidavad läbi ookeanilaevad , puksiirid lükkavad praame , milles on ehitusmaterjal uute pilvelõhkujate püstitamiseks . </s> <s> Ülesvoolu , täislastis sõites on ühe puksiiri ees 2-3 praami , allavoolu sõites veab üks puksiir enda järel 5-6 tühja praami . </s> <s> Siit jääb Ida-Hiina mereni umbes 20 kilomeetrit , aga enne merrejõudmist peab Huangpu jõgi voolama veel Changjiangi jõkke . </s> </p>
<p> <s> Näen ka kohta , kus Huangpu suubub Changjiangi . </s> <s> Viimast tundsime meie rohkem Jangtse ( Yangtze ) nime all ning tegemist on Hiina pikima ning Niiluse , Mississippi ja Amazonase järel maailma pikkuselt neljanda jõega , mis ühtedel andmetel on 6380 ja teistel 5800 kilomeetrit pikk , aga see ei muuda kohta edetabelis . </s> <s> Vooluhulga järgi suudmes on Changjiang Amazonase ja Kongo järel kolmandal kohal . </s> </p>
<p> <s> Keskmiselt kolm-neli korda sajandis ajab Changjiang ( tõlkes Pikk jõgi ) üle kallaste ning põhjustab tohutuid pahandusi , ka tuhandete inimeste surma . </s> </p>
<p> <s> Hiina keeles on jõe nimeks veel Yangzijiang ( Ookeani laps ) , kust on tulnud meile nimi Jangtse , kuid viimasel ajal kasutavad hiinlased ainult Changjiangi . </s> </p>
<p> <s> Roosad lillepeenrad ümber pilvelõhkuja tunduvad ringja vaibana . </s> <s> Sadam suurte kraanadega . </s> <s> Näen , kuidas lammutatakse madalamaid hooneid , mis peavad ruumi tegema pilvelõhkujatele ja kiirteedele . </s> <s> Mulle on alati pilvelõhkujad meeldinud ning ma pean lausa naeruväärseks jampsfreudistlikku teooriat , et pilvelõhkujaigatsuses väljendub potentsi kaotanud mehe alaväärsuskompleks . </s> <s> Minu meelest tähistab pilvelõhkuja inimese püüdu taeva ja jumala poole , nõnda nagu kirikutorngi . </s> </p>
<p> <s> Vaadake õigeusu sibulkirikuid – need oleksid otsekui jumala kingitus inimesele . </s> <s> Jumal on kiriku maa peale pannud sõrmedega sibula idust kinni hoides . </s> <s> Katoliku-protestantliku kiriku kõrged tornid oleksid nagu inimese tahte sirutus jumala poole , tähistavad inimese tegutsemisvõimsust , mitte almuste ootamist . </s> <s> Ja seda suunda jätkavad täna pilvelõhkujad . </s> </p>
<p> <s> Meie ei peatu Shanghais aga pilvelõhkujas , vaid neljakorruselises Donghu hotellis Shanghai vanalinnas pilvelõhkujate vahel . </s> <s> Shanghais loetakse vanalinnaks rajoone , mis on ehitatud enne sõda . </s> <s> Hiljem selgub , et meiegi hotellil on oma pilvelõhkujakorpus , aga meid see ei sega . </s> </p>
<p> <s> Hotellil on oma lääne stiilis aed , mis on Hiinas suureks harulduseks , sest Hiina rahvuslik aiakultuur on üldtuntud . </s> </p>
<p> <s> Kui Shanghai uuslinn on täiesti ameerikalik , siis vanalinn jaguneb kaheks – hiinalikuks ja euroopalikuks . </s> </p>
<p> <s> Vanalinnas sõidavad 2-korruselised puitkerega ( võib-olla on tegemist imitatsiooniga ) bussid , mis loovad ennesõjaaegse meeleolu . </s> </p>
<p> <s> Kõige mõjusam on Shanghai vaadatuna Bundilt , kaldapealselt , kus Wusongi jõgi voolab Huangpu jõkke . </s> <s> Üle jõe on pilvelõhkujate mets , samal pool jõge aga ennesõjaaegne suurlinn paarikümnekorruseliste hotellide , pankadega ja raekojaga . </s> </p>
<p> <s> Bund joovastab nii päeval kui ka öösel , siin on alati rahvarohke . </s> </p>
<p> <s> Öösel on pilvelõhkujad illumineeritud , Grand Hyatti kohal ripub täiskuu . </s> <s> Neoonreklaami on rohkem kui Las Vegases , tantsivad ja vilkuvad tulikirjad peegelduvad mustavas jões . </s> </p>
<p> <s> Üsna palju on Nokia reklaami ning see muudab kauge paiga veidike kodusemaks , olgugi et Nokiat peavad siin kõik Jaapani firmaks , nagu ka mujal maailmas . </s> </p>
<p> <s> Kahjuks olen hiljaks jäänud , muidu oleksin soomlastel soovitanud ristida oma Nokia Väinämöiseks või millekski muuks Soome-päraseks , millel oleks väga palju täppidega tähti . </s> <s> Või on just oma Soome-identiteedist loobumine toonud kaasa globaalse edu ? </s> </p>
<p> <s> Pimeduses kostavad jõelt laevade jämedad pasunad . </s> </p>
<p> <s> Kaubitsejad pakuvad hamburgereid ja hot dog'e ning hiinlased söövad neid hea meelega . </s> <s> Mina tahaksin midagi hiinapärast . </s> </p>
<p> <s> Taas pakutakse igal pool sigarette , mõned pakkujad teevad seda salaja . </s> </p>
<p> <s> Kaldapealse promenaadi all on kohvikud , promenaad on nagu katuseks kohvikutele . </s> <s> Teiste hulgas leian ma Café de la Seine'i , ehkki kirjutasin juba , et üldiselt ei ole Hiinas kombeks ennast võrrelda välismaailmaga . </s> </p>
<p> <s> Meenub , et Iisraelis , Haiffas , Karmeli mäel , leidsin ma kunagi restorani nimega Beverly Hills – kokku oli viidud suurim pühadus ja suurim labasus . </s> </p>
<p> <s> Café de la Seine ei sobi samuti Bundile , sest Seine on märksa väiksem ja kitsam jõgi kui Huangpu ning Pariisis ei olegi nii uhket ja võimsat kaldapealset , kui seda on Bund Shanghais . </s> </p>
<p> <s> Bund on umbes poolteist kilomeetrit pikk ning lõpeb Huangpu pargiga , kus on monument hiina rahvale . </s> </p>
<p> <s> Üsna huvitav objekt Bundil on observatoorium , millelt Bund on oma nimegi saanud . </s> <s> Varem kutsuti kaldapealset Yan'ani teeks , nüüdseks on see tee ja see nimi alles , kuid jõeäärne jupp kannab Xujiahui observatooriumi järgi Bundi nime , sest prantslased kutsusid seda Bundi observatooriumiks . </s> </p>
<p> <s> Observatooriumi rajas Prantsuse rooma-katoliku kirik ilma ennustamiseks – nagu näha ei usaldatud nõnda tähtsat tööd jumala hooleks ning nagu näha oli misjonil muidki ülesandeid peale õige usu levitamise . </s> </p>
<p> <s> Ausalt , pärast Bundilt lahkumist tahaks silmad maha lüüa , vaevalt , et miski saab olla ilusam . </s> <s> Käin Bundil kokku kolm korda ning tahaks sinna ikka ja jälle tagasi minna . </s> </p>
<p> <s> Joome kohvi hotelli Peace katusekohvikus , Bundil voogav katkematu rahvavoog jääb otse meie alla . </s> </p>
<p> <s> Rahvas on kuidagi kõrgendatud meeleolus , inimeste näost on näha , et nad on vaimustatud ja neile siin meeldib . </s> </p>
<p> <s> Bundist ida poole suunduvad Nanjingi , Sichuani ja Huaihai tänavad , mis moodustavad tohutu suure täiesti euroopaliku linnaosa . </s> <s> Siin on suured kaubamajad , mis avasid oma uksed juba enne sõda . </s> <s> Daisekai Arcadial on tipus konstruktivistlik torn , mis meenutab Stalini-aegseid maju , ent on ehitatud nendest 10 aastat varem . </s> </p>
<p> <s> Ka hiiglaslikul peapostkontoril , mille fassaadi moodustavad kõrged sambad , on torn . </s> <s> Samuti raekojal ja tollihoonel . </s> <s> Näib koguni , et tähtsaid maju ilma tornita ei ehitatudki </s> </p>
<p> <s> Astun Xujiahui katedraali , mis on Shanghai piiskopkonna keskuseks ning kannab katoliiklikku nime Shanghai Jumalaema kirik . </s> <s> Katedraal on ehitatud prantsuse ( pseudo ) gooti stiilis , kogu jumalateenistus on hiinakeelne , mis on mulle väikeseks üllatuseks . </s> <s> Lootsin kuulda paari ladinakeelset sõna . </s> <s> Ka preestrid ja preestri abilised on hiinlased , nagu ka kõik palvetajad . </s> </p>
<p> <s> Shanghai lähedal Sheshani äärelinnas , ametlikult Shanghai linnavalitsusele allutatud territooriumil , on püha mägi , kus asuvad 40 palveränduri säilmed ja mis on praegugi palverännakute kohaks . </s> <s> See on Kaug-Ida esimene ja kõige tähtsam katoliiklik pühamu . </s> </p>
<p> <s> Lähedal on veel moslemite Songjiangi mošee ja judaistide Ohel Moosese sünagoog . </s> </p>
<p> <s> Shanghai on ikka tõeline maailmalinn ! </s> </p>
<p> <s> Shanghai hiina vanalinn Nandao ( Lõunalinn ) on korralikult renoveeritud . </s> <s> Nankingi teemaja oleks siia toodud nagu otse Indiast . </s> </p>
<p> <s> On näha , et kõrgustesse on Shanghais püüeldud ammu . </s> <s> Siin võib näha 3-4-korruselisi traditsioonilisi hiina maju , milliseid ei ole kuskil mujal . </s> </p>
<p> <s> Kui hiinlasel peret juurde sündis ning oli vaja oma maja laiendada , siis ehitas ta toa või kaks maja kõrvale . </s> <s> Shanghais aga maja kõrval ruumi ei olnud , Shanghais pidi laienduseks ehitama uue korruse . </s> <s> Nõnda on näha , kuidas klassikaline hiina maja etapiti korrus-korruselt kõrgemaks kasvas . </s> </p></div2><div2 type="alaosa"><head> TEISED VAATAMISVÄÄRSUSED </head>
<p> <s> Keset Nandaod , mis on 3-4-korruselistest hiinapärastest kaubamajadest ja restoranidest ümbritsetud , asub Yuyuani aed , mis on üle 400 aasta vana ning asutati juba Mingide dünastia ajal tähtsate ametimeeste poolt . </s> <s> Seda tegid isa ja poeg Pan Yun'id , poeg oli Sichuani provintsi administratsiooni ülem , isa aga karistuseminister ja ülemkohtu kaitseministri asetäitja . </s> </p>
<p> <s> Yu tähendab mugavust , järgmine silp yuan tuleb asutajate nimest . </s> </p>
<p> <s> Aias on tõesti mõnus ja vaikne , aeda minek tähendab otsekui ühest maailmast teise jõudmist – nagu see ongi aegade jooksul ette nähtud . </s> <s> Puude varjus ja katustatud välikoridorides ei usu , et siit ainult mõne sammu kaugusel , teisel pool müüri , tungleb nõnda palju rahvast , et ka nõel ei saaks maha kukkuda . </s> <s> Aia pindala on ainult 2 hektarit ( Tartu botaanikaaed on 3 hektarit ) , kuid tänu liigendatusele ja muudele arhitektuursetele nippidele tundub see olevat Tartu botaanikaaiast märksa suurem . </s> </p>
<p> <s> Siin on väike järvistu , kus ujuvad kuldkalad , ühest järvest läheb üle siksakiline sild . </s> </p>
<p> <s> Hiina rahvusliku arhitektuuri üks ilmekamaid väljendusi on tiigid ja basseinid kalade , veetaimede , purskkaevude ning sildade ja purretega . </s> <s> Tavaliselt ei ole sild Hiinas kunagi sirge või ainult väikese kaarega . </s> <s> Sild on mingi efektse viguriga – leidub siksakilisi , trepjaid , käänulisi , ümarate käsipuudega ja tont teab missuguseid sildu . </s> <s> Ka üsna pikad sillad on mingi vimkaga , üksnes päris uued ja võimsad transpordisillad on sarnased neile , milliseid näeme Euroopas ja Ameerikas . </s> <s> Aga ka need erutuavad hiinlaste meeli , ka neid käiakse vaatamas , ka neile korraldatakse ekskursioone ja müüakse pileteid . </s> </p>
<p> <s> Sillad ei ole Hiinas ainult tarbe- , vaid ka iluasjad ja psühholoogilised mõjutajad , mis loovad lõbusa tuju . </s> </p>
<p> <s> Mina arvan nõnda , et üle vee minek tähendab inimesele nii või teisiti teatud hingeseisundit . </s> <s> Hiina sillaehituskunstis on see ära kasutatud , silla arhitektuurse lahendusega on hingeseisundile antud teatud suundumus . </s> <s> Inimesed peatuvad sillal , imetlevad vett , suuri laevu või kuldkalu vees , räägivad sosinal . </s> </p>
<p> <s> Silla keskel on lehtla , kus võib istuda ning vett , purskkaeve , vesiroose ja kalu nautida . </s> <s> Ma ei ole kuskil maailmas nii palju kuldkalu näinud kui Hiinas . </s> </p>
<p> <s> Silla keskel on ka õnneviskamise paik – nagu neid Hiinas on kõikjal . </s> <s> Pisikese metallmündi pead sa viskama kunstvesiroosi õide . </s> <s> Kui keegi tabab , siis reageerib rahvas valju heakskiidu ja tunnustusega . </s> <s> Rohkem kui tabajaid on aga möödaloopijaid , juhtun nägema , kuidas tiigivaht tuleb paadiga ning hakkab nii vesiroosist kui ka tiigi põhjast korjama münte . </s> </p>
<p> <s> Kuhu ja kellele need lähevad ? </s> </p>
<p> <s> Aias on koobastikuga kunstkaljusid ja ehtsaid hiina paleesid , neil kaljudel pagoode ja torne mitmekorruselise katuseräästastikuga . </s> <s> Need kannavad nimesid nagu Harmoonia , Nauding , Kuuvaatamise kamber , Huangpu Lainetest Mõnutundmise torn , Rahulike Kiviloomade Nautimise hall jne. </s> <s> Kaljudelgi ja koobastelgi on nimed , näiteks Nefriitgrott . </s> <s> Eksponeeritud on hiina mööblit ning koduseid tarbeesemeid viimasest paarist sajandist . </s> </p>
<p> <s> See on tõeline puhkepaik keset väsitavat suurlinna . </s> </p></div2><div2 type="alaosa"><head> MOODNE PÕLLUNDUS </head>
<p> <s> Ühel hommikul sõidame maale . </s> <s> Mida see Hiinas , tihedalt asustatud rannikualadel tähendab ? </s> </p>
<p> <s> Hiigellinna lähedal , Pudongi vabakaubandustsoonis , kohas nimega Sunqiao , kuhu Shanghai pilvelõhkujad on veel paista , on firma Moodne Põllundus – see on tohutu suur maa-ala , täis kasvuhooneid , tiike ja kanaleid , kus kasvatatakse kõiki lõunamaised köögivilju ja kalu . </s> </p>
<p> <s> Teed on firmas kenasti asfalteeritud , töötajad sõidavad kasvuhoonete vahel kas jalgratastega või mopeedidega . </s> </p>
<p> <s> Oma sõidul näen ka hiina klassikalist põllumajandust , siin-seal satume lausa külla . </s> </p>
<p> <s> Näen , kuidas väikestel , toasuurustel üleujutatud põllulappidel tehakse ränka tööd riisipõldudel , olgu siis abiks härg , eesel või pisike traktor . </s> </p>
<p> <s> Sunqiao firma pindala on 9,5 ruutkilomeetrit , selle asutamise eesmärgiks oli liita superurbanisatsioon ja põllumajandus – ning seda on suudetud ka teha . </s> </p></div2><div2 type="alaosa"><head> TEATER , MUUSEUM JA MUU </head>
<p> <s> Nii väärikas linnas nagu Shanghai kohe peab olema prestiižikaid hooneid , mis lisavad linnale lugupidamist ning näitavad linna rahalisi võimalusi . </s> </p>
<p> <s> Shanghai muuseum ja teater on teineteise lähedal Rahvaste pargis , euroopaliku ja ameerikaliku linna piiril , mõlemad on ehitatud esindusarhitektuuri ülimoodsas stiilis . </s> <s> Shanghail jätkub võimalusi , et tellida projekte maailma tipparhitektidelt , et korraldada nende vahel isegi konkursse . </s> </p>
<p> <s> Teatri fuajees ongi kõrvele jäänud projektide näitus . </s> <s> Kõik nad tekitavad imetlust , kõigi autoreiks on kuulsused ning küllap koosnes žüriigi teistest kuulsustest , kes oskasid nii heade asjade hulgast ühe välja valida . </s> </p>
<p> <s> Visuaalse mõju ja mahtude rütmi poolest tundub mulle paari projekti väliskuju ehk efektsemanagi , kuid ilmselt määrasid võidu muud asjaolud . </s> <s> Seestpoolt on teater aga ilusaima ja moodsaima interjööriga , mida ma eales olen näinud . </s> <s> Teatri fuajee on turismiobjekt , ka seda käib vaatamas ekskursioon ekskursiooni järel ja kõik ostavad sissepääsuks piletid . </s> </p>
<p> <s> Muuseum ei jää teatrist palju maha , samuti pilvelõhkujad Rahvaste pargi ümber . </s> <s> Kõik see sisendab sõnumit – meie areng ja meie tulevik on kindel , meie majandusse võib investeerida ilma riskita . </s> </p>
<p> <s> Nefriit-Buddha tempel on üheaegselt muuseum ja tegutsev kultusehoonestik , kus mungad ei etenda näitemängu , vaid teevad tõesti hoolsasti taevase vahenduse abil maailma asjade ja iseenda muutmise ja mõjutamise tööd . </s> </p>
<p> <s> Näen , kuidas ema õpetab pisikest tütart õigesti padjale põlvili laskuma ja palvetama . </s> </p>
<p> <s> Loendamatute Buddha-kujude hulgas on siin kõige tähtsam 1,9 meetri pikkune Buddha-Šakjamuni kuju , mis on tehtud ühest nefriiditükist . </s> <s> Teiseks on huvitav lumivalge lamaskil Buddha kuju . </s> <s> Muide , Buddha kujud ei ole kuskil ennastpiinavas asendis , ikka on nad sisse võtnud mugava poosi . </s> <s> Ja see kõneleb üsna palju budismi kohta . </s> </p>
<p> <s> Kristlased otsivad tõde masohhismis ja lunastuses , kristlane nagu otsiks talle kui süütule tehtavat ülekohut , et siis põhjuseta karistuse järel üleneda . </s> <s> Budismile on niisugune hoiak täiesti võõras – budist üleneb sisemiselt õilistudes . </s> </p>
<p> <s> Vapustava mulje jätab rippsild üle Huangpu hiigeljõe . </s> <s> Sildade olemus liigutab inimese südant , üle silla minek on sümboolse väärtusega ega jäta viimastki mühkamit ükskõikseks , ning hiina rahvuslik arhitektuur on selle ära kasutanud . </s> </p>
<p> <s> Silla alt sõidavad läbi ookeanilaevad , kõnniteedel on silda imetlevad turistid oma piknikulauad laiali löönud ning maitsevad head ja paremat . </s> <s> Huangpu sild on vaatamisväärsus , millele müüakse pileteid , silla laiad kõnniteed on täis turiste , müüakse suveniire ja tehakse atraktsioone . </s> </p>
<p> <s> Sild teenib raha – auto või bussiga üle silla sõit maksab , kuid ka turistid pääsevad seda arhitektuuriimet vaatama ainult piletiga . </s> <s> Silla ees on neljakorruseline rõngasviadukt , kus ristuvad eri tasapindades Shanghaid läbivad kiirteed . </s> <s> Rõngasviadukti keskmik on kujundatud pargiks , kus peetakse valgeid tuvisid . </s> </p>
<p> <s> Kõik see tundub kuidagi väga hiinalik – keset tehnitsistlikult suurejoonelist lahendust , keset mitmes korruses kihutavaid autosid kõnnivad aeglaselt ja väärikalt keset vaikust täiesti rohelisel muruvaibal täiesti valged tuvid , kes elavad nõnda , nagu nad aegade algusest saadik on elanud , kes ei tea mitte midagi uude aastatuhandesse tormavast Hiinast . </s> </p>
<p> <s> Vahel kipun mõtlema , kas ei vea Lääne inimest ateismi ja egoismi just tung lõpetada enesepiinamine ? </s> <s> Soov hakata tegelema enese sisemise rikastamisega ? </s> </p>
<p> <s> Idas niisugust tarvidust ei ole , sest mitte ükski usk Idas ei propageeri enese mahasalgamist . </s> </p></div2><div2 type="alaosa"><head> JALGRATTAD JA MUUD SÕIDUKID </head>
<p> <s> Shanghail ei õnnestunud saada maailma suurimaks linnaks elanike arvult . </s> <s> Aga Shanghais on kõige rohkem jalgrattaid maailmas , neid arvatakse seal olevat üle seitsme miljoni . </s> <s> Lisada tuleb veel paar miljonit rikšat ning muud jalgrattasarnast ja jalgratta baasil ehitatud sõidukit . </s> </p>
<p> <s> Hiinas on kahtlemata söömise kultus . </s> <s> Hiinlane armastab süüa ning võib teha seda võimaluse korral viis-kuus tundi päevas : hommikul tunni , lõunal ja õhtul kaks tundi või kauemgi . </s> </p>
<p> <s> Ja ometi ei näe Hiinas tüsedaid inimesi . </s> </p>
<p> <s> Minusugune priske mees äratab Hiinas imetlust ja vaimustust , mind võrreldakse Buddhaga või mõne teise õnneliku inimesega , näiteks mõne keisriga . </s> </p>
<p> <s> Kumb väldib Hiinas rohkem ülekaalulisust , kas õigesti valitud road või sõit jalgrattal ? </s> </p>
<p> <s> Rattureid on Hiina linnades rohkem kui Amsterdamis ja Kopenhaagenis . </s> <s> Jalgratturite vood on eriti nauditavad siis , kui taevast tuleb alla sahmakas vihma . </s> <s> Siis mässivad sõtkujad end keepidesse , mis kirendavad sajas värvitoonis . </s> <s> Paljud sõitjad haaravad vihmavarjud , mõnel on see ratta juhturaua külge kinnitatud spetsiaalse kronsteiniga . </s> <s> Kui juhtub , et sõtkuja veab pakiraamil teist sõitjat , aga seda juhtub väga tihti , siis hoiab priiküüdi saaja sõtkuja kohal kombekalt vihmavarju . </s> </p>
<p> <s> Kui päike paistab , võib näha jalgrattal kurameerijaid , isegi embajaid ja kallistajaid . </s> <s> Suur osa elust möödub jalgrattal ning miks ei peaks sel ajal armastus südamesse pugema ? </s> </p>
<p> <s> Vähe kohtab abimootoriga sääreväristajaid , aga mopeedide arv on kasvamas . </s> <s> Üldine reegel on aga niisugune – mida väiksem sõiduriist sul on , seda kiiremini pääsed sa edasi . </s> </p>
<p> <s> Maanteedel lasevad jalgratturid end vedada mopeedidel , mootorratastel ja autodel , mõnikord isegi härjal . </s> <s> Kiirteedel on jalgratturite tarvis eraldi viaduktid ja tunnelid . </s> </p>
<p> <s> Näib , et naised eelistavad jalgrattaid ja rikšasid , mehed on üle minemas taksoteenindusele . </s> </p>
<p> <s> Rikšaga sõita on odav , kuid hinnas tuleb ise kokkuleppele jõuda . </s> <s> Ka rikšasid on mitmesuguseid – päris viletsaid ja üsna uhkeid , tõlla moodi , millel on sametvoodriga kabiin ja pehme , padjaga iste . </s> </p>
<p> <s> Mulle tundub , et kõige kallimate jalgratastega maailmas sõidetakse Eestis . </s> <s> Meil kohe peab inimesel olema uhke firmasõiduriist , muidu häbenetakse sadulasse istuda . </s> <s> Meist kümneid kordi rikkamas Hollandis ja Taanis sõidetakse vanadel logudel , seda tehakse ka meist seni veel vaesemas Hiinas . </s> </p>
<p> <s> Päris tihti näeb uljaid noormehi , kes sõidavad , käed juhtraua küljest lahti . </s> </p>
<p> <s> Hiinas võib jalgrattal näha kõrgete pagunitega ohvitseri ja efektse soenguga daami , kes vahest ooperisse läheb . </s> <s> Ometi on üldreegel Skandinaavia ja Hollandi jalgratta-eelistajatele vastupidine : Hiinas sõidavad ülemused autoga ja lihtsam rahvas jalgrattaga , Euroopas on peaaegu vastupidi . </s> <s> Euroopas on ministreidki nähtud jalgrattal , Hiina meelelaadi juures oleks see võimatu . </s> </p>
<p> <s> Enamik turukaupu müüakse kas jalgrattakärult või kaubarikšalt , sealjuures on nii kärusid kui ka kaubarikšasid loendamatu arv liike . </s> <s> Velorikšale võib laduda väga kõrge ja raske koorma , nõnda et koorma tagant ei näe ei sõtkujat ega teed . </s> <s> Jalgratastel müüakse hilpe , jalgratastel on jalgrattaparandus- ja juuksuritöökojad , šašlõki- ning bataadiküpsetuseks vajalikud riistapuud , näiteks lõõts ja ahi . </s> <s> Nii mõnigi mees on oma jalgratast täiendanud putka moodi gondliga . </s> </p>
<p> <s> Hoolimata sellest , et sõidetakse tiheda massina koos , ei juhtu kokkupõrkeid . </s> <s> Mina nägin ainult ühte . </s> <s> Kaks teineteise kõrval sõitvat valjult lõkerdavat naist olid nõnda lõbusas tujus , et sõitsid mõlemad vastu turuletti . </s> <s> Ja nad ei ajanud end krapsti ! püsti , vaid itsitasid tükk aega edasi , külili oma jalgratta kõrval . </s> <s> Pidi see ikka rõõm olema ! </s> </p>
<p> <s> Enamikes töökodades , mis asetsevad väikeste majade esimesel korrusel vastu tänavat , parandatakse rattaid . </s> </p>
<p> <s> Hommikul ja õhtul , kui tänavatel sõidavad tohutud ratturite laviinid , võib näha aga ka niisugust pilti , et keegi on kõnniteele asetanud lina , linal löönud lahti oma rattaparanduse , ning nüüd jälgib see mees hoolega mööduvaid rattureid – kui kuskil näeb viga ratta küljes või tühja kummi , siis kutsub ta ratturi enda juurde asja korda tegema . </s> </p>
<p> <s> Paistab , et naisratturid ei armasta ise kumme täis pumbata , vaid kasutavad tihti rentsli ääres istuvate ja ootavate pumpajate abi . </s> </p></div2><div2 type="alaosa"><head> AMERIKANISEERUMINE </head>
<p> <s> Pärast N. Liidu kadumist ajaloo prügikasti , kadus kahjuks ka veenev alternatiiv amerikaniseerumisele . </s> <s> Moskva püha võitlus selles küsimuses oli kohati naeruväärne ja iseendalegi kahjulik , aga see oli raudselt olemas , ning oli tunduvalt tugevam kui tänasel Venemaal . </s> <s> Tänaseks on kõikuma löönud isegi Prantsusmaa . </s> </p>
<p> <s> Hiinasse sõites olin ma minuni jõudnud informatsiooni järgi üsna veendunud , et Hiina võitleb amerikanismiga , hoiab kinni oma klassikalistest väärtustest ja võib-olla peatabki anglosaksi kultuuri võidukäigu . </s> </p>
<p> <s> Aga ei . </s> <s> Hiina on küll poliitiliselt USA vastu ( eriti tugevnesid Ameerika-vastased meeleolud pärast Hiina Belgradi saatkonna õnnetut pommitamist ) , kuid majanduses ja kultuuris Hiina ja USA vastasseisu ei ole , veel vähem on seda Hiina ja Euroopa vahel . </s> </p>
<p> <s> Tundub koguni , et hüsteerilised miitingud pommitamise järel olid mõeldud amerikanismi leviku peatamiseks või vähemalt pidurdamiseks , aga näib , et seda ei juhtunud . </s> </p>
<p> <s> Õppisin brežnevismi kõrgajal Moskvas ning panin tähele kummalist nähtust – rahvas ühel ja samal ajal vihkas ja armastas Ameerikat . </s> <s> Algul tundus mulle kaua , et üks neist ( ma arvasin , et vihkamine ) peab olema silmakirjalik . </s> <s> Alles tüki aja pärast tabasin , et mõlemad on ehtsad , et üks tunne ei välista teist . </s> </p>
<p> <s> Perestoikaga kaasnes kohati armastuse paisumine , tänaseks on meeled puhutud ka Moskvas Ameerika-vastasteks . </s> </p>
<p> <s> Hiinaski märkasin mõlemat korraga – nii kriitilist kui ka vaimustavat suhtumist . </s> <s> Ajal , mil USA saatkonna ja konsulaatide ees Ameerika lippe põletati , lehvisid need üsna kaunilt pilvelõhkujate ees varrastel , ilma et keegi oleks neid puutunud . </s> </p>
<p> <s> Üsna huvitavaid järeldusi riigi eelistuste kohta saab teha võõrkeelte järjekorra järgi mitmetel siltidel . </s> </p>
<p> <s> Hiinas on esimeseks võõrkeeleks 100-protsendiliselt inglise keel ; teiseks enamikul juhtudel jaapani , harvemini prantsuse keel ; neljandal-viiendal kohal on saksa keel ; vene keelt peaaegu ei kohtagi , seda näed sama harva kui hispaania keelt . </s> <s> Ja veel paarkümmend aastat tagasi oli vene keel võõrkeeleks number 1 ! </s> </p>
<p> <s> Rahvusvahelise suhtluskeelena propageeris Hiina siis esperantot , ja on koguni natuke kahju , et see asi on katki jäänud . </s> <s> Suulise esperanto külge oleks kirjaliku vormina saanud liita ( võib-olla pisut lihtsustatud ) hieroglüüfid ning nõnda oleks võinud sündida kombineeritud keel , mille vastu poleks kellelgi midagi olnud . </s> </p>
<p> <s> Hieroglüüfid levivad maailmas nii või teisiti , isegi Hiina on üle võtnud Euroopa hieroglüüfe – liiklus- ja orienteerumismärke , reklaamiembleeme ja tänavagraafikat . </s> <s> Kõik me saame ühtmoodi aru märgist , mis näitab meile , kus asub tualett , olgugi et seda sõna hääldab iga rahvas isemoodi . </s> </p>
<p> <s> Samal alusel oleks mõeldav kasutada tuhatkonda hiina hieroglüüfi vajalike mõistete kirjalikuks väljendamiseks . </s> <s> Hiljem oleks sellele liitunud esperanto , mille levimist ei saaks keegi pidada kultuuriimperialismiks , isegi mitte poolakad ja juudid , ehkki esperanto on Poola juudi loodud . </s> </p>
<p> <s> Tänaseks on esperantost jäänud ainult kirjastuse nimi , mis ingliskeelseid raamatuid Pekingis välja annab – China Esperanto Press . </s> </p>
<p> <s> Hiinas õpivad kõik noored hoolega inglise keelt ja püüavad välismaalastega seda praktiseerida . </s> <s> Nii mõnigi kord võid hotellide juures näha neide , ja nad ei ole seal selleks , mida mõtleb eurooplase rikutud aju . </s> <s> Neiud püüavad sinuga inglise keelt rääkida ! </s> <s> Astuvad sinuga sadakond sammu kaasa , esitavad küsimusi , räägivad iseendast ja Hiinast . </s> </p>
<p> <s> Televisioonis on pikad-pikad inglise keele saated , mulle öeldi , et need on ühed vaadatavamad . </s> <s> Õige mitu korda nägin lennukis ja metroos inimesi , kes õppisid inglise keelt . </s> </p>
<p> <s> N . </s> <s> Liidus oli Stalini ajal esimeseks võõrkeeleks saksa keel . </s> <s> Stalin lähtus postulaadist , et vaja on õppida vaenlase keelt , muuks kui maailmavallutamiseks temal rahvusvahelisi kontakte tarvis ei olnud . </s> <s> Inglise keelt hakati N. Liidus õppima seoses muutunud vaenlasega . </s> </p>
<p> <s> Hiinas õpiti paarkümmend aastat tagasi massiliselt vene keelt kui parima sõbra keelt , alles seejärel kui N. Liidust sai vaenlane , pöörduti lühikeseks ajaks esperanto poole ( sest ka Inglismaa ja USA olid vaenlased ) ning hiljem inglise keele poole . </s> </p>
<p> <s> Kas inglise keelt õpiti alul kui vaenlase ja hiljem kui sõbra keelt ? </s> <s> Või on see tänaseni jäänud mõlema , nii vaenlase kui ka sõbra keeleks ? </s> </p>
<p> <s> Raske öelda , igatahes on inglise keele leviku suurimaks võiduks ajaloo jooksul saanud see , et Hiinas on võetud see esimeseks võõrkeeleks ning on hakatud seda ehthiinaliku usinusega õpetama ja õppima . </s> <s> Täna räägib inglise keelt emakeelena ja esimese võõrkeelena natuke rohkem kui miljard inimest , Hiinas võiks sellega potentsiaalselt liituda teine miljard – ning siis ei peata amerikanismi võidukäiku enam mitte miski maailmas . </s> </p>
<p> <s> Ja võib-olla ongi õigem . </s> <s> Elame ju ühisel planeedil ning kui Vana Testamenti uskuda , siis rääkisime kord ka kõik ühist keelt . </s> </p>
<p> <s> Vana Testamendi legendid annavad tunnistust meie lootustest . </s> <s> Kas inglise keele levikuga on siis täitumas meie unistused ühisest suhtluskeelest , mis oli olemas enne Paabeli torni ehitamist ? </s> <s> Rajame Paabeli tornist kõrgemaid torne ning saame kingitusena tagasi ühtse keele ? </s> </p>
<p> <s> Kummati on hiinalik inglise keel niisugune , et kohati ei saa aru isegi pärisnimedest ( London , Italy , Mongolia ) , mida hiinlased hääldavad kuidagi hoopis teisiti . </s> </p>
<p> <s> Näib , et alles päris noored räägivad puhast ingliseameerika keelt , vanemate inimeste inglise keel on mõjutatud pidžinist . </s> <s> Ka televisioonis õpetatav inglise keel on selge ja arusaadav . </s> </p>
<p> <s> Pilvelõhkujate vahele ja kiirteedele inglise keel kuidagi sobib , kuid sedasama keelt püütakse rääkida ka külades . </s> </p>
<p> <s> Mägedes võib kitsastel teedel näha koolist tulevaid lastesalku , kelle seljakottidel on samasugused mikihiired ja piilupardid nagu meilgi . </s> </p>
<p> <s> Ja kust tuleb soov kanda selliseid seljakotte ? </s> <s> Televisioonist . </s> <s> Inimesed ei soovi end TV-le vastandada , vaid püüavad samastuda , olgugi et teles näidatav keskkond on hoopis erinev kohalikest oludest . </s> <s> Aga koos TV-kangelastega hakatakse armastama ka keskkonda , kus need kangelased viibivad . </s> </p>
<p> <s> Televisioon on tõesti huvitav nähtus – selle kaudu saab levitada isegi budistlikke ja muid religioosseid saateid , kuigi religiooni võiks ju levida ise , ilma maiste levitajateta . </s> <s> Aga ei levi . </s> <s> Jumal ( ad ) pole kunagi religioone levitanud , seda on ikka teinud inimesed , olgu siis jumala suunamisel või omal algatusel , ning mulle oli üsna kõditav näha ingliskeelset saadet budismist . </s> <s> Ja kindlasti oli see misjonliku , mitte ajaloolis-kultuurilise suundumusega . </s> <s> Budism saab Hiinas üha mõjukamaks , pole sugugi välistatud , et ühel päeval võib budism mängida Hiina elus sama osa , mida mängib õigeusk Vene elus . </s> </p>
<p> <s> Kas see on siis Hiina vastumanööver laiutavale amerikanismile ? </s> </p>
<p> <s> Muidugi on tänapäeval ka teisi puujumalaid . </s> </p>
<p> <s> Näib , et kogu maailm tunneb ainult kaht spordiliigat –NBA-d ja NHL-i , mis on uskumatult populaarsed ka Hiinas . </s> <s> Osav müügistrateegia võidab paikkondliku patriotismi , mõni mees armastab Los Angelese meeskondi rohkem kui kodulinna omi . </s> </p>
<p> <s> Mõnikord näib , et Hiina identiteeti hoiab ainult tuulelohede lennutamine , mida tehakse tõesti massiliselt . </s> <s> Aga ei . </s> <s> Hiina köök on vahest võimsaim tugipunkt amerikanismile , kuigi ka Hiinas levivad massiliselt burgerid ja McDonald's . </s> </p>
<p> <s> Kas europlane-ameeriklane on siis hea olla ? </s> <s> Igatahes kaasneb sellega mugavus ja kõrge elatustase , mis meelitab rahvast alati rohkem kui ükskõik milline ideoloogia , religioon ja ükskõik kui fanaatiline natsionalism-šovinism . </s> </p>
<p> <s> Lõpuks taban , et minu kahtlemine , kas Hiinal ikka tasub üle võtta olmemugavusi , mis amerikaniseerumisega kaasnevad , oleks nagu minupoolse rassismi ilming . </s> </p>
<p> <s> Mida siis armastada ? </s> <s> Kas rahvast , territooriumi , kultuuri , riiki või iseennast ? </s> <s> Aga miks ma küsin seda ? </s> <s> Kas inglise keelt oskav hiinlane armastab siis Hiinat vähem ? </s> </p></div2><div2 type="alaosa"><head> GUILIN </head>
<p> <s> Shanghaist Guilini lendab aerobuss A-300 , mis kuulub Shanghai Airwaysile . </s> <s> Hiinas on üsna palju riiklikke lennukompaniisid ning kõik nad konkureerivad omavahel . </s> <s> Riigimajanduses on likvideeritud soiutav monopolism , see on viidud turumajanduse olukorda . </s> </p>
<p> <s> Guilini ei leia igalt kaardilt , sest Hiina jaoks on tegemist väikelinnaga . </s> <s> Guilin on lõunapoolseim punkt , kuhu me Hiinas satume , see asub umbes Vähi pöörijoonel , seega siis Põhja-Aafrika laiuskraadidel . </s> </p>
<p> <s> Linnas elab napilt üle poole miljoni elaniku , eeslinnade ja munitsipaalalaga kokku on rahvaarv Eestiga enam-vähem võrdne . </s> <s> Aga linnas ja selle ümbruses elab 12 väikerahvust , neil on Guilinis oma keskus , kus nad tegelevad rahvakunsti ja käsitööndusega . </s> </p>
<p> <s> Guilinis ja selle ümbruses on vapustavalt omapärane ja ilus loodus , Guilin ongi turistide Mekaks . </s> <s> Tegemist on tohutu suure karstialaga . </s> <s> Maa peal näeme üsna veidraid kõrgemaid ja madalamaid kaljukünkaid , mille kohta giidid räägivad ja turismibrošüüridest võib lugeda , et need on ainulaadsed maailmas . </s> </p>
<p> <s> See on siiski liialdus . </s> <s> Mina olen samasugused näinud Siberis Jenissei kaldail , Krasnojarski ümbruses Sajaanides . </s> </p>
<p> <s> Millega neid võrrelda ? </s> </p>
<p> <s> Korrapäratult ja tihedalt külvatud hammastega , millest mõned on otsast teravaks kulunud , teiste tippudel aga laiutavad platood nagu purihambal . </s> <s> Need hambad on vahest mõnisada meetrit kõrged , tavaliselt altpoolt metsased , ülalt aga kivised . </s> <s> Nii mõnigi kord asub kaljutipul kõrge pagood , mis on kaugele näha . </s> </p>
<p> <s> Juba see vaatepilt maksab midagi , juba sellepärast sõidab Guilini turiste kogu maailmast . </s> </p>
<p> <s> Aga see pole veel kõik . </s> </p>
<p> <s> Nende küngaste sees on pikad-pikad koopad , mõnele künkale on tuul puhunud sisse suure augu ; koobastes , maa all , voolavad jõed . </s> <s> Koobastes käiakse ekskursioonidel , imetletakse stalaktiite ja stalagmiite . </s> <s> Mõned maa-alused jõed on laevatatavad . </s> <s> Tšehhis on maailmakuulus Moraavia karstikoobastik , ka seal saab paadiga paarsada meetrit sõita . </s> <s> Guilinis on maa-alune laevasõit 12 kilomeetri pikkune . </s> </p>
<p> <s> Mina näen ühes koopas esimest korda elus , kuidas koobaskalad sulpsu löövad . </s> <s> Tean , et nad on pimedad , sest neil pole silmi vaja . </s> <s> Nende kauge esivanem , kes mitukümmend miljonit aastat tagasi maa alla sattus , oli nägija , kuid aegamisi silmad kui tarbetud andurid kadusid , sest nende kaudu ei saanud organism mingit informatsiooni . </s> </p>
<p> <s> Nüüd valgustatakse stalaktiidisaale ja -käike mitmevärviliste tuledega , kõik see loob inimese jaoks fantastilise ja meelikütkestava pildi . </s> </p>
<p> <s> Aga kuidas mõjub valgus koobaskalale ? </s> <s> Igatahes läheks tal jälle tarvis silmi . </s> </p>
<p> <s> Kui palju kulub aega , et tal jälle silmad tekiksid ? </s> <s> Huvitav , kumb protsess on kiirem , kas pimedaks jäämine või ( taas ) nägijaks saamine ? </s> </p>
<p> <s> Aga peamine – kui koobaskala paari või paarikümne miljoni aasta pärast jälle nägijaks saab ning kui meie kultuur selle aja jooksul ei katke , kui informatsiooniside säilib , siis võime me kindlasti öelda , et evolutsiooniteooria on õige ning kehtib . </s> </p>
<p> <s> Ekskursioonid kaljukoobastikes on Guilini magnet . </s> <s> Ja tõepoolest on maa all tohutu suured saalid , mida ühendavad kitsad käigud , stalagmiitidele lastakse prožektoreist mitmes toonis valgust , mängib mingi eriline , ma ütleksin , et maa-alune muusika . </s> </p>
<p> <s> Mõni stalaktiit ja stalagmiit ei ole veel kokku kasvanud , nende vahelt võib sõrme läbi pista . </s> <s> Kulub veel paar miljonit aastat ning seejärel on tegemist ühtse ja massiivse sambaga , mis koopa lage ja põrandat ühendab . </s> <s> Ka stalagmiidisammastele on pandud nimed – näiteks Lõvi Jälgib Külalisi jne. </s> </p>
<p> <s> Maa all käivad ekskursioonid rühmiti , iga rühma giid kustutab teise saali siirdudes enda järel tuled . </s> <s> Sattudes kahe rühma vahele , jääd mõneks ajaks täiesti pimedusse . </s> <s> Kujutlusmeel manab vaimusilma ette olukorra , et vahest ei pääsegi enam välja , jäädki maa alla . </s> <s> Aga kohe jõuab saali järgmine ekskursioonirühm eesotsas giidiga , kellel on taskulamp ning kes seejärel lülitab põlema mitmevärvilise valguse . </s> </p>
<p> <s> Koobastikus on palju pimedaid kõrvalkäike , mille avaustele on ette seatud trellid . </s> <s> Küllap leidub uudishimulikke , kes tahavad minna uurima , kuhu need kõrvalharud viivad . </s> </p>
<p> <s> Tihti sajab maa all vihma . </s> <s> Siiski pole see vihm , vaid koopalae pragudest tilkuv või nirisev vesi . </s> </p>
<p> <s> Kogu karstiala läbib Li jõgi , mida mööda sõidavad restoranlaevad . </s> <s> Laevasõidul kiirevoolulisel jõel näeme kalurikülasid ning seda , kuidas harujõed koskedena langevad peajõkke . </s> <s> Naised pesevad kallastel pesu , teevad seda täpselt samuti nagu nende suguõed Venemaal , Lõuna-Ameerikas ja Aafrikas . </s> <s> Aga siin pesevad pesu lisaks naistele ka mehed . </s> <s> Mida see tähendab ? </s> <s> Sugupoolte võrdsust või feministide võitu ? </s> </p>
<p> <s> Pesu hoitakse pesemise ajal sälguliseks ja sooneliseks uuristatud kaljupangal , mida uhab jõe voolav vesi . </s> <s> Pesu hõõrutakse seebiga ning seejärel klopitakse pesu klopperiga jõe voolavas vees ( klopper on täpselt samasugune nagu pesijatel mujalgi maailmas ) . </s> <s> Mehed pesevad pesu ja naised püüavad õngega kalu , aga veel sagedamini tehakse mõlemat tööd koos kõrvuti kaldal või kahekesi koos paadis . </s> </p>
<p> <s> Tuul ja muu erosioon on mõnele hammaskaljule andnud looma või inimest meenutava välimuse . </s> <s> Mõned kaljud ripuksid otsekui õhus – kõigi füüsikaseaduste järgi peaksid nad kukkuma jõkke , aga ei kuku , loovad tasakaalureeglite rikkumisega hoopis üsna uskumatu vaatepildi . </s> </p>
<p> <s> Guilinis võib leida Elevandimäe , samuti Vana Mehe ja Poolkuu mäe . </s> <s> Tähtpäevade puhul riputatakse kaljudele ja kaljudel kasvavatele puudele värvilisi linte ja paberiribasid . </s> </p>
<p> <s> Siinse Kaamelimäe jalamil pidas USA president Bill Clinton kõne maailma puutumatu looduse kaitseks . </s> <s> Koht on tähistatud mälestuskiviga . </s> </p>
<p> <s> Clinton peatus Sheratoni hotellis , meie Fubo hotellis . </s> </p>
<p> <s> Kohe meie hotelli kõrval , jõe ääres on Fubo mägi Tuhande Buddha koopaga . </s> <s> Guilini karstikoobastes on tõesti tuhandeid suuremaid või väiksemaid Buddha-kujusid , samuti musta värvi kiviplaate hiina- ja tiibetikeelsete budistlike tekstidega . </s> <s> Tekstid on valged , nad on harilikult üsna pikad ; proua Wangilt kuulen , et mungad on kraapinud plaatidele oma eluloo . </s> </p>
<p> <s> Oleks Eestis kas või üks niisugune koobas või mäetipp , milles või millel oleks mingi kuju , oleks kas või üks plaat eelajaloolise tekstiga ! </s> </p>
<p> <s> Hommikuti kogunevad koobastesse võimlejad , kes harrastavad niisugust hiina klassikalist võimlemist ja võitluskunsti , mida saadavad hüüded ja karjed . </s> <s> Ja koobaste kaja võimendab nende hüüded mitmekordseks . </s> </p>
<p> <s> Ka küngaste tippudel hüütakse . </s> <s> Seda tehakse nõnda , et mõlema käe pöidlad on huultel , peopesad moodustavad nõnda ruupor ning siis joodeldatakse – harilikult on naaberkünkal teine joodeldaja , kes vastu hüüab . </s> </p>
<p> <s> See on osa rahvameditsiinist ja rituaalist , kahjuks ei tea , missugusest . </s> <s> Igatahes tahab hüüdja lahti saada tigedusest , tahab teha end päeva hakul vabaks vihast ja sapist . </s> </p>
<p> <s> Kuidas kuluks niisugune ravi ära Eestis ! </s> </p>
<p> <s> Ka mulle õpetab üks vanem mees niisugust hüüdmist . </s> <s> On tõesti mõnus mäe tipul kaugustesse karjuda , kuulatada , kas keegi hüüab sulle vastu . </s> </p>
<p> <s> Õpetajal on kaasas inglis- ja hiinakeelne nimekaart – hommikvõimlemisel ! </s> <s> Selgub , et mees on Guilini pedagoogikaülikooli hiina kirjanduse professor . </s> </p>
<p> <s> Mägede tippudel hommikuti päikesetõusu oodates tehakse natuke teist sorti võimlemist kui parkides ja kaldapealsetel . </s> <s> Mõnel juhul on kindlasti tegemist palvetamisega , oletatavasti taoistliku rituaaliga . </s> <s> Näen , kuidas inimesed patsutavad peopesaga oma keha . </s> </p>
<p> <s> Ja muidugi on kohal kaubitsejad , hommikvõimlejate kõrvale tekib kõnniteedele ja treppidele turg , kus pakutakse teed , puuvilju ja rohelist . </s> <s> Näen , et üheks levinumaks hommikukaubaks on jalgrattaosad – kui sa hommikul avastad , et su ratas on katki , siis võid endale kohe puuduva osa osta . </s> </p>
<p> <s> Meie oleme harjunud turuga kui mingisuguse stabiilse ja püsiva nähtusega . </s> <s> Hiinas on püsiturgudega paralleelselt ka ajas ja ruumis liikuvaid turge , mis püsivad kogu aeg potentsiaalse ostja kannul . </s> </p>
<p> <s> Erilise elamuse pakub koobastikus ujumine , kui ainult sukeldudes võid jõuda ühest koopast teise ning uues koopas näed kuskilt kaljupraost paistvat päikest . </s> <s> Peab olema ettevaatlik , et mitte eksida ning kaduda . </s> <s> Pealegi on vool kiire ja kisub sind maa alla , pimeduse poole . </s> <s> Leidub kõrgetelt kaljudelt vette hüppajaid , eriti tragid on naised . </s> </p>
<p> <s> Kiirevoolulistes jõgedes võib ujudes puhata sammaskaljudelt vette pudenenud rahnudel . </s> <s> Ja kohe on kohal kalad , kes imetlevad sinu varbaid , nagu poleks nad neid varem näinudki . </s> </p>
<p> <s> Ettevõtlust ei ole siin unustatud . </s> <s> Kaljudel on garderoobid , kus sa võid endale selga saada hiina või Guilini vähemusrahvuste rahvarõivad , võid asuda parvele , kätte antakse aer , kohe lendab su õlale kalapistrik , ning siis võid lasta teha endast pildi , mis jääb mälestuseks kogu eluks . </s> </p>
<p> <s> Kogu selles pöörases imedemaailmas jätabki mulle kõige suurema elamuse kalapüüdmine kalapistrikega . </s> </p>
<p> <s> Nii päeval kui ka öösel on jõel kitsad ja pikad bambusparved , ühe parve moodustab 4-5 tüve . </s> <s> Sama tüüpi parvedega veetakse ka lõbusõitjaid , aga sel juhul on parved laiemad , on kokku seotud kümnest või rohkemast bambusetüvest . </s> </p>
<p> <s> Ööpimeduses on näha ainult punaseid tulukesi mustaval jõel ja kuulda kalapistrike kähedaid häälitsusi , kui nad sukeldumise järel vee peale tõusevad , parvele ronivad ning kala parvel olevasse korvi lasevad . </s> <s> Hääl on lindudel kähe sellepärast , et nende söögitoru on kaelal nööriga kinni seotud , et nad ei saaks kala alla neelata . </s> </p>
<p> <s> Tavaliselt on ühel parvel mitu lindu ning pilt , kuidas kalamees ja linnud ankurdatud parvel üksikasjalikult jõevett jälgivad , et näha ujuvat kala , sööbib igaveseks mällu . </s> <s> Selliseid pistrikega kalapüüdjaid on palju , terve jõgi on neid täis . </s> <s> Uhke on ka see , kuidas kitsas bambusparv koos lindudega tuleb tagasi sadamasse , korv kalu täis . </s> <s> Tihti elavad niisugused kalurid praamelamutes jõe ääres , nende bambusparved on seotud praamide külge . </s> </p>
<p> <s> Guilinis olles üürin ka jalgratta ning asun jalgratturite tihedasse massi . </s> <s> Varem pole ma kuskil kogenud , mida tähendab sõita teistega nõnda , et juhtraud on juhtrauas ja küünarnukk küünarnukis kinni . </s> <s> Ennekõike tähendab see distsipliini , peab enese tahte ja soovid allutama voogava massi soovidele ja tahtele . </s> </p>
<p> <s> Kord õhtul linnas lonkides satun peietele . </s> <s> Neid peetakse katusealuses , taburetil istuvad vaikides mehed ja naised , lahkunud mehe portree on ümbritsetud musta raamiga . </s> <s> Mind kutsutakse käeviipega sisse , antakse istumiseks lihtne taburet , üks klaaskompvek ja klaas rohelist teed . </s> </p>
<p> <s> Kui ma püsti tõusen , et lahkuda , ulatatakse mulle punasesse paberisse mässitud münt . </s> <s> Toon selle Eestisse kaasa ja panen riiulisse . </s> </p>
<p> <s> Saatuse teed on kummalised . </s> <s> Kes oleks võinud arvata , et mälestusese sellest mulle tundmatust inimesest jõuab minu raamaturiiulile ? </s> </p>
<p> <s> Guilin on hoopis teistsugune kui newyorklik ja superurbanistlik Shanghai . </s> </p></div2><div2 type="alaosa"><head> CHENGDU </head>
<p> <s> Kui ma näitaksin teile fotosid ühest linnasüdamest , täis moodsaid klaasfassaadidega pilvelõhkujaid , kirevat ja tantsivat reklaami fassaadidel , linnasiseseid kiirteid ja muid suurlinlikult kütkestavaid asju , kataksin kinni hieroglüüfreklaamid ning küsiksin teie arvamust , kus niisugune linn võiks olla , siis olen kindel , et enamik nimetab Ameerikat . </s> <s> Kui ma jätaksin aga hieroglüüfid kinni katmata , siis oleks vastus , et küllap Jaapanis . </s> </p>
<p> <s> Olen üsna kindel , et keegi tuleks selle peale , et tegemist on Edela-Hiina provintsilinnaga Chengdu , 10-miljonilise hiiglasega , 81-miljonilise Sichuani provintsi pealinnaga . </s> </p>
<p> <s> Sichuanis on elanikke sama palju kui Saksamaal , Sichuani pealinnas aga rohkem kui Berliinis , Hamburgis , Münchenist , Kölnis , Frankfurdis , Düsseldorfis ja Leipzigis kokku – niisugused on Hiina mõõtmed . </s> </p>
<p> <s> Lisaks pilvelõhkujatele võib Chengdus nautida Vana-Hiinat – siin asuvad keskaegse Hiina suurima poeedi Du Fu Õlgkatusega Maamaja ( mis tegelikult on aedade , hoonete ja tiikidega komplekspuhkepaik ) , Wohou tempel ning mitmeid teisigi budistlikke kloostreid , teemaju ja kõike muud , mis meenutavad viibimist Hiinas ja mitte kuskil mujal . </s> </p>
<p> <s> Chengdust viivad teed Tiibetisse ja pandakarude juurde . </s> </p>
<p> <s> Üsna Chengdu lähedal paiknevad kaks Guinessi rekordiraamatusse kantud imet – istuv ja lamav Buddha . </s> </p>
<p> <s> Istuv Buddha on uuristatud punasesse liivakivisse ( samasugune liivakivi on Emajõe ääres ja sinna on uuristatud Aruküla koopad ) , see on 72 meetrit kõrge ja paistab kaugele üle Leshani jõe . </s> <s> Ühel pool jõge on Leshani linn oma pilvelõhkujatega , teisel pool maailma suurim Buddha . </s> </p>
<p> <s> Buddha õlgadel ja põlvedel kasvavad rohumättad , ja ta tundub kuidagi väga budistlik . </s> <s> Kaldapääsukesed on Buddha rinda endale pesa uuristanud ning lendavad pidevalt Buddhasse sisse ja Buddhast välja . </s> <s> Ka see on budistlik-animistliku ideoloogiaga väga kooskõlas , otsekui ette nähtud . </s> </p>
<p> <s> Lamavgi Buddha mõnuleb oma ümarat kõhtu nautides punases liivakivis , kuulatab kiire vooluga jõe vete rüma . </s> <s> Ta õpetab meid jälgima oma sisekaemust , puhastuma meelemustast ja vääritutest mõtetest , mis aeg-ajalt meie pähe kipuvad . </s> <s> Kadedus- ja tigedussööstud ahistavad ainult meid endid , hingerahus inimene õnnistab ennast ja lähedasi , kogu ühiskondagi . </s> </p>
<p> <s> Buddhast allavoolu on jõe kõrgel kaldal seitse küngast , igal künkal oma pagood , kokku moodustavad nad suure kloostri . </s> </p>
<p> <s> Chengdu ise on Hiina elektroonikatööstuse ja teadusekeskus , ka kosmonautikalinn , mille lähedal paikneb Hiina kosmodroom . </s> </p>
<p> <s> Hiina on maailma kolmas tuuma- ja kosmoseriik . </s> <s> Mobiiltelefonide arvult jääb Hiina alla ainult USA-le , peatselt läheb aga ettegi . </s> <s> Paljudes Hiina piirkondades jääb üldse vahele lauatelefonide etapp . </s> <s> Praegu on Hiinas üle 100 miljoni mobiiltelefoni , naistel ripuvad need kaelas otsekui kaunid ehted . </s> </p></div2><div2 type="alaosa"><head> PANDAD ON MÕNUSAD </head>
<p> <s> Pandasid teavad kõik – on ju suur pandakaru Maailma Loodusfondi vapiloomaks . </s> <s> Turistile lisab see fakt kütkestavust , turismimüügi spetsialist näeb selles aga oskust oma kaupa müüa . </s> <s> Viimane torkab Hiinas silma kõikjal ja kõikides valdkondades . </s> </p>
<p> <s> Suuri pandasid loetakse tänapäeval kokku umbes 1000 , neist 85 protsenti elab Wolongi looduskaitsealal . </s> <s> Ka ülejäänud suured pandad ( või vähemalt nende isad-emad ) on pärit Wolongist , kuid nende eluasemeks oma loomaaiad kõikidel mandritel . </s> </p>
<p> <s> Wolong asub Kesk-Hiina hiidlinnast Chengdust 160 kilomeetri kaugusel , Sichuani provintsi Aba-Tiibeti ja Ganzi-Tiibeti prefektuuride piiril ( mitte ära segada Tiibeti Autonoomse Piirkonnaga , mis on küll siin kõrval , aga lääne pool ja ei kuulu Sichuani provintsi ) . </s> </p>
<p> <s> Umbes 100 kilomeetrit on sõita esmaklassilisel kiirteel , ülejäänu väga kurvilisel , ent betoneeritud mägiteel . </s> <s> Tee kulgeb sügavas kanjonis , kord ühel , kord teisel pool mägijõge , autoaknast on kogu aeg näha , kuidas lisajõed langevad kaljudelt koskedena peajõkke . </s> <s> Iga 5-6 kilomeetri järel on elektrijaam , kuid mitte koletult suur , et silma riivaks . </s> <s> Kõrgemale tõustes näeb kartuli- ja kapsapõlde , mida mujal silma ei torganud . </s> <s> Teeäärsed müügiletid on aga mitmesugusest materjalist pandakarusid täis , teisi suveniire ei olegi . </s> </p>
<p> <s> Esimene panda , keda näen , on puuris , ajab koonu ja käppasid trellide vahelt välja , teeb oma kähedat karuhäälitsust , tahab vist süüa . </s> <s> Teine panda jookseb ringiratast , ei pööra meile mingit tähelepanu , mõtleb oma karumõtteid . </s> </p>
<p> <s> Wolongis elab paarkümmend suurt pandat avarates puurides , need ootavad kas poegi , põevad mingeid haigusi või uuritakse neid niisama . </s> <s> Puuri kõrval on igale pandale veel üpris looduslähedane suur jooksuaed voolava oja , puude ja basseiniga . </s> </p>
<p> <s> Parajasti oli kohal 3 teadlast San Diegost ( USA ) . </s> <s> San Diego loomaaed oli äsja ostnud endale ema- ja isapanda , nüüd saadeti inimesed uurima pandakarude käitumist ja psühholoogiat ning seda , kuidas nende eest hoolitseda . </s> </p>
<p> <s> Teadlased istusid jooksuaia ees ning jälgisid ja filmisid pandade käitumist iga päev kindlal kellaajal – mitu tiiru jookseb ühes minutis , kus ja milleks peatub ning mida muidu teeb . </s> </p>
<p> <s> Ülejäänud pandad elavad selsamal mäeküljel ( mägi aga ulatub 6250 meetri kõrgusele ) suure aiaga piiratud maa-alal täielikult looduslikes tingimustes , üksnes toitu käivad saamas all inimeste juures . </s> <s> Ainult see võimaldab liiki säilitada . </s> </p>
<p> <s> Näen , kuidas kaks vabaduses elavat suurt pandat hullavad , otsekui poseeriksid kaamerameestele – maadlevad ja rulluvad üle teise keha . </s> </p>
<p> <s> Panda on teatavasti kahevärviline – must ja valge . </s> <s> Vanas Hiinas võis musta ja valget kõrvuti kanda vaid keiser , see ongi teinud pandast hiinlastele püha imetluslooma juba ammu enne seda , kui panda muutus ülemaailmse loodushoiu sümboliks . </s> </p>
<p> <s> Vabaduses elavate pandade kohta aga ei saa kuidagi öelda , et pool nende kehast oleks valget värvi . </s> <s> Vaesekesed on end hullamisega ära määrinud ! </s> </p>
<p> <s> Nõnda meeldivadki foto- ja videomeestele isegi puurides elavad loomad natuke rohkem , sest need on end korralikult pesnud . </s> <s> Kui saaks ainult filmida ja pildistada nii , et poleks aru saada , et loom on puuris ! </s> </p>
<p> <s> Pole kahtlust , et panda on hävimisohus liikidest kõige populaarsem . </s> </p>
<p> <s> Panda on toimetoiduline , kuid sööb ainult üht kohalikku bambuseliiki , mille nimeks on Fargesia robusta . </s> </p>
<p> <s> Lisaks suurtele pandadele elavad Wolongis veel kassi moodi punased pandad , kellel on pikk vöödiline saba ja kes on ka ise pisut vöödilised , veel võib hea õnne puhul näha leopardi , kuldahve , mitmesuguseid väga haruldasi linde ja sõralisi , näiteks mammaale ja jakke . </s> </p>
<p> <s> Esimese suure panda viis siit Euroopasse 1869. aastal prantslane Armand David , esimene elus suur panda jõudis Hiinast välja alles 1936. aastal ning tema koduks sai San Francisco loomaaed . </s> </p>
<p> <s> Wolongis antakse välja pandaajakirja Daxiongmaozhiyou ja rahvusvahelise pandaklubi ajalehte Wolong Panda Club . </s> <s> Neist võib lugeda näiteks niisuguseid toredaid uudiseid : Panda Dong Dong sünnitas esimest korda kaksikud , poja ja tütre , kuid kahjuks hülgas ühe lapse . </s> <s> Hüljatule pandi nimeks Lu De ning seda kasvatavad 160 päeva Wolongi teadlased . </s> <s> Jia Jia sai 15-aastaseks ning sünnitas esimest korda poja , kelle nimeks sai Jia Lin ning nii ema kui ka poeg tunnevad end hästi . </s> <s> Panda He Tingmei aga saadeti Londoni loomaaeda . </s> </p>
<p> <s> Rahvusvaheline pandafestival koos teadlaste ülemaailmse pandakongressiga toimub iga aasta septembris Chengdus . </s> <s> 1999. aastal jagunesid teadlased nelja töögruppi : 1 ) metsiku panda bioloogia ; 2 ) suurte pandade haigused ja veterinaarmeditsiin ; 3 ) pandade püüdmise organiseerimine ; 4 ) rahvusvaheline koostöö pandade kaitseks . </s> </p>
<p> <s> Paljude pandapuuride kohal võib näha kas hiina- või ingliskeelset kuldset silti – see loom on adopteeritud selle ja selle inimese poolt . </s> <s> Adopteerida võivad Rahvusvahelise Pandaklubi liikmed . </s> <s> Klubisse astumine maksab üheks aastaks 50 , kaheks aastaks 100 USA dollarit . </s> <s> Panda adopteerimine üheks aastaks maksab 500 dollarit . </s> <s> Kasuvanemail on õigus panna pandakarule nimi ning kasuvanemate oma nimi on puuri akna kohal kuldsel plaadil . </s> </p>
<p> <s> Saadud raha kasutatakse pandade eest hoolitsemiseks ja nende uurimiseks . </s> </p>
<p> <s> Võib-olla on lugejate hulgas neid , kes soovivad pandaklubi liikmeks hakata ? </s> </p>
<p> <s> Palun , siin on kontaktivõtmiseks aadress : </s> </p>
<p> <s> Wolong Panda Club </s> </p>
<p> <s> Wolong Nature Reserve </s> </p>
<p> <s> Wenchuan County </s> </p>
<p> <s> Sichuan </s> </p>
<p> <s> China 623006 </s> </p></div2><div2 type="alaosa"><head> SINIMUSTVALGE PEKINGIS </head>
<p> <s> Kui me ringiga Pekingisse tagasi jõuame , siis oleme kolme nädala jooksul mööda Hiinamaad sõitnud lennukite , autode ja laevadega üle 10 000 kilomeetri . </s> </p>
<p> <s> Meid võtavad vastu Eesti Vabariigi ajutine asjur Hiina Rahvavabariigis Andrei Birov ja toonane esimene sekretär ( nüüdne suursaadik ) Malle Kürbel . </s> <s> Diplomaatide tööruumid paiknevad prestiižiketti Leading Hotels of the World kuuluvas Kempinski hotellis Lianmaqiaogou jõe ääres , samanimelise ärikeskuse kõrval . </s> <s> Sellesse superliigasse kuulub vaid kuus hotelli Hiinas ( võrdluseks : Indias 12 , Rootsis 1 , Venemaal 2 , Šveitsis ja Itaalias kummaski mitukümmend ) . </s> <s> Ja pilvelõhkujast hotelli ees lehvib kõrges vardas sinimustvalge lipp . </s> <s> See teeb südame soojaks . </s> </p>
<p> <s> Joome restoranis arbuusimahla . </s> <s> Andrei Birov ütleb , et kõik eestlased , kes on Pekingis elanud , on muutunud Hiina-fanaatikuteks . </s> <s> See on tõesti õige ja kehtib natuke ka minu puhul , ehkki ma ei viibi Pekingis ühte nädalatki . </s> </p>
<p> <s> Edasi räägime eestlaste eelarvamustest ja Hiina tegelikkusest – nende vahel on suur lõhe . </s> </p>
<p> <s> Andrei Birov näitab mulle tulevasi suursaatkonna ruume samas Kempinski ärikeskuses . </s> <s> Praegu poleerivad töömehed põrandat , valmis on isegi hiina- ja eestikeelne marmorsilt , kuid selle kohta ütleb asjur , et silt tuleb uuesti teha , sest proportsioonid on ebaõnnestunud . </s> <s> Suursaatkond kolib oma ruumidesse nädala-paari pärast . </s> </p>
<p> <s> Õhtul hilja saame kokku ja sööme koos õhtust Pekingi eestlase Indrek Pargiga , kes on abielus koeralannaga ja õpetab ühes Pekingi ülikoolis inglise keelt . </s> <s> Ta on ainult 28 aastat vana ja juba pool maailma läbi käinud . </s> <s> Hiina keelt oskab ta nõnda hästi , et tabab murde järgi , millisest piirkonnast on see või teine hiinlane pärit , ning oskab nendega eri murretes rääkida . </s> </p>
<p> <s> Pekingis elavat kokku neli eestlast , siin-seal Hiinas veel mõni . </s> <s> Üks eestlane olevat Tiibetis mungaks . </s> </p>
<p> <s> Ka Indrek Park kinnitab , et kõik eestlased on Hiinas muutunud Hiina-fanaatikuks , et Hiinas on midagi , mis inimest jäädavalt kütkestab . </s> </p>
<p> <s> Kindlasti on tal õigus . </s> </p></div2></div1>
    </body>
  </text>
</TEI>
</teiCorpus>
</teiCorpus>
