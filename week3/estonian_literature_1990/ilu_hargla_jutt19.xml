<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Sindbadi üheksas reis </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Sindbadi üheksas reis </head>
<p> <bibl> <author> <s> Indrek Hargla </s> </author> </bibl> </p>
<p> <s> Kiidetud olgu Allah , kõige armulisem ja kaastundlikum ! </s> <s> Nii alustan ma , sõbrad , jutustust oma üheksandast merereisist , et taaskord anda teie otsustada , kas on mul õigus nüüd oma päevi külluses veeta või peaksin jagama rikkuse vaestele ja anduma palvetele , kasinusele ja karmusele . </s> <s> Olen teile rääkinud , kuidas nooruses lõin läbi oma isalt päritud rikkuse ja seejärel siirdusin kaupmehena meredele , kus loendamatuid ohte trotsides õnn mulle lõpuks naeratas , et võisin osta tagasi selle maja ja puhata . </s> <s> Nüüdki alustan ma jutustust sellest , kuidas Bagdadi kaliifi Harun Al- Rašidi — andku Allah talle palju elupäevi — vesiir , keda teie mäletate pakikandja Hindbadina , ühel päeval , pärast minu kaheksandat reisi , millel leidsin elu suurima armastuse , et nüüd võin öelda — igatsus ja kättesaamatus on armastuse tõeline nimi , minu juurde tuli ja palus mul kaliifi enese ülla palge ette ilmuda . </s> </p>
<p> <s> Küllap teate , et mu kaheksandalt reisilt toodud õpetuste järgi oli kaliif lasknud ehitada uut moodi laevastiku . </s> <s> Nende kaugelt põhjast meie meredele eksinud õnnetute hingede teadmised seilamiskunstist olid nii vägevad , et Basras asuv laevastik võimuses ja uhkuses kõik teised kaugele maha jätab ja Araabia meri talle kitsaks jääb . </s> <s> Meie kookospuust laevade asemele oleme ehitanud pikemad alused , Siidonist raiutud seedrist , mis merel paremini tormide vastu seisavad ja kiiremini pikki vahemaid ületavad . </s> <s> Sellised olid kaugelt põhjast tulnud meeste laevad ja sellistega purjetavad nad ka mööda Itili jõge alla , üle mere Damghani sadamasse kauplema . </s> </p>
<p> <s> Ma läksin Ümarpaleesse , kõige jumalakartlikuma ja ausama valitseja juurde , ta pakkus mulle hõrku jasmiiniteed , mesimagusaid datleid , päris minu ja mu naiste elukäigu järele ning ütles : " Ma märkan , Sindbad , et igavus su silmad tuhmiks teeb ja tüütus paneb sind enneaegselt vananema . " </s> </p>
<p> <s> " Oo aulik kaliif , " vastasin , " mitte igavus pole see , vaid igatsus naise järele , kes maailma enda poolt minule määratud sama kindlalt , nagu ka igavene keeld teda oma abikaasaks teha . " </s> </p>
<p> <s> " Siis peaksid sa muremõtted peast heitma ja jälle kaugete maade , seikluste ja kuulsuse poole vaatama ? " </s> </p>
<p> <s> " Ei kunagi pole ma selliseid asju eesmärgiks seadnud , mind on tagant tõuganud vaid soov väärida oma isa nime ning pärandada oma poegadele varandus , mille nooruses läbi lõin . " </s> </p>
<p> <s> " Siiski , Sindbad , " lausus kaliif lõbusalt , " pole minu riigis sinust targemat kaupmeest ega meresõitjat . </s> <s> Ja kui kellelgi on au esindada mind ja kõiki meie meresõitjaid , siis oled see sina — suurim ja kuulsaim kõigist meestest , kes laevadega Bagdadile vägevust toonud . " </s> </p>
<p> <s> Nüüd teadsin ma juba , et kaliifi tahte järgi ootab mind taas ees reis keelduda sellest ma ei saa . </s> <s> On tõsi , et seiklusi ja kuulsust pole ma kunagi otsinud , vaid ainult rikkust ja rahulikku vanaduspõlve , kuid hädaohud on ise minu juurde tulnud ning Allah ja õnn on mind seni aidanud . </s> <s> Kaliif kutsus ustava vesiiri El Hazlili , kes Ümarpalees on kutsutud hoolitsema kaunite kunstide ja teaduse eest , ja laotas minu ette laiali kaardi ning sõnas kavalalt : " Sedapuhku , Sindbad , ei saada me sind võitlema korsaaridega , vaid tõesti ülesandele , mis kinnitab sinu seisust kaliifi väljavalitute seas . " </s> </p>
<p> <s> " Sinust saab minu admiral , Sindbad , " lisas kaliif ja ma kummardasin , alandlikult , nagu teeks igaüks , kellele Prohveti — rahu olgu temaga — enda onu al-Abbassi järeltulija sellist au osutab . </s> </p>
<p> <s> " Kui palju tead sa Egiptist ? " küsis El Hazlil . </s> </p>
<p> <s> " Minu reisid pole mind sellele imede maale viinud , " vastasin , " kuid tean niipaljut , et umbes kakssada aastat tagasi Amr Bin Al Aas selle maa roomlaste käest vallutas ja sellest ajast peale Prohveti nimi seal püha on . " </s> </p>
<p> <s> " Seal elavad isekad inimesed , " märkis kaliif , " kes algul Madinah'i kalifaadi võimu all olid , seejärel nende jumalasalgajate Ommayadide dünastia alamad ja praegu veel minule kuulekad , ehkki riukaliku Abd Al-Aziz Bin Marwani vaim nende kohal lehvib ja nad minu võimust sõltumatult tahavad elada . </s> <s> Siiski on Egipti praegune valitseja Al-Hussein Ibn Gamil mulle kuulekas ja teoks teinud meie kõige suurema käsu ja soovi . " </s> </p>
<p> <s> " Vaata , " sõnas El Hazlil ja osutas sõrmega kaardil kohale , milles tundsin ära kuulsa Jedda sadama enne Makkah'i linna . </s> <s> " Punane meri . </s> <s> Aegade algusest on sellel laevatatud ja kaupu veetud , rikkusest pungil linnad ja riigid on selle mere ääres asetsenud — Qataban , Hadhramaut , Ma'an , Axum Etioopias ja kuulus Petra Nabataea maal . </s> <s> Sellest ajast kui meie laevad üle mere Indiasse käivad , on nende riikide hiilgus küll vähenenud , ent kaliifi tahtmine on seda muuta . </s> <s> Kas sa oled kuulnud linnast As-Suways ? " </s> </p>
<p> <s> Ma polnud sellisest linnast midagi kuulnud . </s> </p>
<p> <s> " See jääb siia , " näitas El Hazlil kohale kaardil , loodes Nabataeast , üle Siinai poolsaare . </s> <s> " Sellest saab sinu reisi esimene sihtpunkt . </s> <s> Juba Pärsia vallutaja Dareios alustas siit kanali kaevamist järvede poole põhjas , et edaspidi ühendada see Niilusega ja sel kombel jõuda laevadega merele , mida kutsutakse Vahemereks . " </s> </p>
<p> <s> " Kreeklaste merele ! " märkisin ma . </s> </p>
<p> <s> " Dareios teadis , millise eelise annab nende vastu võitlemine , kui laevad saavad vabalt kreeklaste linnade alla tulla . </s> <s> Ilmselt juba tuhandeid aastaid varem olid Egipti kuningad seal kanalit kaevanud , keegi vaarao Necho näiteks . </s> <s> Kuid Dareios ei lõpetanud kanalit , kuna kartis , et Punase mere veetase on kõrgem Vahemere omast ja läbimurdel uputab vesi Niiluse delta . </s> <s> Alles Ptolemai söandas kanali lõpetada ja vanade käsikirjade järgi oli see hiilgav . </s> <s> Ookeanilaevad said sealt läbi sõita ning vanad Egipti valitsejad reisisid mööda kanalit juba kuussada aastat enne Prohveti sündi . </s> <s> Ning kuulus Amr Bin Al Aas kaevas kanali taas lahti , kuid hiljem jäi see jälle soiku , kuna see liigpalju tööd ja inimesi nõudis . </s> <s> Kõige hiilgavama valitseja , minu isanda Al-Rašidi ajal on kanal taaskord lahti kaevatud , et meie uus laevastik — mis ei sündinud mitte ilma sinu abita , Sindbad — saaks läbi selle otse kreeklaste juurde purjetada . " </s> </p>
<p> <s> " Hämmastav , " hüüatasin mina . </s> </p>
<p> <s> " Seda , loodan ma , " ütles kaliif , " arvavad ka kreeklased , kelle eest on töid hoolikalt saladuses hoitud . " </s> </p>
<p> <s> " Sa tead , Sindbad , " jätkas El Hazlil , " et sellest ajast , kui Prohvetist — rahu olgu temaga — pärinev sugu on võimul ja reeturlike Ommayadidega on lõpp tehtud , on kalifaadil aeg enda sisse pöörata ja järele mõelda , kuidas hiiglaslikke valdusi , mille meie isad vallutanud , paremini ja targemini valitseda . </s> <s> Me peame mõistma paremini Allahi sõna , Qurani , ja jõudma arusaamisele , mida tahtis Allah öelda meile ja meie vaenlastele . </s> <s> Millisena tahame me näha õigeusklike maid homme ja millistena suhteid oma praeguste naabritega ? " </s> </p>
<p> <s> " Juba praegu on raske , " ohkas Harun Al-Rašid , " kõiki meie valdusi Bagdadist valitseda . </s> <s> Ma näen , et kohalikud emiirid tahavad lahku lüüa ... </s> <s> Ja Allahi nimel , ma ei saa neid hukka mõista . </s> <s> Kui sa võtad kätte Qurani , loed seda , on Allah kogu aeg sinuga , sinus ja sinu ümber . </s> <s> Allumine tema sõnale teeb meid tugevaks , temaga mõistame me maailma ja ennast . </s> <s> Kuid mis on Bagdad Allahi vägevuse kõrval ; mida tähendab Bagdad Maroko emiirile , kui ta pole siin iial käinud ? </s> <s> Prohvet oli Allahi sõnumitooja ; minu esiisad aitasid sõnumit edasi levitada , õigluse ja õitsvuse sõnumit . </s> <s> Mina näen , et Allahi sõna on nüüd jõudnud selle vajajateni ja nüüd peame selles paremini selgusele jõudma , tungima kogu sügavuseni ja mõistma igat kui silpi . </s> <s> Bagdad ei ole seal , kus Maroko , kuid seal on Quran , mis on õigeusklikule paremaks toeks kui kaliif . " </s> </p>
<p> <s> " Need on targa valitseja sõnad , " kummardasin mina . </s> <s> " Siiski on Bagdad kogu maailma pärl , sinu esiisad ehitasid selle tühja koha peale , kuivendasid sood , ehitasid müürid ja niisutuskanalid , panid aluse lossidele ja templitele . </s> <s> Nüüd elab siin üle miljoni inimese , kaupu ja rikkust voolab üle maailma . </s> <s> Süüdistagu need end ise , kes ei mõista Bagdadi suuruse ees alandlikud olla ! " </s> </p>
<p> <s> " Meie võimsust , vastutulelikkust ja üllameelsust lähedki sina , Sindbad , koos El Hazliliga kreeklastele näitama , " sõnas Harun Al-Rašid muiates . </s> <s> " Nende eelmised valitsejad olid Allahi suhtes leebemad kui praegune , keegi naine Eirinh . </s> <s> Räägitakse , et ta lasi oma pojal , seadusjärgsel imperaatoril , silmad välja torgata ja ta tappa , et ise valitseda . </s> <s> Eirinh lubas taas kummardada puuslikke ; Eirinhil on suured sõjaväed , kuid ta ei oska neid kasutada ; Eirinh tahab saada jälle terve Rumi valitsejannaks ... kuuldusi on palju , ent ma ei tea tõde . </s> <s> Too see mulle ! </s> <s> Mis oleks parem kui näidata neile meie jõudu ning ühtlasi panna käima oma laevad Konstantinoopolist Indiani ? ! </s> <s> Sina , Sindbad , juhid meie laevastikku saadikutega , mis täpselt seitsme päeva pärast Basrast teele asub . " </s> </p>
<p> <s> " Kiidetud olgu Allah , " ütles El Hazlil . </s> <s> " Sinu üheksas merereis saab olema puhkus ja pidu . </s> <s> Ei mingeid meremadusid , vaid rikkalikud pidustused Konstantinoopolis . " </s> </p>
<p> <s> Ma naasesin Ümarpaleest oma majja ja läksin otsemaid oma esimese naise Fatima juurde , et talle neid sõnumeid teatada . </s> <s> Minu ära kuulanud , puhkes Fatima kibedasti nutma ja kostis : " Oo , Sindbad , mu armas mees ja käskija ! </s> <s> Täna öösel nägin ma kohutavat unenägu . </s> <s> Tulisulgedes džinn lendas üle taeva , pritsides surmavaid leeke . </s> <s> Kõik linnad ja lossid põlesid tuhaks tema raevu ees . </s> <s> Ainult üks naine taipas džinni nähes varju minna ja tema jäi ellu , sest ülejäänud kõik kogunesid taevast laskuvat hiiglast imetlema ja olid kui hämmingust löödud . </s> <s> Kui naine keldrist välja tuli ning hävingut ja oma tapetud lähedasi nägi , halas ta : </s> </p>
<p> <s> Ei sina mu taevad ei iial nii sulnilt ei lenda seal linnud , ei lange sealt vihma vaid surma ja hävingut langeb ta võlvilt ei avarust temalt , vaid varju ma ihkan </s> </p>
<p> <s> " Häbi olgu sul , naine , " hüüdsin mina , " et sa liiga palju muinasjutuvestjate loba kuulad ja tahad takistada oma meest minema retkele , mis kaliifile endale suurt au ja hiilgust toob ! " </s> <s> Kuid halva eelaimus jäi mulle südamesse ja tegi meele mõruks , kui ma oma teise naise Zulfija juurde läksin . </s> <s> Ta jooksis mulle kambri uksel vastu , nägu pisarais , ning hüüdis : " Sindbad , mu kallis mees ! </s> <s> Kuula , ma tahan sind hoiatada hirmsa ohu eest . </s> <s> Just praegu ärkasin ma kohutavast unest . </s> <s> Nägin , et tõusis keeristorm ja maa värises . </s> <s> Nägin jasmiinipõõsast , sinu lemmikut , mis tormi ja värina käes varises , kuni hirmus tuulehoog ta maast juurtega välja rebis . </s> <s> Põõsas lendas läbi tormi , kuni kukkus sügavasse kiviprakku . </s> </p>
<p> <s> Juured rebind lahti tuulehoog maru meelevallas abitult sa peksled kodu läinud — kuhu sind ta toob ? veel kaua veeta kivimail sa eksled ? " </s> </p>
<p> <s> Ma käskisin Zulfijal mitte kuulutada häda ja õnnetust oma mehele , kes kaliifi enda käsul rändama suundub , jätsin teise naisega hüvasti ning läksin kolmanda naise , oma lemmiku , noore armeenlanna Banhassiri juurde . </s> </p>
<p> <s> " Kas ka sina , mu armsaim naine , tahad mind keelitada mitte minemast üheksandale merereisile ? " küsisin , kui olin talle rääkinud ees ootavast retkest . </s> <s> " Kas ka sina oled näinud kohutavat ennet unes ? " </s> </p>
<p> <s> " Oo , mu mees , " sõnas Banhassir malbelt . </s> <s> " Kes olen mina , et öelda kas ja kuhu pead sa minema ? </s> <s> Kes olen mina , et keelitada sind mitte kuulama kaliifi sõna ? </s> <s> Sina oled mu käskija ja armas mees , ja kõik , mida sa õigeks pead , peab ka sündima . </s> <s> Mine ja tea , et Bagdadis ootab sind alati armastav naine , kelle palged on küll pisarais , kuid mitte murest ega hirmust , vaid igatsusest ja ootusest . </s> <s> Olgu mu armastus sulle tähiseks teel , mis sind ohtudest hoiab ja tervena koju tagasi toob ! </s> </p>
<p> <s> Ma olen su naine ja majakas eemal mis kirka leegina põleb nii palaval päeval kui ööl sa oled mu armsam ja kõik , mida teed sa mind aidaku muuta sind minule kallimaks veel " </s> </p>
<p> <s> " Just seda oleksin ma tahtnud kuulda ka teiste naiste suust ! " hüüatasin mina , embasin Banhassiri ja veetsin selle öö tema juures . </s> <s> Hilisööl äratas mind kisa värava juurest . </s> <s> Ma vaatasin aknast välja ja nägin ustavat teenrit Ahmedi kellegagi valjult sõnelemas . </s> <s> Ma küsisin , mis selle varase äratuse on põhjustanud . </s> </p>
<p> <s> " Keegi kaltsudes hulgus palub varjupaika jälitajate eest , kes teda röövida tahavad ! " hüüdis Ahmed . </s> </p>
<p> <s> " Siis laske ta ometi sisse ! " käskisin mina ja läksin vaatama , kes on need röövlid , kes julgevad kaunis Bagdadis inimesi kimbutada . </s> <s> Röövleid polnud kuskil silmapiiril , küll aga vedeles värava ees maas haavatud , hingeldav noormees , kes kramplikult mingit pampu kaenla alla surus . </s> </p>
<p> <s> " Kes sa oled ja mis sinuga juhtunud on ? " </s> </p>
<p> <s> " Õnnistagu Allah tuhat korda sinu üllast meel , auline isand , " vastas noormees , " mind kutsutakse Al ad-Din'iks ja ma olen pärit Hiinast , olen rännumees ja seikleja , ehkki mitte omal tahtel , vaid õnnetu ja kurblik armulugu on mind võõrastesse maadesse saatnud . </s> <s> Sattusin öösel röövlite küüsi ja sinu värav oli kõige lähemal , kust abi ja kaitset paluda . " </s> </p>
<p> <s> " Peske ta haavad , siduge need kinni , andke talle süüa ja las ta tuleb siis minu juurde . </s> <s> Ma kuulan hea meelega jutte seiklustest ja õnnetust armastusest . " </s> </p>
<p> <s> " Sinu tahtmine sündigu , isand Sindbad ! " kummardas Ahmed , noormeest altkulmu piieldes . </s> </p>
<p> <s> " Sindbad ! </s> <s> Kas tõesti see kuulus meresõitja Sindbad on päästja , kellest turgudel legende jutustatakse ! " ei uskunud Aladdin oma kõrvu ja tahtis mu käsi suudelda . </s> <s> Tema nägu oli , nagu nüüd nägin , tõesti hiinlase oma , naljakate kitsaste silmadega , nagu need on ka kõrgõssidel ja teistel Harun-al-Rašidi — andku Allah talle pikka iga — võõramaalt toodud kaardiväelastel . </s> </p>
<p> <s> Tunni aja pärast toodi ta minu juurde ning ta rääkis mulle loo , mille sarnast ehk teiegi , sõbrad , jutuvestjate käest turgudel kuulnud olete ja mida ma seepärast kordama ei hakka . </s> <s> Ma kahtlustasin , et ta valetab , kuid ta kinnitas , et imelamp on temalt röövitud , armastatu ta maha jätnud ning minna pole tal õieti kuhugi . </s> <s> Tema südikus ja vaprus , mida kuidagi hoomasin , tegid mu südame pehmeks ja ma lubasin tal reisi ajaks oma majja tööle jääda . </s> <s> Kuuldes , et mind ootab ees reis Punasele merele , hakkas noormees mind keelitama , et ma ta kaasa võtaksin . </s> <s> Mõte oli mulle meeltmööda , sest vana torisev Ahmed pole rännuteel just kõige parem kaaslane . </s> <s> Nii palkasin ma Aladdini oma teenistusse , käskisin tal puhata , sest koidikul asume teele Basra poole , kus meid ootab kaliifi laevastik . </s> </p>
<p> <s> Vägevad olid pidustused , mille saatel me Basrast merele seilasime , punased purjed noolekujuliste laevade mastides lehvimas , südamed põksumas ülevustundest ja Allahi nimi huulil . </s> <s> Minu koht oli lipulaeval ühes kaliifi vesiiri El Hazlil Hamid Ollai al-Mansuri ja tema kaaskonnaga . </s> <s> Meie laevad olid täis kalleid kaupu Indiast ja teistest kaugetest maadest , mis mõeldud nii kingiks kreeklaste kuningale , kui kauplemiseks nende kuulsas sadamas . </s> <s> Siin oli hinnalisi siidikangaid ja õndsalt lõhnavat viirukit , kauneid aardeid kullast ja hõbedast , imeliselt nikerdatud Kuši pussnuge ja mõõku , eebenipuust voolitud ja smaragdidega kaunistatud laekaid , vürtse ja keraamikat Hiinast , vandlist ja nefriidist kauneid kujukesi ja isegi Banbhore kollane lind , kes inimkeeli kõneleb . </s> <s> Tuuled olid meile soodsad ja nii purjetasime hoogsalt ulgumere poole , möödusime Sifari ja Suhari sadamatest , jõudsime ookeani ning liikusime mööda kaunist Araabia rannajoont ida poole . </s> <s> Saythuti sadamast läbi sõites , kus vee- ja toiduvarusid täiendasime , mõtlesin oma kaheksandale merereisile , sest just siit lõunasse jääb ju Sokotra , see imeline mürrimaa , mille lähedasell saarel põhjamaade rändurid mind ja Zulianat vangis pidasid ning mille lõpuks hävitas hullu Alhazredi karistama tulnud hiiglaslik meremadu Dagon . </s> <s> Palju olen ma näinud ja palju läbi elanud , kuid ei iial sellist õudust tundnud , kui taamal mere kohal kerkis Dagoni päratu pea ja lained tema tulekust marutormiks muutusid . </s> <s> Kas elab see elajas , kes on nii kohutav , et tal ei tohikski olla õigust üldse maailmas olla , ikka veel kusagil sügavikes ja jälitab neid , kes Alhazredi kombel osa saanud mitte surelikele mõeldud teadmistest ? </s> <s> Mõtlesin ja meenutasin oma Zulianat , kellest olin lahkunud just Saythutis ja keda ma iialgi ei saa kosida naiseks , kuid kelle armastusest toob mulle teateid tähistaevas särav kuu ja sosistavad kuumad idatuuled . </s> <s> Mõtlesin hukkunud vaprale Haakonile ja kaugele põhja , oma jäiste mägede vahele tagasi purjetanud elf Hairlikile , kes viis Alhazredi otsima kummalist jumalust Tha'ar Raphitat , et tema abiga võidelda Cthulhu vastu . </s> </p>
<p> <s> Ja soodsate pärituultega üha edasi purjetades ei jõudnud ma ära kuulata kiitusi meie laevade kohta , mis on dhwogidest mitmeid kordi kiiremad alused . </s> <s> Kaliifi teadlased , kes meiega kaasas olid , mõõtsid öösiti teavas tähti ja kirjutasid midagi üles , nad koostasid merekaarti , et kaupmeestel oleks edaspidi hõlpsam purjetada . </s> <s> Palju oskasin ma neile öelda ja palju nemad mulle . </s> <s> Olla kapteniks sel uut moodi laeval oli mulle väga meelepärane ja ma nautisin iga hetke , mil tuul ja purjed mulle kuuletusid , kui sööstsime vahustel lainetel edasi Aafrika poole . </s> <s> Nii jõudsime Ad'eni merele , mis lahutab Etioopiat ja Araabiat , põikasime päevaks Qana sadamasse , mis on Hadrhamauti peamine värav merele . </s> <s> Frankintsensi tuuakse sellelt maalt ja kaubeldakse Egiptuses , mida seal endiselt palju kasutatakse , nagu ma kuulnud olen , ehkki Allahi teenimiseks sellist luksust vaja ei ole . </s> <s> Me nägime Qana kuulsaid kindlusmüüre ja kuulasime jutte Hadrhamauti kuuekümnest templist . </s> <s> Ja siis , enne Ocelise sadamat on koht , kus nii Aafrika , kui Araabia merelt korraga näha on ja kus kunagi Etioopia Axumi laevad ausaid kaupmehi röövisid , enne kui Kaliifaadi alused sellele piiri panid . </s> <s> Üha edasi põhjapoole purjetasime siis üle Punase mere , kohates oma teel väiksemaid kaubalaevu , mis meie sihvakate kiirete laevade kõrval armetud ja haledad välja nägid . </s> <s> Jedda sadam , kuhu laevad viivad Makkah'sse suunduvaid palverändureid ja siis pidi meist läände jääma juba Egiptimaa . </s> <s> Veel viimased päevad ja umbes kuu pärast Basrat jõudsime me linna , mille nimi oli As-Suways . </s> </p>
<p> <s> Teated meie saabumisest olid ette saadetud ja mitte vähemate austusavalduste saatel , kui Basrast lahkumisel , võeti meid seal vastu . </s> <s> Veetsime selles väikses linnas küllusliku nädala , puhates , nautides emiir Ibn Gamili külalislahkust ning kogudes teateid kreeklaste kohta . </s> </p>
<p> <s> " Merel on meie vahel rahu , " rääkis Egipti valitseja , " ühiseks vaenlaseks on metsikud Liibüa korsaarid , kes vahel ka Kreeta saart ründavad . </s> <s> Kreeklased on kibeda kaotuse valuga alla neelanud , leinavad taga Süüria , El-Sitsili ja Egipti kaotust , plaanitsevad salajas kättemaksu , kuid on liiga hõivatud põhjast pealetungivate rahvastega . </s> <s> Siiski mäletavad nad meie katset sada aastat tagasi vallutada Konstantinoopol , mille nad küll tagasi lõid . </s> <s> Ma annan teile kaasa mehe , kes siinset merd hästi tunneb ja teid kõige kiiremini Contoscaliumi sadamasse Konstantinoopolis juhatab . </s> <s> Andku Allah teile õnne ja väge trotsida kõiki ohte . " </s> </p>
<p> <s> Ma märkasin , et Ibn Gamili silmis lahvatas hirmuleek ja pärisin lähemalt , millistest ohtudest ta räägib , sest Liibüa korsaare ei pidanud meie laevastik küll kartma . </s> </p>
<p> <s> " Kui ma teaksin lähemalt , siis ka räägiksin , " kostis Ibn Gamil mõtlikult . </s> <s> " Viimasel ajal ei tule paljud laevad Iskenderiya sadamasse tagasi ja merel on eemalt silmatud laevavrakke , nii meie kui kreeklaste omi , mis on inimtühjad ja otsekui põlenud . </s> <s> Meremeeste seas liiguvad kuuldused tuldsülgavast lendavast draakonist , kes laevu hävitab . </s> <s> Seda loba ei saa muidugi tõsiselt võtta , aga ... " </s> </p>
<p> <s> " Aga ometi sa mainisid seda , aulik emiir . </s> <s> Ometi sähvatas su silmis kartus . </s> <s> Mind ei pea sa siiski pelgama , oma reisidel olen kohanud kõige uskumatumaid koletisi ja ma ei pea sind valetajaks . </s> <s> Lendavat draakonit pole minu silmad siiski veel näinud , küll aga draakonipealisi laevu , mida hirmu suured silmad päriskoletisteks pidasid . " </s> </p>
<p> <s> Emiir raputas pead ja kehitas õlgu . </s> <s> " Ma ei tea , mida uskuda , peale selle , et meri üha ohutlikumaks paigaks muutub . </s> <s> Siiski ei saa ma sind keelitada viivitama Harun Al-Rašidi — andku Allah talle pikki elupäevi — käsu täitmisega . </s> <s> Kõik , mis on minu võimuses , saad sa kaasa , ning olen käskinud kõiki inimesi tulla meie laevu kanali äärde tervitama . </s> <s> Teie tee läbi kanali ja järvede saab olema kuulusrikas . </s> <s> Edasi aga , avamerel , saan vaid palvetada , et Allah teie peal oma kaitsvat kätt hoiab . " </s> </p>
<p> <s> Minu teener Aladdin , kes seda juttu pealt kuulas , sikutas mind hiljem varrukast ja pomises kohkunud häälel . </s> <s> " See tuldsülgav koletis saab olla ainult jälle mõni hull džinn . </s> <s> Ühe sellisega olen ma kohtunud ... </s> <s> Raevus on nad kohutavad ja etteaimamatud . " </s> </p>
<p> <s> " Ma ei usu , tubli Aladdin , et merel mõni džinn ringi lendaks , " vastasin . </s> <s> " Kaubalaevade röövimine on siiski liialt asine tegevus , et džinn , kes soovi korral endale kõik maailma rikkused kokku kannaks , viitsiks sellega vaeva näha . " </s> </p>
<p> <s> " Sellepärast ma räägingi , et see peab olema hull džinn , " jäi Aladdin endale kindlaks ja ma ei laskunud edasisse vaidlusesse oma teenriga , kes küll igati tubli noormees oli , ent seiklemisel eelistasin siiski enda vaistu . </s> <s> Ja ma ei salga , et kerge ärevus ka minu hinge puges . </s> <s> Ühelgi merereisil , kuigi nad kõik tänu Allahile õnnelikult lõppesid , pole mul seni läinud hädaohtude ja viperusteta . </s> <s> Üle kuu kestnud merereis Basrast oli aga olnud liiga rahulik . </s> <s> Liiati meenus mulle Fatima hoiatus ja unenägu . </s> </p>
<p> <s> Pidustuste saatel läkitati meid As-Suwaysist teele . </s> <s> Emiir Ibn Gamil näitas meile punasest graniidist rahne kanali ääres , millest üks tema teadlane tundis ära vanas farsii keeles raiutud sõnad : " Mina käskisin kaevata selle kanali Niilusest , mis voolab Egiptis , merre , mis viib Pärsiasse . </s> <s> See kanal kaevati nii , nagu ma käskisin ja laevad purjetasid läbi selle Egiptist Pärsiasse , nagu oli minu soov . " </s> </p>
<p> <s> " Nii lasi kirjutada Dareios , " ütles emiir . </s> <s> " Minu töölised leidsid selle raidkivi . </s> <s> Ja siis käskisin mina raiuda uue , mis tänasest päevast saab igaveseks seisma siin , Al-Suwaysi sadamas . " </s> </p>
<p> <s> Ma lugesin kivilt , mille neli härga kohale lohistasid : " Allahi , kõigevägevama ja suuremeelseima nimel lasi selle kanali kaevata Harun Al-Rašid , et Kalifaadi laevad saaksid purjetada Araabiast uskmatute maadele ja kanda Allahi nime edasi . </s> <s> Nii tegi teoks Harun Al-Rašidi käsu Al-Hussein Ibn Gamil . " </s> </p>
<p> <s> Ma ütlesin emiirile , et kindlasti kannan kaliifile ette tema ülla teo , mille läbi kõik , kes siit läbi purjetavad , näevad igaveseks ajaks kivisse raiutud nimesid . </s> <s> Ja siis seilasid meie laevad kanalisse , mis oli nii lai , et seal kaks ookeanialust ilusti kõrvuti said olla , ning kanali ääres seisid inimesed , kes hõiskasid kiidusõnu . </s> <s> Ilus oli kanal , kaevatud hoole ja armastusega , mitte unustades kaitset vaenulike laevade vastu , sest kitsamates kohtades võis näha kiviheitemasinaid ja vinnastatud palkidest ehitisi , mis vallandades laevadel mastid lõhki lööksid . </s> <s> Päev hiljem jõudsime Kibeda Veega Järve ja siis kolme päeva pärast mööda uut kanaliharu läbi Manzilah' järve ja Niiluse — kui ümberringi inimtühjad kivised ja liivased tasandikud üha rohelisemaks ja soisemaks muutusid ja värsked meretuuled puhuma hakkasid — Vahemere äärde . </s> <s> Siia lasi emiir ehitada kindlust , mis hakkab laevadelt maksu koguma ja vaenlase vastu valvama . </s> <s> Emiiri poolt kaasa antud teejuht teadis rääkida , et siit päevateekonna jagu läände jääb kuulus Iskenderiya linn Pharose tuletorniga , kuid me ei kiirustanud seda vaatama , vaid seilasime edasi avamerele , kreeklaste maa poole . </s> </p>
<p> <s> Eemalt silmasime me palju laevu , mis Antiookiast , Tüürosest või Siidonist Iskenderiyasse käivad , nägin väga kummalise kujuga aluseid , nagu ilmselt ainult siin merel ehitatakse , nägin madalaid pargaseid , mis maismaa äärt mööda kiviplokke ja puid vedasid , nägin ülikute ja suurkaupmeeste luksuslikke kirevaid aluseid , kuid ükski neist ei olnud võrdne meile kiiruses , kui me üle sinava mere põhja poole liuglesime . </s> </p>
<p> <s> Kolm päeva pärituult ja ei ühtegi mereröövlit ega isegi ainsat laeva , mis meile ohtlikult lähedale oleks purjetanud . </s> <s> Koos kaliifi saadikutega elasime me laeval luksuses ja külluses . </s> <s> Selleine oli olnud algusest peale Harun Al-Rašidi käsk , et põhjameeste laevad tuleb sel viisil ümber ehitada , et väärikatel valitsejatel ja kaupmeestel nendel seilata kõlbaks ; nii oligi laeva ahtrisse rajatud elamisruumid , kus me maitsesime magusaid puuvilju ja nuubia orjatarid meile tantsisid . </s> <s> Neljandal päeval öeldi , et itta jääb Kreeta saar , mida õigeusuliste väed polnud seni suutnud vallutada ja edasi jõudsime me tuhandete väikeste kreeklaste saarte vahele , millest mõned on vaid teravatipulised kaljud keset merd . </s> </p>
<p> <s> El Hazlil küsis , kas ma olen varem kreeklastega kohtunud . </s> <s> " Jah , " vastasin ma , " ning ühtlasi neednud neid maapõhja äraandlikkuse ja salakavala õeluse eest . </s> <s> Kas olid need minu needused , pigem Allahi tahtmine siiski , aga koju nad enam ei pöördunud . " </s> </p>
<p> <s> " Salakavalad nad on , " kinnitas El Hazlil , " ja ahned . </s> <s> Räägitakse , et nendes omadustes võivad meie riigis ainult juudid nendega võistelda , kuigi mõned väidavad , et ka armeenlased neist palju maha ei jää . " </s> </p>
<p> <s> " Vaid ühte armeenlast ma tunnen ja see on minu kolmas naine Banhassir . </s> <s> Tuld võib küll pritsida tema silmadest ja tema raevuhoog võib panna vapra mehe värisema , samuti nagu tema pisarad kivikaljugi heldima . </s> <s> Kuid salakavalusest ja õelusest pole tema juures märkigi , " ütlesin mina igatsusega oma viimast kodus veedetud ööd meenutades . </s> </p>
<p> <s> " Siis oled sa õnnelik mees , Sindbad , " kostis El Hazlil . </s> <s> " Õnnelik mees , " kordas ta ja lisas : " Egiptis kuulsin ma uudiseid Iskenderyia kaupmeestelt kreeklaste valitsejanna Eirinhi kohta ... </s> <s> Seesugust naist annab teist otsida . </s> <s> Kuula — tema mees , imperaator Leo , suri ja jättis pärijaks lapseeas poja Konstantinose . </s> <s> Eirinh valitses tema nimel , keelas tal abielluda südame järgi ja nõudis võimu endale , kui poeg meheks kasvas . </s> <s> Nad olid omavahel sõjas — ema ja poeg — ning lõpuks , kui poeg oli andestanud , punus ema vandenõu , lasi poja salakavalalt vangistada , tal silmad peast välja torgata , nii et too peagi suri . </s> <s> Nüüd valitseb ta ise kogu Rumi riiki . </s> <s> Aga lääne pool ei taheta naise valitsust tunnistada ja Rumi linnas omakorda kaalutakse frankide Karli kroonimist imperaatoriks . </s> <s> Segased lood , Sindbad . </s> <s> Kõneldakse , et kreeklased on omavahel sõjas võltsprohvetite piltide kummardamise pärast ... </s> <s> Seda on raske mõista ja ma ei üritagi seda teha . </s> <s> Mohhamed jättis meile maha Sõna , mitte oma pildi . </s> <s> Sõna on alati sinuga , seda ei pea sa kummardama , vaid selle üle mõtlema ja end Allahile , kes on üks ja ainus , allutama . </s> <s> Palvetama ei pea sa pildi ees , vaid võid seda teha kõikjal üle maailma , sest Allahi sõna on kõikjal sinuga — kui su mõtted on temaga . </s> <s> Igatahes on Eirinh fanaatiline pildikummardaja ja oma poja lasi ta tappa just seepärast , et too teise partei mõju alla sattus . </s> <s> Piltide ehk ikoonide , nagu nad ütlevad , kummardamise keelajad olid rohkem valla ühele ja ainsale jumalale . </s> <s> Siiski räägitakse veel , et see Eirinh , verejanuline koletis , on meeletult ilus naine . </s> <s> Kalifaat polegi veel ühegi naise vastu sõdinud . " </s> </p>
<p> <s> " Mina olen vaid kaupmees ja sõjapidamisest ei taipa ma kuigi palju , " vastasin alandlikult . </s> </p>
<p> <s> " Sellele vaatamata , Sindbad , pole sa kaotanud ühtegi lahingut , " naeris El Hazlil . </s> <s> See jäi viimaseks naeruks , mis selle tubli mehe suust iialgi tuli . </s> <s> Edukalt kulgev reis ja mugav elu olid meid hooletuks ja laisaks muutnud ning emiir Ibn Gamili hoiatused ja minu naiste ennustused olid mul meelest läinud . </s> <s> Samal hetkel , kui saadik naeris , kostis laevatekilt kisa ja ma sööstsin välja , et näha ühte kõige kohutavamat vaatepilti . </s> </p>
<p> <s> Algul oli raske öelda , mis toimub , sest üks meremees varises otse minu ees kokku , tema pea oli kiviga lõhki löödud ja teised hüppasid eemale kohast , kus lõõskav tulesammas otsekui taevast laevale oleks langenud . </s> <s> Ma kuulsin võõrkeelseid karjeid , kui vari üle laeva libises . </s> <s> Samal hetkel — nähes , et meremehed üles , taeva poole näitavad — tõstsin ma pea ja nägin veel ühte laeva , kuid mitte meie kõrval meres ei asunud see , vaid üleval taevas , otse meie laeva kohal , sealt kiikasid alla koledad karvaste nägudega mehed , pildusid meie pihta kive ja suunasid kummalist toru , millest taas tuleleek lahvatas . </s> <s> Vaatepildist rabatuna ei suutnud meie mehed midagi ette võtta , veel kaks neist langesid . </s> <s> Nägin , et veel kolm laeva — ümarad , ent terava ninaga ja ilma purjedeta — libiseid üle taevalae , vaevalt kõrgemal mastidest ja suundusid laevastiku järgmise aluse kallale . </s> </p>
<p> <s> " Džinnid ! " röögatas Aladdin minu selja taga . </s> <s> Vaistlikult tõmbusin ma varju , El Hazlil aga sööstis tekile , röögatas midagi meestele — ma arvan , et tema viimane sõna oli : " Relvile " , kuigi ühtegi mõistlikku relva meil kallaletungijate vastu polnud - , et seejärel vaenlase noolest rabatuna surnult maha langeda . </s> </p>
<p> <s> Ometi oli vapra El Hazlili hüüd mehed tardumusest vabastanud , nad küünitasid odade ja lingude järele , kuigi oli juba hilja . </s> <s> Meie laev põles ühest otsast ja täpselt sihitud kivide ja noolte all langesid järgmised . </s> <s> Lendav laev meie kohal laskus madalamale ning kaks röövlit , rõngashamedes ja kirves kaenla alla surutud , laskusid osavalt köit mööda alla . </s> </p>
<p> <s> Palju olen ma elus näinud , paljudest ohtudest õnnelikult pääsenud , nähes samas oma kaaslasi langemas . </s> <s> Alati on Allah oma kaitsvat kätt minu kohal hoidnud , säästnud mind surmast , kuid sel hetkel tundsin ma end väga abituna ega osanud midagi ette võtta . </s> <s> Ometi teadsin ma selgesti , mis saatus meid ootab . </s> <s> Need kummalised võlurid ja röövlid , kes olid oma laevadega avastanud lendamise saladuse , ülima musta maagia kunsti , tahtsid selgelt meid kõiki tappa , laevad röövida ja põlema süüdata . </s> <s> Keegi ei tohtinud eluga pääseda , et nende saladusest maailmale kuulutada . </s> <s> Need polnud mitte džinnid ega draakonid , vaid tulejugasid pritsivad lendavad laevad , kuuldused millest Ibn Gamili murelikuks olid teinud . </s> <s> Hiidlinnu Rociga olen ma võidelnud , tema pillutud kivide all ellu jäänud ja peletise lõpuks üle kavaldanud . </s> <s> Ent kuidas võidelda taevast sadava tulega ? </s> </p>
<p> <s> Ma haarasin on mõõga järele ja tõotasin , et mitu röövlit võtan ma endaga enne surma kaasa . </s> <s> Laeval puhkes võitlus , mille lõppu polnud kuigi raske ette näha — meil polnud võimalik peatada lendavat laeva ega sealt vallandatud hävitavaid tulenooli . </s> <s> Ülevalt osavalt sihutud nooled tapsid veel kaks meremeest ja mina võitlesin ühe röövliga . </s> <s> Ta vehkis hullunult kirvega , ent osava araabia mõõgavõitlejaga polnud ta varem silmitsi seisnud , paari pettelöögi ja pöörde järel lõikasin ma tal kõri läbi , mispeale ülevalt kuuldus kohutavaid karjeid ja raske kivi mind valusalt riivates mu jalge ette kõmahtas . </s> </p>
<p> <s> Oo , Fatima ja Zulfija , mu armsad naised , keda ma enam kunagi ei näe , õiged olid teie unenäod ja tõesed hoiatused , jõudsin ma mõelda , kui Aladdin , kelle olin sootuks unustanud , mind vööst sikutas ja midagi kõrva karjus . </s> </p>
<p> <s> " Istu ometi , mu isand , istu ! " </s> </p>
<p> <s> Võtta vastu surm alandlikult istudes või end vangi anda ? </s> <s> Ei ! </s> <s> Tolle vaese rändurpoisi jaoks võis orjaelu ehk surmast eelistatum tunduda , kuid mitte minu ... </s> <s> Aladdin rabas mind äkki sellise jõuga , mida temast poleks ma kunagi oodanud ja tõepoolest prantsatasin ma istuli . </s> <s> Tahtsin teda mõõgapäraga lüüa ja uuesti võitlusse söösta , kui äkki mu sisikond sees keeras ja me äkilise jõnksuga laevatekilt kõrgemale kerkisime . </s> </p>
<p> <s> Ma jõudsin mõelda , et vaenlase tulejuga on meid õhku paisanud või et ülevalt heidetud köied on meid kinni sidunud ja üles sikutavad , kui tundsin , et Aladdin mind endiselt kõvasti kinni hoiab ja hüüdis : " Ma ei tea , kui kiired on nende laevad , aga see on meie ainus pääsetee ! " </s> </p>
<p> <s> Juba olimegi mastide kõrgusel , endiselt istudes , mina liiga rabatud , et midagi öelda või mõelda . </s> <s> Nägin ainult röövlite pikaks veninud hämmingus nägusid , nägin neid korraga väga lähedalt , viivuks isegi räpast laevasisemust , kui piklikku tuldsülgavat toru hoidev vägilane selle hetkeks käest pillas . </s> <s> Võimalik , et see meid päästiski , sest kohe hakkas vaip , millel istusime , lendavast laevast eemalduma . </s> </p>
<p> <s> Oo Allah , kõigevägem , kõigearmulisem ja kaasatundlikum , sina , kes oled üks ja ainus ja kel on üheksakümmend üheksa nime ! </s> <s> Kas suudan ma kirjeldada pilti , mis minu ees avanes , kui ma ise seal — jahmatusest ja hirmust kange — kramplikult vaibal kükitasin ? </s> <s> Aladdin istus minu ees , kaksiratsi ja kartmatult , puudutas vaiba mustreid , pomises omaette ja näis olevat meie põgenemisega liiga hõivatud , et näha sinavat merd ja sellel meie laevu , ning teisi laevu , mis lindudena õhus paigal seisid . </s> <s> Röövlid nägid meie põgenemist ja röökisid üksteisega aru pidades , mida teha . </s> <s> Meie laevadest kaks olid juba selgelt leekides ja köitel laskunud röövlid pildusid laipu üle parda . </s> <s> Ülejäänud laevad üritasid nendega võidelda , kuid olid selles täiesti mannetud . </s> </p>
<p> <s> " Nii , " sõnas äkki Aladdin , " me peame tuult püüdma , siis liigume kiiremini . </s> <s> See tähendab , et tuul peab meile vastu olema . </s> <s> Lendaval vaibal liikumine on seilamisest pisut erinev . </s> <s> Kuhupoole isand ? " </s> </p>
<p> <s> " Mis ? " </s> <s> Ei saanud ma temast aru . </s> </p>
<p> <s> " Kuhupoole lendame ? </s> <s> Ja ma palun , Sindbad , hoia kõvemini vaibaservast kinni ja hoidu alla vaatamast . " </s> </p>
<p> <s> Ma talitasin tema nõuannete järgi ja vaatasin meist kiiresti kaugenevaid laevu taevas ja merel . </s> <s> Tahtsin küsida Aladdinilt , mis nõidusega ta tegeleb ja mis vaip see on , kuid ta katkestas mind , lubades pärast kõike seletada . </s> </p>
<p> <s> " Me peame päästma oma laevastiku ! " suutsin ma lõpuks öelda . </s> <s> " Ma olen admiral , ma ei saa niisama põgeneda . </s> <s> Hoia suunda meie kõige tagumise laeva peale . " </s> </p>
<p> <s> " Luba öelda , et sel pole mõtet . </s> <s> Näed isegi — vaenlane on haavamatu , mida ei saa öelda ei meie laevade ega vaiba kohta . </s> <s> Kui me neile taas läheneme , panevad nad meid lihtsalt oma tuleleegiga põlema . </s> <s> Oma laevu ei saa me kuidagi aidata , isand . </s> <s> Nende saatus on Allahi kätes . " </s> </p>
<p> <s> Olin sunnitud Aladdiniga nõustuma . </s> <s> Põgenemine oli ainus , mida hetkel teha saime . </s> <s> Vaiba kiirus oli nüüd üsna suur ja meretuuled puhusid tugevalt , pidin kogu jõuga vaiba servast kinni hoidma ja olin ilmselt näost üsna kaame . </s> <s> Aladdin aga paistis õhusõitu lausa nautivat . </s> <s> Nüüd oli tema kapten ja mina ainult reisija tema laeval . </s> </p>
<p> <s> Ja siis nägime me , kuidas üks lendav laev õhus kohapeal ringi pööras ja suuna meie poole võttis . </s> <s> Ta oli küll kaugel , kuid röövlite kavatsus oli selgelt nähtav — nad tahtsid meid kinni võtta . </s> </p>
<p> <s> " Kuhu käsid lennata , Sindbad ? " kordas Aladdin oma küsimust . </s> </p>
<p> <s> " Eemale siit , " vastasin . </s> </p>
<p> <s> " Siis heitke pikali , isand ! " </s> </p>
<p> <s> Nii ma ka toimisin . </s> <s> Ka Aladdin viskus pikali ja ruumi oli vaibal lahedalt . </s> <s> Ta puudutas , silitas ja sosistas midagi vaiba mustritele , näppis selle lõngu , kasutades sealjuures keelt , mis minule oli mõistetamatu . </s> <s> Tuulehoog tõusis ja tahtis hinge kinni matta , kõrvus vuhises ja vilises , mu uhke turban pühiti peast , kui vaip jõnksatas ja kiiremini edasi sööstis . </s> </p>
<p> <s> Aeg-ajalt pead pöörates mõõtis Aladdin kaugust jälitajatega , mina keskendusin vaid vaibal püsimisele ja tundsin , kuidas sõrmed kangeks muutuvad . </s> <s> Me ei lennanud sirgjooneliselt , vaid tegime sikk- sakke , et paremini tuult püüda ja röövleid nõnda kannult maha raputada . </s> <s> Ma ei teadnud suunda , kuhu lendasime . </s> <s> Mitu tundi kestis jälitamine ja see oli meie õnn , et röövlid meid oma tuletoruga tulistada tahtsid . </s> <s> Tuul aga oli — nagu ma juba ütlesin — meile vastu ja sestap pidid nad oma riistapuuga väga ettevaatlikult ümber käima , et mitte leeke vastu nägu saada . </s> <s> Vahemaa aga ei vähenenud , kord olime vaenlasele lähemal , siis suutis Aladdin jällegi meid ette rebida . </s> <s> Lõpuks jälitajad loobusid , sest hakkas pimenema ; ju nad lootsid , et keset merd meil niikuinii pääseteed pole . </s> <s> Ilmselt olid nad ka omadest liiga kaugele eemale kihutanud , ja hirmsa kisa saatel , mis muidugi ainult sõimu pidi sisaldama , pöörasid nad lendava laeva vastassuunas . </s> <s> Me ei jäänud ootama , kuni nad ümber mõtlevad , vaid lendasime edasi . </s> </p>
<p> <s> Edasi . </s> </p>
<p> <s> Pimeduse saabudes vähendas Aladdin vaiba kiirust ja laskus madalamale . </s> <s> Päevavalguse viimastes kiirtes — ja iialgi polnud ükski päikeseloojang olnud nii kaunis kui merelt ja kõrgelt vaadatuna — jõudsin ma silmata igas ilmakaares laiuvat merd ja lõputut vetevälja . </s> <s> Öösel keerasime end lõdisedes halatti ja tundsime , kuidas nälg ja üha suurenev janu hakkasid end tundma andma . </s> <s> Et külma ja muremõtteid peletada , palusin Aladdinil jutustada , mis imeline vaip see on . </s> </p>
<p> <s> " Mäletad , kuidas ma sinu õuele jõudsin , pamp kaenla all ? </s> <s> Seda vaipa tahetigi minult röövida , ehkki vaevalt kurjategijad teadsid , millise vaibaga tegu on . </s> <s> Lendu ei söandanud ma keset Bagdadi tõusta , sest kui oleks teatavaks saanud , et hulkur Aladdinil on lendav vaip , poleks mul kusagil asu olnud . </s> <s> Polnud niigi , Sindbad , seepärast tahtsingi sinuga kuhugi kaugele ja eemale reisida . </s> <s> Siiski on see mu ainus varandus , ilma milleta oleksin ma lihtsalt üks vaene hulgus . </s> <s> Ma ei tea , kes on selle vaiba meisterdanud , tean vaid , et selle leidis mu sõber džinn — enne , kui ta hulluks läks ja meeletus kadeduses ja suurustusehoos kuu poole lendas . </s> <s> Sellest ajast saadik olen vaid ringi hulkunud , õnnetu ja lootusetu armastajana , sest mu kallim eelistas minust palju rikkamat ja vägevamat meest ... </s> <s> Ära päri , isand , sellest ei taha ma rääkida . </s> <s> Ja ma olen nuputanud , kuidas selle vaiba abil õnnelikumaks saada . </s> <s> Vaesele ja seisuseta mehele on sellest vähe kasu ; kes iganes teaks , et minusugusel hulgusel selline rikkus on , tapaks mu ja võtaks vaiba . </s> <s> Lendamine iseenesest pole teab mis lõbu ja nagu isegi nägid , sobib vaip kõige paremini põgenemiseks . " </s> </p>
<p> <s> " Kuidas oskad sa sellega lennata ? " </s> </p>
<p> <s> " Mu džinn õpetas mulle seda kunsti . </s> <s> Sa näed , et siin on mustrid , kummalised märgid ja hieroglüüfid . </s> <s> Neid puudutades võib vaipa suunata , sundida liikuma kiiremini või aeglasemalt , tõusma kõrgemale või laskuma madalamale . " </s> </p>
<p> <s> " Kes võisid olla küll need imelised võlurid , kes sellise vaiba tegid ? " imestasin mina . </s> </p>
<p> <s> " Seda ma ei tea , " kostis Aladdin ohates . </s> <s> " Džinn leidis selle kuskilt kaugelt Hiina mägedest , mahajäetud templist , mida ta oma sünnikohaks nimetas . " </s> </p>
<p> <s> " Sa räägid oma džinnist ja nagu ma aru saan , olid sa kunagi tema käskija . </s> <s> Kuidas siis juhtus , et nüüd oled sa vaid vaene hulgus ? " </s> </p>
<p> <s> " Ainult oma armsama otsimiseks ja tagasivõitmiseks palusin ma džinni abi ja ta lubas täita mu kolm soovi ... </s> <s> Kuid nendest ei aidanud , ja ahastushoos süüdistasin oma äpardumises džinni ja küllap solvasin teda . </s> <s> Eks oli tema mõistus enne sedagi veidi paigast ära , arvan ma . </s> <s> Igatahes haavus ta kohutavalt ja näitamaks , et temast vägevamat olevust pole olemas , tõusis ta õhku ja sööstis kuu poole . </s> <s> Ma vaatasin , kuni ta taevas pisikeseks täpiks muutus , kurtsin oma kurba saatust ja tulin tulema . " </s> <s> Ja ta lisas : </s> </p>
<p> <s> Varandusi kandsin sulle kokku , kallis tõotasin et teen su kuningannaks ma džinni võluvägi kuhjas müürid , vallid , mis kasu sest , kui südames sa mind ei iial armasta </s> </p>
<p> <s> Ma ei osanud teenri luulekunsti peale midagi öelda ja vaatasin hoopis öötaevas tähti ning tegin umbes kindlaks ilmakaared , kuid kuna meil polnud ei kaarti ega tundnud ma ka selle mere kaldaid , ei osanud ma selle teadmisega suurt midagi peale hakata . </s> <s> Leidsime , et praegu on targem lennata läände , eemale lendavatest laevadest , sest küllap nad kuskil Egipti ja kreeklaste vahel pesitsesid , et laevu röövida . </s> <s> Veetsime vähese unega öö ja hommikul oli meeletu janu see , mis meid äratas . </s> <s> Ühtegi saart polnud näha , ühtegi laeva samuti . </s> <s> Olime merehädalised keset lõputut vett . </s> <s> Päikese järgi sain aru , et oleme öö jooksul tugevalt läände liikunud . </s> <s> Kust aga leida siit maad , süüa , juua ja mida me pidime siin võõral merel peale hakkama ? </s> </p>
<p> <s> Vähene , mida ma Vahemerest Ibn Gamili teejuhi ütluste järgi teadsin , oli see , et see meenutab kujult järve ja vaid maakitsus lahutab seda ookeanist . </s> <s> Veel teadsin , et lõunapool peaksid olema õigeusklikega asustatud Aafrika kaldad , sealhulgas ka Idrisiidide valitsetav Maroko ja Aghlabide Tuneesia , ent kui kaugel ? </s> <s> Põhja jäävad kreeklased või mõned teised rahvad — ehk isegi need , kes lendavate laevadega merelisi röövivad . </s> <s> Läände ? </s> <s> Vaid seda teadsin , et kusagil seal peaksid asuma Harun al-Rašidi surmavaenlaste Ommayadide maad , mida nad väärusulistelt võitnud . </s> <s> Mida teha siis , kui näeme laeva ? </s> <s> Kas loota , et lendav vaip ei muuda neid ahneks , et seda meilt ei röövita ja meid orjaks ei müüda või lihtsalt maha ei lööda ? </s> </p>
<p> <s> Päeval sai mulle selgeks , et lendava vaiba vägi pole siiski lõpmatu , sest kui vastutuulest sai see hoogu juurde , siis tugev külgtuul võis teda teelt paisata nagu torm laevukese ookeanis . </s> <s> Tõusis maru , Aladdin suunas vaipa kõrgemale , ent siiski jäime me tuulte meelevalda ja lasime end veel edasi läände paisata . </s> <s> Kõik oma jõud suunasime vaibal püsimisele ja neid jäi toidu ja veeta üha vähemaks ja vähemaks . </s> <s> Päeval , kõrvetava päikese ja meeletu janu käes , laskusime me peaaegu vee kohale , et end väheke värskendada ; me üritasime lootusetult püüda mõnd kala ja palvetasime . </s> <s> Kui olin lähedal meelemärkuse kaotusele , nõrkenuna , märkasin ülal taevas tumedat täppi ja näitasin seda Aladdinile . </s> <s> Esmalt ta kohkus , pidades seda džinniks või lendavaks röövlilaevaks . </s> </p>
<p> <s> " Ei , mu sõber Aladdin , " pomisesin ma tärganud lootusega pragunenud huulte vahelt , " see on lind . " </s> </p>
<p> <s> " Kuidas võib lind meid aidata , isand ? " küsis noormees . </s> </p>
<p> <s> Oh muidugi ei teadnud ta , et linnud iialgi maast kaugele ei lenda . </s> </p>
<p> <s> " Tõuseme kõrgemale , " käskisin ma Aladdini . </s> <s> " Maa pole enam kaugel . </s> <s> On Allahi kätes , keda ja mida me sealt leiame , kuid ma ei usu , et pärast neid vintsutusi meid vaenlase kätte paisatakse . " </s> </p>
<p> <s> Maa oli läänes , nagu me varsti nägime . </s> <s> Niipalju ma veel taipasin , et see pole mõni väike saar , vaid suur maismaa ning uue lootussädemega rinnus sundis Aladdin vaipa liikuma kiiremini , et enne pimedust laskuda . </s> <s> Kiidetud olgu Allah ! hõiskasime me mõne tunni pärast , kui nägime liivast randa , mille taamal kerkisid kaljud ja metsased mäenõlvad ning isegi paar purje liikus üle silmapiiri . </s> <s> Õhtuks — täiesti nõrkenuna ja kurnatutena — maandusime me inimtühjal rannal . </s> </p>
<p> <s> Me leidsime allika , kustutasime janu ning sõime tooreid krabisid . </s> <s> Hämaruses märkasime veel vana kaluripaadi jäänuseid , mis sundis meid eemal puude all öövarju otsima . </s> <s> Hommikul hakkasime otsima inimeste jälgi , teadmata ikka veel , kas oleme Ifriqiyas või mõnel muul maal . </s> <s> Aladdin palus , et ma lendavast vaibast kellelegi ei räägiks , me keerasime selle kokku ja hakkasime mööda liivast randa astuma . </s> <s> Kui siin elavad inimesed , isegi kui nad pole ainsast ja õigest usust midagi kuulnud , ei keela nad ju abi merehädalistele . </s> <s> Selline on rannaäärsete maade seadus alati olnud . </s> <s> Lõuna paiku naeratas meile õnn — nägime kalureid ja puudesalus , kaljuveeres väikest küla , kus meie lähenedes inimesed aupaklikult , ent tõredalt eemale tõmbusid . </s> <s> Inimesed kandsid võõrapäraseid rõivaid , umbes selliseid , nagu ma mäletasin kreeklasi kandvat . </s> </p>
<p> <s> Ma kõnetasin ühte meest , kelle vanus lubas arvata , et ta siin pealik on , kuid Araabia keelt ta ei mõistnud . </s> <s> Meile anti süüa keedetud kala ja pakuti vett , mida jõime ahnelt , ning veini , millest mina küll keeldusin , ent mida Aladdin mõnuga jõi . </s> </p>
<p> <s> Ma küsisin igas keeles , mida oskasin , teed nende valitseja juurde ja sõna " emiir " peale hakkasid kohalikud midagi elavalt arutama ja käega põhja suunas näitama . </s> <s> Üritasin selgitada , et me oleme laevalt , mis tormis hukkus ja lained tõid meid randa . </s> <s> Me oleme kaliifi saadikud kreeklaste juurde , ütlesin , ja nendest sõnadest paistsid nad midagi mõistvat . </s> </p>
<p> <s> " Califo ? " küsis vanamees tõredalt . </s> <s> " Di Tunisia ? " </s> </p>
<p> <s> " Ta küsib , kas ma olen Tuneesia kaliif , " arvasin mina õlgu kehitades . </s> </p>
<p> <s> " Pigem küsib ta , kas tahad sa Tuneesia kaliifi juurde minna , " arvas Aladdin . </s> </p>
<p> <s> " Kas on võimalik , et me oleme siiski Tuneesias ? </s> <s> Maast , millest olen ma küll kuulnud , kuid ei tea , millist keelt seal räägitakse . </s> <s> Ma ei ole kaliif , " seletasin siiski kätega vanamehele , " olen kaliifi saadik kreeklaste juurde . " </s> <s> Tundub , et ta mõistis . </s> </p>
<p> <s> " Syracuso , " ütles siis vanamees ja näitas ida poole . </s> <s> " Asad ibn Al-Furat . " </s> </p>
<p> <s> " Syracuso ? " </s> </p>
<p> <s> " Si , Syracuso . </s> <s> Generalo Al-Furat i citadelo , " sõnas ta meid mõtlikult silmitsedes . </s> </p>
<p> <s> Ma ei teadnud , kes võiks olla Asad ibn Al-Furat , kuid kui ta asub siit ida poole kohas nimega Syracuso , siis peaksime tema juurde minema ja kuni laeva saabumiseni , mis meid kreeklaste juurde viiks , varjupaika ja ulualust paluma . </s> <s> Veel kord küsitlesin ma araabia keeles vanameest , sõnu hästi aeglaselt lausudes , sest Al-Furati nime hääldas ta väga soravalt ja võis seetõttu meie keelest siiski midagi mõista . </s> </p>
<p> <s> Ühe sõna peale hakkas vanamees erutatult kätega vehkima ja tehtult naerma ning pead raputama . </s> </p>
<p> <s> " No , no , no , " hüüdis ta , " no mafiya . " </s> </p>
<p> <s> " Kas Al-Furat ei anna meile varjupaika ? " ei saanud ma aru , mida meie võõrustaja sõna varjupaik — mafiya peale nii ägedalt eitab . </s> </p>
<p> <s> Taas kinnitas ta midagi ja Aladdin , kes vanamehe kõnest rohkem aru sai kui mina , väitis , et varjupaik pole ei selles külas , taamal mägedes ega ka Syracusos , kuid me otsustasime siiski tolle salapärase Al-Furati üles otsida . </s> <s> Heal juhul võisime kohale jõuda õhtuks — niipaljut suutis ta veel mõista . </s> <s> Mulle pakuti müügiks vana eeslikronu , aga me keeldusime . </s> <s> Kui külast küllalt kaugele jõudsime , rullis Aladdin vaiba lahti ja nii me lendasime , maast mitte eriti kõrgel , silmad-kõrvad hoolega lahti , et inimesi märgates taas kiiresti jalameheks muutuda . </s> </p>
<p> <s> " See on kõige imepärasem reisimisvahend , " ütlesin mina , võõra ranniku karmi ilu vaadeldes ja mõnusalt siruli lamades . </s> </p>
<p> <s> Aladdin ohkas . </s> <s> " Vaesele ja seisuseta mehele siiski vaid tülinaks kaelas . " </s> </p>
<p> <s> " Siis müü ta maha , " soovitasin . </s> <s> " Sellise imepärase vaiba eest võib terve varanduse teenida . " </s> </p>
<p> <s> " Kas sina , isand , ei tea mis tunne on omada midagi , mis on sulle maailmas kõige kallim ja mida sa ei vahetaks ka tuhande varanduse vastu ? </s> <s> Jah , ma ei saa vaipa kasutada nii tihti kui soovin ja pean seda salajas hoidma , kuid seda müüa ma ei saa . " </s> </p>
<p> <s> " Miks siis ? " </s> </p>
<p> <s> " Sest see on ainus ese , mis seob mind minu armastusega , " sõnas ta ja silitas õrnalt vaipa , otsekui mingit meeltliigutavat sündmust meenutades . </s> <s> Ma vist mõistsin teda ega pärinud edasi . </s> </p>
<p> <s> Mõne tunni pärast silmasime taamal ähmast inimkogu , kerisime vaiba kokku ja lähenesime jalgsi . </s> <s> Mida lähemale me talle jõudsime , seda rõõmsamaks meie meel muutus , sest mees kandis turbanit ja valget halatti , tema damaskuse täkk näksis rohtu ja ise oli ta ametis mingi seadeldise kallal , millega mere ääres askeldas . </s> </p>
<p> <s> Meid lähenemas nähes kargas ta välkkiirelt sadulasse ja paljastas pika mõõga , kui ma hüüdsin : " Salam aleikum , auline isand , meie mõtetes pole halba , oleme vaid merehädalised . " </s> </p>
<p> <s> " As saleikum as salaam , " vastas mees rõõmsalt , pani mõõga tuppe ja kummardas . </s> <s> " Ma olen Tuneesia emiiri Al Hussein al Aghlabi kartograaf ja astroloog Malik ibn-Idrisi . </s> <s> Kes olete teie ja mis õnnetus on teiega juhtunud ? " </s> </p>
<p> <s> " Olen meresõitja Sindbad Bagdadist , " vastasin ja rääkisin , mis seiklus oli meile osaks saanud . </s> <s> Kuuldes lendavatest laevadest oli kartograaf vapustatud . </s> <s> Ma ei maininud lendavat vaipa . </s> <s> Ibn-Idrisi käsitses kummalisi seadmeid , milles ühes tundsin ära omapärase astrolaabi , kuid tal olid ka veel väikeste purjedega seadeldised ja ilmakaarte mõõtmise laud . </s> <s> Rannaliivale oli ta jooniseid teinud . </s> <s> Minu juttu kuuldes vangutas ta uskumatusest pead . </s> </p>
<p> <s> " Millise ime läbi te merel nii kaugele kandusite ? </s> <s> Kreetaks nimetatud saar asub siit väga-väga kaugel ja tuuled on olnud vastassuunas . " </s> </p>
<p> <s> " See oli Allahi tahe , " vastasin mina . </s> <s> " Olgu kõigearmulisem mulle tunnistajaks , et minu süda on praegu teadmatusest teiste laevade üle vaevas ; kahtlen , kas neist mõni pääses . </s> <s> Vaevalt oli neil seda õnne Tuneesiasse jõuda . " </s> </p>
<p> <s> " Aga , " hüüatas Ibn-Idrisi , " Me pole ju üldsegi Tuneesias . </s> <s> Al Hussein al Aghlabi loss on siit lõunas , üle mere . </s> <s> Me oleme hoopis saarel el-Sitsil ehk Sitsiilias , nagu kohalikud seda kutsuvad , vaid mõne tunni tee kaugusel emiiri väepealiku kantsist Syracusost . " </s> </p>
<p> <s> " See on siis Rumi maa ? " </s> </p>
<p> <s> " Mitte enam päriselt ja mitte enam kauaks , " jutustas Ibn-Idrisi õhinal . </s> <s> " Neli aastat tagasi alustas Asad ibn Al-Furat selle saare vallutamist ; sada laeva , seitsesada ratsameest ja kümme tuhat sõdalast , nende seas nii araabe , berbereid , andaluuslasi , pärslasi ja sudaanlasi , maabusid al-Mazari kaldal , alistasid Palermo ja Syracuso linnad ja on lähedal sellele , kogu saar oma valdusesse saada . </s> <s> Minu ülesandeks on koostada selle maa ja mere kaart ning praegu ma mõõtsingi tuule suundi ja kiirusi . </s> </p>
<p> <s> Aga räägi mulle parem kaugest Bagdadist , maailma suurimast ja võimsamast linnast ning õiglasest Harun al-Rašidist — andku Allah talle palju elupäevi . " </s> </p>
<p> <s> Ma hakkasin jutustama , noormees pakkus mulle oma hobust ja nii liikusime tolle Syracuso linna poole . </s> <s> Panin tähele , et Ibn-Idrisi pidevalt ringi vaatas ja kätt alatasa mõõgapidemel hoidis . </s> <s> Kui selle põhjust küsisin , vastas ta , et ümbruskonnas võib liikuda palju kohalikke röövleid , kes emiiri võimuga sugugi leppinud pole , vaid on pakku läinud ja vallutajaid igal võimalusel ründavad . </s> <s> Nad kutsuvad end juba araabia nimega — mafiya — on salakavalad ja halastamatud , ning esiteks pidas kartograaf meidki salamõrtsukateks , lisas ta naeratades . </s> <s> Ise jutustasin ma oma merereisidest , mida noormees huviga kuulas , aeg-ajalt mõnda seika täpsustades . </s> <s> Iseäranis pakkus talle huvi minu viimane merereis , põhjamehed ja Tha'ar Raphita . </s> <s> Kui ma olin lõpetanud , sõnas ta : " Oh , kuidas küll kadestan ma sind , Sindbad , sest ühe kartograafi unistuseks on reisida ja palju näha , kuid praegu pean ma veel oma kaarte teiste jutustuste järgi koostama . </s> <s> Imesid , mida sa näinud oled , on liiga palju , et neid ühele kaardile mahutada . </s> <s> Kuid kunagi lähen ma ise või siis minu poeg või pojapoeg kindlasti rändama nendesse kaugetesse maadesse . </s> <s> Teadmised , mida inimene oma eluaja jooksul suudab ammutada ja teistele edasi kanda , nendega oleme me võitmatud ; need teevad meid tugevamaks uskmatutest . " </s> </p>
<p> <s> Meie teekond Syracusosse ei laabunud siiski hädadeta . </s> <s> Kohtasime kolme vanameest kaluripaadis , kes meid nähes alandlikult kummardasid . </s> <s> Nad kõnetasid Ibn-Idrisit ja kui nad seal millegi üle vaidlesid , hüppas minu hobune äkki tagajalgadele ja hirnahtas valjult . </s> <s> Siis vajus loom maha . </s> <s> Põõsastest visatud oda oli teda külge tabanud . </s> <s> Samal hetkel heitsid vanamehed endalt pikad mantlid ja tormasid kinzhallidega Ibn-Idrisi poole . </s> </p>
<p> <s> " Mafiya ! " jõudis noormees karjatada ja haaras mõõga . </s> <s> Põõsasest tormasid välja veel kolm meest ja mitte minu , vaid Aladdini poole . </s> <s> Me võitlesime — mina kinzhalliga , Ibn-Idrisi mõõgaga , ja kaks kalleletungijat varisesid haavatuna maha . </s> <s> Rünnak oli visa ja kummalisel kombel tahtsid röövlid saada just Aladdini ja tema vaipa . </s> <s> Ma arvan , et too vanamees külas , kellega vestelnud olime , lasi meid hiljem jälitada — nii nad nägidki lendavat vaipa . </s> <s> Igal juhul pidid jälitajad olema väga osavad , sest me ei märganud neid ju isegi kõrgelt ! </s> <s> Ja ka võitluses odadega Ibn-Idrisi kõvera mõõga vastu näitasid nad üles lausa kadestusväärset osavust . </s> <s> Me oleksime kaotajaks jäänud — kui mitte Aladdin . </s> </p>
<p> <s> Ta heitis vaiba maha ning võttis loomaliku kiunatuse saatel sisse väga kummalise asendi . </s> <s> Kohalt õhku hüpates , jagas mu teener nüüd jalalööke , nii et vaenlaste odad kui pilpad pooleks prõksatasid . </s> <s> Iialgi pole ma näinud ühtegi inimest nii kiiresti liikumas , ka pöörlevaid dervišše mitte , ja sellise jõuga , ainult käsi ja jalgu kasutades , vaenlast ründamas . </s> <s> Odalöögi peatas ta käega , jalaga rabas rindu . </s> <s> Aladdini löögid olid nii valusad , et kallaletungijad sinna samma pikali jäid ja ma kahtlen , et üks neist isegi surnult . </s> <s> Kaaslaste pagemist nähes tormasid ka ülejäänud kolm minema . </s> <s> Meiegi ei jäänud rannale enam pikalt , Ibn-Idrisi lõikas kiiresti haavatud hobuse kõri läbi , sest elulooma temast enam polnud , kurvastas looma kaotuse üle väga ja vandus kättemaksu . </s> </p>
<p> <s> " Juba teist korda oled sa , Aladdin , mu elu päästnud , " ütlesin ma oma teenrile . </s> <s> " Olgu õnnistatud see hetk , mil sind enda teenistusse võtsin . </s> <s> Kuidas suudan ma sulle iial tasuda ? " </s> </p>
<p> <s> " Saatus on lasknud meil koos seigelda , sestap olen pidanud ka oma elu päästma . </s> <s> Sa pole mulle midagi võlgu , isand . " </s> </p>
<p> <s> " Sinu teener on ise tõeline relv , " märkis Ibn-Idrisi imetlevalt . </s> <s> " Sa oled tark ja õnnelik mees , et sul selline teener on . " </s> </p>
<p> <s> " Kus õppisid sa nii võitlema ? " küsisin . </s> </p>
<p> <s> " Oh , see oli veel ammu , Hiinas , enne kui ma oma rännuteedele asusin . </s> <s> Minu kadunud isa õpetas mind , kuidas tühja käega mõõga vastu võidelda , sest meie seisusest inimesel ei tohi relva olla . " </s> </p>
<p> <s> Ma lubasin Aladdinile , et kui saabuvad paremad päevad , ei jää tema südikus ja vaprus tasumata ja niipalju kui Sindbadi nimi Bagdadi Ümarpalees maksab , teen kõik , et ta soovi korral endale väärilise ameti saaks . </s> </p>
<p> <s> Rohkem meid ei rünnatud ja me jõudsime õhtuks Syracuso linna , mida ümbritsesid katapultidest osaliselt purustatud hiigelmüürid neljateistkümne võimsa torniga . </s> <s> Ma sain teada , et kreeklased olid need müürid ehitanud aastasadu tagasi ja et kolm kuud olid Al-Furati väed seda linna piiranud . </s> <s> Praegu ehitati uuesti üles purustatud maju , ehitati pühatempleid ja toodi siia metsikule maale asju , millest neil varem aimugi polnud — Al-Furati inseneride juhtimise all kaevati niisutuskanaleid ja rajati sadamat . </s> </p>
<p> <s> Päevadest Syracusost pole mul palju jutustada , meid võeti seal vääriliselt vastu ja ootasime laeva , mis meid Konstantinoopoli viiks , ehkki Al-Furat pakkus abi ka tagasiteeks Bagdadi . </s> <s> Ma keeldusin . </s> <s> Kuidas lähen ma Harun Al-Rašidi palge ette , kes mind kreeklaste juurde saatis , ning ütlen , et kreeklasi ma ei näinudki , ei tea , mis sai minu käsutada olevast laevastikust , ega teinud midagi , et kätte maksta neile , kes ründasid kaliifi enda — andku Allah talle rõõmu ja õnne — saadikuid . </s> </p>
<p> <s> Pole mul palju jutustada ka merereisist el-Sitsili saarelt kreeklaste juurde . </s> <s> Igav ja üksluine oli see reis , mille jooksul peatusime tühjenevates ja allakäivates sadamates , sõime viletsalt ja kõikjal võtsid kreeklased ja muud rahvad meid vastu umbusu , kui mitte vaenulikkusega . </s> <s> Maad olid siin ometi viljakandvad ja ilusad , meri rikas ja tuuled soodsad . </s> <s> Mida lähemale jõudsime kreeklaste pealinnale , seda enam nägime mere-äärseid kindlustusi , seda rohkem ka laevu Egiptist ja Siidonist . </s> <s> Sõnumeid lendavatest laevadest me ei kuulnud . </s> <s> Siiski jäi mulle silma üks laev , mille meremehed Athoseks nimetatud saare sadamas kaupu maha laadisid . </s> <s> Väga sarnased olid nende karvased näod , osaliselt ka rõivad , aga peamiselt keel meid rünnanud lendavate röövlitega . </s> <s> Ka laevad olid sarnase kujuga . </s> <s> Kui ma kapteni käest küsisin , kes on need mehed , vastas ta et urussiidid , kes mööda Itili alla kreeklaste juurde kauplema purjetavad . </s> <s> Mida lähemale me sihtmärgile jõudsime , seda täpsemalt üritasin meelde jätta kõike , mida nägin — nii nagu El Hazlil oli palunud . </s> <s> Ei olnud kerge purjetada väikse laevaga vastutuult Aegeia merel , kui Euxine mere poolt võimsad vood vastu uhasid . </s> </p>
<p> <s> Lõpuks jõudsime kuulsasse Konstantinoopoli linna , mille kõrged müürid ja tornid juba eemalt Marmara lahelt silma hakkasid , Contoscaliumi kaubasadamasse . </s> <s> Mu süda hakkas rõõmsasti põksuma , sest esimene laev , mis meile sealt silma hakkas , oli üks Basras ehitatud kaliifi laev ! </s> <s> Kapten tundis mu ära , langes ehmatusest põlvili , kuid ma rahustasin teda ja ta saatis sadamavahtide järele , et palesse sõna viidaks . </s> <s> Kuulsin , mis oli pärast rünnakut juhtunud . </s> </p>
<p> <s> Lendavad deemonid põletasid merel ära kuus laeva , kuid see üks jõudis põgenema ja korjas merest üles niipalju ellujäänuid , kui suutis . </s> <s> Kolm lendavat laeva kadusid kuhugi ida suunas ja rohkem pole kapten neid näinud . </s> <s> Mind lendaval vaibal nad ei näinud , mehed olid liialt ametis võitluse ja päästmisega , ja Sindbadi loeti hukkunuks . </s> <s> Kaua oli laev kreeka saarte vahel ekselnud , kuni lõpuks eile Konstantinoopolisse jõudis ning kaupmees Farim Mussa — kes end ainsaks ellujäänuks pidas — oli palunud sel hommikul vastuvõttu kreeklaste kuninganna juures . </s> </p>
<p> <s> Palju kuulsust ja rikkust on Bagdadis , palju kauneid paleesid ja ilusaid torne , kuid kreeklaste Konstantinoopol ei jää meie linnast sugugi maha . </s> <s> Kogu linn on ümbritsetud mere poolt müüriga ja asub ta maaninal , mille ühte külge uhab Marmara ja teisel pool on Kuldsarve laht , mille üle on tõmmatud kett , tuhandete seppade taotud kaitseehitis , mis ühtegi laeva ilma loata läbi ei lase . </s> <s> Müüril on valvetornid ning mõlemal pool maanina sadamad , pääsud linna ja jälle valvetornid . </s> <s> Mere poolt seega on Konstantinoopol vallutamatu — isegi kui sul on põhjameeste tavade järgi ehitatud laevad . </s> </p>
<p> <s> Linn ise , mis suursugune , kirev , rahvast pungil , kihav ja keev , tahtis mul meie vaikse Bagdadiga võrreledes kisaga kõrvad lukku panna . </s> <s> Ilmselt pole maailmas rahvast , kes siin ei kaubelnud ega omas metsikus keeles lärmanud . </s> <s> Mind saatsid kaks valvesõdurit , kui läksime sadama juurest läbi kitsaste tänavate , möödusime nende pühakodadest ( millest , nagu ma hiljem kuulsin , puuslike pildid kuninga käsul kõigepealt välja visati , et nõnda ainsale ja õigele usule lähemal olla , ja hiljem tagasi toodi , ning mille käigus nad üksteist sadade kaupa maha nottisid ) , savist ja kivist ehitatud majadest , veidrast ümarast ehitisest , mille nimeks öeldi hipodroom , kuni jõudsime Suurpaleesse . </s> </p>
<p> <s> Enne valitsejanna juurde juhatamist anti mulle rikkalikult süüa ja lasti end pesta ning puhata . </s> <s> Üks nende teener , kes mõistis araabia keelt , seletas mulle , et kuninganna Eirinh ei võta ühtegi saadikut jutule , kui see mustuse järgi haiseb ; isegi Frankide valitseja Karli saadikud saatis ta nina kirtsutades troonisaalist pesema . </s> <s> Järgnevate päevade jooksul sain ma aru , kui palju siin puhtust au sees peetakse , mis oli mulle üllatuseks . </s> <s> Isegi oma pühakotta ei tohtinud nad minna , kui eelmisel päeval polnud käinud kummalistes suurtes majades , kus kõik end pesid . </s> <s> Neid maju peeti ülal riigi kulul — nii rikastele kui vaestele . </s> <s> See ei olnud kerge , sest jõge ju linnas polnud ja vett ammutati suurest akveduktist . </s> <s> Ka süüa näis olevat esmapilgul keeruline , sest siin polnud kombeks toitu näppudega suhu panna , vaid see enne hõbedast harulise pulgakese otsa torgata . </s> <s> Ma pidasin seda veidraks , kuid aja jooksul harjusin . </s> </p>
<p> <s> Õhtul tuli minu juurde keegi noor kreeka sõjapealik , strateegos Giorgios . </s> <s> Ta oli vägilasekasvu sõdalane , range ja umbusliku , ent siiski ausa pilguga . </s> <s> Ta ütles : </s> </p>
<p> <s> " Maur ! </s> <s> Ole tervitatud Eirinhi palees ja basilissi enda sõna selle peale , et teid siin õiglaselt koheldakse . </s> <s> Ma loodan , et seni pole sul , Sindbad , meie valitsejannale midagi ette heita ? " </s> </p>
<p> <s> Ma nägin kreeklase kavaluse kohe läbi . </s> <s> Ilmselt oli Farim Mussa kaevanud lendavate laevade kallaletungi pärast ja niivõrd uskumatu tundus see lugu kreeklastele , et nad — teades , et me pole palees kaupmehega kohtunud — otsustasid niiviisi teise kaupmehe sõnadele kinnitust leida . </s> </p>
<p> <s> Ma rääkisin siis kalleletungist ja lisasin , et see oli vaid Allahi enda tahe , et mul õnnestus rünnakus ellu jääda . </s> <s> Kirjeldasin üksikasjalikult laevu , röövlite välimust ja torusid , millest nad tuld pritsisid . </s> <s> Mind kuuldes muutus Giorgios üsna morniks ja nägin , kuidas ta käed rusikasse surus . </s> </p>
<p> <s> " Ma kinnitan sulle , " ütles ta , " et basiliss pole nende rünnakute taga . </s> <s> Need laevad on ohuks nii meile kui teile ja kõigile ausatele kaupmeestele . </s> <s> Ka mõned meie laevad on merel kadunud ja sosistatakse tuldpurskavatest draakonitest , kes mere kohal lendavad . </s> <s> Kui sinu kirjeldus on tõsi , siis on nad saanud enda käsutusse kreeka tule saladuse ... " </s> </p>
<p> <s> " Mis on kreeka tule saladus ? " </s> </p>
<p> <s> " Need tuldsülgavad torud . </s> <s> Aga rohkem ei saa ma sulle rääkida , kuna see on saladus . " </s> </p>
<p> <s> " Mitte enam väga . </s> <s> Kui seda teavad juba röövlid ... " </s> </p>
<p> <s> " Siis seda enam tuleb seda saladuses hoida . " </s> </p>
<p> <s> Siis juhatas Giorgios mind valitsejanna juurde . </s> <s> Eirinh istus suures saalis rikkalikult kaunistatud troonil , hoidis käes kullast õuna ja kandis seljas punasest siidbrokaadist teemanditega kaunistatud kleiti . </s> <s> See oli naine , kes on keskea juba ületanud , kuid keda loodus on hoidnud meeste pilkude ja ihade jaoks endiselt värskena . </s> <s> Ma kummardasin tema võimsuse ja ilu ees , ega suutnud pilgus ja tervituskõnes oma imetlust tagasi hoida , mis kahtlemata ei jäänud Eirinhil märkamata . </s> <s> Ma ei tundnud kreeklaste kombeid ja tavasid , aga ühte ma nüüd teadsin — naine võib siin valitsejaks saada vaid siis , kui on väga kaunis . </s> <s> Isegi siis , kui ta on tapnud oma poja , seadusliku imperaatori . </s> <s> Eirinh kuulas mind avala ilmega , noogutas aeg-ajalt kaunite silmadega pikkade ripsmete tagant , mis panid mu südame kiiremini põksuma . </s> <s> Vahepeal küsis ta midagi — tema araabia keel oli ilus ja voolav - , millest teadsin , et ta on ka väga haritud naine . </s> <s> Valitsejanna trooni taga seisid muud võimumehed , kellele minu juttu tõlgiti . </s> <s> Teated as-Suwaysi kanalist panid neid ärevalt hüüatama , teated röövlitest lendavatel laevadel kreeka tulega — õudusest karjatama . </s> </p>
<p> <s> " Russid , neetud russid ! " kisasid nad ja Eirinh käskis neil vait olla . </s> <s> Kui olin lõpetanud — kahetsedes , et meie kingitused röövlite saagiks langesid ja vapper kaliifi saadik El Hazlil on hukkunud , nii et ainult meie , vääritud kaupmehed , saame edastada basilissi sõnumi Bagdadi — sõnas Eirinh : </s> </p>
<p> <s> " Sa tood sõnumeid , et üks vaenlane on meil veel juures . </s> <s> Veel tood sa sõnumeid , et kaliifi näol on meil üks vaenlane vähem . </s> <s> Kuid As-Suwaysi kanalil saab laevatada kahes suunas ... </s> <s> Teie kaupmehed on siin väga teretulnud ja seniks , kuni ohud meres pole möödas , vabastan ma nad tollimaksudest . </s> <s> Ütle seda oma kaliifile . </s> <s> Kreeka tuli ei oota teie laevu , kuni nad tulevad rahus . </s> <s> Õhtul oled sa oodatud mu laua taha aukülaliseks . " </s> </p>
<p> <s> See oli napp sõnum , kuid sellega pidin ma leppima , sest järgmisena ootasid basilissi vastuvõttu frankide Karl Suure saadikud . </s> <s> Viimased olid Konstantinoopolis veetnud juba kuu aega , ega polnud saanud vastust abieluettepanekule . </s> <s> Ma palusin Giorgiosel endale selgitada neid asju ja algul oli ta tõrges , kuid kui vihjasin , et mul on lendavate laevade vastu midagi mõttes , siis ta rääkis : </s> </p>
<p> <s> " Rooma Impeeriumi süda ja mõistus asuvad siin , Konstantinoopolis . </s> <s> Kuid Roomas , mille Karl vabastas barbarite rünnakust ja lõi tagasi teie , mauride , kallaletunge ja kus jumala sõna kuulutatakse teistmoodi , on paavst , kelle otsusest sõltub palju — kes valitseb kunagise ühtse impeeriumi Lääne-osa . </s> <s> Ta tahab kroonida selleks Karli , tolle verise vanamehe , kes on küll paljusid barbareid ristiusku pööranud , kuid pole ise rohkem kui üks metsik sõdalane . </s> <s> Minu valitsejanna kardab , et Lääs libiseb välja Konstantinoopoli haardest ja praegu kaalub ta Karli abieluettepanekut . </s> <s> Võtab ta selle vastu , satub ta oma sisevaenlaste rünnakute alla ja tõenäoliselt kaotab trooni — kõik teavad seda . </s> <s> Keeldub ta Karli ettepanekust — on igaveseks lõpp ühtse Rooma riigiga , Lääs läheb oma teed , seal võtavad niigi võimust juba barbarite kombed ja viisid . " </s> <s> Veidi järele mõelnud , lisas ta : " Tegelikult , kui teie , maurid , poleks vallutanud Syracusot , oleks ehk Karl juba kroonitud ... </s> <s> Nüüd aga peab ta enne Roomasse minekut ja paavsti veenmist koguma suure sõjaväe . </s> <s> Ent kõigest sellest hoiavad teda tagasi Germaanias mässavad barbarid . </s> <s> Ta ei saa lahkuda sõtta , enne kui seljatagune on kindel . " </s> </p>
<p> <s> Ka Aladdin kuulas tema juttu huviga pealt ja muigas . </s> <s> Mina ütlesin : </s> </p>
<p> <s> " Sa räägid , et Rumi jagunemise põhjuseks on vaidlus usu üle . </s> <s> Kuid kas ei jätnud teie prohvet samuti maha raamatu , milles kirjas jumala sõna ja mida mitut moodi lugeda ei saa ? " </s> </p>
<p> <s> Giorgios põrnitses mind hetkeks pahaselt , ta silmad hiilgasid , nagu ikka usule andunud mehel , kes on kuulnud midagi jumalasalgajalikku : " Oh , milleks rääkida neist asjust sulle , maurile ? </s> <s> Aga tea siis , et meie , õigeusklikud , kuulutame ja teenime jumalasõna nii , nagu seda käskis teha Hristos — kes ei ole prohvet ! </s> <s> Meie mõistame ja teenime teda ainuõigel viisil , nii nagu on tehtud tema surmast ja elluärkamisest saadik , meie säilitame algupäraseid tavasid ega vääna neid nii , nagu tehakse Läänes . " </s> </p>
<p> <s> " Kuid te kummardate ... pilte ? </s> <s> Kuidas saab pühadus olla inimese kätetöös , kuidas saab maalida nähtamatut ? " </s> </p>
<p> <s> " Jumal on tõesti nähtamatu ja kirjeldamatu , kuid kui Jumala Poeg sai inimeseks , võttis ta endale inimese kuju , muutus kirjeldatavaks . </s> <s> Seega kinnitab Hristose kujutis kui inimese oma tõde jumala loodust . </s> <s> Ja tema kujutis loob sideme inimese ja jumala vahel . </s> <s> Seega võib seda kummardada . " </s> </p>
<p> <s> Ma tunnistasin , et see on segane , ja ei suutnud kuidagi ette kujutada palvetamist Mohhamedi pildi ees . </s> <s> Siiski küsisin , kas piltide pärast ongi riigis vaen ? </s> </p>
<p> <s> " Mitte ainult , " möönas Giorgios . </s> <s> " Ikonoklastid tahavad endale rohkem võimu . </s> <s> Ja nende seas on palju ilmalikke ning usujahedaid inimesi . </s> <s> Võttes õigeusklikelt ikoonid , võtavad nad tähtsuse kloostritelt ja kirikutelt . </s> <s> Minu emand ei saa seda lubada , siiski on ta trooni hoidmiseks sunnitud tegema järeleandmisi , kuigi süda on tal seepärast vaevas . </s> <s> Õnnis basiliss seisab pühade asjade eest . " </s> <s> Taas lõõmasid ja hiilgasid ta silmad ning häälel oli igatsev kõla . </s> <s> Ma ei teadnud , kas selle tekitas kirg valitsejanna vastu või usuline hardumus . </s> </p>
<p> <s> Giorgios saatis mind jalutuskäigul enne õhtusööki , Aladdin kõndis meie järel ja aeg-ajalt kuulsin tema jahmatuspominaid . </s> <s> Suurpalee üllus ja vägevus ületas kõik mu ootused . </s> <s> Palju olen ma näinud suursuguseid templeid ja losse , ja mitte seades kahtluse alla Abassiidide võimsust , tunnistan , et Konstantinoopol on veelgi , veelgi kaunim . </s> <s> Oo , milliseid ehituskunsti musternäidiseid ma nägin , millist harmooniat inimese ilumeele , kätetöö , puu ja kivi vahel . </s> <s> Sellest innustatuna ütlesin ma Giorgiosele : </s> </p>
<p> <s> " Kaliif Harun Al-Rašid — andku Allah talle palju elupäevi — on kutsunud Bagdadi meistreid , luuletajaid , tarkuseteadlasi kogu maailmast . </s> <s> Ainult kreeklasi pole nende hulgas . </s> <s> Neil päevadel ei mõtle me enam niivõrd vallutuste , kuivõrd õiglasema maailma peale , sest on ju ka Allahi sõna , et maailma tuleb muuta tema seaduste järgi õiglasemaks ja paremaks . </s> <s> Ka kreeklased on raamaturahvas , ja nüüd , kus kanal on avatud — miks mitte ei võiks see kujuneda kanaliks kahe maailma vahel . </s> <s> Ma arvan , et just selline oli kaliifi tahtmine meid siia läkitades . " </s> </p>
<p> <s> " Sa kõneled tarku sõnu , Sindbad , " nõustus Giorgios . </s> <s> " Minu emandal on nende üle kindlasti hea meel . " </s> </p>
<p> <s> Me jalutasime palee aedades , kus tundsin ära mitmed taimed , ja sain teada , et kaugetelt maadelt on need siia toodud ja aednike hoolitsevate käte all õitsema hakanud ja vilja kandnud . </s> <s> Meile pakuti magusat veini , mida ma küll mekkisin sellest rõõmu tundmata , sest Allah lubab seda teha võõral maal , võõraid kombeid ja külalislahkust austades . </s> </p>
<p> <s> Kui me veini jõime ja Giorgios selle maitset kiitis , nägime eemal aededes mööduvat üht pikka kasvu meest , habemes ja mustas maani rüüs , keda saatsid tema teenrid . </s> <s> Kõik , kes teda nägid , kummardasid talle väga aupaklikult ja ma küsisin , kes ta on . </s> </p>
<p> <s> " Basilissi väljavalitud patriarh , isa Tarasius , " vastas Giorgios pühalikul häälel . </s> </p>
<p> <s> Ka mina kummardasin isa Tarasiusele , ent vana mees ei paistnud meid üldse märkavat , ta möödus meist ümisedes , kergelt taaruval sammul , tema näos peegeldus ülim õndsus ja rahuldustunne , nagu tuleks ta praegu maailma kauneima naisterahva embusest , ja ehkki ma juba teadsin , et sedasorti lõbud on nendele meestele keelatud , ei suutnud ma teisiti seletada patriarhist hõnguvat joovastust ja meelelist heljumist naudinguteilmas . </s> </p>
<p> <s> Giorgios tabas mu jahmunud ilme ja seletas : " Küllap sai kõrgeauline patriarh just mõne usulise nägemuse . " </s> <s> Aga strateegose hääl ei kõlanud kuigi veenvalt , küllap kahtlustas temagi püha ilmutise asemel patriarhi liigset agarust veinipeekri kummutamisel . </s> <s> Kui patriarh oli meist juba mõne sammu kaugusel , tabasin täpsemalt ta üminast mõned sõnad ning muie mu suult kadus hetkega . </s> <s> Hoopis jahedad hirmuvärinad läbistasid mind . </s> </p>
<p> <s> " Yog-sooo-thoooth niiigurr-aathh , " kostis mu kõrvu kummalisel venival toonil , madalal häälel ümisetav viis , kurjakuulutav ja õudne . </s> <s> Patriarh kaugenes meist taaruval sammul , kuid enam ei arvanud ma , et vein ta meeled segi on paisanud . </s> <s> Hull Alhazred ja tema Al-Azif meenusid mulle taas , kreeklasest nõid Aristophanes , kõik läbielatud koledused . </s> </p>
<p> <s> Varsti palusin ma end vabandada , soovides enne õhtusööki pesta ja kasutada neid araabia- päraseid puhtaid rõivaid , mida kreeklaste külalislahkus mulle osutas , ning Aladdiniga omavahele jäädes soovitasin tal kõik silmad ja kõrvad lahti hoida . </s> <s> Ta noogutas taiplikult ja ütles : " Kreeklasi , mu </s> </p>
<p> <s> isand , ei tohi iial täielikult usaldada . " </s> </p>
<p> <s> " See peab tõesti nii olema , kui isegi hulgustest seiklejad seda teavad , " ütlesin . </s> <s> Ise kolasin ma mööda lossi ringi , otsides tasahilju patriarh Tarasiust . </s> <s> Ma poleks söandanud teda kõnetada , kuid eks minagi võinuks möödaminnes poetada sõna nagu " Cthulhu " ja jälgida , kuidas Eirinhi soosik selle peale käitub . </s> <s> Õukonnaga , mille ülempreester sonib Yogsothothist , nagu too reeturlik Aristophaneski , ei saa kaliif hoida lähedasi suhteid . </s> </p>
<p> <s> Kas oli see puhas õnn või kõikvõimsa Allahi ettemääratus , aga Tarasiust ma nägin . </s> <s> Viivuks küll , ja möödudes Eirinhi ruumidest nägin ma teda üsna kummalises olukorras . </s> <s> Üks basilissi kuldehetega kaunistatud seltsinaisi — pilusilmadega nagu Aladdingi - , kellele olin äsja viisakalt kummardanud , kui ta minust möödus , hüüatas äkki midagi allasurutud häälel mu seljataga . </s> <s> Ma pöördusin ümber ja nägin , kuidas patriarh Tarasius ühest uksest väljus , kann joogiga kaenla all . </s> <s> Kiiresti tõmbas neiu vanamehe tagasi ja isegi noomis teda . </s> <s> Niipalju kui ma kreeka keelt mõistan , tähendasid naise sõnad , et seda jooki ei tohi patriarh puutuda , seda on vähe ja see on kingituseks . </s> </p>
<p> <s> Enne õhtusööki levis palees kumu , et Eirinh on frankide kuninga abieluettepaneku tagasi lükanud ja saatkond , kõik peale ühe krahvi , on vihaselt lahkunud . </s> <s> Basilissi otsust tervitati rõõmuhõisetega ja paluti oma jumalalt talle pikki elupäevi . </s> <s> Mu ustav Aladdin tuli tagasi mõtlikus meeleolus , ka pilusilmad olid veelgi kitsamaks muutunud ja laubale üks korts juurde tekkinud . </s> <s> Ta kõneles , et oli siin ja seal teenritega juttu teinud , mis polnudki nii raske , kuna madalamast soost rahvas on kõige uudishimulikum ja võõrastega suhtlemisel julgem . </s> </p>
<p> <s> " Ma ei teadnudki , " olin ma üllatunud , " et sa mõistad kreeka keelt , mu sõber . " </s> </p>
<p> <s> " Vaid mõned sõnad , isand , sest oma rännuaastatel olen kohtunud ka kreeklastega , " seletas Aladdin ja jätkas : " Paljust ma ei saanud aru , sest siinsed kombed on selleks liiga kummalised . </s> <s> Siiski niipaljut ma mõistsin , et patriarh Tarasiust nähakse üha sagedamini äraseletatud meeleolus , nagu oleks ta purjus ja mitmed jumalateenistused on seepärast toimumata jäänud . </s> <s> Sellest ajast saadik , kui Tarasiuse usaldusalune Aristophanes reisides kadus , on vanameest üldse vähem näha ja ainult Eirinhi näikse teadvat , kus ta on ja millega tegeleb . </s> <s> Patriarhi ei armastata siin eriti , sest pärit on ta lihtsast soost ja tõusis nii kõrgele ainult tänu basilissi soosingule . </s> <s> Veel kuulsin , et palees kummitavat Constantinose vaim , kelle tema ema kaheksa aastat tagasi lasi pimestada , pärast mida ta ühes kõrvalises kambris suri . </s> <s> Ja veel räägitakse , et Eirinhi ainus soov siin maailmas on see , kuidas saada tagasi oma valitsuse alla Lääne-Rum . " </s> </p>
<p> <s> " Sul on terased kõrvad ja taibukas meel , Aladdin , " ütlesin mina . </s> <s> " Selles veendun ma iga päevaga üha rohkem . " </s> </p>
<p> <s> " Ma kiidan vaid Allahi , kui saan oma isandat rõõmustada . " </s> </p>
<p> <s> " Kas oled kindel , et Tarasiuse kadunud kaaslase nimi oli ... " </s> </p>
<p> <s> " Aristophanes . </s> <s> Sama kindel , nagu selleski , et basiliss tahab sinuga õhtusöögil rääkida sellest , mida ta oma õukondlaste ees valju häälega teha ei julge . " </s> </p>
<p> <s> Õhtusöömaaeg toimus suures saalis , mille seintel põlesid magusa lõhnaga tõrvikud , heites võbelevat varju kirevaks maalitud seintele . </s> <s> Külalisi oli palju , ma sain aru , et terve õukond , ja lisaks minule olid külalisteks palutud veel frangi krahv , kaks Bulgaaria ülikut ja keegi Lesbose poeet , kes oma värsid basilissi voorusele ja suuremeelsusele pühendas . </s> </p>
<p> <s> Üks süda on sul , Irene , igale ühele meist ja see , milles leegitseb Hristos , on suurim neist su armu ma naudin , joovastun sellest , kuid tean et kedagi kallimaks Päästjast sa iial ei pea </s> </p>
<p> <s> Enne söömist pidid kõik kuldses kausis käsi loputama . </s> <s> Söök oli rikkalik ja kreeka hõrgutised ei jää maha Bagdadi kokkade imedele , ent vürtse siin ei tunta ja selle panin endale kui kaupmehele kõrvataha . </s> </p>
<p> <s> Eirinh , kes istus minu vasemal käel , oli end enne söömaaega lõhnastanud ja ma ei salga , et tema lähedus pani mu ihu kergelt värisema , iseäranis siis , kui basiliss mulle lähemale kummardus , et häältemöllus oma sõnu paremini kuuldavaks teha . </s> <s> Tema malbe tooni , mille tagant kõlas südamevaev ja nukrus , pärast unustasin , et minu kõrval istub naine , kes lasi pimedaks torgata oma lihase poja ja teeks seda ka teiste lastega , kui tal neid oleks , et ainult troonil püsida . </s> <s> Samas , teda edasi kuulates , pidin endale tunnistama , et võib-olla ma eksin , kuna ei tundnud tema poega ning võimuiha muudab sagedasti inimesed kiskjatesarnasteks röövloomadeks . </s> <s> Eirinh kõneles minuga hoopis teisel toonil , kui ennist audientsil , ja kindlasti oli selles oma osa võõraste kõrvade puudumisel . </s> <s> Ainult Aladdin ja basilissi seltsineiu — toosama , kes ennist oli patriarhi noominud — seisid meie selja taga , ning neid võisime me mõlemad usaldada . </s> <s> Kuulsin , kuidas nad — algul ebalevalt , aga pärast üha meelsamalt — mõned sõnad vahetasid ja neiu sealjuures lõbusalt naeru kihistas . </s> <s> Vahest polnudki mu ustava teenri süda nii murdunud . </s> <s> Ka patriarh Tarasius istus meist mõned toolid eemal ja ma ei pannud tähele , et ta oleks veini ülearu palju rüübanud , äraolev ja uneleva näoilmega oli ta ometi ja aeg-ajalt heitis basiliss patriarhi poole kurje pilke . </s> <s> Süüa ja pidutseda siin linnas osati , veini kallati rohkem , kui see toidu allaloputamiseks ja janukustutamiseks vajalik oli . </s> <s> Ka vägilane Giorgios rüüpas ahnelt veini ja saatis oma emanda poole jumaldavaid pilke . </s> <s> Üha enam veendusin , et kui usuline hardumus ja kirg naise vastu ühes kehas koos võivad olla , siis Giorgios see mees oli . </s> </p>
<p> <s> Eirinh rääkis mulle oma riigi suurusest ja võimsusest , ikka selle juurde tagasi jõudes , et Lääs libiseb barbarite võimu alla . </s> </p>
<p> <s> " Oh , miks küll , " hüüatas ta vaikselt mu kõrvu veinilonksust innustust saades , " peab olema nii , et naisterahvas Rooma silmis Caesar Augustuse vääriline ei ole ega riiki valitseda ei tohi ! </s> <s> Kui ebaõiglane on see maailm ! " </s> </p>
<p> <s> " Maailma ebaõiglust tahabki Allahi sõna uue ja parema korraga asendada , " sõnasin mina . </s> </p>
<p> <s> " Kas siis teie jumal on õiglane , kui keelab mehel oma perenaise auks veinipeeker tühjendada ? " küsis basiliss äkki ja puhkes malbelt naerma , justkui muremõtted trooni pärast hoobilt pühitud oleks . </s> </p>
<p> <s> " Jumal on üks ja ainus . </s> <s> Ei ole teist jumalat peale Allahi ja Mohammed on tema prohvet . </s> <s> Viimane ja õige , kes jumala sõna inimesele kõige lähemale on toonud . </s> <s> Mis puutub veini , siis Quran seda ei soovita , mõistab hukka , kuid jätab lõpliku otsuse inimese enda teha . </s> <s> Tänutäheks ja lugupidamisest sinu vastu </s> - <s> " ütlesin mina ja kummutasin peekri . </s> </p>
<p> <s> Eirinh vastas mu pilgule leegitsevate silmadega , milles kumas juba veini laastav mõju , ja küsis : " Kas vastuvõttudel Bagdadis veini ei jooda ? </s> <s> Kuidas te siis oma külaliste südant rõõmustate ? " </s> </p>
<p> <s> " Sõnadega . </s> <s> Meie tarkuseteadlased ja poeedid ülendavad külaliste meeli rohkem , kui seda suudaks teha igasugune muu joovastav aine . " </s> </p>
<p> <s> Seepeale basiliss tõusis ja plaksutas käsi . </s> <s> Teenrid kandsid ruumi mitu suurt savianumat — nende nägemise peale patriarh Tarasius võpatas oma unelemisest ja ohkas südantlõhestavalt — Eirinh tõusis , maad võttis vaikus ja valitsejanna sõnas : </s> </p>
<p> <s> " Me täname oma külalisi Bagdadist , me võtame vastu nende kingitused ja lubame karistada röövleid , kes neid meie vetes reeturlikult ründasid . </s> <s> Tänutäheks ja austuse märgiks saadame me Sindbadiga Bagdadisse kõige paremat veini meie keldritest . " </s> </p>
<p> <s> Kiiduhõisete saatel tervitasid õukondlasd oma emanda otsust . </s> <s> Tarasius ohkas veel kord igatsevalt ja vajus oma unelmatesse . </s> <s> Tagasi istudes ütles basiliss mulle vaikselt : " Andesta Sindbad mulle need sõnad , ma ei tahtnud sind ega kaliifi solvata . </s> <s> Siiski on mu soov , et sa selle joogi oma isandale viiksid ja kui see talle meelepärane on , siis toovad meie laevad läbi uue kanali seda juurde — olgu see minu austuse märk . </s> <s> Nimetasin jooki veiniks õukondlaste jaoks . </s> <s> Tegelikult pole see jook vein , see ei sisalda alkoholi . </s> <s> Kuid ometi on selle jumaliku joogi aroom hõrk ja maitse pehme nagu neitsi esimene suudlus . " </s> <s> Neid sõnu öeldes tõmbas ta keelega punastelt huultelt veinisõõmu , kattis viivuks mu käe enda omaga ja jätkas häält tasandades : " Nüüd , Sindbad , aga kuula ja jäta hästi meelde . </s> <s> Nagu taeva õnnistus tulevad mulle su külaskäik ja sõnumid Bagdadist . </s> <s> Rasked on ajad Konstantinoopolile ... </s> <s> Küllap su kaliif teab , mida tähendavad vandenõud ja salasobingud ; küllap ta teab , millise vastutuse paneb riigikoorem ühele inimesele . </s> <s> Kindlasti ei tea ta aga , mida tähendab valitseda naisena . </s> <s> Täna lükkasin ma tagasi frankide kuninga abielusoovi . </s> <s> Täna säilitasin ma oma trooni . </s> <s> Aga homme ? </s> <s> Karl Suur on vana mees ja sureb varsti . </s> <s> Tema riik — minu riigi läänepoolsed maad õigemini — jagatakse tema poegade vahel , kes ristimisest ja Rooma õnnistusest hoolimata on vaid barbarid . </s> <s> See riik ei püsi kaua ühtsena , ta laguneb , sest peale Karli pole kedagi , kes suudaks seda koos hoida . </s> <s> Karl on nagu Aleksandr , kes võib küll luua impeeriumi , ent selle tugevus ripub ära ühe mehe tugevusest . </s> <s> Saabub pimeduseajastu , milles vaid Bütsansi Impeerium on valguse ja jumalasõna kandja , kuid liiga vähese võimuga , et Läänt õigeusklikule teele tagasi pöörata . </s> <s> Meie saatuseks siin jääb Orient , pilk ida poole . </s> <s> Idas on Bagdad ja Harun Al-Rašid , sinu käskija . " </s> </p>
<p> <s> " Andku Allah talle palju elupäevi , " torkasin ma vahele . </s> </p>
<p> <s> " See oleks ka minu soov , " jätkas basiliss kiiresti , langetades jälle oma käe minu omale ja veenvamalt edasi rääkides . </s> <s> " Te vallutate Sitsiiliat . </s> <s> Te olete rünnanud Roomat , kuid edutult . </s> <s> Te olete pööranud oma pilgu Itaalia poole , kuid mitte kõiki oma jõude keskendades . " </s> </p>
<p> <s> " See pole mitte Harun Al-Rašidi — andku ... " </s> </p>
<p> <s> " Elagu ta tõesti kaua , jajah , ma tean , et sinu isand soovib muhameedluse üle külluses mõtiskleda ja ehitada teadusetempleid . </s> <s> Ta saatis su , et uurida , millised naabrid meist tulevikus võivad saada . </s> <s> Ütle talle siis , et ma pakun talle poolt Itaaliat ja maid Väike-Aasias kuni Ankyrani . " </s> </p>
<p> <s> " Tema Kõrgeausus vist suvatseb naljatada , " kogelesin mina . </s> </p>
<p> <s> " Tema Kõrgeausus pole iial naljatanud . </s> <s> Me liigutame oma tagmatad Väike-Aasiast välja . </s> <s> Teie tungite peale maavägedega Ankyra suunas ja samal ajal laevadega toodud kohortidega Sitsiilias . </s> <s> Rooma on hädaohus ja vana Karl peab oma tallalakkujat paavsti kaitsma . </s> <s> Bulgaarlaste ja nende liitlaste vallutusretk — selle eest kantakse hoolt — peab teda aga kinni . </s> <s> Hoopis meie tagmatad ja thematad jõuavad varem kohale ja peatavad teid Rooma väravate ees . </s> <s> Toimub lahing ja pärast seda kohtuvad basiliss Eirinh ja kaliif Harun Al-Rašid — kes kindlasti elab veel väga kaua — ja lepivad kokku uutes piirides . </s> <s> Bütsans on kaitsnud abitu Karli asemel Roomat . </s> <s> Ja erinevalt kaliifist , pole Karlil elupäevi enam kauaks . </s> <s> Veel pole teda kroonitud , mul on õnnestunud seda edasi lükata , ent kaua enam mitte . </s> <s> Kuid pärast lahingut Rooma all ? </s> <s> Keda siis krooniks paavst , keda siis tunnistaks Rooma päästjaks ja imperaatoriks ? </s> <s> Kaliif on saanud Väike-Aasia , Lõuna-Itaalia ja liitlase . </s> <s> Ütle seda oma kaliifile ! " </s> </p>
<p> <s> " See lahing Rooma all , " ei mõistnud mina . </s> <s> " Kuidas saad sa öelda , et õigeusklikud selle kaotavad ? " </s> </p>
<p> <s> " Keegi ei kaota , " lõi Eirinh käega . </s> <s> " Väepealikud lasevad mõnituhat meest maha nottida ja siis lähevad pooled lahku ; ehk saab mõni teie emiir ka paari tuhande hõbemündi võrra rikkamaks . </s> <s> Kalifaat võidab uusi valdusi , mina Rooma trooni . </s> <s> Saadetis joogiga on kauba kinnituseks — kui meie plaan edukalt õnnestub , varustame me Bagdadi selle nektariga niipalju , kui iganes soovite . </s> <s> Isegi meistri , kes seda valmistada oskab , võin ma Bagdadi saata . </s> <s> Aga sõda — sõda on vaid mängusõda . " </s> </p>
<p> <s> " Mängusõda ? " </s> </p>
<p> <s> " Täpselt . </s> <s> Me vaid mängime , et oleme vaenlased . " </s> </p>
<p> <s> Ma ütlesin basilissile , et kannan tema sõnad kaliifile ette ja Eirinh tänas mind pilguga , mille ees olin väga lähedal tema jalge ette langemisele ning ta silmad ja nendes põlev leek saatsid mind ka siis , kui söögisaalist väljusime . </s> <s> Öösel ei saanud ma und — pea käis ringi nii joodud veinist , kui Eirnihi joovastavatest lõhnadest . </s> <s> Korraga avanes mu uks ja keegi must kogu hiilis tuppa . </s> <s> Kobasin kinzhalli järele , ent mingit rünnakut ei järgnenud . </s> <s> Kogu — kelles nüüd tundsin ära ühe basilissi teenritest — kummardas viisakalt ja asetas lauale kandiku peekriga . </s> </p>
<p> <s> " Mu emand soovib teile kauneid unenägusid ja saatis janukustutamiseks keelekastet . " </s> <s> Siis ta lahkus . </s> <s> Peeker oli kullast , smaragdidega ääristatud , sellest hingus meeliülendavaid aroome ja selle põhjas helkles väikene võti . </s> <s> Ma ei puudutanud kumbagi . </s> <s> Enne veel , kui esimesed koidukiired läbi maalitud akna tungisid , koputas Aladdin uksele ja hiilis vaikselt tuppa . </s> </p>
<p> <s> " Kummalised lood , isand , " ütles ta sosinal . </s> <s> " Kui sa mul pärast õhtusööki minna lubasid , otsisin ma toda näitsikut , kes on muide pärit Hasaariast , ja oma rännuaastatel ... " </s> </p>
<p> <s> " Oled sa kahtlemata sattunud sinnagi ja mille keelt sa muidugi mõistad . </s> <s> Räägi edasi ! " </s> </p>
<p> <s> " Ucguduk , nii on tolle kaunitari nimi , ja see tähendab — olgu Allah mulle armuline — kaevu , oli õhtusöögi ajal minu vastu lahke ja tähelepanelik ja ma lootsin , et ta on seda ka edaspidi , nii et võtsin vaevaks tema ruumide juures konutada . </s> <s> Ta väljuski , märkasin , et basiliss andis talle mingi kompsu , lausus mingid karmid sõnad ja siis libises neu öistesse koridoridesse , vargsi ringi piiludes — ega teda keegi jälita ... " </s> </p>
<p> <s> " Mida sa siiski tegid , kuna armukadedus su südant näris . " </s> </p>
<p> <s> " Nii see oli , isand . </s> <s> Tahtsin teada , kes oli see mees , kes Ucgudukile nii tähtis tundus , et mina ta peast välja lendasin , ehkki mõned ta sõnad ja vihjed üsna paljulubavad olid . </s> <s> Ma jälitasin neidu , ta läks paleest välja , ühe väikse ja pealtnäha varjatud värava juurde , kus ootas teda juba sadulas mees . </s> <s> Ma tundsin mehes ära frankide krahvi , tolle tusase näoga võõramaalase õhtusöögilaua tagant . </s> <s> " Siin , " ütles neiu , " on mu emanda kingitus su isandale , kõige püham asi , mida ühe sureliku käed kunagi hoidnud . </s> <s> Vii see Karlile kinnitusena mu emanda palavast armastusest ja ütle , et ta ootaks järgmist läkitust sama kannatamatult nagu minu emand teda oma sängi . " </s> </p>
<p> <s> " Mis ese see oli , Aladdin ? " </s> </p>
<p> <s> " Niipalju kui ma pimedas nägin , oli see üks lihtne linane naisterahva halatt . " </s> </p>
<p> <s> " Mis sai edasi ? " </s> </p>
<p> <s> " Edasi ma siiski kohtasin Ucgudukki , ta oli ehmatunud , kuid rahunes siis ja ... " </s> </p>
<p> <s> " Mis ühesõnaga seletab viivitust , et sa alles nüüd minu juurde tuled . </s> <s> Olgu , Aladdin , sa oled tubli teener ja taaskord näidanud oma ustavust . " </s> </p>
<p> <s> Ma vajusin mõtteisse ja sobitasin omavahel kilde , meenutasin hullu Alhazredi ennustust — " Karda kreeklasi , kes teevad kingitusi " . </s> <s> Saatsin oma teenri minema . </s> <s> Pidi olema veel üks mees , kes täna öösel und ei saa , ma mõtlesin Giorgiose peale ja tema pilkudele , mida ta üle laua Eirinhi poole saatis . </s> <s> Ei , kindlasti Giorgios ei maga , vaatab taevatähti ja unistab . </s> <s> Ma kutsusin valvesõduri ja ütlesin , et mul on strateegos Giorgiosele edasilükkamatuid sõnumeid . </s> <s> Kohtusin noormehega aedades , kahtlemata polnud ta silmatäitki maganud . </s> </p>
<p> <s> " Ma nägin kummalist und , Giorgios , " ütlesin ma . </s> <s> " Nägin , et emand basiliss saatis mulle kingituseks sedasama jooki , mida ta ka minu isandale Bagdadis kinkis , seda kõige hõrgumat , mis pole vein , kuid ometi näikse olevat patriarhi pea segi pööranud , ja peekri põhjas oli võti . </s> <s> Veel nägin , et frankide kuningas Karlile saatis emand basiliss kingituseks ühe hariliku linasest riidest halatti ja palus edasi öelda oma armusõnad . </s> <s> Siis nägin unes kaliif Harun al-Rašidi , kes nõudis mu käest selgitust mu unenägude kohta . </s> <s> Mida mõistsin talle öelda ? </s> <s> Kumba naist soovitaksin ma usaldada ? </s> <s> Kas seda , kes kingib joovastavat jooki , või seda , kes kingib kleite ? </s> <s> Ja veel nägin ma unes , kuidas minu abiga vapper rüütel Giorgios hävitab lendavad laevad ja kõrvaldab nõnda Konstantinoopoli kohalt surmaohu . " </s> </p>
<p> <s> " Kas sa nägid unes veel midagi , Sindbad ? " küsis Giorgios külmalt . </s> </p>
<p> <s> " Veel paljut oleksin ma tahtnud näha — seda , näiteks , mis juhtub minuga siis , kui ma jooksin kingitud peekrist , ja seda , mida arvab frankide kuningas , kui talle saadetakse kingiks kõige harilikum kleit , mis siiski kõige püham asi olevat ... " </s> </p>
<p> <s> " Vaiki ! " tõstis Giorgios ähvardavalt käe , " vaiki ja ära sunni mind tõstma mõõka saadiku vastu ja rikkuma külalislahkuse kohustust . " </s> </p>
<p> <s> " Minu mõtteis pole külalislahkuse kurjasti kasutamist . " </s> </p>
<p> <s> " Siiski oled sa mind pannud teadma asju , mida ma teadma ei peaks , ja külvanud mürki mu truusse südamesse . </s> <s> On ainult üks kleit , mida basiliss armastuse märgiks kingiks , kõige püham reliikvia Konstantinoopolis ja see on neitsi Maria kleit , milles ta Hristose ilmale tõi . </s> <s> Aga seda , Sindbad , ei saanud sa kuidagi teada . </s> <s> Ma olen ka kindel , et peeker pole mitte sinu unenägudes , vaid sinu magamistoa laual . " </s> </p>
<p> <s> " Siis peaksid sa ka kindel olema , et võidad lendavad laevad ja saad kangelaseks . " </s> </p>
<p> <s> " See pole kerge valik . </s> <s> Kuulsuse ja truuduse vahel valida ... " </s> </p>
<p> <s> " Ülehomseks on määratud minu lahkumine . </s> <s> Sa pead otsustama kiiresti . </s> <s> Unusta see jutuajamine , teeni edasi oma emandat , unusta , et lubab armastust nii kaliifi saadikule kui frankide kuningale , kingib viimasele oma riigi kõige pühamaid esemeid ja kavatseb temaga salalikult abielluda . </s> <s> Unusta kangelaslikkus , unusta kõik ja ole edasi truu ebajumalatele ... " </s> </p>
<p> <s> " Vaiki ! " </s> </p>
<p> <s> " Unusta ausus , sest teenides salalikku meelt , pole võimalik jääda ausaks . " </s> </p>
<p> <s> " Sindbad , ma ... ! " </s> </p>
<p> <s> " Unusta see jutuajamine . </s> <s> Sulge silmad ja uinu lootusega , et kord kutsub basiliss sind enda juurde , valab kuldpeekrisse hõrku jooki ja ... " </s> </p>
<p> <s> Noormehe käsi võpatas mõõgapidemel , kuid ma jäin vankumatult seisma . </s> <s> Ta üritas end taltsutada ja ohkas siis . </s> </p>
<p> <s> " Mis jook see on , Giorgios ? " küsisin mina . </s> </p>
<p> <s> " Ma ei tea , " sõnas ta . </s> <s> " Olen kuulnud sellest räägitavat , kuid alati sosinal ja salaja . </s> <s> Üks strateegos , kes oli seda proovinud , jäänud kadunuks ja räägitakse salamõrvast ... </s> <s> Ma tõesti ei tea . " </s> </p>
<p> <s> Pimedusest , otsekui ilmutis ööst , tekkis me kõrvale Aladdin . </s> </p>
<p> <s> " Ma otsisin sind , isand , " ütles ta , " ja kuulsin juhtumisi pealt teie jutuajamist . " </s> </p>
<p> <s> " Ah midagi ei tee sa , Aladdin , juhtumisi , kuid kuna minule sellest ainult kasu on sündinud , siis ... </s> <s> Miks sa mind otsisid ? " </s> </p>
<p> <s> " See jook , isand . </s> <s> Veel üht-teist olen ma kuulnud selle kohta sosistavat ja kindlasti teab ka kõrgeauline Giorgios rohkem , kui söandab võõramaalase öelda . </s> <s> Siis ütlen mina . </s> <s> Räägitakse , et basiliss ei teinud lihtrahva seast pärit Tarasiust patriarhiks sugugi niisama , vaid juba ammustest aegadest on nad koos otsinud muistseid saladusi . </s> <s> Üks Tarasiuse usaldusalune Aristophanes oli see , kes esimesena leidis selle joogi retsepti ... " </s> </p>
<p> <s> " Paganate joogi ! " hüüatas Giorgios äkki . </s> <s> " Jah , ma olen seda kuulnud . </s> <s> Seda räägitakse vaid õelusest minu emanda vastu , sest tal on nii palju kadedaid vaenlasi ! </s> <s> Muistsed paganad , kes sel maal elasid , kummardasid oma ebajumalaid , kelle auks on nad püstitanud tohutult templeid . </s> <s> Ühe sellise varemetest leidnudki Aristophanes seinale kirjutatud retsepti , kuidas valmistada ebajumalate meelisjooki , mida nad nektariks kutsusid . </s> <s> See jook pakub ülendavaid meelelisi naudinguid , kuid on nagu mürk , mis su sisse ronib , tahtejõu halvab ja paneb nägema ilmutisi ja lummutusi möödunud aegadest , murrab su lõpuks maha , nii et sa midagi muud enam elult ei taha , kui ainult veel ühte sõõmukest , mille nimel oleksid sa — kui ainult suudaksid — sooritama kõike , reetma kõike . </s> <s> Kuid sa ei suuda , sest oled abitu , tahtejõuetu , lalisev joobnu . </s> <s> See kõik on vale ja väljamõeldis , ainult selleks , et minu emandat hukutada ! " </s> </p>
<p> <s> " Siis kutsun ma sind oma tuppa , Giorgios , et enne hommikut juua üks kosutav sõõm ... " alustasin mina , kuid ei jõudnud lõpetada , sest sadama poolt sähvatasid äkki üle taeva tuledekeerised , kostis karjeid ja võitlushüüdeid . </s> <s> Koiduhämaruses nägin üht musta varju üle taeva libisemas ja siis veel ühte , mis otse paleest üle lendas ja suunas kohutava tulesähvaku väljajooksnud valvemeeskonna peale ja siis sadama poole edasi liikus . </s> <s> Nüüd tõmbas Giorgios mõõga ja tahtis röögatades oma meeste poole söösta , kuid ma hoidsin teda kinni . </s> </p>
<p> <s> " Teene teene vastu , " ütlesin kiiresti . </s> <s> " Sina avasid mulle nektari saladuse . </s> <s> Mina maksan sinu abiga kätte lendavatele laevadele , sina saad kangelaseks . </s> <s> Kas sul on sadamas laev , mis varustatud kreeka tulega ? " </s> </p>
<p> <s> " Jah , kuid ... " </s> </p>
<p> <s> " Siis jookse sadamasse , vali välja kõige paremad ja vapramad mehed . </s> <s> Hoidke oma elusid , ärge võidelge laevade vastu praegu . </s> <s> Urussiidid on muutunud ahneks ja jultunuks , et ründavad Konstantinoopolit ennast , kuid nende isu taltub , kui on laevad röövsaaki täis laadinud . </s> <s> Siis lendavad nad minema ja meie jälitame neid . " </s> </p>
<p> <s> " Aga kuidas ? " </s> </p>
<p> <s> " Jäta see minu hooleks ! " </s> </p>
<p> <s> Mõne tunni pärast olime me sadamas , kui ärevuses linn ärkas , ega suutnud veel taibata , millise rünnaku ohvriks nad olid langenud . </s> <s> Me vaatasime varjualusest , kuidas kolm lendavat laeva libisesid üle taeva ida poole . </s> <s> Kreeklaste sõjagaleer seisis sadamas ja üle selle parda küünitlesid vasest torud . </s> <s> Kreeka tuli , mõtlesin ma , on hea relv , kuid võib tulistada mõlemas suunas . </s> <s> Giorgios oli pardal ja ootas mu käske . </s> <s> Aladdin , kes oli meie toimetamisi pingsalt jälginud ja muianud , seisis mu kõrval . </s> </p>
<p> <s> " Noh , hiinlane , " ütlesin ma . </s> <s> " Nüüd on sinu kord . " </s> </p>
<p> <s> Aladdin noogutas , viskas riided seljast , haaras vaiba kaenlasse ja sukeldus vette . </s> <s> Mina jooksin pardale , käskisin hiivata ankruköie ning kui laeva põhja alt kostis kopsimist , nõudsin kreeklastel ettevaatlikult põhja auk saagida . </s> <s> Hämmastunud Giorgios , pärast lühikest vaidlust , kuuletus . </s> <s> Mõne hetke pärast kerkis laev õhku . </s> </p>
<p> <s> Kreeklasi haaras meeletu hirm , mida minu rahulik ilme suutis peagi rahustada . </s> <s> Aladdin puges vaibaääre alt välja , naeris ja puudutas vilunult hieroglüüfe . </s> <s> Me tõusime kõrgemale , üha kõrgemale ja siis võttis laev suuna itta , kus ees terendas väike must täpp — urussiitide lendav laev . </s> </p>
<p> <s> " Nüüd , Giorgios , " ütlesin mina , " juhid sina . </s> <s> Andku Allah meie laevale kiirust , et urussiidid kinni püüda . </s> <s> Nende hävitamine jääb juba sinu hooleks . " </s> </p>
<p> <s> Itta ja siis põhjakaarde suundusid urussiitide laevad . </s> <s> Ühe neist , väiksema ja väetima saime me kätte sama päeva õhtuks . </s> <s> Nad kostitasid meid tulejoaga , kuid kreeklaste galeeri torud olid võimsamad ja tema tuli lendas kaugemale . </s> <s> Ma imetlesin kreeklaste keerulisi mehhanisme , mille oli välja mõelnud , nagu ma nüüd Giorgioselt kuulsin — Egipti võlur Callinicus - , millise osavusega olid laeva sisse ehitatud pumbad , mille kohal kees katel . </s> <s> Pumbad imesid kuuma vedelikku torudesse ja paiskasid siis surve all vaenlase poole . </s> <s> Lendav tuli , püdel ja sültjas mass sööstis läbi õhu , lajatades vastu urussiitide laevakere , süüdates selle põlema . </s> <s> Nüüd üritasid urussiidid laskuda veepinnale , et voogudes tulekahju kustutada . </s> <s> Kuigi laeval oli mast , ei uskunud ma , et ta veel kreeklaste galeerile kiiruses ja manööverdusvõimes vastu saaks . </s> <s> Giorgios osava strateegosena oli juba Aladdiniga arendanud märkimisväärse koostöö . </s> <s> Minu jaoks oli lendava laeva hävitamine vaid kättemaks , kreeklase jaoks aga kodu kaitsmine , püha kodus , mida ta tegi erilise innukusega , otsekui minu keerukate küsimuste ja valikute eest põgenedes . </s> <s> Galeeri tuletorusid ei saanud me suunata otse alla , sestap kaugenemise urussiitidest ja andsime uue kogupaugu . </s> </p>
<p> <s> Iial ei unusta ma kesest taevast keerlevat tulekera , millelt kostis põlevate inimeste hädakisa . </s> <s> Me ei hoolinud röövitud kaupadest , me karistasime ja maksime kätte . </s> <s> See , mis lõpuks veepinnale laskus , oli vaid põlev vrakk , ei enamat . </s> <s> Juba varem hüppasid sealt välja leekivad inimkujud . </s> <s> Giorgios seisis , juuksed meretuules lehvimas , Bütsansi lipp vasakus käes , näitamas odaga suunda , kuhu tulejõud suunata . </s> <s> Laevapõhjas kirjutas kroonik igat tema liigutust — ma sain aru , et igal lahinglaeval on kreeklastel kroonik kaasas — värisevi käsi pärgamendirullile . </s> </p>
<p> <s> Hävitanud nii ühe laeva , sööstsime me taga ajama teisi , millest selleks ajaks oli vaid pisiked täpid silmapiiril . </s> </p>
<p> <s> " Ta pöördus itta , " märkis Giorgios , " vastutuult . </s> <s> Imelik . " </s> </p>
<p> <s> Aladdin seletas strateegosele lendamise põhimõtteid ja et põgenemisel ongi kõige kavalam vastutuult sõuda , tuul pakub oma käe laeva alla ja kannab teda ; tagant puhudes aga surub seda allapoole . </s> </p>
<p> <s> Giorgios vangutas pead . </s> <s> " Lendavad laevad ja vaibad ! </s> <s> Konstantinoopol ei püsi kaua , kui meid edasipidi õhust rünnatakse . </s> <s> Ketist üle Kuldsarve pole kasu ja ... " </s> </p>
<p> <s> " Urussiitide laevad me hävitame . </s> <s> Ja Bagdadit ei pea te kartma . " </s> </p>
<p> <s> Ta ei pärinud rohkem . </s> </p>
<p> <s> Öösel süütasime laevas tõrvikud ja lendasime edasi , lootuses , et päevavalguses taas põgenikud leiame . </s> </p>
<p> <s> " Miks nad ei lenda kodumaale , vaid itta , sinna metsikute mägede suunas ? " mõtiskles Giorgios öösel , kui olime end tekkidega külma eest katnud ja sõdurid meile sööki keetsid . </s> </p>
<p> <s> " Lagedas taevas pole neil meie eest kuhugi peituda , " sõnas Aladdin . </s> <s> " Ilmselt olid need laevad merel Egipti ja Kreeka vahel , röövisid kaubitsejaid ja laskusid siis merele , heiskasid purjed ja müüsid osad kaubad sadamates maha . </s> <s> Urussiitide laev , millest me Athose sadamas möödusime , oli väga sarnane lendavale laevale . </s> <s> Siis otsustasid nad koju pöörduda , kuid möödudes Konstantinoopolist ei suutnud kiusatusele vastu panna ja ... " </s> </p>
<p> <s> " Võib-olla ka kättemaksuihale , " arvas Giorgios . </s> <s> " Meie suhted Kiieviga on võrdlemisi mitmetahulised . " </s> </p>
<p> <s> " Igatahes nüüd nad põgenevad ja otsustasid varjuda Lumistesse Mägedesse . " </s> </p>
<p> <s> " Kolhiida rannikule , " märkis Giorgios . </s> <s> " Kus nad oma huku leiavadki . " </s> </p>
<p> <s> Kolm päeva kestis meie rännak mere kohal , pidevalt märkasime me urussiitide laevu , mis ilmselt olid röövitud kaubad üle parda heitnud , et kiiremini liikuda . </s> <s> Me jälitasime neid , katsusime ära arvata nende käike , vastavalt tuule suunale , et lõppsihiks on varjupaik mägedes . </s> <s> Vahemaa vähenes pidevalt , sest Aladdin võlus hieroglüüfidest välja üha uusi saladusi ja jõudu . </s> <s> Urussiidid olid peaaegu ammendanud kreeka tule , nägime , kuidas nad ühe toru üle parda heitsid , otsekui näidates , et enam ei saa nad väga ohtlikud olla . </s> </p>
<p> <s> " Meie üritus on püha , me teeme seda Eirinhi Impeeriumi päästmiseks , edasi ! " oli Giorgios , oma emanda vapper rüütel endas kindel . </s> <s> Meie jaht lõppes viiendal päeval , kui mõlemad urusssiitide laevad tuleulatusse jõudsid . </s> <s> Nad kisasid ja karjusid midagi , ilmselt sõimasid kohutavate vandesõnadega ja pritsisid meie suunas viimast väetit tuld , mis ei teinud meile liiga . </s> <s> Olime jõudnud maa kohale , eemal terendasid Lumised Mäed , kuskil nende taga peaks olema Armeenia , minu armsa Banhassiri kodumaa ja sealt edasi Hasaaria . </s> <s> Laev , millel polnud enam kreeka tuld , laskus ja me saatsime talle leegi järele . </s> <s> Tuld võttes hakkas laev laperdama , kuni purunes lõpuks vastu teravaid kaljuid . </s> <s> Kolmas laev jätkas põgenemist , sülitades viimaseid tulevarusid , nagu jõuetu ja haavatud draakon , kuni Giorgios , oma püha lippu kõrgele tõstes ja odaga vehkides andis käsu kogupauguks kõigist torudest . </s> <s> Enne kui lendav laev kaljudele pudenes , oli ta juba söeks põlenud ja inimesed sellest välja hüpanud , eelistades tulesurmale kukkumist vastu kaljusid . </s> </p>
<p> <s> Ka meie laskusime kividele ja seal , kõrges mäetipus , kui Giorgios asetas kanna urussiidi veristele jäänustele ja taamal suitsesid lendava laeva rusud , pani kroonik kirja viimased read jutustusest strateegose kangelasteost — ilmselt vaikides maha püha ususalgajate Aladdini ja Sindbadi tagasihoidlikud teened — ja luges nad ette : " Nüüdsest peale saagu kõik õigeusklikud seda maad nimetama sinu nime järgi Giorgiaks ! " </s> <s> Kreeklased palvetasid ristilipu ees ja tänasid oma jumalat . </s> <s> Me asusime tagasiteele . </s> </p>
<p> <s> Sedapuhku purjetasime üle mere , kasutasime ära ida mägedest puhuvaid tuuli , peatusime paaris kreeka sadamas , kus kroonik kõikjal Giorgiose kangelastegu kuulutas . </s> <s> Kui Konstantinoopoli tornid taas paistma hakkasid , tulime me Giorgiosega tagasi meie jutuajamise juurde , mille lendavate laevade rünnak oli katkestanud . </s> </p>
<p> <s> " Palju saab olema sul oma käskijale jutustada , Sindbad , " ütles Giorgios . </s> </p>
<p> <s> " Peamiselt seda , et kreeklaste maal elavad kangelased , kes teenivad ausalt ja vapralt oma kodumaad , isegi kui teavad , et valitsejad pole kuigi ausa südamega . </s> <s> Kuid armastus teeb pimedaks . </s> <s> Mine ja ole ustav oma emandale , looda , et ta ei sunni sind kunagi toimima sinu südamekäskude vastaselt . </s> <s> Mina loodan , et iial ei pea meie sõjaväed vaenuväljal kokku saama . </s> <s> Saagu As-Suwaysi kanalist rahukanal . " </s> </p>
<p> <s> Me lahkusime Konstantinoopolist Farim Mussa laeval vaikselt ja tähelepandamatult , Eirinhi ma ei näinud ja kreeklased ei olnud kasinad oma uue kangelase ülistamisel . </s> <s> Meie tagasitee kulges vaevadeta , kusagil ei peatunud me pikemaks kui hädapärast vajalik , kuni jõudsime Basra sadamasse , kust ma kohe Bagdadi kiirustasin , et kanda kaliifile ette sõnumeid sellest , mis oli juhtunud tema saatkonnaga teel kreeklaste maale . </s> </p>
<p> <s> Enne veel jätsin hüvasti oma teenri Aladdiniga , sest olin tema silmist lugenud soovi lahkuda . </s> </p>
<p> <s> " Palju oli sinu jutust tõsi ja palju väljamõeldis ? " küsisin oma teenrilt . </s> <s> " Ja ära räägi mulle enam röövlitest , kes sulle minu ukse juures kallale tungisid ... </s> <s> Viis meest mõõkadega pole sinu võitlusoskustele mingi mure . " </s> </p>
<p> <s> " Mis puutub džinni ja kaotatud armastusse , siis oli see kõik tõsi . </s> <s> Lendavat vaipa ei toonud mulle siiski džinn , vaid selle andis mulle minu isa , enne kui ta suri . </s> <s> Olen tõesti palju rännanud , kuid mitte vaesusest ja seiklushimust , vaid oma isanda soovil ja tahtmisel . " </s> </p>
<p> <s> " Ja kes on sinu päris-isand ? " </s> </p>
<p> <s> Aladdin pilgutas kavalalt oma kitsaid silmi . </s> <s> " T'angi dünastia ülik Wang-Tsou , kes muuhulgas peab imperaatorile ette kandma ka kaugetes maades juhtuvatest sündmustest . </s> <s> Enne , kui mind läkitati Pärsiasse ja Kalifaati , sain ühes kloostris Tiibetis kümme aastat õpetust . </s> <s> See on karm elu , mida ma elan , Sindbad , aga see võimaldab kohata selliseid inimesi nagu sina — keda ma sügavalt austan ning paraku ka Eirinhi-suguseid . " </s> </p>
<p> <s> " Ja miks otsisid sa just minu teenistust ? " </s> </p>
<p> <s> " Et kreeklased ei teadnud As-Suwaysi kanali lahtikaevamisest , ei tähenda veel , et Wang-Tsou sellest kuulnud polnud , " ütles Aladdin lõbusalt ja seejärel läksime me lahku . </s> <s> Minu autasust ta keeldus . </s> </p>
<p> <s> Palju pole mul enam jutustada . </s> </p>
<p> <s> Läksin Ümarpaleesse kaliifi juurde . </s> <s> Me andsime viimast au kangelasele El Hazlilile , kes langes mõõk käes ja Allahi nimi huulil . </s> </p>
<p> <s> Ma kõnelesin Harun Al-Rašidile , et kreeklaste valitsejanna basiliss Eirinh , salakaval ja mürgine naisterahvas , kes võimuihast tapnud oma poja ja unustanud valitsemise nimel kõik inimliku , tahtis meid meelitada lõksu . </s> <s> Et pole midagi , mida ta vihkab rohkem , kui Bagdadi kalifaati , ega armasta midagi rohkem , kui oma võimu . </s> <s> Tahtes lüüa kaks vaenlast ühe hoobiga — meelitada meie sõjaväed reeturlikult Rooma alla , et seal meid kõiki oma jõude koondades lüüa , ning näidata paavstile , et ainult tema , naine , saab olla usu kaitsja ning ainult teda saab kroonida Rumi riigi ainsaks imperaatoriks . </s> <s> Samal ajal pakkus ta oma võltsarmastust frankide kuningale , et abielludes saada täieliseks valitsejaks ka Lääne pool . </s> <s> Ma ei kahelnud hetkekski , et vana Karl poleks pärast abiellumist enam kaua elanud . </s> <s> Meile , kalifaati , tahtis Eirinh saata oma muistsete paganajumaluste nektarit , et sellega meie vaim mürgitada ja laastada . </s> <s> Eirinh kartis saabuvat pimeduseajastut ja uskus , et ainult kreeklaste riigi valgustav võim võib seda ära hoida , kuid see on juba ammu-ammu käes ja selle vaim lehvib endiselt maade kohal , kuhu Allahi sõna pole veel jõudnud . </s> <s> Ma rääkisin , et veel pole saabunud ajad , mil meie peaksime väärusu kummardajatega tegemist tegema . </s> <s> Ma rääkisin Harun Al-Rašidile — igavene rahu olgu tema nimega - , et targa valitsejana on ta teinud ainuõige otsuse , pöörata enda sisse ja usinamalt mõtiskleda Quranist , kutsuda Bagdadi tarkuseteadlasi , poeete ja ehitusmeistreid üle kogu maailma — ka kreeklaste seast - , et Bagdadist saaks majakas , mille vaimuvalgus heidab säravat helki üle maailma ja et otsijad hinged ise meie poole pöörduksid . </s> <s> Et kaliifi lõputu tarkus on ette näidanud õigeusklike valitsejale ainsa tee : otsida tõde Allahi sõnast , otsida ilu maailmast ja inimesest , ega mitte veel mõelda selle jagamisest maadega , mis selleks valmis pole . </s> </p>
<p> <s> Harun Al-Rašid kuulas mind ära ja ütles : " Tõde ise kõneleb sinu suu läbi ja veel ühe asja olen ma teada saanud . </s> <s> Et selles maailmas saab naine tõusta valitsejaks ainult siis , kui on meeletult ilus , kuid ka sellest pole palju abi , sest võimul püsimiseks peab ta muutuma koletiseks ja tõstma käe ka omaenda lihast ja verest lapse vastu . </s> <s> Kui aeg pole veel küps meie ja õhtupoolse maailma vaheliseks läbikäimiseks , siis pole aeg ka veel küps naisterahva võimuks . </s> <s> Kas saame me süüdistada inimest asjades , mille põhjused ainult kõigekõrgemale teada on ? " </s> </p>
<p> <s> Ja siis , sõbrad , naasesin ma oma naiste juurde , kahetsedes , et kingitusi on mul neile kaugetest maadest sedapuhku väga vähe , ning siis sain ma ka teada teener Ahmedi käest , et minu noorim ja südamele kõige kallim naine Banhassir oli mulle salaja truudust murdnud . </s> <s> Kuid vale tuleb alati välja ja nüüd tean ma paremini kuulata esimeste naiste Fatima ja Zulfija keelitusi , kui nad hoiavad mind tagasi kaugetele maadele rändamast , sest nende südames leegitseb tõeline armastus oma mehe vastu . </s> <s> Ja nende keelitusi olen ma ka kuulda võtnud , elades külluses ja rahus siin Bagdadis , et teie meeli jutustustega lõbustada ja seda teen ma senikaua , kuni saabub kõigi rõõmude lõpetaja , perekondade lahutaja , paleede lammutaja , surnuaedade ehitaja ja haudade seadja . </s> <s> Ja olgu me tänud Elavaga , kes ei sure mitte ja kelle kätes on kõigi nähtavate ja nähtamatute maailmade valitsemine . </s> </p></div1>
    </body>
  </text>
</TEI>
</teiCorpus>
</teiCorpus>
