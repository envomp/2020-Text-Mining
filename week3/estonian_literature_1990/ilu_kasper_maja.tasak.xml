<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Kolmas osa Bareljeefiga maja </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos">
        <head> Kolmas osa Bareljeefiga maja </head>
        <div2 type="alaosa"><head> Esimene peatükk </head><head> Naabrid </head>
<p> <s> Luik seisis papa Haraldi korteri kõige valgemas kohas , akna all , seebitas lõuga Liia Long Dringi isa , teenelise emigrandi P'Organdi kingitud vahupintsliga , ja mõtles perekonna kui organisatsiooni peale , mille ülesandeks on vormida vabaduslembelisest noormehest ühiskonna kaanoneid täitev idioot . </s> <s> Sest kasvatusmenetlust juhib ema , iga naine peab aga alati õigeks just niisugust eluviisi , mis vastab hetkel kehtivatele normidele . </s> <s> Miks läks Josef K. kohtusse , ehkki keegi teda sinna ei konvoeerinud ? </s> <s> Luik võis seda muidugi küsida vana semu ja boheemlase , Kafka-uurija Kullese käest , kui vastus poleks ise lausa õhus rippunud - mõnevõrra allpool papa Haraldi antikvaarset armatuuri , just mamma Linda pea kõrgusel ; kindlasti sellepärast , et ka Josefi ema kasvatas lapsukest seaduskuulelikkuse vaimus . </s> <s> Vaid üksikud haruldased naisisendid , nagu Merlin Teeäär julgesid sootsiumile kinda heita , ja sedagi rohkem edevusest , et keegi mahakukkunud aksessuaari järele kummarduks . </s> </p>
<p> <s> Meestega oli kõik teisiti , nemad pidasid lakkamatut võitlust avalikuks arvamuseks kutsutava julma , anonüümse ja hüpnotiseeriva jõuga . </s> <s> Kas Juhan Marabul oli lihtne abikaasa truudusemurdmise pärast minema kihutada ja temaga vanemlike õiguste pärast protsessi alustada ? </s> <s> Luik teadis hästi , kuidas suguvõsa keelitas Juhanit naisele andestama , et lapsed emast ilma ei jääks , aga šeff-semu käitus perekonnapeana sama printsipiaalselt nagu Elamisloaameti direktorina . </s> <s> Ja tulemus ? </s> <s> Mitte kusagil mujal polnud Luik kohanud nii puhast kodu ja hästi kasvatatud , arukaid ning iseseisvaid lapsi : Juhan oli ikkagi endine minister ja oskas tööd korraldada . </s> <s> Kas või eilegi – kui väärikalt käitus šeff-semu vanem , kümne aastane tütar , kes talle ukse avas . </s> <s> " Isa sõitis Riiga konverentsile . " </s> <s> - " Mis konverentsile ? " tundis Luik huvi . - " Sealne Tšetšeenia toetusrühm kutsus kokku rahvusvahelise nõupidamise . </s> <s> Kas ma saan millegagi aidata ? </s> <s> Võib-olla on vaja midagi edasi öelda ? " . </s> <s> Luik tänas ja lahkus . </s> <s> Tegelikult oleks vabalt võinud võla ja isegi viskipudeli Juhani tütre kätte usaldada , kuid Luik , pettunud , et planeeritud kohtumine luhtus , lihtsalt ei tulnud kohe selle peale . </s> </p>
<p> <s> Luige mõtisklused katkestas uksekell . </s> <s> Ta tardus , pintsel käes , püüdes hinnata , missugune kuri saatus teda trepikojas ootab ? </s> <s> Nõukogude ajal oli valik avar , semudest-boheemlastest kuni KGB-ni välja ; kuid esimesed olid tänaseks astunud anonüümsete alkohoolikute klubisse ega kolanud enam mööda linna , otsides kedagi , kelle seltsis ära juua viimaste rublade eest ostetud veinipudel , vaid teenisid kurnava vaimse tööga igapäevast leiba , KGB aga oli lahkunud põranda alla , seal lahustunud , ja ilmutas ennast vaid halvalõhnalise auru kujul , mis kanalisatsioonikaevudest välja tungides linna mürgitas . </s> <s> Niisiis võis helistaja olla ainult keegi naabritest , kas kulla Pott või proua Kõu . </s> <s> Esimese variandi puhul ei tohtinud unustada ettevaatust , seepärast asetas Luik pintsli papa Haraldi hõbedasest vahunõusse – just selle unikaalse eseme pärast ei raatsinud ta üle minna parfümeeriavabrikute valmistoodangule - ja hiilis esikusse . </s> </p>
<p> <s> Ukse taga oli vaikne , kostis ainult kellegi sügavat , nohisevat hingamist , mis päris kindlasti ei saanud kuuluda proua Kõule ; kõik viitas sellele , et trepikojas seisab , tuigub või magab ( püstijalu ) Pott . </s> <s> Mainitud alternatiivis peituski küsimuste küsimus - kui naabrimees viibis esimeses staadiumis , võis julgelt avada ukse : väike šnaps , nagu omandatud kvantumit nimetati , turgutas Poti oivalisse meeleollu , tema kitsal kõhnal näol säras siis kõige elurõõmsam naeratus , mustad silmad hiilgasid nagu karbonaadod , ta rääkis selgesti ja isegi enam-vähem soravalt ning oli abivalmilt nõus õue viima Luige prügiämbri , saati teades , et vaevatasuks loovutatakse talle kööginurka kuhjunud tühjad pudelid . </s> <s> Teine staadium seevastu kätkes endas ohtu : Pott muutus siis pealetükkivaks ja isegi agressiivseks . </s> <s> Kui miski andis talle põhjust oletada , et Luik on küll kodus , aga lihtsalt ei taha temaga kohtuda , võis ta lõpmatuseni seista trepikojas ja tiristada kella , kuni Luige närvid terrorile vastu ei pidanud ja ta ukse avas – muide , allaandmise tagajärjed olid veel kurvemad , Pott marssis luba küsimata tuppa , istus tugitooli , pani kolksuga lauale põuetaskust tõmmatud viinapudeli , nõudis , et Luik tooks kaks klaasi , ega lahkunud enne , kui viimane tilk oli voolanud alla tema pikast ja kõhnast , suure , tõmbleva aadamaõunaga kõrist . </s> <s> Protsess võis väldata tunde , sest joomisest olulisemaks pidas Pott keskustelu , ehk nagu ta ise väljendus , parlevuud . </s> <s> Rääkis loomulikult ainult tema , ja nii segaselt , et võimatu oli midagi taibata : alustanud millestki , keeras ta peagi peateest kõrvale , hakkas täpsustama mingit detaili , siis selle detaili detaili , ja nii edasi , kuni takerdus , küsis : " Millest ma õieti rääkisingi ? " , ja kuna ka Luik ei osanud teda aidata , vahetas lihtsalt teemat , ning kõik kordus otsast peale . </s> <s> Kuulata Potti , seirata teda kõigis tema siksakkides mööda joobnud mõtte käärusid meenutas hulkumist võhivõõra linna tänavatel , ilma lootusetagi sihtkohta üles leida . </s> <s> Kuid ka katkestada Potti ei tohtinud , siis ta vihastas ja hakkas lärmama . </s> <s> " Sina , poisu , ole vait ! </s> <s> Kes on vanem , sina või mina ? </s> <s> Ah , kumb ? " pröökas ta , toetudes faktile , et on sündinud nädal aega enne Luike . </s> </p>
<p> <s> Kui Pott jõudis kolmandasse staadiumisse , muutus ta uuesti ohutuks , ta silmad klaasistusid , ta püsis vaevu jalgadel ega suutnud artikuleerida kõige lihtsamaid sõnu . </s> <s> Sellises peaaegu somnambuulses olekus tuli ta vaid oma korteri uksest sisse talutada ning diivanile aidata - Pott vajus sinna täies pikkuses ja kõigis rõivastes ning ainult ägas tänulikult . </s> <s> Ta magas lahtisilmi , mis tekitas Luiges alati õudust , ja norskas hullemini kui torustik . </s> <s> Kust naabrimees viina ja ( vähese ) sakusmendi jaoks raha hankis , jäigi Luigele mõistatuseks . </s> <s> Töökohta pidas Pott viimati kaheksateistkümne aastaselt , meenutades seda lühikest perioodi oma biograafiast varjamatu vastikusega , samal ajal kui paari nooruspäevade armu- , või õigemini seksuaalseiklust kirjeldades omandas tema hääl magusa , peaaegu imala tooni , ja silmad hakkasid kiimaselt läikima . </s> <s> Iseäranis suure vaimustusega jutustas ta sellest , kuidas teda kord maanteel võttis auto peale tundmatu , võrratult ilus daam , kes mõne kilomeetri pärast metsateele pööras , pidurdas , džempri üle pea tõmbas ning Potilt küsis : " Mida sa ootad ? " </s> <s> Mis järgnes , sellest Pott vanamoodsa , delikaatse inimesena ei rääkinud , ainult laksutas keelt ja ohkas valjusti ning sügavalt . </s> <s> Tõsi , lugu evis ka väikest kirjanduslikku puänti - kui auto veerand tunni pärast taas maanteele jõudis , käskis daam Potil väljuda , teda sihtkohta toimetamata ; kuid Pott oma headuses andestas motoriseeritud Dulsineale solvangu kohe samal päeval . </s> <s> Papa Haraldi naabriks sai Pott tänu oma ainsale seaduslikule ja ühtaegu fiktiivsele abielule – operatsiooni detaile ei julgenud Pott paljastada isegi praegu , kui nõukogude korrakaitseorganid teda enam millegagi ei ähvardanud . </s> <s> Tema ainus reaalne kooselu veel ühe , endast viisteist aastat vanema daamiga ( nagu Pott kõiki naisi valimata nimetas ) oli samuti lõppenud ammu enne seda , kui Luik bareljeefiga majja kolis ; poissmehe-saatuse poolest nad niisiis sarnanesid teineteisele . </s> <s> Kuid Potil elas paari kvartali kaugusel ema , kelle pool ta lõunat söömas käis ning kes tema pesu pesi - selles mõttes oli tal Luigest rohkem vedanud . </s> <s> Kahel korral oli Poti tervis ja isegi elu olnud tõsiselt ohus : korra tungis talle öises provintsilinnas kallale igavlev pätikamp ; sellest olukorrast väljus Pott elegantselt , purustades ainsa jalahoobiga kohaliku kaubamaja tohutu vitriini . </s> <s> Ta isegi ei vigastanud jalga , kära peale saabunud miilitsale aga teatas külmavereliselt , et teda tõugati aknasse . </s> <s> Teisel korral pidi ta peaaegu lahkuma siit ilmast , kui miilitsaauto eest põgenev " Žiguli " kaotas juhitavuse ja põrkas vastu valgusfoori , mille kõrval seisis Pott ; foor läks ümber ja kukkus temast meetri kaugusele . </s> </p>
<p> <s> Kuid ometi oli Potis midagi , mis ei lubanud suhtuda temasse kui tavalisse joodikusse . </s> <s> Tavatu oli juba see , missugust rõhku Pott asetas oma väljanägemisele : nii palju , kui Luik mäletas , polnud ta Potti kunagi näinud muidu kui ülikonnas , talvel tumedas , suvel heledas , valge triiksärk alati puhas ja lips ees . </s> <s> Tema mustad lokkis juuksed olid hoolikalt üle pea kammitud ja briljantiiniga läikima löödud , Puškinit meenutavad imposantsed bakenbardid ühepikkuseks kärbitud , lõug sile . </s> <s> Garderoobi hoidis Pott korras ise , viikis pükse , viksis kingi , ja ainult pluusid , nagu öeldud , viis emale pesta . </s> <s> Muide , ta väitis , et on peened kombed omandanud papa Haraldilt , keda ta meenutas suure lugupidamisega – suhtumine , mis , peegeldudes edasi Luigele , omandas armulikkuse varjundi : ikkagi papa poeg . </s> </p>
<p> <s> Aga veel huvitavamaks tuli tunnistada Poti võime kõigi nende pikkade aastate keskel jääda iseendaks . </s> <s> Missugused metamorfoosid olid toimunud Luige tutvuskonnas ! </s> <s> Boheemlastest olid saanud korralikud kodanlased , kommunistidest rahvuslased , ateistidest usklikud . </s> <s> Teadlased hülgasid teaduse ja kunstnikud kunsti , et riigiametis kuulsust ja rikkust koguda . </s> <s> Praeguse spiikeri eestvedamisel toimunud suurejoonelised arheoloogilised väljakaevamised olid määramatuks ajaks edasi lükatud , Andreas Habituse väitekiri vanimast muinas-eesti linnusest vedeles laualaekas , isegi Juhan Marabu mesilased olid mööda metsa laiali lennanud – ainus , kes oli jäänud endiseks , oli Pott . </s> <s> Ta ei närveerinud nagu Jürgen Kullamaa või Murel Deemant , kas ta ikka oli õigesti elanud , ei püüdnud tõestada oma lojaalsust ja patriotismi , saati siis ei hoobelnud , kuidas ta külmal okupatsioonitalvel punase pluusi all sini-must-valget hinge kandis - nagu varemgi , koosnes tema elu ühest murest : kuidas hankida raha viina ostmiseks , ja ühest – adekvaatsest - rõõmust . </s> <s> Muidugi , aeg kohtles Pottigi halastamatult – tema suust vaatasid vastu paljad igemed , lõug oli väljatõmmatud hammaste tõttu tillukeseks kärbunud , ta kaebas , et magu valutab ja sooda enam ei aita , viimastel aastatel olid lisandunud reuma ja radikuliit . </s> <s> Optimismi ja edevust jäi aina vähemaks , ja üldse nägi ta välja kümme aastat vanem kui tegelikult - kuid siiski oli see sama Pott , inimene , kes päris kindlasti polnud kogu oma elu jooksul kedagi reetnud , kedagi laimanud , kedagi teineteise vastu ässitanud , ühesõnaga , aumees ja headuse kehastus . </s> </p>
<p> <s> Luik kummardus pisut ja piilus läbi uksesilma trepikotta . </s> <s> Tõepoolest , seal ta tuikus . </s> <s> Poti keha kaldus kord ette , kord taha nii suure amplituudi all , et kõigi füüsikaseaduste järgi oleks ta pidanud faasi lõppjärgus kukkuma ; kuid mingil seletamatult kombel säilitas ta ometi tasakaalu . </s> <s> Klaasistunud pilk tõendas , et naaber viibib viimases , kolmandas staadiumis ning tema ärakasutamine prügiämbri väljaviimisel on välistatud – kuid samas ei kujuta ta ka ohtu kodurahule . </s> </p>
<p> <s> Luik tahtis avada ukse , et Pott uinakule aidata , kuid too ennetas teda , pomises midagi arusaamatut , lõi käega , otsekui oleks ise Luigest tüdinenud , pööras külje , tõmbas veidra , aegluubis liigutusega pintsakutaskust breloki , kõlistas natuke aega võtmeid , otsides õiget , torkas selle kadestamisväärse täpsusega lukuauku , ja kaduski esikusse , seal kolinaga midagi ümber ajades . </s> </p>
<p> <s> Naasnud tuppa , läks Luik aknalaua juurde , võttis žileti ja enne kui asuda raseerimise juurde , takseeris end viivu peeglist . </s> <s> Vahuse lõua taustal paistsid silmaalused kuidagi eriti loppis , ja ta mõtles õudusega , et Ottilie võib selle kanda pummelungi arvele . </s> <s> Kuidas sa seletad endast kümme aastat nooremale armukesele , et oled jõudnud ikka , kus kaks korda sada kaheksakümmend kilomeetrit ühe päevaga mõjub natuke kurnavalt – hakkab veel arvama , et see pole ainus , mis sulle kurnavalt mõjub . </s> <s> Võib-olla oleks pidanud võõrastemajja minema , kui selgus , et Juhan on ära sõitnud – võib-olla . </s> <s> Kuid tuttav kärsitus , kui mitte enesehävitustung oli sundinud teda viivitamatult asuma tagasiteele , ja Taara ei jätnud seda karistamata – veidi enne kubermangulinna Revelit , vabandust , vaba kodumaa pealinna Tallinnat tervitas 777 MAH teda kummi lõhkemisega . </s> <s> Edasist Luik parema meelega ei meenutanud : kujutage ise ette , mida võib tunda orjapidaja , kes , surmani väsinud , peab hoolitsema haige teenri eest . </s> <s> Nii et kui pleed made in Chile lõpuks tema tuima keha enda alla mattis , vajusid silmad kinni ilma Konfutsiuse abitagi . </s> </p>
<p> <s> Raseeritult oli loota vaatepildi paranemist , niisiis tõstis Luik otsustavalt žileti lõua juurde . </s> <s> Ei tema ega Silver polnud kunagi kandnud habet , erinevalt nii paljudest semudest . </s> <s> Ka mitte vuntse . </s> <s> Luik ei uskunud Maupassanti , kes vurrudele kui mehe ilu fenomenile suurt tähelepanu osutas ; ta oli niigi ilus , isegi praegu , paistes näoga . </s> <s> Pehmed näojooned , elavad silmad – Silveri pilk oli olnud hajameelsem . </s> </p>
<p> <s> Seekord Luik lausa võpatas uksekella peale : talle meenus kõnekäänd lupus in fabula . </s> <s> Kuid ükski hunt , isegi mitte libahunt ei jaksa nihutada paigast rasket eesriiet , mis eraldab kaht maailma , surnute ja elavate oma , niisiis pidi ta ikkagi olema valesti hinnanud Poti staadiumit . </s> <s> Mis võis tuua endaga kaasa ettearvamatuid tagajärgi , ja mitte ainult , vaid ka ettearvatuid , kuni selleni välja , et luhtumisohtu satub kohtumine Ottiliega . </s> <s> Täpsemalt sai olukorra raskust hinnata alles kohapeal – ja Luik pani žileti taas käest . </s> </p>
<p> <s> Trepikoda näis tühi olevat , ja ta mõtles juba , et mõni kõrvalmaja poisike on heitnud halba nalja . </s> <s> Kuid siis märkas ta vaatevälja alumises osas moodustist , mille faktuuri ei õnnestunud kohe kindlaks määrata ; alles peale mõningast uurimist veendus Luik , et ta näeb kellegi peanuppu . </s> <s> Niisiis ei ulatunud tundmatu isegi uksesilma kõrgusele , mis taastas esialgse koolipoisi versiooni - see võis olla näiteks keegi nendest , kes puuetega lastele raha korjavad ; kuid ta oli sunnitud oma oletuse ise kohe ümber lükkama , kui tuvastas , et juuksed , mida ta uuris , olid esiteks hallid ja teiseks keemiliselt lokitud . </s> <s> Siit edasi piisas vaid väikesest deduktsioonist , et silme ette kerkiks ülaltkorruse naabrinna proua Kõu ümmargune , peenikesi kortse täis , kuid elurõõmus nägu , kaks väikest taibukat silma kissitamas suurte raamidega prillide varjust . </s> </p>
<p> <s> Kiiresti keeras ta võtit - proua Kõu oli naine , keda Luik sügavalt austas . </s> <s> Ehkki mamma Lindaga ühevanune , töötas ta tänini teatris piletikontrolörina ja säilitas eluraskustest hoolimata rõõmsa meele . </s> <s> Ülekohtune saatus ! </s> <s> Kes veel , kui mitte töökas , heasoovlik ja abivalmis proua Kõu oli ära teeninud rahuliku pensionipõlve armastavate laste ja lastelaste keskel - kuid mehed mõtlesid teisiti , hindasid naisi mingite muude , Luige arvates naeruväärsete kriteeriumide järgi , nagu jalgade pikkus ja võimukas iseloom , keegi neist polnud tahtnud abielluda tillukese , liliputi sarnase , ja ometi nii võluva naabrinnaga , kes kapitalismi džunglites uidates võis niisiis loota ainult iseendale . </s> <s> Siiski , meenus Luigele , korra naeratas õnn ka proua Kõule , üks paljudest abielu abil enesetapu äärele viidud eesti meestest avastas tema väärtused – kuid eelmine naine needis tema eest põgenenud abikaasa vist ära , sest too suri peagi ja proua Kõu jäi taas üksi ; lapsi neil mõistagi polnud . </s> </p>
<p> <s> Täna väljendas proua Kõu ilme murelikkust . </s> </p>
<p> <s> " Martin-poiss , vabanda , et ma sind tülitasin , aga mul on kole uudis : kas sa tead , et meie maja läheb müüki ? " </s> </p>
<p> <s> " Ei või olla ! " </s> </p>
<p> <s> Kuulujutud , et Austraalia omanik tahab restitutsiooniga kaela sadanud pärandusest lahti saada , liikusid juba mitu aastat , kuid kaugemale polnud asi jõudnud . </s> </p>
<p> <s> " Jumala eest ! </s> <s> Sa ei tea , sa oled päeval tööl , aga mina olin kodus , kui nad reedel siin käisid . " </s> </p>
<p> <s> " Kes nemad ? " </s> </p>
<p> <s> " Oota ometi , ma räägin kõigest järgemööda . </s> <s> Ma pesin parajasti pesu , kui kuulsin trepikojas hääli . </s> <s> Sa tead küll , ma olen uudishimulik vanamutt , mitte ei saanud teisiti , kui pidin uurima , kes hulgub mööda maja . </s> <s> Vaatan - kolm võõrast kuju , üks hästi pikk prillidega noormees , kallis must mantel seljas , ja kaks noorikut , need küll midagi asjad polnud , samasugused maaplikad nagu mina , ainult mina olen aastatega vähemalt mingi pealinna lihvi saanud . " </s> </p>
<p> <s> Proua Kõu pärines Lõuna-Eestist , mida toonitas tema meloodiline , Luigele esimese kursuse rahvaluulepraktikat meenutav kõnemaneer . </s> </p>
<p> <s> Naernud ise oma nalja üle , jätkas ta : </s> </p>
<p> <s> " Ma sain aru küll , et need pole vargad , aga sellest hoolimata küsisin hästi kurja häälega , mida nad luusivad siin keset päist päeva , kui kõik elanikud on tööl ? </s> <s> Nad ei tahtnud mulle algul midagi vastata , aga tead , Martin , ma olen ikka üks kange mutt , sest ma ähvardasin neid politseiga , ja siis ei jäänud neil muud üle , kui tunnistada , et nad on kinnisvarafirmast - noormees isegi kinkis mulle oma visiitkaardi , võin sulle hiljem näidata . </s> <s> Meie Austraalia omanik olevat sattunud rahalistesse raskustesse ja tahab maja kiiresti maha müüa . </s> <s> Vaat nii , Martin-poiss , seekord on siis juttudel põhi all . " </s> </p>
<p> <s> Proua Kõu silmad pilkusid kahtlaselt - kuigi ta püüdis igati vapralt käituda , ei suutnud ta varjata ärevust . </s> <s> Polnud ka ime , Luige enda närvikava hakkas logisema , kui ta mõtles kõigile ebameeldivustele , mis neid ähvardas . </s> </p>
<p> <s> Ta püüdis naabrit rahustada , seletades joviaalselt , et pakkumine kinnisvaraturul ületab tunduvalt nõudmise , ja isegi , kui ostja leitakse , ei tähenda seegi veel midagi , sest seadus kaitseb üürnikke ega luba kedagi välja tõsta – seletas , ise oma sõnadesse eriti uskumata . </s> <s> Praegune variant , kus omanik viibis kaugel ja laskis majal vaikselt laguneda , oli tegelikult optimaalne – sest kui algab renoveerimine , kaasneb sellega kindlasti praeguse , proua Kõu , kulla Poti ja miks mitte ka väikese ametniku Luige sarnase üürnike kollektiivi väljavahetamine jõukamate vastu . </s> </p>
<p> <s> " Martin , sa oled hea poiss , tahad mind lohutada , " ütles proua Kõu , kui Luik oma tulise monoloogi lõpetas . </s> <s> " Pole tarvis . </s> <s> Ma olen ju tegelikult ise kõiges süüdi . </s> <s> Mis sa arvad , mis parteile see hull vanamoor tookord valimistel oma hääle andis ? </s> <s> Ikka sellele , mis restitutsiooni-õnne tõotas . </s> <s> Ma tahtsin ju ka oma vanemate Nuustaku krundi eest kompensatsiooni saada - ja saingi , täpselt nii palju , et jätkus Korea televiisori ostmiseks . </s> <s> Aga selle peale ma ei mõelnud , et ma pole ainus endine omanik . </s> <s> Ühesõnaga , oma lollus , muud midagi . </s> <s> Oleksin pidanud ikka kommunistide poolt hääletama , nende ajal polnud vähemalt peavarju pärast muret . </s> <s> Mis siis nüüd saab ? </s> <s> Kas sina , Martin-poiss , võtad mind enda juurde maale , vanaisa tallu , kui meid siit välja tõstetakse ? </s> <s> Muidu pole mul kuhugi minna , ainult metsa , kuuse alla . " </s> </p>
<p> <s> Kui Luik oli lubanud , et ei jäta naabriprouat mingil juhul hätta , muutus proua Kõu härdaks . </s> <s> Ta isegi pühkis silmanurgast pisara , embas Luike ja ütles : </s> </p>
<p> <s> " Kohe näha , et sa oled oma isa poeg . </s> <s> Sinu papa oli tõeline härrasmees . </s> <s> Kui ta nägi , et ma tulen turult raske kotiga , aitas ta mul selle alati üles kanda . " </s> </p>
<p> <s> Luik ehmatas juba , et proua Kõu hakkab heietama sada korda kuuldud minevikumälestusi , kuid naabrinna tajus täpselt tema meeleolu . </s> </p>
<p> <s> " Hea küll , Martin-poiss , vanamutt ei tüüta sind rohkem . </s> <s> Ole tubli , ja kui sa maja kohta midagi kuuled , räägi minule ka . </s> <s> Eks ? " </s> </p>
<p> <s> Luik tõmbas ukse piinlikkusega kinni . </s> <s> Proua Kõul jätkus suuremeelsust vaikida sellest , et just tema oli tookord soovitanud naabrinnale mitte mingil tingimusel hääletada kommunistide poolt . </s> <s> Kui miski tema südametunnistuspiinu kahandas , siis vaid see , et faktiliselt oli ta ise täpselt samuti restitutsiooniga rohkem kaotanud kui võitnud - sest kas vanaisa Juliuse talu kaalus üles papa Haraldi korterit ? </s> <s> Retooriline küsimus , millele tuli vastata eitavalt . </s> </p>
<p> <s> Jah , Bourbonid , nagu neid võis nimetada , olid naasnud , vähem küll füüsiliselt kui mentaalselt , olid saanud tagasi oma lossid , mõisad , linna- ja talumajad , põllu- ja metsamaad , ning lasksid sellel kõigel nüüd kas laguneda , või müüsid kellelegi edasi - sest nad ise olid ennast Läänes ammu sisse sättinud ega igatsenud sootuks tagasi revolutsioonijärgsele kodumaale . </s> <s> Tõsi , Prantsusmaa restauratsiooniga võrreldes ( huvitav , mõtles Luik , millal prantslased ometi märkavad , et me nende riigi nime tundmatuseni moonutame , ja nõuavad õige kuju käibelevõtmist , nagu meie venelastelt Tallinna kirjutamist kahe n-iga nõuame ? ) , niisiis le France'i restauratsiooniga võrreldes oli meil härrasrahva põgenemisest möödunud ka hoopis rohkem aega , tervelt viiskümmend aastat – ja seda hämmastavam tundus resoluutsus varade tagastamisel , Napoleoni epohhi jooksul peremeest vahetanud mõisate ja maadega küll nii kategooriliselt ümber ei käidud . </s> <s> Kui Juhan Marabu esimest korda , veel okupatsiooniajal seletas Luigele , mida Esimese Vabariigi restitutsioon praktilises mõttes tähendab , taipas Luik kohe , et isiklikult temale see küll kasulik pole ; Lääne reisil oli ta näinud , kuidas põllumajandussaaduste ületootmine on kahandanud agraarmaade hinda ; kuid toona tundus kõik abstraktne ega erutanud . </s> <s> Ka hiljem , kui iseseisvuse saavutamine muutus reaalsemaks , ei pööranud ta kaasnevatele tagajärgedele liiga suurt tähelepanu , ühelt poolt romantilistel kaalutlustel , ja teisalt , kuna ilmselt temagi hinge oli pugenud vene <gap rend="võõrkeelne_tekst"/> – ehk õnnestub kuidagi välja keerutada . </s> <s> Siis saabus vabadus , valiti parlament , ja Luik ohkas kergendatult – tuttavaid seal jätkus , eesotsas Tarkpea Marabu enesega , kelle autoriteet tol hetkel oli pealegi väga kõrgel . </s> <s> Kuid võta näpust ! </s> <s> " Seadus ei salli erandeid , " väitis Marabu , kui Luik järjekordselt tuli arutama , kas kuidagi poleks võimalik bareljeefiga maja tagastatavate varade nimekirjast maha tõmmata . </s> <s> " Aga võiks ju lisada niisuguse pügala , et emigrandid peavad peremeheõiguste taastamiseks naasma kodumaale ? " pakkus Luik lihtsameelselt . - " See ei vasta Põhiseaduse vaimule ja on vastuolus rahvusvaheliste lepetega , " vastas Marabu põiklevalt . </s> <s> Luik mõistis , miks vana võitluskaaslane " Noore Eestlase " päevilt talle abistavat kätt ei ulata - restitutsiooniseadust pooldasid kõik , terve parlament , Murel Deemandist spiikerini : ühed kartsid , et neid muidu tembeldatakse rahvuse reeturiteks , teised olid varakult lubanud emigrantidele paari tasuta Rootsi-reisi eest kaitsta nende huve piruka jagamisel ; minna ajastu põhivooluga vastuollu tähendas poliitilist enesetappu . </s> </p>
<p> <s> Luik vaatas kella : veel tund , ja Ottilie peatab auto Tervisepalee ees , siseneb , mulgustab abonemendi , kuid selle asemel , et siirduda solaariumi või basseini , väljub taas , kõrvalukse kaudu ja istub seal ootavasse portveini kolm seitset , Luigega roolis . </s> <s> Kaks tundi tete a tete , siis tagasi sama keerulist teed pidi . </s> <s> Romantiline , kuid vajalik . </s> <s> Ajad olid muutunud ka perekonnakoodeksi seisukohast , armukesed pidid oma vahekorda varjama , et lahutuse korral mitte elatustoetuseta jääda ; Luik mõistis seda ega pahandanud , vastupidi , isegi nautis ohtusid , ja kui kurvastas , siis pigem selle üle , et need olid rohkem kujuteldavad kui reaalsed . </s> <s> Duell pankur Salveiga oleks talle meeldinud . </s> </p>
<p> <s> Ta naasis tuppa ja seebitas lõua uuesti sisse . </s> </p></div2>
        <div2 type="alaosa"><head> Teine peatükk </head><head> Amokk </head>
<p> <s> Sergejev ärkas tundega , et midagi on kohutavalt valesti . </s> <s> Mis nimelt , ta fikseerida ei suutnud , aga luhtununa näis korraga kogu elu . </s> <s> Kuidas kirjeldada tema kolmekümne kolme aastat - sündinud , õppinud , põgenenud Peteburist sellesse provintsilinna , abiellunud ; kõik ... </s> <s> Jah , ta töötas , koostas ankeete , küsitles rahvast , kirjutas teaduslikke aruandeid ; aga kes neid vajas ? </s> <s> Kas keegi lugeski pooltsada lehekülge uurimistulemusi , mida Instituudi masinakirjutaja viies eksemplaris ümber trükkis ? </s> <s> Kunagi valis ta selle elukutse , sest teda huvitas , kuidas funktsioneerib inimühiskond ; nõukogude võim aga vältis liiga sisukat eneseanalüüsi , taandades kõik probleemid küsimusele , kas kasutada joodikute staadionile meelitamiseks ametiühingu aukirja või II järgu sportlase rinnamärki ? </s> <s> Et kuidagi taluda vegeteerimist , hakkas ta luuletama – aga kas kirjandus vastas üldse tema vaimulaadile ? </s> <s> Jah , ta sisendas endale , et tema tekste ei avaldata , sest nõukogude tsensuurile ei meeldi vers libre – aga võib-olla tal lihtsalt puudus anne ? </s> <s> Isegi tema filminäitleja karjäär lõppes läbikukkumisega : stuudio kunstinõukogule ei meeldinud proovivõtted , ja mõlemad asjaarmastajad , Tiit Rebane ja tema asendati professionaalidega . </s> </p>
<p> <s> Ta avas silmad : oli alles pime , ainult kardinate vahelt langev kitsas hele triip jättis kirjutuslauale Bulgakovit meenutava kuutee . </s> <s> Tähendab , ta uinus kabinetis , lahtikäival diivanil . </s> <s> Aga miks , ja kas üksi või koos Tiiaga ? </s> <s> Ta kobas mügarat enda kõrval – teki all lamas keegi , ja nohises vaikselt . </s> <s> Tiia , minu armas , kallis naine , mõtles ta liigutatult . </s> <s> Midagi sooja ja kodust rumalas , vaenulikus maailmas . </s> <s> Olgu peale , et me vahete-vahel tülitseme , olgu peale , et tema sõidab mööda konverentse ja mina samal ajal petan teda – kõigest hoolimata ma armastan seda naist . </s> <s> Missugune õnn , et me veel ühele lapsele elu kinkisime , sündis poeg , ja ma leidsin , kellele edastada oma kogemused – kui ma ise millekski ei kõlba . </s> </p>
<p> <s> Ta pööras külili ja tõstis käe , et paitada Tiia karedaid , tihedaid juukseid , kuid võpatas , tundes peo all pehmet , lausa siidist ševelüüri . </s> <s> Kas ta jagas sängi saatanaga ? </s> </p>
<p> <s> Ärevus , millest ta juba peaaegu oli vabanenud , naasis taas , ja nüüd mitte enam alateadliku ängina , vaid reaalselt , üht vene muinasjuttu meenutava küsimuse kujul . </s> <s> Kes on minu sängis maganud ? </s> <s> Õigemini , kes magab ? </s> <s> Ta isegi imestas , et see probleem talle nii tähtis paistis . </s> <s> Kas ta vähe naisi oli vallutanud - või mis tähendab , vallutanud , nad ise vallutasid teda , eriti siin , Eestis , tal pruukis ainult märku anda , kui nad nagu näljased varblased tema kallale sööstsid ; miks teda siis praegu ajas peaaegu paanikasse mõte , et tema kõrval ei maga mitte seaduslik abikaasa , vaid järjekordne armuke ? </s> </p>
<p> <s> Ta püüdis meenutada eelmise päeva sündmusi , kuid ei suutnud taastada ainsatki seika , ainsatki nägu . </s> <s> Alles nüüd ta mõistis , et on purjus – mitte pohmeluses , vaid ikka veel purjus . </s> <s> Pidi see alles olema jooming , mille mõju nii kaua kestis ! </s> <s> Üllataval kombel osutus enesekriitiline tähelepanek nimme pidemeks , millest kinni haarates tal õnnestus jõuda mõttes tagasi sinna , kust kõik algas . </s> <s> Muidugi , eile oli ju Stalini kontide alias Lendava Hollandlase sünnipäev ! </s> <s> Nad asusid seda tähistama juba päeval , artistide kohvikus , tema , Luik ja Luige armuke , džässilaulja Remi . </s> <s> Külliki ühines nendega hiljem , nagu ka elukutselised boheemlased , lasteluuletaja Kadakas , humorist Lõvi , elektrikitarrist Mistraal ja Kafka-uurija Kulles . </s> <s> Õhtul paisus seltskond päris suureks , esmalt lisandusid mõned neiud , kelle nimesid ta ei mäletanud , ja siis keegi mees . </s> <s> Kui ettekandja nad välja viskas , siirduti Kullese poole , kellel oli vanalinnas pööningukorter . </s> <s> Luik kostitas kõiki sigarillodega , anonüümsed neiud jagasid soovijatele suudlusi . </s> <s> Peo lõpus esitasid Kadakas , Lõvi ja Kulles sünnipäevalapse auks " Väikeste luikede tantsu " , misjärel vaaruti laiali . </s> <s> Kullese juurde jäi ööbima üksnes Mistraal , kellele laotati köögipõrandale madrats . </s> <s> Siinkohal enam-vähem ladus pildirida katkes , nagu teada , värske õhk toimib purjus ajudele halvasti . </s> <s> Ta mäletas vaid , et nad kolmekesi , tema , Külliki ja too mees , kelle nägu ta kuidagi ei suutnud vaimusilma ette manada , seisid kaua taksosabas ja kirusid nõukogude võimu . </s> <s> Siis sõitsid nad kuhugi – ilmselt siia , tema juurde . </s> <s> Jaa , muidugi siia – Sergejevile meenus äkki Tiia unine nägu elutoa ukse vahel . </s> <s> Aga mis edasi juhtus ? </s> <s> Nad keetsid kohvi , siis hakkasid tantsima , tema Küllikiga , ja Tiia ... </s> </p>
<p> <s> Külm higi tõusis Sergejevi otsaette , ja ta mõistis , mida raamatutest tuttava klišee materialiseerumine tähendab . </s> <s> See tähendab , et kõik on läbi . </s> <s> " Täielik katastroof , " nagu tavatses ahastada Luik , raputades rahakotist kohvikulauale viimaseid vaskkopikaid . </s> <s> Kuid Sergejevit tabanud krahh polnud majanduslik , vaid midagi palju hullemat . </s> </p>
<p> <s> Kontrolli mõttes sirutas ta käe veel korra välja ja embas raskelt magavat kaaslast altpoolt õlgu . </s> <s> Kahtlemata ei kuulunud tema peopesa all vetruv omapärase kujuga , rohkem laiusesse kui kõrgusesse kasvanud rind Tiiale , nagu ta ei kuulunud ka Merlin Teeäärele või Ülle Luigele . </s> <s> Ta teadis selle büsti iseärasusi hästi , ja , erinevalt peaaegu kõigist eestlastest , mitte ainult visuaalselt , filmilina vahendusel . </s> <s> Avastuses puuduski tegelikult üllatus – kui nad juba Küllikiga koos tantsisid , miks nad ei võinud siis pärast ka ühele asemele heita ; ainult et kui nii , siis oli väga tõenäoline , et seina taga , elutoas , magavad praegu teineteise embuses Tiia ja Külliki mees Artur Veetilk . </s> </p>
<p> <s> Ettevaatlikult , et Küllikit mitte äratada , tõusis ta ja läks kikivarvul esikusse . </s> <s> Korteris valitses vaikus , ja ta mõtles juba , et tema hirm on alusetu – muidugi , Tiia kindlasti viskas pealetükkiva külalise välja ; kuid siis märkas ta läbi tühja lastetoa siia ulatuvas õuelaternavalguses Arturi talvemantlit . </s> <s> Ta astus veel mõned sammud ja paotas hiirvaikselt ust – polnud mingit kahtlust , seal nad magasid , Tiia , nagu ikka , seina pool , ja Artur tema , Sergejevi tavalisel kohal . </s> </p>
<p> <s> Ta sulges ukse , läks kööki , jõi klaasitäie vastikut kraanivett , ja naasis alistunult kabinetti . </s> <s> Oo , nüüd ta mõistis Arturi salakavalust , kes aina kallas ja kallas klaasidesse küll veini , küll konjakit , otsekui oleks teda tagant kihutanud soov kollektiivselt kõngeda deliiriumisse ! </s> <s> Mitte ilmaasjata ei tundnud ta selle temasse ülisõbralikult suhtuva mehe vastu mingit raskesti seletatavat antipaatiat . </s> <s> Ei , teda ei häirinudki niivõrd Arturi vabatahtlik sarvekandja staatus , vaid mehest vohav piiritu amoraalsus . </s> <s> Nad kõik patustasid , aga Artur küttis teisi üles aina suurematele häbitustele – ta poleks imestanud , kui too oleks üritanud üheskooski , neljakesi orgiat pidada . </s> <s> Ja Tiia , tema Tiia lubas sellel pöörasel isikul ennast lahti riietada , koos kõige järgnevaga ? </s> <s> Mitte isegi armukadedus , vaid pigem kibedus , pettumus täitsid Sergejevi . </s> <s> Loogika nõudis justkui leppimist mõttega , miks ei võinud Tiia vastata tema abielurikkumisele omapoolsega - kuid Sergejev adus , et nii lihtsa psühholoogiaga pole elus midagi peale hakata . </s> <s> Pigem pidanuks pöörama küsimust ümber oma telje seni , kuni see kõlanuks nii : " Kui Külliki on valmis magama võõra mehega , miks ei pidanud samamoodi käituma ka Tiia ? " </s> </p>
<p> <s> Ta puges tagasi asemele ja hakkas vaikselt ägama . </s> <s> Oh neid eestlannasid küll ! </s> <s> Missuguse vea ta sooritas , kui abiellus püha sakramendi üle muigava naisega ! </s> <s> Kas ta vähe oli veennud Tiiat , et nad end kahekesi koos ristida ja laulatada laseksid , päris algul , vahetult enne abiellumist näitas pruut veel üles teatud huvi , uuris piiblit , väisas tema saatel õigeusu kirikut , kuid kauaks teda ei jätkunud . </s> <s> " Anna andeks , Paulus , aga ma olen ikkagi ülikooliharidusega noor naine , ma ei saa nagu mõni vanamemm palvesõnu pobiseda . </s> <s> Pealegi , kui ma ise Jumalat ei usu , " teatas ta lõpuks pehmelt , aga kategooriliselt . </s> <s> Kuidas sa selgitad inimesele , et religioon võib edukalt täiendada teaduslikku maailmavaadet ? </s> <s> Vastab lihtsalt : " See viib isiksuse kahestumisele , " ja kõik . </s> <s> Kui kogu sõpruskond koosneb ateistidest , kui isegi vanemate jaoks on oluline vaid jõulukuuse ehtimise formaalne rituaal , mitte aga kristlikud põhimõtted ( kas või see , mis ütleb , et inimesi ei tohi jagada rahvuse järgi ) , kui kogu rahva peamiseks usuliseks tundeks on protest kehtiva korra vastu – kui nii , siis ei tasu loota , et ilma tõsise vapustuseta võiks sündida pöördumine Jumala poole . </s> </p>
<p> <s> " Võib-olla tõusta kohe praegu , pakkida asjad ja sõita hommikuse bussiga Piiterisse ? " läbis Sergejevit äkiline impulss . </s> <s> " Aga kuhu ma lapsed jätan , ma ei saa neid ju kaasa võtta ? " mõtles ta samas ahastusega . </s> <s> Kummalisel kombel tekitas viimane avastus temas teatud leppimuse – Jumalale tänu , leidis ta , et vähemalt pisikesi kodus pole , et ämm ja äi nende eest hoolitsevad , kasvav põlvkond ei tohi teada vanemate nurjatust ; ja ta sulges silmad . </s> </p>
<p> <s> " Islamabadist teatatakse , et nõukogude vägesid Afganistanis on tabanud uued kaotused ... " </s> </p>
<p> <s> Tiiger kikitas kõrvu : kõik , mis puudutas Orienti , huvitas teda : ka ta ise oli kunagi toimetatud Pariisi just tollest regioonist . </s> <s> Paraku mattus kime naisehääl raginasse , enne , kui see vaibuda jõudis , kostsid aga sammud , sisenes uksekella peale esikusse läinud uus , noor peremees , kaasas keegi prillidega meeskülaline , ning keeras raadio kinni ; nii jäidki detailsemad sõjauudised kuulmata . </s> </p>
<p> <s> " Vaata , kes meile külla tuli , sind pole küll ei tea mis ajast näinud , " hakkas noorperemees kiiruga rääkima , nagu kartes , et vaikus võib kujuneda ebamugavaks . </s> <s> " Istu , Silver , vaat siia , tugitooli . </s> <s> Muide , samuti papa pikajaliste otsingute vili . </s> <s> Sa tead , teda tõmbas kõik vabariigi-aegne . </s> <s> Mind teinekord lausa hämmastab , mida kõike ta ei kogunud – isegi priimuseid . </s> <s> Vapustav elujõud , oleks minul niisugune , ma nihutaksin Kilimandžaaro paigast . " </s> </p>
<p> <s> " Miks just Kilimandžaaro ? " küsis Silveriks kutsutud külaline . </s> </p>
<p> <s> Tiiger silmitses teda uudishimulikult : ta tundis juba päris hästi kõiki , kes noorperemehe pool käisid , ja püüdis uut isikut seltskonna alusel liigitada , kuid ei suutnud , too ei meenutanud ei lärmakaid boheemlasi ega vaikseid vandeseltslasi . </s> <s> Vast kõige rohkem oli tal ühist siin sageli istuva venelasega : samasugune mõtlik pilk prillide tagant , ainult venelasel oli veel ka habe . </s> </p>
<p> <s> " See mägi ei anna mulle rahu . </s> <s> Minu semu Varrak pidi mind sinna safarile viima , aga suri enne ära . </s> <s> Alkoholimürgitus . </s> <s> Vaata , millest ma sulle veini pakun ... " </s> </p>
<p> <s> Tiiger nentis , et külalise ette asetati vanaperemehe lemmikpokaal , millele oli graveeritud tuntud stseen vana-kreeka mütoloogiast : " Luik ja Leda " . </s> <s> Iga kord , kui noorperemees selle anuma puhvetist välja otsis , muutus tema seina peal murelikuks – kas siin vähe viimaste kuude jooksul nõusid lõhuti ? </s> <s> Kuid praegu ei paistnud ohtu tekkivat , külaline oli kaine ja kuidagi eriliselt korrektne . </s> <s> Muide , klaasi suhtus ta silmnähtava ükskõiksusega – tiiger isegi solvus pisut , et nii haruldasele esemele tähelepanu ei pööratud . </s> </p>
<p> <s> " Kaua me pole näinudki ? </s> <s> Vist juba pool aastat , matustest saadik , " jätkas noorperemees , veini valades . </s> <s> " Kui sa teaksid , kui vapustatud ma olin , papa surm oli mulle isegi õudne hoop , sa ju tead , kui väga ma teda armastasin , aga kui ma veel testamendist kuulsin ... </s> <s> Usu mind , mul polnud aimugi , et ta on kogu oma kraami minule pärandanud . </s> <s> Vastupidi , ma olin veendunud , et kuna ta registreeris minu siia sisse , siis kõik muu jätab ta sulle . </s> <s> Ma ei tea siiani , mis peale hakata ? </s> <s> Mööbel , raamatud , vanaisa Juliuse talu ... </s> <s> Ma olen ikkagi boheemlane . " </s> </p>
<p> <s> " Surnu tahet tuleb austada . " </s> </p>
<p> <s> " Jah , " vastas noorperemees alistunult . </s> <s> " Aga mul on nii piinlik sinu ees . </s> <s> Me oleme nüüd nagu Pierre ja Jean . " </s> </p>
<p> <s> " Kes need on ? " </s> </p>
<p> <s> " Ah , ühe Maupassanti romaani tegelased . </s> <s> Kaks venda , ühele pärandas keegi perekonnatuttav tohutu varanduse , teisele mitte midagi . </s> <s> Ma ei mäleta enam , kumb oli kumb . </s> <s> Ühesõnaga , mul on tunne , otsekui oleksin su paljaks röövinud . " </s> </p>
<p> <s> Tiiger silmitses külalist uue huviga : ah niisugune oligi vanaperemehe vanem poeg ! </s> <s> Temast räägiti viimasel ajal nende seinte vahel tihti , eriti siis , kui käheda häälega naisterahvas siin laulusõnu pähe õppimas käis , ja pärast ööbima jäi . </s> <s> Nagu tiiger taipas , oleks ta sama hästi võinud sattuda selle venna korteri seinale . </s> <s> Oleks ta end seal paremini tundnud ? </s> </p>
<p> <s> Külaline muigas , otsekui oleks ta kuulnud tiigri kartusi . </s> </p>
<p> <s> " Hea küll , Martin , lõpeta juba vabandamine . </s> <s> Sa tead väga hästi , vanavara jätab mind täiesti külmaks . </s> <s> Nagu üldse materiaalne maailm . </s> <s> Ma olen matemaatik , kes hõljub abstraktses tühjas ruumis , valemite ja võrrandite keskel , ja kelle jaoks tegelikkus kujutab häirivat tegurit . </s> <s> Mida vähem asju mind ümbritseb , seda kergem on mul hingata . </s> <s> Papa teadis minu iseloomu paremini kui meie sinuga , seepärast ta mind säästiski . " </s> </p>
<p> <s> " Aga talu ? " küsis noorperemees lootusrikkalt . </s> <s> " Võib-olla sa tahaksid sinna endale suvila ehitada ? </s> <s> Üürnik kolis just välja , maja seisab tühi , laguneb , peab midagi ette võtma . " </s> </p>
<p> <s> Külaline muigas jälle . </s> </p>
<p> <s> " Mis suvila ? </s> <s> Meile sadas kaela mitu uut lepingut , ühe pärast peab iga kuu Moskvasse sõitma . </s> <s> Mul ei jätku enam isegi bridži jaoks aega </s> .... <s> " </s> </p>
<p> <s> " Võib-olla oleks Ülle talu vastu huvi tundnud ... " </s> </p>
<p> <s> Tiiger märkas , et selle nime mainimisel muutus külalise ilme tõsiseks . </s> </p>
<p> <s> " Tänan väga , " lausus ta kategooriliselt . </s> <s> " Puudub vaid , et naiste ahnust edendada . </s> <s> Ma ei salga : Ülle tunneks , nagu sa ütlesid , kindlasti huvi , ja mitte üksnes talu vastu . </s> <s> Aga ära unusta , et temal on oma isa , vana Kala . </s> <s> Ma ise pean seda talle lakkamatult meenutama . </s> <s> Kui naistele voli anda , krahmaksid nad kogu maailma endale . " </s> </p>
<p> <s> Noorperemehel näis otsekui koorem õlgadelt langevat . </s> </p>
<p> <s> " Igatahes võid sa võtta siit mälestuseks , mida iganes soovid , " lausus ta suuremeelselt . </s> </p>
<p> <s> Tiiger võpatas : aga kui äkki külaline valib tema ja viib endaga kaasa , teadmata kuhu , mingisuguse ohtliku Ülle juurde , kelle ahnust ei tohi mingil juhul edendada ? </s> <s> Mis teda seal ees ootab ? </s> </p>
<p> <s> Kuid tema hirm lahtus kohe . </s> </p>
<p> <s> " Aitäh , vennas , aga las parem jääda kõik nii , nagu papa tahtis . " </s> <s> Külaline jõi sõõmu veini ja vahetas teemat . </s> <s> " Millega sa üldse tegeled ? " </s> </p>
<p> <s> Noorperemees hakkas põiklema . </s> <s> Muidugi , mõtles tiiger , mis tal ongi oma elust rääkida ? </s> <s> Näeb ta üldse kainet päeva ? </s> <s> Ime , et praegugi tuba semude-joodikute lärmist ei kaigu . </s> <s> Kui ikka lasteluuletaja Kadakas ja too kohutava perekonnanimega humorist ärplema hakkasid , ärkasid naabridki üles , ja vanaperemees küllap keeras hauas teist külge . </s> </p>
<p> <s> " Kirjutan laulusõnu , tahan luulekogu välja anda , siiditrükis ... " </s> </p>
<p> <s> Tiiger mühatas põlglikult : luulekogu juttu oli ta kuulnud sama sageli nagu humoristi hooplemist , kuidas ta varsti-varsti istub laua taha ja kirjutab valmis elu esimese romaani . </s> <s> Ei , päris kindlasti ei tohiks inimesed kanda loomadega ühtesid nimesid , nad lihtsalt kompromiteerivad meid , mõtles ta . </s> <s> Kui mõni minu lõvist sugulane kuuleks , et tema kaim lõbustab rahvast pilalugudega , ta lihtsalt sööks mehikese ära . </s> </p>
<p> <s> " Kas ametis ka kusagil oled ? " </s> </p>
<p> <s> " Praegu mitte . </s> <s> Filmistuudiost tulin ise ära , suvel lähen võib-olla arheoloogilisele ekspeditsioonile , hakkame üht muinas-eesti linnust välja kaevama . " </s> </p>
<p> <s> " Kas miilits sind hulkurluse pärast enam ei kimbuta ? " </s> </p>
<p> <s> Tiiger kergitas kulmu : talle meenus , kuidas vanaperemees olümpiamängude ajal vaeva nägi , et nooremat poega trellide tagant välja päästa . </s> </p>
<p> <s> " See polnudki niipalju hulkurluse pärast , " tasandas noorperemees häält , nagu siis , kui siin käisid vandeseltslased : nii nimetas tiiger endamisi metsnikku ja mesinikku , kaht alati tõsist , morni meest . </s> <s> " Ma ei saa sulle peensusi avada , aga ma ootasin üht inimest Läänest , ja julgeolek vist sai meie kohtumise jälile . " </s> <s> Ta läks tagasi normaalse hääletooni juurde . </s> <s> " Aga nüüd olen ma ettevaatlikum , hoian igaks juhuks tööraamatut kusagil sees . </s> <s> Kas tead , kus ma praegu formaalselt ametis olen ? </s> <s> Kohtuekspertiisi teadusliku uurimise laboratooriumis , spetsialistina grafoloogia alal , " itsitas ta . </s> </p>
<p> <s> Külaline jõi klaasi tühjaks , graveeringule endiselt tähelepanu pööramata . </s> </p>
<p> <s> " Vanaperemehel oli õigus , " mõtles tiiger , " esemeid vanem poeg hinnata ei oska . </s> <s> Too Ülle , kellest nad rääkisid , võib-olla oskaks , aga teda vanaperemees ei sallinud ... " </s> </p>
<p> <s> Külaline tõusis . </s> </p>
<p> <s> " Kuhu sa kiirustad ? " </s> </p>
<p> <s> " Kell on palju , pean Tiinale iluvõimlemisse vastu minema . " </s> </p>
<p> <s> Hetkeks jäi tuba tühjaks , siis naasis noorperemees , kohendas kimonot ja istus telefoniaparaadi juurde . </s> <s> Läheb lahti , mõtles tiiger põlglikult . </s> <s> Hämmastav , kuidas ta ei oska minutitki üksi olla ! </s> </p>
<p> <s> Lillekimp segas , ja Tiia oleks hea meelega tiristanud uksekella , aga kartis , et Andres ärkab üles - Kristiina pärast oleks võinud esikus kas või saluuti lasta . </s> <s> Võtnud käekoti hambu – roose suhu pista ei saanud , torgivad - , keeras ta raskesti käiva luku ise lahti , ja alles siis taipas , et on purjus : sama hästi oleks võinud koti üle teise käe riputada . </s> </p>
<p> <s> " Ja mis siis ? " mõtles ta trotslikult . </s> </p>
<p> <s> Elutoas põles tuli , küllap Sergejev vaatas televiisorit , oli ainult hääle vaikseks keeranud , et lapsi mitte segada . </s> <s> Instinktiivne vihahoog läbis Tiiat . </s> <s> " Mu mees on kalts , " mõtles ta kibedusega . </s> <s> Lapsed magavad , naist ei ole kodus - millal veel leida paremat aega töötamiseks ? </s> <s> Aga tema istub ja vahib idioodi kastikest . </s> <s> Ja muide , kui talle seda öelda , leiab ta alati mingi õigustuse . </s> <s> Päeval ei saa töötada , sest autod sõidavad , õhtul ei saa töötada , sest lapsed kisavad , öösel ei saa töötada , sest sel ajal iga normaalne inimene magab . </s> <s> Ja üldse pole vajagi palju töötada , sest palju töötavad ainult need , kellel puuduvad originaalsed mõtted , mõtlejad seevastu töötavad harva , aga ei puhka kunagi . </s> </p>
<p> <s> Neid seletusi oli Tiia kuulnud juba...jah , juba seitse aastat , ja need olid teda ära tüüdanud . </s> <s> Ta ei uskunud enam Sergejevi teooriat , et töötada saab ainult värske peaga . </s> <s> Kui kõik ootaksid hetke , kui nad on täielikult välja puhanud , elaks inimkond tänini koopas . </s> <s> Ei , töötada tuli lakkamatult , hommikust õhtuni , väsimuse piiril , alles siis võis loota , et õnnestub midagi saavutada . </s> <s> Kuidas rahmeldasid kas või rokilauljad , karglesid mööda lava , väänlesid ja kriiskasid , nii et higi voolas ja hääl kähe ? </s> <s> Vaat mismoodi pidi pingutama , et kuulsaks saada ! </s> </p>
<p> <s> Ta asetas roosid peeglilauale ja hakkas kasukanööpe lahti kiskuma : need käisid raskelt , sama raskelt kui lukk . </s> <s> Ukseauku ilmus tuttav melanhoolne kuju , Iiahi kurbus silmades . </s> </p>
<p> <s> " Kuidas läks ? " kostis summutatud küsimus , millest ometi õhkus omajagu skepsist . </s> </p>
<p> <s> " Hästi , " ei suutnud Tiia varjata naeratust . </s> </p>
<p> <s> " Mida see hästi tähendab : kas soovitati joonelt doktoriks ? " </s> </p>
<p> <s> " Selleks oli mul liiga vähe marksismi-leninismi klassikute tsitaate ... " </s> </p>
<p> <s> " Jah ? </s> <s> Miks siis vähe ? </s> <s> Minu arust sa küll tuupisid neid , nii et ajud rakkus : " Filosoofiline vihik number üks " , " Filosoofiline vihik number kaks " ... " </s> </p>
<p> <s> Irooniat Sergejevil jätkus endiselt , aga kui varem mehe vaimukus meeldis Tiiale , siis nüüd jättis ükskõikseks . </s> </p>
<p> <s> " Kaua sa lõõbid , aita mul parem kasukas seljast , " ütles ta , ja kui naeratust ta polnud suutnud varjata , siis ärritust ei vaevunud . </s> <s> Selle asemel , et emmata , suuudelda , võib-olla samuti lilled kinkida , ainult norib . </s> </p>
<p> <s> " Võiksid mind vähemalt õnnitleda , " purskas ta ootamatult , kui Sergejevi tugevad , endise sportlase kämblad ta koormast vabastasid - lambanahkne kasukas oli raske nagu karistus , aga soe . </s> <s> Kui ammu see oli , kui nad Merliniga endale ühesugused talveriided hankisid ! </s> <s> Kus sõbranna nüüd oli ? </s> <s> Õnneks veel mitte vanglas , ehkki läbiotsimisi tema pool oli juba toimunud . </s> </p>
<p> <s> " See oli ju alles eelkaitsmine , " pareeris Sergejev üleolevalt , kasukat varna riputades . </s> <s> " Ehkki ajaliselt andis küll Õpetatud Nõukogu aastaistungi mahu välja , " lisas ta mürgiselt , heites pilgu käekellale . </s> </p>
<p> <s> " Armukadetseb , " mõtles Tiia keerulise seguga kahest , rahuldus- ja süütundest . </s> <s> Viimane tunnistati samas üleliigseks , ja lükati kõrvale . </s> </p>
<p> <s> " <gap rend="võõrkeelne_tekst"/> " deklameeris ta mõnuga , istus peeglilauale ja hüppas samas kiljatusega püsti – roosid ! </s> </p>
<p> <s> Ta arvas , et nüüd Sergejev küll märkab , mis olekus ta on , aga too ei pööranud vahejuhtumile mingit tähelepanu . </s> </p>
<p> <s> Tiia nihutas buketi eest , toetus ettevaatlikult vabanenud pinnale ja hakkas saapaid jalast võtma . </s> </p>
<p> <s> Sergejev , oodanud ära , kuni Tiia tähelepanu naaseb , turtsatas põlglikult . </s> </p>
<p> <s> " Leidsid ka , keda tsiteerida , " lausus ta peaaegu hukkamõistvalt , otsekui oleks Tiia jämedalt eksinud vene keele grammatikareeglite vastu . </s> <s> " Grafomaan , ühtki luuletust ei suutnud nagu kord ja kohus lõpetada ! <gap rend="võõrkeelne_tekst"/> kordas ta võidukalt . </s> <s> " Poeesia ! " </s> </p>
<p> <s> " Aga mulle meeldib , " vastas Tiia väljakutsuva rahuga , ja vahetas jalga . </s> <s> " Sa oled lihtsalt kade , " teatas ta hetk hiljem , kaalunud , kas tasub Sergejevit narrida , ja leidnud , et miks mitte . </s> </p>
<p> <s> Kuid Sergejev ei lasknud ennast meelitada territooriumile , kus terava pilguga naissnaiper võinuks tema enesehinnangu sodiks tulistada . </s> </p>
<p> <s> " Oo , missugune vaimustav bukett ! </s> <s> Kes sinu teadusliku loomingu austajatest niisuguse herbaariumi kokku korjas ? " teeskles ta , nagu märkaks alles nüüd suurt roosikimpu . </s> </p>
<p> <s> " Töökaaslased-prokseemikud , " valetas Tiia , nagu oli ette kavatsenud . </s> <s> " Ma pidin neid nagu kord ja kohus kostitama , sellepärast ma nii kauaks jäingi . " </s> </p>
<p> <s> Ja et pääseda edasistest pärimistest , tõusis ta energiliselt , võttis lilled ja läks vannituppa , et need vette panna . </s> <s> Roosid olid jõudnud longu vajuda , Kullamaa oli nad küll vaasi torganud , aga tema kabinetis valitses hirmus leitsak . </s> <s> Jah , niisugune leitsak , et isegi , kui kleidi seljast võtsid , ei hakanud jahe . </s> </p>
<p> <s> Tõmmanud kardina eest , nägi Tiia , et Sergejev on vanni vett täis lasknud ja loputab seal kolme paari sokke . </s> </p>
<p> <s> " Paulus ! " hõikas ta . </s> <s> " Paulus , kas sa oma sokke mõnda väiksemasse anumasse ei saaks ümber tõsta ? " </s> </p>
<p> <s> Melanhoolne kuju ilmus nüüd sellesse ukseauku . </s> <s> Suured , kolbast lausa väljatungivad sinised silmad vaatasid Tiiat mingi erilise , nukra hukkamõistuga . </s> </p>
<p> <s> " Taipas , et ma valetasin , " fikseeris Tiia silmapilkselt , ja hakkas naerma - valjusti ja elurõõmsalt , nagu ta varem oli naernud loomusunnil , ja nagu ta praegu võis veel naerda , kui ennast selleks sundis . </s> </p>
<p> <s> " Hea küll , mine vaata edasi televiisorit , ma ei sega sind rohkem , saan ise hakkama , " ütles ta leebelt , armastust matkides . </s> </p>
<p> <s> " Muide , Kristiinal on palavik , " lausus Iiah , isegi ilma etteheiteta , lihtsalt nentides fakti . </s> <s> " Paanikaks põhjus puudub , kolmkümmend seitse ja viis . </s> <s> Ma andsin talle aspiriini ja teed moosiga ja ta uinus ilusti . </s> <s> Aga homme teda lasteaeda muidugi viia ei tohi . </s> <s> Ma ütlen sellepärast , et ma pean hommikul tööle minema , Lambert-Humbert korraldab koosoleku . " </s> </p>
<p> <s> Jälle tundis Tiia instinktiivset , lausa lämmatavat vihahoogu . </s> </p>
<p> <s> " See on täiesti võimatu . </s> <s> Mul on loeng , ja ma ei saa seda ära jätta . </s> <s> Helista Madisele ja ütle , et sa ei saa tulla . " </s> </p>
<p> <s> Kullamaa otsis talle pool õppejõu kohta Direktorite Instituuti , mis lisaks aule ja kogemustele tugevdasid perekonna eelarvet . </s> </p>
<p> <s> Sergejev ärritus . </s> </p>
<p> <s> " Ma käin isegi tööl ainult korra nädalas ! </s> <s> Mul on juba piinlik Lamberti silma alla ilmuda ! " kõrgendas ta häält , kuid ei arvestanud jõudu välja , ning tenor murdus falsetiks . </s> </p>
<p> <s> Nördimusega silmitses Tiia meest . </s> <s> Kui haletsusväärne ta sel hetkel oli ! </s> <s> Minna endast välja mingi tühise koosoleku pärast . </s> <s> Õige mees teeniks nii palju , et nad saaksid palgata lapsehoidja . </s> </p>
<p> <s> Täpselt seda ta ütleski . </s> </p>
<p> <s> " Õige mees teeniks nii palju , et me saaksime palgata lapsehoidja . " </s> </p>
<p> <s> Korraks tundus talle , et kohe Paulus lööb teda , tolle keha tõmbus pingule , ja käsi justkui juba tõusis hoovõtuks ; kuid seda siiski ei juhtunud , nagu kohane haritud inimesele , summutas Sergejev raevupuhangu eos , ja järgmisel hetkel seisis Tiia ees taas Iiah . </s> </p>
<p> <s> " Kui mind töölt lahkuda palutakse , ei teeni ma varsti enam üldse midagi , " lausus Sergejev peaaegu nutuselt , ja lahkus , selg vimmas - küllap televiisorit vaatama . </s> </p>
<p> <s> " Mu mees on kalts , " kordas Tiia endamisi , ja seekord kuidagi eriliselt , hämmastava selgusega . </s> <s> Löönud poleks teda Kullamaagi , aga too oleks leidnud mõne muu väljapääsu , näiteks visanud nalja . </s> <s> Vaat , kellel jätkus energiat ja tahet ! </s> <s> Töötas seitse päeva nädalas , luges loenguid , kirjutas artikleid ja monograafiat , tõlkis , ja leidis selle ja pere kõrvalt aega armukestki pidada . </s> <s> Täna oli Jürgen kuidagi eriti õnnelik , isegi nii õnnelik , et Tiia hakkas uuesti mõtlema , kas äkki mitte ... </s> </p>
<p> <s> Kuid ta peletas selle mõtte eemale . </s> <s> Kuni kestab nende abielu Sergejeviga , ei hakka Kullamaa midagi otsustavat ette võtma . </s> <s> Milleks ? </s> <s> Vaat kui ... </s> </p>
<p> <s> Tiiale meenus äkki õhtu , millest alates ta hakkas Sergejevit põlgama . </s> <s> Esmalt ilmus koju , purupurjus ja koos väga kahtlase seltskonnaga – armuke ja tema mees , ja kui pidi valima kahe naise vahel , eelistas Küllikit , jättes tema , Tiia paipoisi näoga näitleja külgelöömiskatseid tõrjuma . </s> <s> Puht tigedusest oli ta lõpuks käega löönud ja järgi andnud – mingis mõttes oli see isegi huvitav , nagu öeldakse , tõi pisut vaheldust abielu argipäeva . </s> <s> Kuid edasi ... </s> <s> Tiia arvas , et nad järgmisel hommikul naeravad kahekesi juhtunu üle – rumalus ju , mingit õiget mõnu nagunii ei tundnud - , aga võta näpust , Sergejev korraldas skandaali , armukadetses , manitses säilitama kõlbelist puhtust . </s> <s> Naeruväärt ! </s> <s> Kui nii , siis oleks temagi võinud Sergejevile truudusetust ette heita . </s> <s> Mees peab käituma mehiselt , leidis Tiia . </s> <s> Korraldasid orgia , siis korraldasid – unusta ära ja ela edasi . </s> <s> Aga Paulus ei suutnud ega suutnud rahuneda , alustas otsast peale õigeusklikku propagandat , soovitas Piiblit lugeda , patte kahetseda . </s> <s> Kahekümnendal sajandil , kui juba mitukümmend inimest on kosmosesse lennanud – absurd ! </s> </p>
<p> <s> Väänanud sokid välja , riputas Tiia need kuivama ja avas vanninupu . </s> <s> Vesi hakkas sulinaga , isegi korinaga , nagu surija , välja voolama , vabastades ruumi uuele , puhtale , kuhu Tiia kavatses laotada roosid . </s> <s> Selles oli midagi sümboolset . </s> </p>
<p> <s> Mida siis ikkagi teha loenguga , mõtles ta , vannitoast väljudes ? </s> <s> Võib-olla kutsuda ema paariks päevaks linna ? </s> <s> Ei , kuu lõpp , tal on palju tööd . </s> <s> Täditütar ? </s> <s> See oli parem idee . </s> <s> Las võtab Diana kaasa , lähevad õhtul teatrisse . </s> <s> Piletite muretsemise jätame Sergejevile . </s> </p>
<p> <s> Plaani viimane detail lõbustas teda niivõrd , et ta puhkes kahjurõõmsalt naerma . </s> <s> Sergejevit polnud õnneks esikus , muidu oleks ta kindlasti küsinud hea tuju põhjuste üle . </s> <s> Sundinud end tõsiseks , võttis Tiia telefonitoru ja hakkas , näppudega kogu aeg valesid auke tabades , valima täditütre numbrit .. </s> </p></div2>
        <div2 type="alaosa"><head> Kolmas peatükk </head><head> Lahutus </head>
<p> <s> " Õige mul õnnetus . " </s> </p>
<p> <s> Luik toetus ettevaatlikult vaevu koospüsiva tooli seljatoele ja rüüpas sõõmu haput moldaavia " Cabernet " d " , püüdes tagajärjetult meenutada nende jookide maitset , mida ta oli pruukinud oma ainukesel , lühikesel proletaarsel eluperioodil ühe New Yorgi veinipoe transporttöölisena . </s> <s> Ta oli sunnitud nentima , et maitsemälu on inimesel vähem arenenud kui lõhnamälu , lõhnamälu halvemini kui häälemälu ja häälemälu halvemini kui silmamälu ; kuid kõige paremini mäletab iga mees talle osaks langenud alandusi , eriti naiste läbi , mistõttu oli täiesti võimatu mõista Sergejevit , kes praegu mornilt istus tema vastas , selle asemel , et rõkata rõõmust ja hüpata õnnest - just äsja oli semu pihtinud , et tema abikaasa Tiia soovib lahutust . </s> </p>
<p> <s> " Mina olen kaks korda abielus olnud , " jätkas Luik , " ja tänan siiani Taarat , et ta mind sellest purgatooriumist päästis . </s> <s> Minu esimest naist , soomlannat , sa mäletad ? " </s> </p>
<p> <s> " Ähmaselt . " </s> </p>
<p> <s> " Sa ei kujuta ette , kuidas ta mind mõnitas ! </s> <s> Ma ei ole sellest kellelegi rääkinud , sina oled esimene . </s> <s> Ta sundis mind oma püksikesi pesema , muidu ei andnud õllerahagi . </s> <s> Mul ei olnud valikut , muidu oleksin pidanud kohe kodumaale naasma . </s> <s> Õnneks oli tal moodne pesumasin , ainult vajuta nupule . " </s> </p>
<p> <s> Ta tõusis , läks ahju juurde , võttis roobi ja segas puid . </s> <s> Need põlesid hästi , ühtlaselt . </s> </p>
<p> <s> " Minu teist naist sa ei tunne , see oli väliseestlanna . " </s> <s> Ta tõstis vasaku käe ja vaatas kella . </s> <s> " Oleks mul siin talus raadio , me võiksime praegu kuulata , mis ta meile räägib . </s> <s> Ta töötab " Ameerika Hääles " , loeb uudiseid . </s> <s> Temaga oli meil natuke võrdsem abielu : kumbki hoolitses oma pesu eest ise . </s> <s> Aga tube pidin ikkagi mina koristama , muidu ta ei võtnud mind restorani kaasa . </s> <s> Kodus ta süüa muidugi ei valmistanud , ei osanud . </s> <s> Lühidalt , nendest kahest kogemusest piisab mulle täiesti . </s> <s> Kui ma kunagi kolmandat korda abiellun , siis ainult mõne lihtsa talutüdrukuga . " </s> </p>
<p> <s> " Aga Remi ? " </s> </p>
<p> <s> " Kui ma oleksin kihlveomaakler , ei annaks ma rohkem kui üks tuhande vastu , et tal õnnestub minu passi oma nimi kirjutada . </s> <s> Nii et saada sinagi Tiia kus kurat , soeta noor armuke , ja tunne elust mõnu ! " </s> </p>
<p> <s> " Sul on hea rääkida , " sõnas Sergejev virilalt , ja tõmbas jopihõlmu koomale : Luige pärandustombu romantilisim osa , vanaisa Juliuse talumaja oli seisnud pool aastat kütmata . </s> <s> " Teie , eestlased , elate alles ürgkogukondlikus ajas , magate esimese ettejuhtuva naisega , kes omakorda magab esimese ettejuhtuva mehega , ja pärast , kui kõik on kõigiga ära maganud , kõnnite viimase paarilisega perekonnaseisuametisse ning hakkate koos otsekui kasvatama üksteise põngerjaid . </s> <s> Järgmine põlvkond käsitab seda kui midagi normaalset , käitub samuti , ja nii edasi ja aina edasi . </s> <s> Surnud ring . </s> <s> Kui Tiial oleks kübetki vastutustunnet , ei jätaks ta nii kergekäeliselt lapsi ilma isata . " </s> </p>
<p> <s> " Ah sa muretsed laste pärast ? " hakkas Luik taipama . </s> </p>
<p> <s> " Jaa , jaa , kujuta ette , on mul niisugune nõrkus - lapsed ! <gap rend="võõrkeelne_tekst"/> " tsiteeris Sergejev teatraalselt , jõi klaasi suurte lonksudega tühjaks ja viskas selle laia kaarega üle õla . </s> <s> Klaas põrkas vastu palkseina , kukkus maha , kuid katki ei läinud - hea vastupidav nõukogude teeklaas . </s> </p>
<p> <s> " Vedas , et ma ei jõudnud papa Haraldi kristalli autost välja võtta , " nentis Luik rahuldusega . </s> </p>
<p> <s> " Kuule , kui lapsed sulle nii tähtsad on , röövi nad ära , " soovitas ta . </s> <s> " Või vähemalt üks , näiteks poiss . </s> <s> Eeskuju on olemas - Marksoo . </s> <s> Ta ka lahutas hiljuti . </s> <s> Nõukogude kohut sa tead – need muidugi otsustasid , et abikaasade ainsat poega peab hakkama kasvatama ema . </s> <s> Aga Marksoo näitas iseloomu . </s> <s> Ta organiseeris lapseröövi , otse koduõuest . </s> <s> Viis poisi oma maamajja ning hoiab teda nüüd seal . </s> <s> Sanktsioonide peale vilistab , lihtsalt maksab trahvid ära , ja kõik . </s> <s> Jõuga last temalt ära võtta seadus ei luba , võib poisi õrnale hingele moraalse trauma tekitada . " </s> </p>
<p> <s> Sergejev turtsatas põlglikult . </s> </p>
<p> <s> " Barbarid . </s> <s> Vaat kuhu viib uskmatus . </s> <s> Ainult kristlik perekond , mille eesotsas seisab mees , suudab kindlustada harmoonilise isiksuse kasvatamise . " </s> </p>
<p> <s> " Praegu ei saa üldse kasvatada isiksust , harmoonilisest rääkimata , " vaidles Luik vastu . </s> <s> " Meil on ju üldine kohustuslik keskharidus , kõik peavad koolis käima . </s> <s> Seal nende vaim kas kastreeritakse või steriliseeritakse , sõltuvalt vastuhaku tugevusest . " </s> </p>
<p> <s> " Sa räägid lausa nagu Toomas Kitse , " ütles Sergejev , " tema väidab ka , et kool on välja mõeldud üksnes hõive tagamiseks . " </s> </p>
<p> <s> " Täpselt nii ! " elavnes Luik . </s> <s> " Ainus tõeline kasvatus on see , kui laps viibib väikesest saadik oma soost vanema kõrval . </s> <s> Vanasti võtsid aadlikud poisse juba seitsme-kaheksa-aastaselt kaasa jahile ja isegi sõjakäigule , õpetasid ratsutama , mõõka käsitsema ja talutüdrukuid põõsasse vedama . </s> <s> Kas sina saaksid koos oma pojaga , kui ta suuremaks kasvab , sõita ringreisile mööda kolhoose , et võrgutada lüpsinaisi ? </s> <s> Ei saa . </s> <s> Mis vahet siis on , kas sa elad temaga ühes korteris või ei ? </s> <s> Ainus , mida ta sinult seal õppida võib , on , kuidas emme sõna kuulata . </s> <s> Majapidamises valitseb naine , see on paratamatus . </s> <s> Aga need on ainult nii-öelda pisikesed teoreetilised tähelepanekud , " lisas ta tagasihoidlikult , segas viimast korda süsi ja sulges riiviga ahjuukse . </s> </p>
<p> <s> " Lüpsinaisi võrgutama , see veel puudus , " mõtles Sergejev mornilt . </s> <s> " Umbes sama soovitas mulle ka Tiia . </s> <s> Leidku ma parem endale uus armuke , selle asemel , et binokliga vastasmaja rõdul päevitavaid tüdrukuid vahtida . " </s> </p>
<p> <s> Nende vahekord Küllikiga oli tükk aega tagasi lõppenud . </s> </p>
<p> <s> Ta tundis end löödult , isegi klaas ei kukkunud kildudeks . </s> </p>
<p> <s> Luik sulges siibri ja heitis veel ühe pilgu üle toa . </s> <s> Jaa , maja oli kohutavas seisundis : seinad lasksid läbi tuult ja katus vihma , põrandalauad mädanesid ja keldrist kostis rottide krabinat . </s> <s> Vaat mis tähendab , kui talul puudub peremees . </s> <s> Peaaegu nelikümmend aastat , maa natsionaliseerimisest saadik , elasid siin üürnikud - ja kas siis üürnik midagi remondib ? </s> <s> Papa Harald oli ettevaatlik mees ega armastanud reklaamida , et tal kusagil mitmesaja kilomeetri kaugusel pealinnast on talu , ei võtnud asukatelt vist isegi üüri . </s> <s> Ajad olid sellised , omanduseta oli ohutum . </s> </p>
<p> <s> " Kuidas on , kas sauna kütame ? " küsis ta . </s> </p>
<p> <s> " Jaa , muidugi , " elavnes omakorda Sergejev . </s> </p>
<p> <s> " Huvitav , kuhu mu rentnik nii kauaks jääb ? " lisas Luik , taas kella vaadates . </s> </p>
<p> <s> Ta ootas Juhan Marabud , organisatsiooni " Noor Eestlane " liiget , kes oli nõustunud ajutiselt tema talu valvama . </s> </p>
<p> <s> Enne , kui õue minna , korjas Sergejev klaasi põrandalt üles ja pani tagasi lauale . </s> </p>
<p> <s> Väljas hämardus juba . </s> <s> Nagu võõrast tsivilisatsioonist äraeksinud olevus helendas vana õunapuu all tilluke " Zaporožets " , mille Luik papa Haraldi säästude eest oli ostnud . </s> <s> Sergejev silmitses autot üleoleku ja kadeduse seguga : just järgmisel päeval pärast seda , kui Tiia tõstis üles lahutuse küsimuse , oli ta naasnud maalt " Žiguli " roolis : vanemad olid ostnud uue auto ja kinkinud vana tütrele ; muide , polnud võimatu , et preemiaks temast , venelasest lahtiütlemise eest . </s> </p>
<p> <s> " Siin ümberringi olid kõik varem vanaisa maad , " ütles Luik , joonistades käega kaare piki metsapiiri . </s> </p>
<p> <s> " Kuule , siis ta oli ju kulak , " kommenteeris Sergejev austusega . </s> <s> " Kas teda Siberisse ei saadetud ? " </s> </p>
<p> <s> " Tal vedas , suri just paar päeva enne suurt küüditamist . </s> <s> Isa ei saanud seepärast matustelegi , kartis , et käsutatakse vanaisa asemel rongile . </s> <s> Praegu kuulub mulle muidugi ainult too kitse karjamaa seal . " </s> </p>
<p> <s> Ja ta viipas põlglikult õunapuude tagant paistvate peenarde suunas . </s> </p>
<p> <s> " Hakkad põllumeheks , külvad sinna kartulit , " lausus Sergejev melanhoolselt . </s> </p>
<p> <s> " Mul on hoopis teine unistus , ma tahaksin rajada dendraariumi haruldastest puuliikidest , " seletas Luik . </s> </p>
<p> <s> " Dendraariumi ? " küsis Sergejev hämmastunult . </s> <s> " Kas paarist mustsõstrapõõsast ei piisa ? " </s> </p>
<p> <s> " Sa räägid nagu minu mamma . </s> <s> Mustsõstrad ja sirel , see on tema unistuste piir . </s> <s> Aga mina tahan proovida , kas astelpaju ja küdoonia lähevad siin kasvama . </s> <s> Ja vaat sinna , tee ja õue vahele , piki kraavi istutan kuuseheki . </s> <s> Kas mulle appi tuled , kui ma taimed toon ? " </s> </p>
<p> <s> " Muidugi , " ütles Sergejev kaalukalt . </s> </p>
<p> <s> " Hea on kristlasega asju ajada , " mõtles Luik lõbusalt . </s> <s> Ta tundis innustust – talu otsekui lisas talle energiat . </s> <s> Kui midagi muud nõukogude võimu oludes oli võimatu saavutada , siis kas või üks näidis-majapidamine ! </s> </p>
<p> <s> " Õige mul Vergilius , " mõtles Sergejev samal ajal irooniliselt , ja temagi enesetunne paranes veidi . </s> </p>
<p> <s> Nad seadsid sammud künkast alla ja jõudsid peagi lihtsa väikse laudsaunani . </s> </p>
<p> <s> " Viimane leil , enne kui ma selle arhitektuurilise nonsensi maha lammutan , " ütles Luik . </s> </p>
<p> <s> " Milleks , ega see pole maja , peaasi , et vihelda saab , " imestas Sergejev . </s> </p>
<p> <s> " Ma ehitan siia etnograafilise suitsusauna , ilma ühegi naelata , ristpalkmenetlusel , " selgitas Luik . </s> </p>
<p> <s> Juhan Marabuga oli ta juba kokku leppinud , et too võtab töö enda peale . </s> </p>
<p> <s> Nad läitsid ahjus tule ja laskusid saunast veel allapoole jääva kitsa jõe äärde . </s> <s> Tume vesi voolas aeglaselt ja kütkestavalt . </s> </p>
<p> <s> " Mul on juba räägitud ühe paadimeistriga , " jutustas Luik edasi , " ta tahub mulle ... " </s> </p>
<p> <s> Ta peatus , sest ei teadnud , kuidas on vene keeles haabjas . </s> </p>
<p> <s> " Mille ? " küsis Sergejev . </s> </p>
<p> <s> " Paadi , mis on valmistatud ühest tervest puutüvest , " seletas Luik . " </s> <s> Eesti keeles kutsutakse seda haabjaks , sõnast haab . </s> <s> Tead küll , puu , mille lehed värisevad . " </s> </p>
<p> <s> " Aa , <gap rend="võõrkeelne_tekst"/> , " taipas Sergejev . </s> <s> " Milleks ? " küsis ta hämmeldunult . </s> </p>
<p> <s> " Vanasti oli haabjas siin üks peamisi liiklusvahendeid . </s> <s> Teed olid kevadeti ja sügiseti porised , vankriga läbi ei pääsenud , siis aerutatigi mööda jõge naabertallu puskarit jooma . " </s> </p>
<p> <s> " Praegu pole ju üheksateistkümnes sajand , " ei mõistnud Sergejev endiselt Luige ideed . </s> </p>
<p> <s> " Aga mis siis , kui nafta ükskord maapõuest ammendub ? " fantaseeris Luik . </s> </p>
<p> <s> Nad ronisid künkast tagasi üles . </s> <s> Saunakorstnast tõusis suitsu . </s> </p>
<p> <s> " Võtab aega , enne kui soojaks läheb . </s> <s> Viime vahepeal pakid autost majja , " lausus Luik . </s> </p>
<p> <s> Kui nad tagasi õuele jõudsid , jäi ta seisma ja osutas maja nurga tagant paistvate , kõrgesse umbrohtu kasvanud aidavaremete suunas . </s> </p>
<p> <s> " Kui ma ükskord rikkaks saan , ehitan siia talli ja hakkan hobuseid pidama , " lausus ta uhkusega . </s> <s> " Mitte künni- , vaid ratsahobuseid muidugi . </s> <s> Siis võid hakata minu pool ratsutamas käima , sa ju oskad . " </s> </p>
<p> <s> " Oskan , " vastas Sergejev väärikalt . </s> </p>
<p> <s> Luik ohkas . </s> </p>
<p> <s> " Aga enne pean leidma endale perenaise . </s> <s> Nagu isegi mõistad , on see kõige raskem mure . </s> <s> Igaüks üldse perenaiseks ei kõlba . </s> <s> Võtad nõrgukese , jääb põdema , võtad laisa , pikutab niisama . </s> <s> Muide , vanasti arvati , et talu suurus sõltub otseselt perenaise tööjõudlusest . </s> <s> Oli isegi niisugune terminoloogia : " ühe-lehma-perenaine " , " kahe-lehma-perenaine " ja nii edasi . " </s> </p>
<p> <s> " Kas sa ei karda , et ükski tänapäeva naine ei taha tulla niisugusesse kolkasse , kus pealegi mets täis ilveseid ja karusid ? " küsis Sergejev , ja lisas skeptiliselt : " Isegi lüpsinaine mitte . " </s> </p>
<p> <s> " Ma toon talle koera seltsiks , kuni lapsed sünnivad , " seletas Luik . </s> <s> " Mul on juba tõugki valmis vaadatud , tšao-tšao , suurepärane tiibeti peni , targem kui enamus inimesi . " </s> </p>
<p> <s> " Ja ikka ma ei mõista , milleks sulle seda kõike vaja on , " ütles Sergejev . </s> </p>
<p> <s> " Venelane on venelane , " mõtles Luik , " tema ainult külitaks ahju peal , kuni lauake-kata-end kalamarja serveerib . " </s> </p>
<p> <s> " Meil , eestlastel on boreaalne maailmavaade , me ei saa ilma looduseta elada , " ütles ta valjusti , tiris autost välja raske paki ja andis Sergejevile . </s> </p>
<p> <s> " Ettevaatust , kristall . " </s> </p>
<p> <s> Kui kolimine oli lõppenud , kattis Tiia kiiruga elutuppa laua ja helistas Sergejevile . </s> </p>
<p> <s> " Paulus , tule sina ka siia . " </s> </p>
<p> <s> " Pole tuju , " vastas melanhoolne hääl . </s> </p>
<p> <s> " Kuidas soovid . " </s> </p>
<p> <s> Kõik istusid , kes toolile , kes raamatukastile . </s> </p>
<p> <s> " Sören , vala viina , " käsutas Tiia . </s> <s> " Ma ju ütlesin , et see ei võta rohkem aega kui kolmveerand tundi , " lisas ta rahulolevalt , vaadanud kella . </s> </p>
<p> <s> Tõepoolest , Sergejevitel õnnestus korter nii lahti vahetada , et mõlema uus eluase paiknes naabermajas - polnud tarvis isegi autot kutsuda . </s> </p>
<p> <s> " Seda on üldse raske kolimiseks nimetada , niisama , väike ümberkorraldus , " kohmas Neeme Pärn . </s> </p>
<p> <s> Nemad koos Lambert-Humbertiga olid otsekui tulnud appi Sergejevile , aga kuna tolle mööbel viidi ära kümne minutiga , suundusid edasi Tiia asju tassima , mida oli rohkem . </s> <s> Ja pärast jäid justkui iseenesest siia . </s> </p>
<p> <s> " Ümberkorraldused on väga vajalik osake elust , " lausus Tooma Kitse , " sest nad kindlustavad piisava hõive . </s> <s> Iga süsteem , mis kaua toimib ilma muutusteta , hakkab ühel hetkel liiga hästi tööle , ja selle liikmetel tekib ohtlikult palju vaba aega . </s> <s> Siis ongi tarvis midagi ümber tõsta , et inimestele tegevust juurde mõelda . " </s> </p>
<p> <s> " Ma pole sinuga nõus , " vaidles Tiia vastu . </s> <s> " Kui süsteem on hulk aega liikunud ühes rütmis , ta panetub ja minetab loova alge . </s> <s> Mis tähendab , et ta on ennast ammendanud . </s> <s> Umbes nagu see nii-nimetatud arenenud sotsialism . </s> <s> Üks Poliitbüroo esimees sureb teise otsa , aga midagi ei muutu . " </s> </p>
<p> <s> " Ära kaldu teemast kõrvale , " teatas Sören Hallik . </s> <s> " Me uurisime praegu perekonna kui ühiskonna rakukese lagunemist . " </s> </p>
<p> <s> " See on üks ja sama , " väitis Tiia kategooriliselt . </s> </p>
<p> <s> " Matemaatilisest aspektist pole tõesti erilist vahet , " leidis Silver Luik . </s> <s> " Ainult et Tiia järeldused ei kannata kriitikat . </s> <s> Mehhaanilised muutused ei too mingit kasu , see on vaid kombinatoorika , elementide ümberpaigutus kinnise süsteemi piirides . </s> <s> Liidetavate summa ei sõltu nende järjekorrast . " </s> </p>
<p> <s> " Summa võib-olla ei sõltu , aga iga liidetava saatus küll , " vaidles vastu Sören Hallik . </s> <s> " Minu jaoks on väga suur vahe , kas ma seisan vorstijärjekorra alguses või lõpus . " </s> </p>
<p> <s> Ta hakkas ise ainsana oma nalja üle naerma . </s> </p>
<p> <s> " Kohe ta ütleb , et inimene on inimesele hunt ja nõrgemad isendid surevad välja , " ohkas Neeme Pärn . </s> </p>
<p> <s> " Aga muidugi ! " kinnitas Sören . </s> <s> " Ma tunnen teinekord lausa füüsiliselt , et olen valmis inimesel , kes minu nina alt viimase paki hakkliha omastas , kõri katki närima . " </s> </p>
<p> <s> " Ja ometi sa ei näri ! " nähvas Tiia . </s> <s> " Mis tõendab , et iseregulatsioon takistab ühiskonnal langemast hundimoraali tasandile . " </s> </p>
<p> <s> " Mitte iseregulatsioon , vaid haritud vähemuse tahe , " kuulutas Silver Luik veendunult . </s> <s> " Kui Jehoova müüt kõrvale jätta , ei kinkinud käsulaudasidki juutidele mitte abstraktne rahvamass , vaid üks konkreetne inimene , Mooses . " </s> </p>
<p> <s> " Ärge mind religiooniga küll palun tüüdake , sellest on mul tükiks ajaks küllalt , " oigas Tiia teatraalselt . </s> </p>
<p> <s> " Mis parata , religioon tekkis samuti iseregulatsiooni tulemusena , " lausus Toomas Kitse . </s> <s> " Nõrgemad isendid , kui kasutada Söreni terminoloogiat , ei näinud muud võimalust , kuidas tagada enda julgeolekut . </s> <s> Oli tarvis kanaliseerida agressiivse enamuse destruktiivsed impulsid mingisse mõttetusse , kuid ohutusse tegevusse . </s> <s> Nii leiutatigi jumalakummardamine . </s> <s> Muide , suurepärane hõive . " </s> </p>
<p> <s> " Sinu loogika järgi peab parteikongresse samuti suurepäraseks hõiveks lugema , " torkas Tiia . </s> </p>
<p> <s> " Oma kohta ühiskonnas nad igatahes täidavad , " jäi Toomas Kitse tõsiseks . </s> </p>
<p> <s> " Hoolimata sellest , et kõik ainult naeravad nende üle ? " </s> </p>
<p> <s> " Naer on terviseks . " </s> </p>
<p> <s> " Te , noored , ärge mõõtke kõike oma mõõdupuuga , " sekkus vestlusse Lambert-Humbert . </s> <s> " Vanemad inimesed suhtuvad parteikongressidesse väga tõsiselt . </s> <s> Minu isa loeb alati kõik kõned otsast lõpuni läbi , ja arutab minuga pikalt-laialt , mis muutusi on riigis oodata . </s> <s> Maal pole unustatud , mida tähendasid normipäevad , seal ollakse õnnelikud , et praegu põllumajandusele nii palju tähelepanu osutatakse . " </s> </p>
<p> <s> Umbes samal ajal , kui Tiia pool vaieldi ühiskonna ja inimese üle , helises Sergejevi uues korteris uksekell . </s> </p>
<p> <s> " Kes see veel on ? " mõtles Sergejev . </s> </p>
<p> <s> Ta oli just heitnud diivanile , et jõuda läbi lugeda huvitav nõukogudevastane raamat , mille Merlin Teeäär talle üheks õhtuks oli laenanud . </s> <s> Asjade lahtipakkimise oli ta otsustanud jätta homsele päevale . </s> </p>
<p> <s> Tüdinult ajas ta end püsti ja läks esikusse . </s> </p>
<p> <s> " Kes seal on ? " kordas ta küsimust valjusti . </s> </p>
<p> <s> " Kas siin elab tuntud vene imperialist , monarhist ja juhuluuletaja Pavel Sergejev ? " kuulis ta lasteluuletaja Kadaka õigeusu pappi meenutavat , laulvat häält . </s> </p>
<p> <s> " Nüüd nad siis saabusid ! " mõtles Sergejev irooniliselt , kuid ikkagi teatud rahuloluga . </s> </p>
<p> <s> Ta avas ukse – tõepoolest , seal nad seisid , tema boheemlastest semud : täidlane Kadakas , lühikest kasvu , oranžide vuntsidega humorist Lõvi , punetava näoga Kafka-uurija Kulles ja elektrikitarrist Mistraal , kelle huultel alati võbeles nirvaalik naeratus . </s> <s> Puudus ainult Luik , aga tema vastumeelsus füüsilise töö vastu oli üldtuntud . </s> </p>
<p> <s> " Te jõudsite kohale täpselt mütside kokkukorjamise ajaks ! " torkas Sergejev . </s> </p>
<p> <s> Pika musta habemega Kadakas ( ka selles mõttes meenutas ta pappi ) patsutas Sergejevit heasüdamlikult õlale . </s> </p>
<p> <s> " Mütsituttavate asi . " </s> <s> ( Tõlkimatu sõnamäng : <gap rend="võõrkeelne_tekst"/> – jõuda kohale hilinenult , kui kõik on lõppenud ; <gap rend="võõrkeelne_tekst"/> – põgus , teretutvus ) . </s> </p>
<p> <s> " Kas sa , Sergejev , jõid tõesti kogu õnneviina üksi ära ? " imestas Lõvi . </s> </p>
<p> <s> " Mis õnneviina ? " ei taibanud Sergejev . </s> </p>
<p> <s> " Õnneviin on viin , millega lahutuse saanud mees kostitab lähimaid sõpru , " selgitas Lõvi . </s> </p>
<p> <s> " See on puht eesti termin , mujal maailmas seda ei tunta , " lisas Mistraal . </s> </p>
<p> <s> Sergejev vaatas kahtlustavalt semusid , kes , luba küsimata , mantleid seljast ajasid . </s> </p>
<p> <s> " Naljatate , aina naljatate . " </s> </p>
<p> <s> Külalised sokistusid ja astusid edasi . </s> </p>
<p> <s> " Kuule , päris kena mungakong , " kiitis Kadakas . </s> </p>
<p> <s> " Mulle meenutab see Kafka kangelaste eluasemeid , " nentis Kulles . </s> </p>
<p> <s> Sergejevi ainus tuba oli nii imetilluke , et nad mahtusid siia vaevu ära . </s> </p>
<p> <s> " Viina mul natuke pudelipõhjas on , aga sakusment piirdub küll endise ämma hapukurkidega , " ütles peremees pirtsakalt . </s> </p>
<p> <s> Lõvi silus vuntse . </s> </p>
<p> <s> " Sergejev , ära unusta , et sa viibid korilasrahva juures ! " </s> </p>
<p> <s> Ta avas portfelli ja hakkas selles tuhnima . </s> </p>
<p> <s> " Siin on humoresk , seda me sööme järgmisel nädalal , siin on följeton , sellega me maksame ära käesoleva kuu kommunaalmaksud , aga siin ... " </s> </p>
<p> <s> Ta tõmbas välja pikerguse paki ja hakkas paksu ümbrispaberit lahti harutama : nähtavale ilmus suitsuhaug . </s> </p>
<p> <s> " Olgu , kui nii , siis ma andestan teile hilinemise , " teeskles Sergejev suuremeelsust , ja siirdus kööki viina järgi – hingepõhjas valmistas semude saabumine talle rõõmu . </s> </p>
<p> <s> Boheem ! </s> <s> Kas ei tekita kui mitte austust , siis vähemalt huvi see pealtnäha nonšalantne , justkui ainult tänase päeva põletamisele keskendunud , aga tegelikult kuratlikult kaval , ettenägelik inimtõug , kes ammu enne Karl Marxi jõudis tõdemuseni , et ühiskonna ( ja seega ka üksikisiku ) peamine vara on vaba aeg ? </s> <s> Missugust tahtejõudu peavad evima isikud , kes vabatahtlikult loobuvad nii olmemugavustest kui ka sugugi mitte nii haletsusväärsest , nagu mõnikord arvatakse , väikekodanlikust õnnest ( mille tõeline väärtus avaneb alles elu lõpus , kui selgub , kas sul on , kes sinu eest vanaduspäevil hoolitseb ) , loobuvad ainult selleks , et tunda end oma eksistentsi peremehena , tõusta siis , kui unenäod hajuvad , aga mitte siis , kui heliseb äratuskell , ja sooritada liigutusi , mis meeldivad neile , aga mitte , mida nõuab tööandja ? </s> </p>
<p> <s> Kuid mitte kunagi varem , ja võib-olla ka , et mitte kunagi hiljem pole boheemil olnud ega tule nii ideaalseid tingimusi , nagu nõukogude ühiskonnas , ja eriti selle viimases staadiumis , mida teaduslikult kutsutakse stagnatsiooni-epohhiks . </s> <s> Sergejevil oli õigus , kui ta märkis , et arenenud sotsialismis ei konkureeri inimesed mitte selle nimel , kuidas rohkem raha teenida , vaid kuidas üsna ühesugusele palgale vähem aega ja jõudu kulutada . </s> <s> Ja viimast oskas boheem paremini kui keegi teine . </s> <s> Et ära elada , piisas vähesest , korteriüür oli sümboolne ja söök odav , luksuslikud ahvatlused peaaegu puudusid ( kui nendeks mitte lugeda viletsaid nõukogude autosid ) , kunst aga kuulus rahvale ja riik maksis artistidele võrdlemisi soliidset honorari - eeskätt muidugi neile , kes täitsid sotsiaalset tellimust , ülistades kehtivat korda , kuid midagi pudenes teistelegi . </s> <s> Nõukogude boheem - see oli kõige õnnelikum boheem maailmas , sest ta ei teadnud , mida tähendab nälg , ta ei pidanud kartma korterist väljatõstmist , ja kui tal ka mõnikord ei jätkunud raha tolmuimeja , pesumasina või värviteleviisori ostmiseks , siis veini jaoks - alati . </s> </p>
<p> <s> Pärast seda , kui Sergejevi perekond lagunes , leidis ta endale tuge nimelt boheemlaste seltsist . </s> <s> Ta oli nendega tutvunud juba varem , Külliki ja Luige kaudu , kuid tõeline lähenemine leidis aset alles nüüd . </s> <s> Päevad möödusid kas just regulaarselt , aga võrdlemisi sageli ühe ja sama kava järgi : tõusnud hilja , joonud kohvi , lugenud või lihvinud mõnda luuletust või tõlget , sõitis ta kesklinna , kui vaja , käis läbi Instituudist , kui seal midagi ei toimunud , läks artistide kohvikusse , kus kas juba istusid ees , või ilmusid peatselt Kadakas , Lõvi , Kulles ja Mistraal . </s> <s> Kui oli tühjendatud paras hulk pokaale , alustas Lõvi alatist juttu sellest , kuidas tal on valmis mõeldud esikromaani avapeatükk ja kuidas ta kohe-kohe kirjutusmasina taha istub , Kadakas kaebas , kui väga tal pole elus vedanud : tema vanavanemad olid kahe maailmasõja vahepeal , Eesti Vabariigi aegu jõukad ja mõjukad inimesed , aga nõukogude võim natsionaliseeris kogu nende vara , mistõttu tema nüüd pidi virelema . </s> <s> Luik , kes samuti mõnikord seltskonnaga ühines , lohutas Kadakat , et kui impeerium ükskord kokku variseb , tagastatakse talle nii maad kui majad , mis ajas teisi , iseäranis Sergejevit hirmsasti naerma . </s> <s> Oma juriidilised teadmised oli Luik ammutanud Juhan Marabult , kes elas tema talus , ehitas sauna ja uuris rahvusvahelist õigust . </s> <s> Luik ise tülitses sellel eluperioodil juba võrdlemisi sageli oma armukese , kähedahäälse , otsekui trohheiiti põdeva džässilauljatari Remiga , ja ootas kevadet , et sõita linnast ära , arheoloogilisele ekspeditsioonile , kuhu teda lubas kaasa võtta koolivend Andreas Habitus . </s> <s> Sergejevi armulugu Külliki Veetilgaga oli lõppenud , Külliki oli leidnud endale kellegi armeenlasest kirjaniku , Sergejev piirdus juhuslike suhetega , võimalusi milleks jätkus : boheemlaste seltskonda ümbritsesid seiklushimulised noored naisolevused , kelle nime ei mäleta täna enam keegi . </s> <s> Nii oleks kõik võinud kesta veel kaua , kuid siis juhtus midagi , mis seadis ohtu kunstnikkonna , ja ka paljude teiste muretu elu – pärast Konstantin Tšernenko surma valiti Poliitbüroo esimeheks Mihhail Gorbatšov . </s> </p></div2>
        <div2 type="alaosa"><head> Neljas peatükk </head><head> Ottilie </head>
<p> <s> Neli last , kaks poissi ja kaks tüdrukut silmitsesid Luike tähelepanelikult , tõsiselt ja usaldavalt . </s> <s> Kui vanad nad praegu võiksid olla , mõtles Luik ? </s> <s> Ta hakkas rehkendama ja leidis , et isegi noorimale koguneks aastaid üle saja . </s> <s> Niisiis olid nad surnud , kõik neli , aga mis asjaoludel see võis juhtuda ja kuidas kulges nende elu ? </s> </p>
<p> <s> Üheksateistkümnenda sajandi lõpust rääkisid kuulsad kirjanikud kui ühest kõige rahulikumast ja kaunimast epohhist , ja küllap võis neid uskuda . </s> <s> Väide kehtis muidugi Euroopa kohta , siin , Eestimaa kubermangus toimetas vürst Šahhovskoi samal ajal venestamist ; kuid lõuend pärines Prantsusmaalt , ja seal valmistas tollal peavalu vaid kiriku püüd pärssida noorte seksuaalinstinkti . </s> <s> Isegi teaduse ja tehnika revolutsioon alles alustas oma laastamistööd : autosid tuututas tänavatel vähe , Boulogne'i metsa sõideti fiakri või landooga , ja rokkmuusikagi oli sündimata ; lühidalt , kui sulle kuulus majake Saint-Germain'i eeslinnas või kas või tilluke viietoeline korter Haussmani avenüül , võis elada . </s> <s> Tõsi , tuberkuloos . </s> <s> Ja sepsis . </s> <s> Penitsilliin oli avastamata , ja seega võis üks kahest poisist vabalt surra Verduni all tühise haava kätte , üks tüdruk aga köhida verd ja kustuda piinarikkalt mägisanatooriumis . </s> <s> Süüfilise jätame kõrvale : laste armsad , intelligentsed näod kõnelesid selget keelt heast perekonnast ja kasvatusest , ja kuigi preservatiive samuti ei tuntud , ei tasunud manada neile nii sünget tulevikku . </s> <s> Järelikult võisid kaks modelli , üks poiss ja üks tüdruk olla veel elus , kui papa Harald pildi Nizzast ostis . </s> <s> Mis tunne valdas neid mõned aastad hiljem , kui armastatud pealinna anastasid hitlerlased ? </s> <s> Oh , kindlasti suhtusid nad sellesse sündmusesse hoopis teisiti kui mamma Linda , kes olevat jooksnud tänavale , lillekimp käes , tervitama teutooni kangelaste sissemarssi stalinlikest röövvallutajatest vabastatud Tartusse . </s> <s> Ajalugu on suhteline mõiste , või täpsemalt öeldes , igal rahval on oma ajalugu . </s> <s> " Mis me nüüd peale hakkame ? " küsis õde vennalt . </s> <s> " Aeg on kohvi juua . </s> <s> Mine kata laud , " vastas vend , ja kui õde oli palkonilt , kus nad seisid , lahkunud , võttis ta hommikumantli taskust granaadi ja kostitas bošše sidrunikokteiliga Pariisi moodi , pärast mida vajus rippu üle rinnatise , keha kuulidega läbi hekseldatud . </s> <s> " Jacques ! " karjatas õde ja jooksis tagasi rõdule , ku-klux-klani peakatte kujuline valge salvrätt pihus ; üks hitlerlane tõstis automaadi ja sihtis temagi suunas , aga ohvitser peatas sõduri , öeldes : " Naisi me ei tapa ! " </s> <s> Muide , ülearune džentelmenlikkus , sest õest sai hiljem Vastupanuliikumise kangelane , ta varjas inglise langevarjureid ja tema keldrisse peidetud põrandaaluses trükikojas valmistati tsentnerite kaupa lendlehti üleskutsega minna sõdima du Gaulle'i armeesse . </s> <s> Ta elas kõrge vanuseni ja jõudis ära näha mitte üksnes Võidupäeva , vaid ka Luige lemmikfilmi , " Üht-teist , mis ma temast tean " ( režissöör Jean-Luc Godard , 1964 ) , kukkudes ajurabanduse tõttu kokku samal õhtul peale seanssi . </s> </p>
<p> <s> " Mida sa soovid , kas teed või kohvi ? " </s> </p>
<p> <s> Ottilie ei võinud muidugi teada , et Luige fantaasia rändas mööda maid ja aastakümneid . </s> </p>
<p> <s> " Kohvi , kui viitsid . " </s> </p>
<p> <s> " Muidugi viitsin . " </s> </p>
<p> <s> Ja armuke kadus ukselt sama tasa , nagu ta sinna oli ilmunud . </s> </p>
<p> <s> Ringutanud ettevaatlikult , et liiga järskude liigutustega mitte stimuleerida tolmu ülestõusmist , kohendas Luik patja pea all ja hakkas vahelduseks juurdlema , kelle muusikat Ottilie hääl , ja üldse tema kuju meenutab ? </s> <s> Ottiliele endale kui saksa filoloogile meeldisid Bach ja Mozart , kuid ei pimeda kanooniku ranget ülevust ega mürgitatud geeniuse rütmilist kergust armukeses ei leidunud . </s> <s> Jätnud kõrvale ka Beethoveni , kelle ülevoolavat tundelisust oli Luik kohanud paljude naiste , ainult mitte Ottilie juures , ja magusalt romantilise , hädavajaliku karguseta Chopini , jõudis ta järeldusele , et kõige enam sarnaneb pankur Salvei truudusetu naine prantsuse impressionistide , Debussy ja Saint-Saens'i muusikaga , ja valis otsustavalt esimese , kes oli tema , Luige liigikaaslastesse suhtunud suurema diskreetsusega . </s> <s> Jah , Ottiliet iseloomustas tõesti see eriline , gallia muretus , mis koosneb teadliku kergemeelsuse ja vaoshoitud hulljulguse segust . </s> <s> Nooruses poleks ma talle tähelepanu pööranud , mõtles Luik . </s> <s> Siis meeldisid talle teistsugused naised : efektsed , sõnakad , dramaatiliste kalduvustega - mitte näitleja-ande , vaid kirgede lõkkelepuhumise mõttes . </s> <s> Oo , missuguseid tormilise stseene nad Remiga omal ajal korraldasid , missugust solvangute tulevärki oli täis tuba , kuni sõnu otsekui isenesest asendasid suudlused - järgmise tülini . </s> <s> Kuid lakkamatu viibimine skandaali piiril kurnas närvikava , ja aastatega hakkas Luik hindama nendes kummalistes olevustes , kes justkui olid samuti inimesed , aga justkui ei olnud ka , hoopis teisi omadusi : näiteks tagasihoidlikkust ja häbelikkust . </s> <s> Ottiliega tutvunud , avastas ta , et rahulik ja kuulekas naine võib intiimelus olla palju kirglikum kui flirdi aegu sädemeid loopiv , kuid hiljem kiiresti , nagu säraküünal läbipõlev bestia . </s> </p>
<p> <s> Luigele meenus nende esimene kohtumine , ja nagu alati , valdas teda keeruline , piinlikkusest ja uhkusest läbipõimitud tunne . </s> <s> Ta oli tulnud tööle sõjakas tujus ja valinud šeff-semu kabinetti jõudmiseks lühema , kuid raskema maršruudi . </s> <s> Stoiliselt vaenupilkude vahelt läbi trügides pidi ta äkki peaaegu jalust tõukama teele ette astunud miniatuurse naisterahva . </s> <s> Ta kavatses juba minna üle slaavi dialektile ja nõuda läbilaskmist , kui väike naine sulaselges ja väga kirjanduslikus põlisasukate keeles vabandas ja vaikselt , kuid vankumatult küsis , mida üks selle asutuse töötaja soovitab tal ette võtta oma surivoodil lebava naabrinaisega , kelle Siberist kohalesõitnud tütrele ametnikud keelduvad pikendamast viisat ( on viisa , ela , pole viisat - ... ) . </s> <s> Tundnud endal nefriitroheliste silmade külma , uurivat pilku ja lugenud sellest välja lausa loodusteadusliku huvi probleemi vastu , kas maailma on järele jäänud veel kas või üks mitte päriselt südametunnistuse minetanud isik , mõistis Luik , et teda ootab ees raske katsumus . </s> <s> Hankida tollel , kõige riigitruumal epohhil nõusolek taotlusele , milles sisalduv abstraktne humanism ilmselgelt kitsendas nimirahvuse õigust ise otsustada , kes ja kui kaua temale rahvusvahelise õigusega kuuluval territooriumil tohib viibida , oli tõeline pähkel , ja Luik pidi rakendama kogu oma kavalust , et toonaselt ülemuselt Juhan Marabult - kes õnneks usaldas teda rohkem kui Andreas , ning oli üldse hajameelsem , kui kõik arvasid - muude positiivsete resolutsioonide seas otsekui möödaminnes ka sellele paberile allkiri saada . </s> <s> Ettevõtmise edust kerges joovastuses , pakkus ta Ottiliele , kellest ta siis veel ei teadnud , et see on Ottilie , oma abi juhul , kui veel midagi vaja peaks minema . </s> <s> Ottilie tänas ja vastas , et see on kõik , kuid mingi raskestiseletatav impulss tõukas Luike jätkama kõnelust . </s> <s> Tema enda eraelu ei hiilanud sel ajal ei kodurahu ega armuseikluste poolest : Leda oli talust juba lahkunud , kuid Siniaas redutas veel seal , seades ohtu ka Luige , kes truu sõbrana ei võinud teda ära ajada , Juhan Marabu nõudlikkus ülemusena ületas tunduvalt Andrease oma , romantilisteks seiklusteks ei jäänud sootuks aega , ja ega kinnihaaramine esimesest möödavilksatavast seelikusabast ei tulnudki nii soliidses eas enam kõne alla - ühesõnaga , mine või " Lily " baari . </s> <s> Vana semu , elektrikitarrist Mistraal tassis Luige tõepoolest korra sinna kaasa , nad istusid lauas , jõid kokteili ja vaatasid striptiisi , kabinettidesse siiski jõudmata . </s> <s> " Tema saab minult küll rahulduse , aga kas mina temalt ka saan , on küsimus , " nentis Mistraal flegmaatiliselt , ühele kõige silmatorkavamale neiukesele osutades , ja Luik nõustus semu sententsiga . </s> <s> Kuid Ottilies oli midagi sellist , mis teda esimeseks möödavilksatanud seelikuks ei lubanud klassifitseerida , ja Luik hakkas kiiruga taskutest otsima paberitükki , et jätta oma telefoninumber , juhuks kui tema abi siiski veel kunagi vajatakse . </s> <s> Nagu neetult ei andnud autoinspektsioon - nagu ta vastavat protsessi poeedi täpsusega nimetas - mingeid tulemusi , näppu juhtusid ainult niisugused dokumendid , mille loovutamine eraotstarbeks oleks tekitanud tööalase skandaali , ja kui Luik meeleheitele viiduna kavatses ohverdada klerikaalse rahvaluuleuurija pildiga rahatähe , halastas stseeni leebe muigega jälginud Ottilie talle , tõmbas käekotist nägusa nahkkaantega märkmiku ( kunstniku ainueksemplar , märkis Luige esteedi-pilk kohe ) ja avas hiromandi enesekindlusega otse L-tähe kohalt . </s> <s> " Kus te teate , et mu nimi algab L tähega ? " küsis Luik intrigeeritult , ja Ottilie vastas ausalt , et tundis tema ära . </s> <s> " Täiesti võimatu , ma pole üldse avaliku elu tegelane ! " protesteeris Luik meelitatult , ega jätnud Ottiliet enne rahule , kuni too tunnistas , et on näinud Luige pilti emigrantide kirjandusajakirjas . </s> <s> Seegi jutuajamine toimus vaenulikest pilkudest tulvil koridoris , meenutades natuke spetsiaalselt kriitikutele korraldatud teatrietendust , ja et pääseda emotsionaalsemalt soodsamasse õhkkonda , pakkus Luik võimalust juua kusagil tass kohvi . </s> <s> Ottilie jäi kõhklema , mis kõneles selget keelt , et rünnak on vastu võetud , ja Luik tundis end lõpuks ometi olukorra peremehena . </s> <s> Lähedalasuvas baaris selgus Ottilie filoloogiline haridus ja sügavad teadmised kaasaja luulest , õnnestus välja uurida tema töökoht , milleks osutus - Eesti on väikene ! - Violetta Väli kirjastus " Tess " , aga torkas teravalt , lausa kriiskavalt silma ka abielusõrmus . </s> <s> Nüüd oli omakorda Luige kord vaagida , kas tasub käituda tavalise eestlase kombel , kelle jaoks meestevaheline solidaarsus kuulub tundmatute mõistete hulka , ja tema ebakindluse lõpetas alles nägusasti kaunistatud visiitkaart , millelt loetud perekonnanimi Salvei assotsieerus ühe endise komsomoli- ja praeguse pangategelasega - kumbki kehastus ei äratanud kübetki kaastunnet . </s> </p>
<p> <s> " Kui hästi järele mõelda , siis tänapäeva tsivilisatsiooni rajasid hüsteerilised naised . </s> <s> Nemad olid Freudi peamised patsiendid , ja Freud on selle sajandi kõige enam tsiteeritud teadlane . " </s> </p>
<p> <s> Ottilie , käes väike hõbekandik , manööverdas juba põrandat katvate raamatupakkide vahel , otsekui kogemata liikudes nii , et ainsale kõrvaltvaatajale ei jääks märkamatuks tema kenad amforakujulised puusad . </s> </p>
<p> <s> " Ärgem unustagem Karl Marxi , " vastas Luik õpetlikult . </s> <s> " Alles emantsipatsioon päästis potentsiaalsed feministid Charcot' duši alt . " </s> </p>
<p> <s> " Mis paneb mind alati imestama , Karlil oli ju tema kaunis Jenny . " </s> </p>
<p> <s> Väike portselanist kohvitass Jumalaema kiriku kujutisega lähenes jõudsalt papa Haraldi suurele puuvoodile . </s> </p>
<p> <s> " Palun . " </s> </p>
<p> <s> Luik pidi end lausa pingutama , et mitte liigutust välja näidata : isegi Ottiliele ei tohtinud jagada liiga hinnalisi veksleid . </s> </p>
<p> <s> " Tänan , " lausus ta võrdlemisi ametlikult , võttis kandiku sülle , õngitses tassi kõrvale seatud tillukesest kristallsuhkrutoosist hõbenäpitsate abil tüki musta suhkrut ja kukutas selle ettevaatlikult sama värvi vedelikku . </s> </p>
<p> <s> " Millega seoses sulle äkki Freud meenus ? " küsis ta valvsalt . </s> <s> Ta oli kohanud pika isase-karjääri jooksul ka niisuguseid naisi , kes psühhoanalüüsisid ennast sagedamini , kui värvisid küüsi , ega saanud kuidagi hakkama ilma kuulajata , loe - temata . </s> </p>
<p> <s> " Vastasmaja baarist kostab jälle kohutavat müra . </s> <s> Ma arvan , see saab olla ainult enesehävitustung , mis sunnib inimesi eelistama niisugust lärmi vaikusele ja muusikale . " </s> </p>
<p> <s> Et üks naine võis mõtiskleda nii abstraktsete asjade üle , tekitas vähemalt hirmu , kui mitte lugupidamist . </s> <s> Tõsi , Ottilie viibis alati nende teoste mõju all , mida ta parajasti tõlkis ; hetkel nägi ta vaeva " Unenägude seletamisega " . </s> </p>
<p> <s> Luik kuulatas , kuid ainus heli , mida tema suutis eristada , oli suhkrusegamisega kaasnev kilin . </s> <s> Veendunud , et Ottilie kõrvade tundlikkus ületab tema oma mitmekordselt , asetas ta tillukese kullatud hõbelusika , täpselt samasuguse , nagu Maria Kelly katsikukingitus , alustassile , võttis kinni sangast , kohendas asendit , et mugavam oleks juua , ja ütles : </s> </p>
<p> <s> " Ai ! " </s> </p>
<p> <s> Kohv , üritanud matkida tormise mere maneere , maandus kaldakivide asemel Luige kõhule . </s> </p>
<p> <s> " Nüüd ma tean , mida tundis Atlas vulkaaniliste pursete ajal , " mõtles Luik , hambaid kokku pigistades . </s> </p>
<p> <s> " Oih ! " </s> </p>
<p> <s> Kõik Luige naised ja armukesed , punapäisest proviisorist alustades ja Ledaga lõpetades oleksid puhkenud naerma , hakanud parastama ja tänitama ( " Oled sa alles käpard ! " ) , tänanud taevast , et vähemalt lina puhtaks jäi ja nii edasi ja üha hullemini – kõik peale Ottilie . </s> <s> Vabastanud Luige vajadusest hoida perutama hakanud tassi tasakaalus , kiirustas ta kööki ja naasis märja käterätiga . </s> </p>
<p> <s> " Püha kurat ! " vandus Luik südamest , kuni Ottilie õrnalt kannatadasaanud kohta pühkis . </s> </p>
<p> <s> Pärast seda , kui kubermangulinna Reveli näitlejate seas läks moodi see mahlakas oksüümoron , mille autoriks Luik end uhkusega pidas , püüdis ta ise tavaliselt sõimata kuidagi teisiti , novaatorlikumalt , kuid täna ületas ehmatus piirid , kus mõistus on suuteline produtseerima midagi originaalset . </s> </p>
<p> <s> " Kas on väga valus ? " </s> </p>
<p> <s> " Juba läks üle . " </s> </p>
<p> <s> " Vabanda , see oli minu süü . </s> <s> Ma oleksin pidanud liniku alla panema . " </s> </p>
<p> <s> Jaa , Ottilie oli delikaatne . </s> <s> Nii palju kui Luik naisi tundis ( ja ta tundis neid ) , ei jätnud keegi kasutamata võimalust teda alandada , tema rumalust rõhutada ja üldse käituda temaga nagu verivaenlasega . </s> <s> Lahing , mida naised pidasid , oli absurdne ja enesetapjalik - selle asemel , et oma kalleimat vara hoida ja armastada , nad vihkasid mehi ja hävitasid mitte üksnes nende , vaid ka enda õnne , kui mitte elu . </s> <s> Ottiliel erandina puudus provotseeriv , mehe allutamisele häälestatud programm - ei tulnud kõne allagi , et ta oleks endale lubanud Luige väärikuse , sealhulgas ka meheväärikuse riivamist . </s> </p>
<p> <s> " Ma arvan , keegi kaetas mu ära . " </s> </p>
<p> <s> " Kes ? " </s> </p>
<p> <s> " Paljugi kes . </s> <s> Ma sooritasin eile ringreisi mööda sugulasi . " </s> </p>
<p> <s> Ottilie näis intrigeeritud . </s> </p>
<p> <s> " Oota palun üks hetk . " </s> </p>
<p> <s> Ta lahkus ja naasis , käes viinamarjakobara tikandiga salvrätt , mille ta asjalikult laotas Luige kõhule , hõbekandiku alla . </s> </p>
<p> <s> " Nüüd oled sa kaitstud ootamatuste eest . " </s> </p>
<p> <s> Kõhelnud viivu , küsis ta ettevaatlikult : </s> </p>
<p> <s> " Kas tohib , ma istun sinu kõrvale ? " </s> </p>
<p> <s> Reedakene , Luige sekretär istus luba küsimata isegi tema lauaservale ! </s> </p>
<p> <s> Luik lausa heldis , ja unustas ametliku tooni . </s> <s> Mitte kellegagi peale kadunud Sokratese polnud ta rääkinud nii südamlikult kui mõnikord Ottiliega . </s> </p>
<p> <s> " Muidugi tohib . " </s> </p>
<p> <s> Kui erinevad olid naised kõiges , ka viisis , kuidas nad istusid . </s> <s> Hannele toimetas asendivahetust mõnuga , lõdvalt , nagu libu – kes ta tegelikult oligi - , Liia Long Drink kukkus järsult , otsekui kuulist tabatult toolile ja jäi sinna röötsakile , pakkudes üpris väheesteetilist vaatepilti , Leda langetas oma alakeha aeglaselt ja ettevaatlikult , otsekui kardaks seda pooleks murda . </s> </p>
<p> <s> Ottilie põlved nõtkusid , amforakujulistesse puusadesse ilmus pinge , nagu kass laskus ta sujuvalt voodiäärele , ja jäi sinna , selg sirgu . </s> </p>
<p> <s> Luik nihkus eest , et Ottiliel kitsas poleks . </s> </p>
<p> <s> " Ma otsustasin natuke detektiivi mängida . </s> <s> Külastasin püha kolmainsust – leske , orbu ja lohutamatut mammat . </s> <s> Oleksid sa nende nägusid näinud , kui ma tundsin huvi Silveri surma asjaolude vastu ! </s> <s> " Ah , Hamlet , Hamlet , kaua kõnnid , pea norus , ja otsid põrmust isa jälgi ? </s> <s> Nii loodud on maailm : kõik elav sureb , ja olematus omastab me mured . " </s> <s> Hiirelõksu mul kaasas ei olnud , aga neil õnnestus paar korda takerduda iseenda häälepaeltesse . </s> <s> Jääb mulje , et nad varjavad midagi . </s> <s> Silver oli küll pisut suitsiidne natuur , kinnine ja üksildane , aga mitte niivõrd , et ilma kõrvalise abita silmusesse pugeda . </s> <s> Ma arvan , ta suruti nurka , sellisesse nurka , kus kas kogemata või nimme vedeles maas jupp nööri . " </s> </p>
<p> <s> Ta pööras pilgu Ottiliele ja nägi , et armuke vaatas kaugusesse , nefriitrohelistes silmades kummaline , ühtaegu juurdlev ja äraolev helk . </s> </p>
<p> <s> Luik maitses kohvi , see oli kaunis jahtunud ja ta jõi tassi ruttu tühjaks . </s> </p>
<p> <s> " Nii palju saladusi viivad inimesed hauda kaasa , " lausus Ottilie mingi erilise , teraskülma nukrusega . </s> <s> " Kuni keegi elab , ei tea me , mis teda vaevab , ja kui ta sureb , ei saa me seda enam ammugi teada . " </s> </p>
<p> <s> Ka mina ei tea , mis vaevab Ottiliet , mõtles Luik . </s> <s> See tähendab , miks ma ei tea , tean küll - mis ikka võib vaevata peenetundelist naist , kes on abielus juhmi pankuriga ? </s> <s> Kuid teisalt , kes tagab , et peenetundeline naine leiab oma õnne , kui abiellub materiaalselt vähekindlustatud poeediga ? </s> <s> Võib-olla istuks ta siis praegu pankuri voodi serval ja unistaks mugavustega elust tolle seltsis ? </s> <s> Ja poeet , missugune ahastus võiks haarata teda , kui ta peab päevast päeva suudlema üht ja sama , ehkki nii peenetundelist naist ? </s> </p>
<p> <s> " Sinu tähelepanek haakub ühe Maupassanti novelliga , " nentis Luik . </s> <s> " Ma muide käisin surnuaial ka , lootsin lugeda hauakivilt juhtunu faktilist kirjeldust , aga lesk osutus kavalamaks , kui ma arvasin , ta jättis kalmu lihtsalt korrastamata . " </s> </p>
<p> <s> Unistlev ilme kadus ja asendus üllatusega . </s> </p>
<p> <s> " Sellest on ju möödas juba pool aastat . " </s> </p>
<p> <s> Ottilie mäletas kõike , mis puudutas Luige tööd või eraelu , teinekord isegi paremini kui Luik ise . </s> <s> Huvitav , kas ta pankur Salvei kontode ja diskontodega end hästi kursis hoidis ? </s> </p>
<p> <s> " Ka mina julgesin väljendada imestust , kuid mulle meenutati , et meie peres pole kombeks surnutele liiga palju tähelepanu osutada . </s> <s> Nemad ei vaja enam midagi . " </s> </p>
<p> <s> " Ikkagi veider . </s> <s> Naised on harilikult väga konventsionaalsed . " </s> </p>
<p> <s> " Lesk vist ei leidnud sängirõõmude kõrvalt kalmistu jaoks mahti . </s> <s> Tema korterit pidi kõndis ringi keegi kulturismi viljelev tuuker . " </s> </p>
<p> <s> " Kuidas sul elukutse õnnestus välja selgitada ? " küsis Ottilie kelmikalt . </s> </p>
<p> <s> " Deduktsioonimeetodi abil . </s> <s> Selle minuti jooksul , mis ma teda esikus nägin , ei hinganud ta kordagi sisse . " </s> </p>
<p> <s> Ottilie hakkas lõbustatult naerma . </s> </p>
<p> <s> " Praegu ta armastab mind , " mõtles Luik . </s> <s> " Pankur Salvei ei aja teda kindlasti kunagi naerma . " </s> </p>
<p> <s> " Ta meenutas pisut Arnold Schwarzeneggerit , " lisas ta . </s> </p>
<p> <s> Ottilie väristas demonstratiivselt õlgu . </s> </p>
<p> <s> " Ma ei mõista , kuidas üks naine suudab taluda nii tülgastavat olendit . " </s> </p>
<p> <s> " Aga mõtle , missugune nauding , kui vägilane sinu konte muljub ! " </s> </p>
<p> <s> " Ma eelistan tunda mõnu muust kui krepitatsioonist . </s> <s> Jutusta parem edasi . " </s> </p>
<p> <s> See diskreetne soovitus võimaldas Luigel vältida tunnistamast , et ta ei tea , mida krepitatsioon tähendab . </s> </p>
<p> <s> " Lese poolt sõitsin orbu vaatama . </s> <s> Seal avanes mulle Voltaire'i sulge vääriv vaatepilt . </s> <s> Perenaine , läbipaistev pluusike seljas , ilma ihupesuta , mustad nahkpüksid jalas , tippis kõrgetel kontsadel mööda korterit ja suitsetas " Marlborod " . </s> <s> Ainult piits puudus , et hea sõnaga meenutada markii de Sade'i . " </s> </p>
<p> <s> " Võib-olla ta imetab veel . </s> <s> Kas sa oled märganud , et kõige väljakutsuvamalt riietuvad noored emad ? </s> <s> Nad justkui püüavad näidata , et neid on erootilise objektina vara maha kanda . " </s> </p>
<p> <s> " Kui selles perekonnas keegi imetamise tarvis rinnanäärmeid raiskab , siis küll ainult papa Jannu . </s> <s> Muide , tema ainsaks ihukatteks olid kuldbrokaadist šortsid . </s> <s> Orb on ju tulevane moekunstnik , küllap harjutab kodus nii-öelda näppu . " </s> </p>
<p> <s> " Aga mis ta vastas , kui sa küsisid , miks haud unarusse on jäetud ? " </s> </p>
<p> <s> " Ta teatas , et isa ei käitunud elu lõpus vajaliku väärikusega . </s> <s> Ei aidanud naisel raha kokku kraapida , töötas näljapalga eest edasi oma Instituudis , kuhu jäid üksnes viimased laiskvorstid ja hädavaresed . </s> <s> Kõik õiged mehed orvu versiooni järgi sukeldusid bisnisesse , et ennastsalgavalt toita perekonda . " </s> </p>
<p> <s> Ottilie nägu muutus tõsiseks . </s> </p>
<p> <s> " Kas ta on juba unustanud , kuidas isa teda lugema õpetas ja temaga iluvõimlemisrühmas käis ? " </s> </p>
<p> <s> Luik oli jutustanud Ottiliele Silveri liigutavast isaarmastusest . </s> </p>
<p> <s> " Ma arvan , ta peab seda enesestmõistetavaks , " leidis Luik . </s> <s> " Kust sa leiad printsessi , kes imestaks , miks teda ümbritseb trobikond toatüdrukuid ja kammerneitsisid ? " </s> </p>
<p> <s> " Jah , inimesed harjuvad kergesti hoolitsusega . </s> <s> Vähesed taipavad , et see on voorus , milleni nad ise võib-olla kunagi ei küüni , " resümeeris Ottilie melanhoolselt . </s> </p>
<p> <s> " Ilmselt käsitleb pankur Salvei ka kui midagi loomulikku seda , et tal ripuvad alati kapis puhtad särgid , " mõtles Luik . </s> </p>
<p> <s> Ottilie perekonnaelust evis ta võrdlemisi ähmast ettekujutust : kui mõned varasemad romaanid ärgitasid teda mõttele , et naised petavad mehi ainult naudingu nimel neid tagaselja sõimata , siis Ottilie suhtes väide ei kehtinud . </s> </p>
<p> <s> " Oleks minu otsustada , ma nimetaksin tänamatuse surmapatuks number üks , " lisas Ottilie ootamatu tigedusega . </s> </p>
<p> <s> Luik kohendas end , ja pidi peaaegu ümber ajama õnneks juba tühja tassi . </s> </p>
<p> <s> " Oh , anna andeks ! " </s> </p>
<p> <s> Ottilie hüppas püsti , haaras ta sülest kandiku ja tahtis lahkuda eestoa suunas . </s> </p>
<p> <s> " Oota , pane see kuhugi siiasamasse ! " </s> </p>
<p> <s> Ottilie seisatas ja vaatas ringi . </s> </p>
<p> <s> " Jah , aga kuhu ? " küsis ta kelmikalt . </s> </p>
<p> <s> Tõepoolest , ainus sobiv mööbliese , papa Haraldi sekretär , oli , nagu alati , kaetud nii paksu kultuurkihiga , et isegi diplomeeritud arheoloog Andreas Habitus poleks kaustade , tühjade ja täiskirjutatud paberilehtede , märkmikute , kviitungite , knopkade , tindipottide , kirjapresside , sulenugade ja muude kantseleitarvete vahel leidnud vaba kohta , kuhu torgata viskipudel . </s> </p>
<p> <s> " Kas või põrandale . " </s> </p>
<p> <s> Lõpuks polnud seal märgatavalt tolmusem kui sekretäril . </s> </p>
<p> <s> " Palun . " </s> </p>
<p> <s> Põrandale Ottilie kandikut siiski ei asetanud , vaid sättis selle ühele raamatupakile . </s> </p>
<p> <s> " Tule , mul on sulle veel jutustamata , mis mamma juures juhtus . " </s> </p>
<p> <s> Ottilie istus kuulekalt tagasi voodi servale , ja Luik , äkilises hellusehoos , embas teda . </s> </p>
<p> <s> " Me kohtusime tete-a-tete . </s> <s> Onu Feliks oli põgenenud klassivenna juurde . </s> <s> Mind noomiti , et ma sekkun perekonna siseasjadesse . " </s> </p>
<p> <s> " Väga huvitav ! </s> <s> Kas sina ise ei kuulugi perekonda ? " </s> </p>
<p> <s> " Mind visati sealt välja päeval , kui ma tagasihoidlikult kaitsesin papa õigust valida endale iseseisev eluvorm . </s> <s> Sellest alates olen mina tema poeg , ja minusse ei puutu , missuguseid otsuseid langetavad mamma , tema meeskonkubiinid , mittejuriidiline tütar Ülle ja väike vunderkind , nüüdne orb . </s> <s> Kui ma seekord julgesin arglikult küsida , miks papa pähklipuust söögilaud on amputeeritud ja värvitud nõukogude naiste ihupesu tooni , teatati mulle , et mu uudishimu on kohatu , sest mina olen oma osa pärandustombust juba kätte saanud . </s> <s> Muide , ma sooritasin veel ühe avastuse . " </s> </p>
<p> <s> Ja Luik pajatas Ottiliele rokfori juustu loo - algusest peale , kuidas mamma keelas papal haisva hallituse tarbimise , kuidas vaene papa pidi lemmikrooga degusteerima pargipingil , ja kuidas nüüd , onu Feliksi epohhil delikatess äkitselt rehabiliteeriti . </s> <s> Ottilie kuulas tähelepanelikult , ja ainult paitas paar korda , kui sündmustik omandas eriti dramaatilised mõõtmed , Luige pead . </s> </p>
<p> <s> " Nii nad tapsid vana Ferdinandi , " lõpetas Luik . </s> <s> " See tähendab , vana Haraldi . </s> <s> Või õigemini , ei tapnud , sest papal jätkus mõistust perekonnaseisu vahetada . </s> <s> Kui ma ei teaks , et Silver suhtus toidulauda absoluutse indiferentsusega , ma otsiksin mõistatusele lahendust kusagilt siit . " </s> </p>
<p> <s> " Huvitav , miks nad tema mälestust ei austa ? " küsis Ottilie mõtlikult . </s> <s> " Tema ei olnud ju papa poeg nagu sina . " </s> </p>
<p> <s> " Ei olnud , " nõustus Luik . </s> </p>
<p> <s> Saabus vaikus . </s> <s> Luik tundis suitsuisu , kuid hoidis end tagasi : Ottiliele ei meeldinud tubakalõhn , ja ehkki ta ei väljendanud kunagi valjusti oma rahulolematust - või just seepärast - , püüdis Luik teda säästa . </s> </p>
<p> <s> " Äkki oli su vennal armuke , ja see tuli välja ? " küsis Ottilie . </s> </p>
<p> <s> Luik hakkas energiliselt protesteerima . </s> </p>
<p> <s> " Silver oli veendunud monogaam . </s> <s> See on üldtuntud tõsiasi . </s> <s> Kui selles abielus keegi kedagi pettis , siis üksnes lesk teda . </s> <s> Mulle on alati natuke kahtlane tundunud , kui kergesti ja odavalt ta suveniiripoe üüris . " </s> </p>
<p> <s> Ta lõpetas tiraadi ja jäi ootama vastust . </s> <s> Kuid Ottilie ei kiirustanud midagi lisama , ja Luik tundis , et vaikus mõjub halvasti tema närvikavale . </s> </p>
<p> <s> " Pigem võis Silver ootamatult teada saada , et lesel on keegi . </s> <s> Näiteks seesama tuuker . </s> <s> Nende vahekord võis ju alata palju varem . </s> <s> Võib-olla kavatses lesk Silveri koguni maha jätta , " hakkas ta spontaanselt fantaseerima , ise oma teooriasse eriliselt uskumata , märkas Ottilie ilmet ja hammustas ruttu keelde . </s> </p>
<p> <s> " See ei seleta , miks nad hauda korras ei hoia , " lausus Ottilie , ilmselt , et teemat vahetada . </s> </p>
<p> <s> Luik pidi häbi pärast peaaegu punastama : naiste truudusemurdmise küsimust nad otsekui kokkulepitult vältisid . </s> </p>
<p> <s> " Niisugustele inimestele nagu lesk on ju kõige tähtsam , mis nendest arvatakse . </s> <s> Miks nad peaksid riskima reputatsiooniga hauakivi pärast , mis midagi ei maksa ? " jätkas Ottilie . </s> </p>
<p> <s> Sellele küsimusele Luigel vastus puudus , ja ta laiutas käsi . </s> </p>
<p> <s> " Ma arvan , ma otsin homme üles venna käli . </s> <s> Omal ajal me saime päris hästi läbi . </s> <s> Võib-olla oskab tema mulle midagi öelda . " </s> </p>
<p> <s> " Võib-olla , " poetas Ottilie häälega , milles puudus eriline usk plaani edukusse . </s> </p>
<p> <s> " Ma lihtsalt ei tea , kellega veel rääkida . </s> <s> Silveri bridžisõpru ma ei tunne . </s> <s> Haim Lurjega me isegi ei tereta . </s> <s> See oli nende perekonnatuttav , praegune Ringhäälingu direktor . </s> <s> Ta alustas diktorina , aga pikapeale suutis lisada silbi re . </s> <s> Pealegi ei ütleks ta nagunii midagi . </s> <s> See on kõige diskreetsem inimene , keda üldse võib ette kujutada . " </s> </p>
<p> <s> " Aga töökaaslased ? " </s> </p>
<p> <s> Sergejev , välgatas Luige peast läbi ! </s> <s> Kuidas ma tema unustasin ? </s> <s> Vana semu ja praegune vaenlane . </s> <s> Kuid Sergejev ei töötanud enam Instituudis , ja pealegi polnud ta kunagi Silveriga sõbrustanud , rahustas ta end samas . </s> </p>
<p> <s> " Ma sama hästi kui ei tunne neid , " vastas ta põiklevalt . </s> <s> " See on täiesti teine seltskond , korralikud nõukogude teadlased . </s> <s> Mina liikusin ringi rohkem boheemi hulgas . " </s> </p>
<p> <s> " Ega sa ei peagi neid tundma . </s> <s> Sa oled ju lihane vend , võid minna Instituuti ja esimeselt ettejuhtujalt küsida , kas vennast mingeid pabereid järgi ei jäänud ? " </s> </p>
<p> <s> Luik tõstis Ottiliele tunnustava pilgu . </s> </p>
<p> <s> " Sul on tõeline riigimehepea , " lausus ta . </s> <s> " Peale sinu tean ma ainult üht inimest , kes mõtleb nii loogiliselt : minu endine ülemus , Juhan Marabu . </s> <s> Aga sul on isegi tema ees üks eelis : sa oled leidlikum . </s> <s> Muide , ma käisin Juhani juures ka : kui sa teaksid , kui hästi ta oma lapsi kasvatab ... " </s> </p>
<p> <s> Vaevalt seda öelnud , taipas Luik , et on jälle hakkama saanud taktitusega – Ottilie teadis , miks Juhan abikaasa kodunt välja kihutas . </s> </p>
<p> <s> Ta heitis kiire pilgu armukese poole ja nägi , et too vaatab nukralt kaugusesse . </s> <s> Nukker oli ka Ottilie hääl , kui ta suu avas . </s> </p>
<p> <s> " Naised on vastikud olevused , eks ? </s> <s> Ainus , mis meil on , on meie au , aga ka sellega ei oska me nagu vaja ümber käia . </s> <s> Südames sa kindlasti põlgad mind , eks , Martin ? " </s> </p>
<p> <s> " Vastupidi , ma jumaldan sind ! " lausus Luik suuremeelselt , ja otsekui oma sõnade kinnituseks kallistas Ottiliet pikalt ja tugevalt . </s> </p>
<p> <s> Isegi , kui öeldu polnud tõsi , oli Ottilie komplimendi ära teeninud . </s> </p></div2>
        <div2 type="alaosa"><head> Viies peatükk </head><head> Viies peatükk </head>
<p> <s> Vernissaaž </s> </p>
<p> <s> Keegi ei uskunud , et Luik oma suured plaanid ellu viib , kuid ometi see sündis . </s> <s> Tõsi , hobusekasvatuseni ta perenaise puudumise tõttu veel ei jõudnud , ent etnograafiline saun kerkis Juhan Marabu kirve all kiiresti ja ka haabjas hakkas kuju omandama . </s> <s> Nii juhtuski , et ühel päeval ilmus Luik artistide kohvikusse , kaasas peotäis kunstnik Papagoi palendatud siiditrükis kutsekaarte , millelt võis lugeda : " Olete palutud rahvusliku ehituskunsti vernissaažile H. jõe äärde , L. tallu ... " </s> </p>
<p> <s> Peoks ettevalmistamisel tekitas kõige rohkem muret uus Poliitbüroo esimees , kes praktiliselt kehtestas kuiva seaduse . </s> <s> Krimmis kisti juurtega välja viinamarjaistandused , mujal hakati viina müüma kuutalongide alusel . </s> <s> Kuid seegi takistus ületati Marabu abiga , kes monteeris vanaisa Juliuse talu kööki üles samagoniaparaadi . </s> <s> Kas ei paistnud petipiimast pruulitud märjuke välja erilise puhtuse poolest , või tembutasid Luige närvid , igatahes nägi ta ööl vastu vernissaaži pahaendelist und . </s> <s> Ta viibis justkui taas arheoloogilisel ekspeditsioonil – eelmisel suvel oli ta Andreas Habituse vahendusel ühest sellisest osa võtnud - , kuhu talle viimasel päeval saabusid külla Siniaas ja Marabu . </s> <s> Väljakaevamistel avastati keerulisest kaevikute süsteemist koosnev linnus , mida ümbritses värvipliiatsite komplekti meenutav vaitara . </s> <s> Siniaasa initsiatiivil peitsid nad end ühte tranšeesse , et pidada maha organisatsiooni " Noor Eestlane " aastakoosolek . </s> <s> Kõigil kolmel olid seljas mustad mulgi kuued , vibud üle õla ja nooletuped vööl , Siniaasal oli lisaks veel peas hõbekiiver . </s> <s> Ta esitas ettekande olukorrast Eestimaal kaheteistkümnendal-kolmeteistkümnendal sajandil : </s> </p>
<p> <s> " Lembitu välispoliitika rajanes interventide tülidele , ta otsis kogu aeg võimalusi , kuidas ordu , rootslaste ja taanlaste huvisid vastuollu viia . </s> <s> Kui piiskop Albert poleks meelituste ja ähvardustega kallutanud kuningas Waldemari liidulepingule , võinuks Eesti vabalt säilitada riikliku iseseisvuse . </s> <s> Meie relvastus oli küll veel korralikult välja arendamata , damaskuse mõõku jätkus ainult ülikutele , kuid see-eest oli meie poolt võitlusvaim , me kaitsesime ajaloolist kodumaad ... " </s> </p>
<p> <s> Kui Siniaas lõpetas , palus sõna Juhan Marabu . </s> </p>
<p> <s> " Ma tahan Valduri ettekande täienduseks öelda , et minu arvates puudus meie muinasriigi poliitilises struktuuris üks oluline element – tugev täidesaatev võim . </s> <s> Ainsaks otsuspädevaks organiks oli parlament , kes aga tegutsemisele eelistas lobisemist – ega nende istungeid asjata kärajateks ei kutsutud ... " </s> </p>
<p> <s> " Ma pole kindel , kas kõike saab seletada vajakajäämistega poliitilises struktuuris , " vangutas Siniaas pead . </s> <s> " 1939.aastal juhtis meid nii tugev täidesaatev võim kui üldse võimalik , kõiki otsuseid langetas üksainus inimene , kes parimal juhul pidas nõu kahe-kolme sõbraga , parlament aga mitte ei käranud , ta isegi ei sosistanud , ta vaikis nagu haud - ja ometi lõppes kõik veel hullemini . " </s> </p>
<p> <s> " Võib-olla tuleb lüüasaamise põhjusi otsida rahvuspsühholoogiast ? " oletas Luik . </s> </p>
<p> <s> " Võib-olla , aga ma soovitaksin pöörata rohkem tähelepanu isiksuse osale ajaloos , " teatas Siniaas karmilt . </s> </p>
<p> <s> " Sa tahad öelda , et 1939. aastal meil puudus Lembitu ? " küsis Juhan . </s> </p>
<p> <s> " Just . " </s> </p>
<p> <s> " Aga 1217. aastal ta ju ei puudunud ! " </s> </p>
<p> <s> " Jah , aga siis puudus meil ajalugu , " kostis Siniaas kõigutamatult . </s> </p>
<p> <s> Kui koosolek võttis vastu resolutsiooni , mis kohustas Juhanit , kellel oli äsja sündinud tütar , pöörama erilist tähelepanu tuleva põlvkonna individualistlike joonte väljaarendamisele , ronisid nad tranšeest välja ja suundusid linnuse värava ees paiknevale lagendikule , kus asetses telklaager . </s> <s> Siin , üksikul kännul istus tavatult eredas sügispäikeses arheoloogilise ekspeditsiooni juht , ajalooprofessor ( ei Luik ega keegi teine teadnud veel , et samast mehest saab ükskord Teise Vabariigi spiiker ) ja kirjutas midagi põlve peal ruudulisse bloknooti . </s> <s> Tema hõredate juustega pealage kattis ajalehest " Noorte Hääl " volditud , paberlaevukest meenutav müts , millelt võis lugeda rasvase šriftiga trükitud alguse ja lõputa lauset : " ... kommunistliku töö brigaad ületas suvise väljalüpsi rekordi , viies aastalehma litraaži ... " </s> <s> Spiikeri selja taga seisis nagu ihukaitsja Andreas Habitus . </s> <s> Kui ülemuse sõna ehtsas mõttes igavene sulepea jõudis järjekordseid surematuid mõtteid jäädvustades lennuka kribinaga viimase rea lõppu , Andreas kummardus ja keeras – nagu klaverimängija abiline – uue lehekülje . </s> </p>
<p> <s> Luik otsis taskust Simone de Beauvoir' kingitud batisträtiku tikandiga : " Pour mon chere Martin " ja pühkis laubalt higi , Siniaas aga pistis suhu kaelas rippunud vile ja vilistas . </s> </p>
<p> <s> Tulevane spiiker tõstis jalgpallimatši algust meenutava heli peale pea , silmitses mulgi kuues kolmikut terve pika hetke , mille vältel ta ilmselt naasis – või ei naasnud ? – kujutlusest reaalsusesse , ulatas poolmasinlikult , kuid ometi liigutuse tähtsust toonitades Andreasele üle õla esmalt sulepea ja seejärel ka bloknoodi ( Andreas kruvis sulepea kinni ja peitis mõlemad hoolikalt taskusse ) , tõusis ja astus väärikalt lähemale . </s> </p>
<p> <s> " Me viibime praegu ajaloolise mälestusmärgi juures , mille tähtsust maailma ajaloo mõistmisele on võimatu üle hinnata , " alustas spiiker , libistanud pilgu üle tranšeede süsteemi . </s> <s> " Nagu näitavad meie arheoloogilised avastused , ehitati just siin , Läänemere lõunakaldal neljateistkümnendal sajandil enne meie aega esimene kolmekohaline sõjavanker . </s> <s> Tekib küsimus , kas hetiidid , kes tänu samasugusele vankrile saavutasid märkimisväärset edu võitluses muinas-egiptlastega , laenasid selle sõjalise novatsiooni eestlastelt , või on nad ise eestlaste järeltulijad ? </s> <s> Paralleelselt me kaevasime välja hulga kalmeid , millest leitud säilmed tõestavad , et meie esivanemad püüdsid balsameerida oma kadunuid . </s> <s> Niisiis tuleb meil lahendada veel üks probleem : kas Egiptuse surnutekultus pärineb Eestist või vastupidi ? ... " </s> </p>
<p> <s> " See probleem on ammu lahendatud , " katkestas Siniaas spiikeri loengu . </s> <s> " Eestlaste surnutekultuse prioriteet egiptlastega võrreldes ei tekita lingvistiliselt haritud uurijate hulgas vähimatki kahtlust . </s> <s> Sõna manala , nagu teada , pärineb kõige sügavamast , teadvuse sünnile vahetult järgnenud keelekihist , selle vanuseks on radioaktiivsete eksperimentide tulemusena määratud umbkaudu kakskümmend tuhat aastat . </s> <s> Muinas-Egiptuse kohal laius tollal alles viljatu kõrb . " </s> </p>
<p> <s> Tulevane spiiker köhatas . </s> </p>
<p> <s> " Mis puutub füüsikaliste meetodite kasutamisse keeleteaduses , siis see , nagu tunnistavad oma ala väljapaistvaimad spetsialistid , tatsub alles lapsekingades , " lausus ta teravalt . </s> <s> " Mina hindaksin sõna manala vanust vähemalt kolmekümnele tuhandele aastale , kuid ma ei tõtta selle alusel tõestama tõestamatut ... </s> <s> Seepärast lubatagu mul piirduda ühe , kuid vaieldamatu teadusliku faktiga : et selle linnuse läheduses toimunud meteoriidiplahvatus innustas sumereid mõtlema välja ratta ja zoroartriite looma päikesekummardusele rajaneva religiooni " </s> </p>
<p> <s> Siinkohal hajus Luige tähelepanu korraks , sest talle tundus , et kuuleb kaugusest vankrimürinat läbisegi hobusekapjade tüminaga . </s> <s> Kui ta keskendus , olid spiiker ja Siniaas juba vahetanud teemat . </s> </p>
<p> <s> " Me ei mõista kunagi ajalugu , kui me ei hinda vääriliselt oma esivanemate panust , " moraliseeris spiiker . </s> <s> " Eestlaste suurimaks teeneks tuleb lugeda , et nad , erinevalt primitiivsetest rändrahvastest , püsisid aastatuhandeid ühel ja samal territooriumil , osutades välisvallutajatele olukorrast sõltuvalt kas aktiivset või passiivset vastupanu ... " </s> </p>
<p> <s> " Selline oli nende kaitsekontseptsioon , " katkestas Siniaas taas spiikeri tiraadi . </s> <s> " Kuid meie esivanematel ei puudunud ka ründestrateegia . </s> <s> Juhan , palun ! " </s> </p>
<p> <s> Juhan Marabu astus sammu ette , võttis mulgi kuue põuest kiirköitja , avas selle ja hakkas kõvasti ette lugema : </s> </p>
<p> <s> " Uurimistöö : " Eestlaste kallaletungid Euroopale teise aastatuhande alguses " . </s> <s> Autor : Juhan Marabu . </s> <s> Teaduslik juhendaja : Valdur Siniaas . </s> <s> Preambula . </s> <s> Selle me jätame vahele . </s> <s> Esimene peatükk . </s> <s> Saarlaste võitmatu armaada . </s> <s> Esimene paragrahv . </s> <s> Skandinaavia viikingite häbiväärne lüüasaamine Inglismaal . </s> <s> Teine paragrahv . </s> <s> Eestlased kui Põhjala sõjaau peamised kaitsjad üheteistkümnendal ja kaheteistkümnendal sajandil ... " </s> </p>
<p> <s> Luik kikitas kõrvu : rattamürin viirastus taas , muutudes üha valjemaks . </s> <s> Või polnudki see meelepett ? </s> <s> Ta nägi , kuidas spiiker pöördub mingi palvega Andrease poole . </s> <s> Too noogutas ja otsis taskust kuuldeaparaadi , mille spiiker viivitamatult kõrva külge kinnitas . </s> <s> Kuid miski ei aidanud , spiikeri näol püsis rumal ilme . </s> <s> Mürin kasvas üha , Juhan pidi lausa karjuma , et teda kuulda oleks , aga ometi eristas Luik ainult üksikuid sõnu . </s> <s> Ning siis ilmus teekäänaku tagant nähtavale üherattaline sõjavanker , mida vedasid kaks valget täkku . </s> </p>
<p> <s> Kiiresti peitis Luik end Juhani selja taha . </s> </p>
<p> <s> " See on Leda ! </s> <s> Varja mind tema eest ! " sosistas ta . </s> </p>
<p> <s> Suurt tolmupilve maha jättes veeres vanker linnuseväravasse , kõlas sopranihäälne käsklus : " Ptruu ! " , kihutamisest vahus hobused tõusid tagajalgadele , korskasid , kaapisid maad , ja rahunesid . </s> </p>
<p> <s> Heitnud ohjad käest , hüppas vankrilt maha helelillas tuunikas sale linalakk neiu , lühike mõõk vööl . </s> </p>
<p> <s> " Luik ! </s> <s> Mu Luik ! " hõikas ta , ja lehvitas . </s> </p>
<p> <s> Kõigi pilgud pöördusid Juhani selja taga küürutava Luige suunas . </s> </p>
<p> <s> Veendunud , et edasine peitusemäng on mõttetu , andis Luik end saatuse meelevalda . </s> <s> Ta ajas end sirgu ja sammus linnuse väravasse , kus amatsoon talle nagu panter kaela hüppas . </s> <s> Äkiline tuulepuhang tõstis lilla tuunika kõrgele üles , kuni see miskipärast niiske ja kare kangas puudutas Luige nägu , ja ta ärkas . </s> </p>
<p> <s> Oli hommik , voodi kõrval hüples hiljuti Piiterist ostetud tšao-tšao kutsikas ja lakkus kareda lilla keelega pohmeluses peremehe nägu . </s> <s> " Kui Andreas kutsub professori vernissaažile kaasa , on see täielik katastroof , " mõtles Luik unenägu meenutades õudusega . </s> <s> Siniaas kui aukülaline viibis juba siin , ja nende kahe mehe kohtumine võis lõppeda skandaaliga . </s> <s> Mõlemad uurisid eesti ajalugu - ainult kui professor luuletas sellele juurde olematuid seiku , siis metsavaht Siniaas hoidis rangelt teaduslikku joont . </s> </p>
<p> <s> " Sokrates , läki ! " </s> </p>
<p> <s> Tšao-tšao hakkas kuulekalt Luige kõrval sauna poole sibama . </s> <s> " Ise nii väike , aga kui taibukas , " mõtles Luik . </s> </p>
<p> <s> Tema uhkus kasvas veelgi , kui eemalt hakkas paistma massiivne , jämedatest palkidest ehitus - ainsagi naelata , ristpalkmenetlusel püstitatud suitsusaun . </s> <s> Kui kahju , et papa Harald tänase päevani ei elanud , mõtles Luik , tema oleks osanud hinnata seda etnograafilist šedöövrit , . </s> <s> Muidugi , idee autoriks sundis õiglustunne pidama Siniaasa ja teostajaks Juhan Marabud - kuid organiseerimine lasus täiesti Luige õlgadel . </s> <s> Mõelda vaid , kui palju ta nägi vaeva ainuüksi raieloa hankimisega . </s> <s> Juhan väitis küll , et kuna Eesti Vabariik on okupeeritud , siis siin nõukogude seadused ei kehti ning Luik võib julgelt vanaisa metsas puid langetada , kuid ettevaatlik peremees eelistas võimudega konflikti mitte otsida . </s> <s> Puskar universaalse maksevahendina meelitas kõik vajalikud allkirjad lõpuks ikkagi paberile , ja kui Luik veel metsatöölistele poolsosinal rääkis , kellele need hektarid kunagi kuulusid , valiti talle välja parimad palgid , mis näitas , et rahvas on pikkadest sotsialismiaastatest hoolimata säilitanud austuse eraomandi vastu . </s> </p>
<p> <s> Sauna juures kihas tegevus . </s> <s> Kaamera režissöör Marksoo õlal surises , jäädvustades kohmetut , avalikkuse tähelepanuga harjumata Juhan Marabud , kes tutvustas muistset laadi kümblushoone meditsiinilisi eeliseid . </s> <s> Siniaas hoidus , nagu ikka , varju - tema tagasihoidlikkus oli imekspandav . </s> </p>
<p> <s> Märganud Luike , peatas Marksoo filmimise . </s> </p>
<p> <s> " Peremees tuleb vist otse laulukoori proovilt , " lausus ta tunnustavalt . </s> </p>
<p> <s> Luik kohendas kolmekordistunud uhkusega Remi onu , professionaalse rätsepa kätetööna valminud mustast kalevist mulgi kuube , mille õmblemiseks autor oma sõnade järgi kulutas aega rohkem kui Keskkomitee esimese sekretäri poja pulmaülikonna tarvis . </s> </p>
<p> <s> " Mulgimaa oli vanasti Eesti eesrindlikuim maakond , " ütles ta paatosega . </s> </p>
<p> <s> Poseerinud Marksoole sauna taustal , läksid nad edasi jõe äärde , kus paadisilla kõrval seisis vees kumer , indiaanlaste piroogi meenutav haabjas . </s> </p>
<p> <s> " See on tahutud ühest tervest puutüvest , keerulise menetluse abil , mille Valdur omandas ühelt sölkupi kalurilt , " seletas Luik . </s> </p>
<p> <s> Marksoo filmis haabjat paremalt ja vasakult ja laskis detailselt kirjeldada kõiki protseduure , mis selle etnograafilise šedöövri loomiseks tuli sooritada . </s> </p>
<p> <s> " Peremees , mine korraks paati ka , " palus ta lõpuks . </s> </p>
<p> <s> Luik astus julgelt kergesse haabjasse , mis kohe kõikuma hakkas . </s> <s> Ta kaotas tasakaalu . </s> </p>
<p> <s> " Mulgi kuub , mis nüüd mu mulgi kuuest saab ! " mõtles ta ahastusega sekundi jooksul , mis kulus , et plartsatuse saatel siirduda ühest stiihiast teise . </s> <s> Külm vesi lõi hinge kinni , ta ahmis õhku , tundes , kuidas veri vastusena loodusjõudude väljakutsele pähe tulvab , siis toetusid jalad põhja . </s> <s> Kaldalt kostis heatahtlikku naeru . </s> <s> " Oodake , paganad , ma alles näitan teile ! " mõtles ta trotslikult . </s> <s> Kas ta ilmaasjata oli Helsinkis Hannele abonementkaardiga basseini külastanud ! </s> <s> Ta ei hakanud isegi kuube seljast tirima , vaid kroolis segavatele varrukatele tähelepanu pööramata üle jõe , vastaskaldal kasvavate pajudeni , pööras ringi ja naasis rinnulistiilis . </s> </p>
<p> <s> " Mao-Ze-Dongi teekond üle Yang-Tse , " lausus ta , paadisillale ronides . </s> <s> Seal ootas teda Sokrates , murelik peremehe ootamatu käitumise üle . </s> <s> Luik silitas kutsika ruuget karva , ja too niuksus tänulikult . </s> </p>
<p> <s> Siis kiirustas ta majja riideid vahetama . </s> <s> Teerajal kohtas ta nõukogude teadlasi : venda Silverit koos naise ja tütrega ja venna perekonnatuttavat Haim Lurjed . </s> </p>
<p> <s> " Onu Martin , kas sa kukkusid jõkke ? " hõiskas vennatütar , tilkuvat Luike nähes . </s> </p>
<p> <s> " Tasem , Tiina , siin pole midagi rõõmustada ! " keelas silmakirjalik vennanaine . </s> </p>
<p> <s> " Suurepärane vesi , soovitan kõigile ! " ütles Luik ja rühkis tarmukalt edasi . </s> <s> Ta ei kujutanud hästi ette , kuidas need külalised sobivad kokku oodatava boheemlaste seltskonnaga , kuid perekondlik ustavus ei lubanud venda kutsumata jätta . </s> </p>
<p> <s> " Sokrates , tule meiega ! " </s> </p>
<p> <s> Luik heitis kontrolliva pilgu maha – tšao-tšao sibas rahulikult tema kõrval , pööramata vähimatki tähelepanu vennatütre kisale . </s> </p>
<p> <s> " Kõik ! </s> <s> Mulle aitab ! " </s> </p>
<p> <s> Sergejev viskas viha nurka , laskus ettevaatlikult saunalavalt alla ja segas endale duši puudumisel külmast ja kuumast veest kibutäie karastavat ollust . </s> <s> Mõnus tunne läbis ülekuumenenud liikmeid , kui jahe vedelik mööda keha alla valgus , viivuks meenus sportlik noorus . </s> </p>
<p> <s> Selja tagant kostis hirmsat ähkimist : seal jätkas väsimatu vihtleja Tiit Rebane protseduuri , mis soome-ugridel ilmselt asendas flagellatsiooni . </s> </p>
<p> <s> " Ära leili välja lase ! " kraaksatas ta paaniliselt , kui Sergejev käe kõvera oksatüüka kujulisele uksepidemele asetas . </s> </p>
<p> <s> Eesruumis puhkas saunaväsimust viis paljast meest – terve korvpallimeeskonna põhikoosseis . </s> <s> " Algab sõpruskohtumine Peterburgi ja Reveli sõsarklubide vahel , " kuulis Sergejev kõrvus diktori häält , " Tutvustame mängijaid . </s> <s> Reveli " Boheem " : keskmängija – Mistraal , ääremängijad – Luik ja Kadakas , tagamängijad – Lõvi ja Kulles . </s> <s> Peterburgi " Boheem " ... " </s> </p>
<p> <s> Kuid seda meeskonda esindas tema üksi , ja et üks pole ka korvpalliväljal sõdur , sirutas Sergejev käe põdrasarve kujulises varnas rippuva saunalina järgi . </s> </p>
<p> <s> " Palju su vanaisal siin hektareid oli ? " </s> </p>
<p> <s> Lasteluuletaja Kadaka laulev tenor omandas pika joomise järel erilise , iniseva alatooni . </s> </p>
<p> <s> " Neljakümne ümber , " vastas Luige mahe hääl . </s> </p>
<p> <s> " Päris kena väiketalu . </s> <s> Minu emapoolsel vanaisal oli vist sada kakskümnnend viis , kui ma õigesti mäletan . </s> <s> Memm jutustas , et kui vana Siberisse jõudis ja pilgu ümberringi heitis , oli ta öelnud : " Kuulge , te süüdistate mind , et mul oli palju maad - aga see pole ju midagi sellega võrreldes , mis te mulle praegu kätte andsite ! </s> <s> " " </s> </p>
<p> <s> Kadakas naeris ise oma nalja peale , naeris raskelt , lõõtsutades . </s> </p>
<p> <s> Niisugused nad olid , eesti poeedid , mitte ei flaneerinud kaame näoga , üksinduse pitser laubal mööda linnatänavaid , vaid põgenesid tsivilisatsioonist ära metsade rüppe nautima väliskemmergut . </s> <s> Sergejev oli sellega juba harjunud : mis parata , agraarrahvas . </s> </p>
<p> <s> Ta kuivatas pea ära ja istus pingiservale . </s> </p>
<p> <s> " Pavel , rüüpa kodupruuli ! " </s> </p>
<p> <s> " Aitäh ! " </s> </p>
<p> <s> Õlu oli magus ega kustutanud janu . </s> <s> Sergejev maitses lonksukese ja andis toobi edasi . </s> </p>
<p> <s> " Sergejev-Estonski , kuidas leil meeldis ? " </s> </p>
<p> <s> Humorist Lõvi küsimuse peale Sergejev elavnes . </s> </p>
<p> <s> " Oivaline ! </s> <s> Niisugune tunne , nagu oleks keegi kopsud tolmuimejaga ära puhastanud . " </s> </p>
<p> <s> " See ongi suitsusauna efekt . " </s> </p>
<p> <s> Kadakas hakkas jutustama ühest oma vanaonust , kes pidas Eesti Vabariigi ajal Tallinnas sauna , mis tegelikult teenis teist , kõlvatut otstarvet , ja Sergejev lülitas tähelepanuaparaadi välja . </s> <s> Põhimõtteliselt mõistis ta kõike , mida eesti keeles räägiti , kuid see nõudis pingutust , milleks praegu soov puudus . </s> </p>
<p> <s> Leiliruumist kostis puristamist - seal valas Tiit Rebane end üle jääkülma veega . </s> <s> Kohe ta tuleb ja alustab jutlust halbadest suurrahvastest , kes hävitavad väikeseid . </s> <s> On meil tahtmist temaga täna vaielda ? </s> </p>
<p> <s> Ei , meil ei ole täna selleks tahtmist , otsustas Sergejev , riietus ja väljus jahedasse maiöösse . </s> <s> Eemal tõusid ussina vääneldes õhku kuldsed leegid . </s> <s> Otsekui polovetsi tantsud , mõtles Sergejev . </s> <s> Ettevaatlikult , et mitte komistada mõne juurika otsa , liikus ta edasi tule poole . </s> <s> Seal nad istusid , ringi ümber lõkke , need , kes polnud veel ära sõitnud ega magama heitnud . </s> <s> Keegi astus talle vastu . </s> <s> See oli Ülle Luik . </s> </p>
<p> <s> " Kas mehed on ikka veel saunas ? " </s> </p>
<p> <s> " Aga kus nad olema peaksid ? " </s> </p>
<p> <s> " Me tahame ka minna . " </s> </p>
<p> <s> " Jõuate . " </s> </p>
<p> <s> Sergejev tahtis uurida , millega Külliki tegeleb , aga selle asemel küsis hoopis : </s> </p>
<p> <s> " Räägi , kuidas sul läheb ? " </s> </p>
<p> <s> " Normaalselt . </s> <s> Aga sinul ? " </s> </p>
<p> <s> " Mina olen nüüd jälle poissmees . " </s> </p>
<p> <s> " Jaa , ma kuulsin . </s> <s> Kas nukker ei ole üksi ? " </s> </p>
<p> <s> " Mõnikord on . " </s> </p>
<p> <s> Kusagil praksatas oks . </s> <s> Tahtmatult pöördusid nad minekule - justkui selleks , et keegi neid siin , pimeduses koos ei näeks . </s> </p>
<p> <s> " Helista mõnikord . " </s> </p>
<p> <s> Sergejev tundis , kuidas Ülle sõrmed viivuks puudutavad tema peopesa , siis läks endine armuke kiiresti lõkke juurde ja istus Haim Lurje kõrvale , kes talle hoolitsevalt pintsaku õlgadele laotas . </s> </p>
<p> <s> Sergejev valis endale naabriks Violetta Väli . </s> </p>
<p> <s> " Kas Tiit jäi veel sauna ? " </s> </p>
<p> <s> " Varsti tulevad . " </s> </p>
<p> <s> Lõkkel , orade otsas suitsesid sardellid . </s> <s> Violetta ulatas Sergejevile klaasi vastikult haisva vedelikuga . </s> </p>
<p> <s> " Mis see on ? " </s> </p>
<p> <s> " Puskar . " </s> </p>
<p> <s> Sergejev ohkas : uus Poliitbüroo esimees diskrediteeris vene rahvast veel rohkem kui eelmised . </s> </p>
<p> <s> " Jah , magab , " vastas Silver Luik abikaasa küsimusele , ja tundis , et punastab . </s> <s> Ei , ta ei valetanud - pärast pikka päeva ja arvukaid elamusi , paadisõitu kerge , udusulena jõge pidi liugleva haabjaga , vajusid tütre silmad kinni niipea , kui ta madratsile heitis . </s> <s> Silver punastas teisel põhjusel : ta adus , kui võltsilt kõlab ta hääl . </s> <s> Kõik , millesse ta oli uskunud , oli purunenud ainsa sekundiga , ja ta vajas aega , et kohaneda uue olukorraga . </s> </p>
<p> <s> Ta oli lugenud niisugustest illuminatsiooni-hetkedest , aga oli seda pidanud kirjanduslikuks väljamõeldiseks . </s> <s> Tema arvates allus maailm loogikale , kõik pidi siin liikuma tasa ja targu , ühe , tuttava koordinaatsüsteemi piirides , aga nüüd selgus , et ta oli eksinud . </s> <s> Kümne abieluaasta jooksul võivad inimesele pähe tikkuda muidugi igasugused mõtted , aga kui sul jätkub mõistust , sa taipad , et need on vaid kahtlused , põhjuseta kahtlused , mida pole võimalik tõendada , sest uurima hakates sa hävitad enese , ja sellepärast heidad nad kõrvale nagu risu – just nii ta oli käitunud . </s> </p>
<p> <s> Ja äkki sulle otsekui näidatakse ekraanil , kuidas sinu naine ... Ei , mitte lausa seda , kuidas ta ... - aga praktiliselt ometi . </s> <s> Kui ta maja poolt tulles nägi Üllet ja Sergejevit - nad seisid küll otsekui pimeduses , aga kaugele ulatuv lõkkekuma valgustas nende nägusid - , tundis ta , nagu oleks keegi tema silme ees käsi plaksutanud . </s> <s> Nii toimitakse nendega , kes kaotavad reaalsusetaju – ainult et millal kaotas selle tema ? </s> <s> Vist väga ammu . </s> </p>
<p> <s> Polnud mingit kahtlust , et nende kahe vahel , kes nii koduselt teineteisele otsa vaatasid , on midagi olnud . </s> <s> See oli Silverile niisama selge , nagu teadmine , et pakki mahub viiskümmend kaks kaarti . </s> <s> Pluss džokkerid , aga hasartmänge Silver ei harrastanud . </s> </p>
<p> <s> Ta tardus , ja seisis hääletult , kartes hingatagi . </s> <s> Kõik oli umbes nii , nagu oleks ta tulnud töölt varem koju ja kuulnud magamistoast reetlikke hääli . </s> <s> Sa tead , et seal võib olla ainult su seaduslik naine – ja just seepärast sa ei ava ust , vaid lahkud nii vaikselt kui võimalik , et mitte keegi mitte kunagi ei saaks teada sinu kohalviibimisest . </s> <s> Parem tulla tagasi paari tunni pärast , kui külaline on lahkunud . </s> </p>
<p> <s> Ta ootas ära , kuni Ülle ja Sergejev lõkke juurde jõudsid , ja alles siis järgnes neile . </s> <s> Vähem kui nähtu , valmistas talle muret , kuidas käituda nii , et Ülle ei taipaks , mis on juhtunud ? </s> <s> Mitte midagi ei osanud Silver halvemini kui teeselda , seepärast ta punastaski , märgates , kui võltsilt kõlab tema vastus Ülle kõige loomulikumale küsimusele . </s> <s> Tal oli häbi – häbi enda pärast , et ta on nii kohmakas , ja häbi Ülle pärast , et naine teda petab . </s> </p>
<p> <s> Lurje küsis midagi , Silver kuulis ta häält , aga sõnade sisu liikus kõrvadest ajju väga aeglaselt , saabudes sinna alles pärast Lurje järgmist repliiki , kes talle omase maheda huumoriga ütles nüüd juba Üllele : </s> </p>
<p> <s> " Su mees lahendab vist peast bridžiülesannet . " </s> </p>
<p> <s> " Ei , ma jäin ainult mõttese , mida vastata , " valetas ta . </s> <s> " Ma vist olen lootusetult urbaniseerunud . </s> <s> Nädalalõpp looduses - see on maksimum , mida ma suudan välja kannatada . </s> <s> Isa otsustas õigesti , kui jättis talu Martinile . </s> <s> Ma oleksin tema asemel samuti toiminud . " </s> </p>
<p> <s> " Sa arvad , et tema siin sagedamini hakkab käima ? " torkas Ülle mürgiselt . </s> </p>
<p> <s> " Mul on ükskõik , kui sageli ta siin käib , peamine , et ta maja korras hoiaks . </s> <s> Vaadake ise , katus on parandatud , välisseinad värvitud - mina poleks eales sellega toime tulnud . " </s> </p>
<p> <s> Ta oli õnnelik , et tal õnnestus kaitsta venda nii rahulikult ja väärikalt - kui lihtne olnuks suunata kipitav solvumus siia , kõrvalisse teemasse ? </s> <s> Ei , nii madalale ta ei lasku - ta ei teadnud veel , kuidas nimelt hakkab kulgema nende edasine kooselu , väliselt ilmselt üsna vanamoodi , aga mitte kunagi , lubas ta endale , mitte kunagi ei luba ma elajalikul armukadedusel endast võitu saada . </s> </p>
<p> <s> Naised olid just läinud sauna , kui ümbritsevas täisvaikuses hakkas kõrv eristama üha valjemaks muutuvat mootorimüra . </s> </p>
<p> <s> " Kes see veel on ? " mõtles Luik , sardelli mäludes . </s> </p>
<p> <s> Ta oli väsinud , kuid õnnelik : lõpuks ometi võis ta öelda , et on elus midagi korda saatnud . </s> <s> Kõik kiitsid nii sauna kui haabjat ning soovisid peremehele jõudu hobusekasvatuse rajamiseks . </s> </p>
<p> <s> " Julgeolek tuli Luigele järgi , " viskas Lõvi ebaõnnestunud nalja . </s> </p>
<p> <s> " Pigem SORVVO , " pakkus Kadakas . </s> </p>
<p> <s> Siis mürin katkes ja hakkas haukuma Sokrates . </s> </p>
<p> <s> " Martin ! " </s> </p>
<p> <s> " Mis on ? " </s> </p>
<p> <s> Luik oli juba püsti , et minna vaatama , kes tulid , kui Juhan Marabu talle ligi astus . </s> </p>
<p> <s> " Meil jäi puskarimasin kööki . " </s> </p>
<p> <s> See kõlas nagu koputus uksele keset ööd , kui väljas on kolmekümne seitsmes aasta - ükskõik , kas Venemaal või Saksamaal . </s> </p>
<p> <s> " Nüüd on <gap rend="võõrkeelne_tekst"/> , nüüd panevad kinni , " mõtles Luik . </s> </p>
<p> <s> Kuid mees peab saatusest üle olema , ja ta sammus Juhani saatel vapralt maja poole . </s> </p>
<p> <s> Väike rässakas kogu astus neile pimedusest teele ette : Siniaas . </s> </p>
<p> <s> " Juhan , mine ringi ümber maja , roni aknast tuppa ja võta püss . </s> <s> Martin , oota värava juures . </s> <s> Ma lähen räägin ise nendega . " </s> </p>
<p> <s> Hirm kadus , käed ei värisenud enam . </s> <s> Vaat , mida tähendab sõjaväeline kord ja selgeid käsklusi jagav ülemus . </s> </p>
<p> <s> Vaikselt astus Luik üle kruusatee ja seisatas Juhan Marabu ehitatud värava kõrval . </s> </p>
<p> <s> Kuupaistel nägi ta , kuidas õuele ilmunud tundmatust " Moskvitšist " ronivad välja kaks meest . </s> <s> Sokrates katkestas haukumise alles siis , kui Siniaas kohale jõudis ja vastutuse toimuva eest otsekui enda kanda võttis . </s> </p>
<p> <s> " Keda teil vaja on ? " kostis Luigeni tema nõudlik hääl . </s> </p>
<p> <s> " Luike , " kõlas tõre vastus . </s> </p>
<p> <s> Tämber tundus Luigele tuttav , ja ta hakkas paaniliselt meenutama , kus ta seda on kuulnud . </s> </p>
<p> <s> " Missugust Luike ? " </s> </p>
<p> <s> " Martin Luike , " täpsustati . </s> </p>
<p> <s> Kummaline eelaimus haaras Luike , otsekui juhtub kohe midagi , mis muudab kogu tema järgnevat elu . </s> </p>
<p> <s> " Täna on volbriöö , iidne eesti püha . </s> <s> Inimesed puhkavad , pole ilus neid tülitada . </s> <s> Sõitke minema ja tulge tagasi ülehomme . " </s> </p>
<p> <s> Kutsumata külalised tammusid jalalt jalale , kuid lahkuma ei kiirustanud . </s> </p>
<p> <s> " Mehed , pidage meeles , te viibite võõra talu maa peal ! " lisas Siniaas häälele nõudlikkust . </s> </p>
<p> <s> " Talusid ei ole enam , nüüd on kolhoosikord , " järgnes vihane vastus . </s> </p>
<p> <s> Midagi hakkas meenuma Luigele , kuid enne , kui ta jõudis mõtte lõpuni mõelda , kolksatas majauks ja etikule ilmus tume kuju . </s> </p>
<p> <s> " Kolhoosikorra pooldajatega räägitakse meil teist keelt . " </s> </p>
<p> <s> See polnud enam Siniaas , vaid Juhan Marabu . </s> <s> Lõksatas püssilukk . </s> <s> Sauna avamist oli tähistatud saluudiga vanaisa Juliuse jahipüssist , nüüd läks relva tarvis praktilisemal eesmärgil . </s> </p>
<p> <s> " Mehed , ärge jamage , pange püss ära , me tahame ainult peremehega rääkida ... " </s> </p>
<p> <s> Ahaa , kartma hakkasid , mõtles Luik rahuldatult : kolhoosikord oli kiiresti unustatud ja teda tituleeriti peremeheks </s> </p>
<p> <s> Otsustanud arendada initsiatiivi , astus Luik lähemale . </s> </p>
<p> <s> " Mis siin toimub ? </s> <s> Kas teil kutsekaart on ? " </s> </p>
<p> <s> Parem , kui ta seda poleks öelnud ! </s> <s> Järgmisel hetkel ta tundis õuel seisvad nurgelised , viikingeid meenutavad noormehed ära . </s> <s> Vaat , mida tähendas unenägu – hoopiski mitte tulevast spiikerit ei pidanud Luik kartma , vaid möödunudsuviste väljakaevamiste materiaalseid tagajärgi . </s> <s> Ta juba aimas , mis kohe juhtub , aga oli võimetu midagi muutma . </s> </p>
<p> <s> " Ah kutsekaart ? </s> <s> Siin on meie kutsekaart ! " </s> </p>
<p> <s> Vanem kahest viikingist kiirustas auto juurde , tõmbas tagaukse lahti ja tiris istmelt välja vastupunniva , noore ja ebaloomulikult täidlase naisolevuse . </s> </p>
<p> <s> " Ta on küll natuke kummis , aga see pole enam meie süü ! " </s> </p>
<p> <s> Tummstseeni rikkus koloratuurne tihkumine , seni veel piano's . </s> <s> Parem hilja kui mitte kunagi tuli vabaneda üleliigsetest tunnistajatest , nii lähedased kui nad ka polnud . </s> </p>
<p> <s> " Poisid , aitäh abi eest , edasi ma saan ise . " </s> </p>
<p> <s> Sõbrad ja võitluskaaslased lahkusid diskreetselt . </s> </p>
<p> <s> " Mõistad , peremees , meil pole temaga säärases olekus midagi peale hakata . " </s> </p>
<p> <s> Vennaliku karmusega tõukas vanem viiking vastupuiklevat Ledat Luige suunas . </s> </p>
<p> <s> " Mine aga mine , õeke , selle juurde , kes sulle lisaväärtuse tekitas . " </s> </p>
<p> <s> Nuuksed muutusid valjemaks . </s> </p>
<p> <s> " Kuhugi ma ei lähe ! " </s> </p>
<p> <s> " Lähed ikka ! " </s> </p>
<p> <s> Nutt kasvas ulgumiseks , ja Luiges ärkas tema ohtlikuim vaenlane , suuremeelsus . </s> </p>
<p> <s> " Hea küll , kui ta on nõus minu talu pidama , võib siia jääda . " </s> </p>
<p> <s> Kes teab , äkki saab tüdrukust tubli perenaine ? </s> <s> Pealegi , Juhan Marabu teatas just eile , et naine nõuab teda koju , millega seadis Luige probleemi ette , kes hakkab maja valvama ja Sokratest toitma ? </s> </p>
<p> <s> Nutt vaibus , hääled muutusid sõbralikumaks . </s> </p>
<p> <s> " See on juba mehejutt . </s> <s> Millal pulmad peame ? " </s> </p>
<p> <s> " Ma olen abielus , " valetas Luik automaatselt . </s> <s> Kust võisid viikingid teada tema ja Liia Long Dringi suhete formaalset seisu ? </s> </p>
<p> <s> Vaikus . </s> <s> Vennad mõtlesid . </s> </p>
<p> <s> " Aga kas tite oma nimele kirjutad ? " küsis vanem viimaks kompromissialdilt . </s> </p>
<p> <s> " Tite kirjutan , " andis ka Luik järele . </s> </p>
<p> <s> Pinge langes . </s> <s> Vanem viiking andis nooremale märku , ja too tõstis autost välja suure pappkohvri . </s> </p>
<p> <s> " Kas see tahab olla kogu kaasavara ? " küsis Luik kiiresti . </s> </p>
<p> <s> Viikingid tardusid hämmelduses . </s> </p>
<p> <s> " Ega te ometi ei arvanud , et ma niisama heast südamest kaks suud toita võtan ? </s> <s> Meil Nõukogude Liidus on meeste ja naiste võrdõiguslikkus , keegi ei sundinud teie õekest minu kaissu heitma . " </s> </p>
<p> <s> Nõudlik toon avaldas mõju . </s> </p>
<p> <s> " Mida sa tahad ? " küsis vanem . </s> </p>
<p> <s> " See käru pole just " Pontiac " , aga kehval ajal ajab asja ära , " pillas Luik hooletult , " Moskvitšile " osutades . </s> </p>
<p> <s> Tema " Zaporožets " oli järjekordselt rivist väljas , ning paistis , et lõplikult . </s> </p>
<p> <s> " Kurat , mees , sa küsid liiga palju ! " tõstis noorem häält , kuid vanem katkestas teda . </s> </p>
<p> <s> " Hea küll . </s> <s> Kaup koos ? " </s> </p>
<p> <s> " Koos . </s> <s> Oodake siin , kuni ma teie õele aseme kätte näitan . " </s> </p>
<p> <s> Luik juhatas Leda tuppa ja pöördus ise minekule . </s> </p>
<p> <s> " Ma lähen nüüd tagasi lõkke juurde , külalised ootavad , sina heida pikali ja maga . " </s> </p>
<p> <s> " Kas mina ei tohi kaasa tulla ? " piiksus Leda . </s> </p>
<p> <s> " Lapsele on hiline ärkvelolek kahjulik . " </s> </p>
<p> <s> " Vastupidi , arst just soovitas , et ma pean palju liikuma , " rõõmustas Leda . </s> </p>
<p> <s> " Kas ma sind selleks enda juurde võtsin , et sa mulle kohe vastu rääkima hakkad ? " teeskles Luik , et kurjustab . </s> </p>
<p> <s> Ainult see veel puudus , et kahekesi naeruhimuliste boheemlaste silme alla ilmuda . </s> </p>
<p> <s> Leda alistus , ja heasüdamlik Luik andestas talle kohe kõik . </s> <s> Viikingitega koos lõkke poole kõndides murdis ta juba pead selle üle , mis nimi valida oma esimesele peaaegu seaduslikule lapsele ( kui palju ebaseaduslikke oli , Luik ei teadnud ) . </s> <s> Igatahes pidi see olema midagi looduslähedast : näiteks Kivi , kui poiss , või Öö , kui tütar . </s> </p>
<p> <s> Ta ei aimanudki , et passiivse , muuhulgas ka lingvistilise vastupanu aeg on sama hästi kui möödas ja ees ootab uus , hoopis teistsugune epohh . </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
