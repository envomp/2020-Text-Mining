<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Voorus ja patt </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos">
        <head> Voorus ja patt </head>
        <div2 type="alaosa"><head> I osa : Voorus ja patt </head>
<p> <s> " Keset aprikoosivärvilist magadistuba kerkis voodi altarina . </s> <s> Seda ümbritsesid sakilised sirmid kui liblikatiivad . </s> <s> Nende vahel lamas väike printsess naeratavate silmadega , vaadates lakke . " </s> </p>
<p> <s> Marit Möller nautis iga loetud sõna . </s> <s> Päike paistis kaldu aknasse . </s> <s> Oli esimene vaba päev pärast pikka töist kooliaastat . </s> </p>
<p> <s> " Printsessi meelespeasilmad pilgutasid vastuhelkide taktis . </s> <s> Ta roosad kõrvad naeratasid patjade kuhjas . </s> <s> Kuskil vaipade meres kihistasid naeru väikesed varbad . </s> </p>
<p> <s> Siis ilmusid äkki vaiba alt peened sõrmed . </s> <s> Käed kerkisid ja tegid võistu vastuhelkidega sõrmjäneseid , sõrmkängurusid , sõrmkaelkirjakuid . </s> <s> See loomaaed jooksis ja hüples , ning printsess naeris nõrkemiseni . " </s> </p>
<p> <s> All õues pragas Fjodorovi-eit lastega . </s> <s> Mingi auto trügis vaevaliselt kitsasse hoovi . </s> <s> Oli kuulda rämedaid meeshääli . </s> <s> Marit muigas sarkastiliselt . </s> <s> Mis läks talle korda argine sagin akende taga ! </s> <s> Kui ta kord juba oli tellinud endale Tuglase kogutud teoste sarja , siis tahtis ta selle ka korralikult läbi lugeda . </s> <s> Ta oli nimme jätnud suurima maiuspala vahele , et sellega esimesel koolivabal hommikul maiustada . </s> <s> Hommik oli ka tõesti seda mõnu väärt . </s> <s> Kaks ülemist aknaruutu tänavaäärse maja kivikatuse kohal olid lõputu-läbipaistev-sinised ja soekuldne valguskardin , milles tantsisklesid tolmukübemed , lahutas köögi ukseava voodiga toapoolest . </s> </p>
<p> <s> Madam Pimpa , Silvia ja Dorina astusid printsessi tuppa , lähenesid reveranssi tehes , kaasas kullatud pott ja kandikul hommikueine . </s> <s> Pimpa tõstis särgi üles , paljastades printsessi roosa tagumiku ja asetas lapse potile . </s> <s> " Sel hetkel , mil kuuldus tasane veesulin , kostsid kõrvaltoast viole d'amour'ide õrnad helid . " </s> </p>
<p> <s> Marit ringutas ja pani raamatu tagasikätt lauale . </s> <s> Keegi ei tule tema juurde kullatud ööpotiga . </s> <s> Ta teadis ette , mis sellest roosast ärkamisest novelli lõpuks saab , ega kavatsenud kogu seda teekonda joonelt läbi käia . </s> </p>
<p> <s> Marit võttis roosa froteehommikumantli ümber ja suundus köögi poolele . </s> <s> Läbi ukse oli kuulda , kuidas vana trepp kägises raskete võõraste sammude all . </s> <s> Karedad hääled rääkisid midagi . </s> <s> Mugavam oli kempsu minna siis , kui kedagi koridoris pole . </s> <s> Marit võttis seljast nii hommikumantli kui öösärgi . </s> <s> Mida need mehed koridoris ka ei sõeluks ega jahvataks , tema ei anna end ometi segada ! </s> <s> Tal oli parajasti hambahari suus ja nägu pastavahune , kui uksele kõva käega koputati . </s> <s> Ta tahtis öelda : " Oh ! " kuid pidi enne hambaharja suust välja võtma . </s> <s> Kibekähku tõmbas ta märja peoga põsed puhtaks , kahmas hommikumantli selga ja astus ukse juurde . </s> <s> Vöö ei olnud nii kähku pihku hakanud . </s> <s> Hoides ühe käega hõlmu kurgu all koos ja teise käe küünarnukki vöö kohal avas ta ukse , märkamata küsidagi , kes koputab . </s> </p>
<p> <s> See oli üks võõras mees . </s> <s> " Vabandage " sõnas too . </s> <s> Vähemalt ei üritanud ta palumata üle läve astuda . </s> </p>
<p> <s> " Jah ? " </s> <s> Marit nägi ähmast siluetti , nägi , et mehel on seljas sinine pluus ja jalas teksad . </s> <s> Mis ilmega see uksetagune persoon teda vahtis , seda Marit ei teadnud . </s> <s> Ta pöördus , et oma miinus kuus prille võtta , kobas neid mööda lauda taga , hoides küünarnukiga hõlmu koos , see oli vaid mõne sekundi küsimus , ja ta kuulis , kuidas keegi tema selja tagant hoogsalt kööki astus . </s> </p>
<p> <s> Marit sai prillid ninale ja keeras end õhku kopsu tõmmates tulija poole , et öelda Ei , see oli keegi väike ja tüse võidunud tunkede ja baretiga kiilaspea . </s> <s> Ja veel üks töörõivais , lilla nina ja võidunud soniga vanamees venis jalgu järele vedades üle läve , samal ajal , kui paks rusikaga Mariti köögi seina kopsis . </s> </p>
<p> <s> Sinise särgi ja tumedate säbrus juustega mees seisis endiselt lävepaku taga , näol vabandav poolnaeratus . </s> <s> Kiilakas seletas sinise ninaga subjektile midagi viletsas vene keeles , koputas seina veel mõnes teiseski kohas ja tormas koridori , sininina tema järel . </s> <s> Šokeeritud Marit astus uksele , jõudis veel näha , kuidas tüseda mehe taguots pööninguluuki kadus ja soni sellele järgnes ning peagi kõik muu , mis soni juurde kuulus — võimatuseni räpane tööülikond , allakeeratud säärtega kirsasaapad ja pesematuse hingemattev lehk . </s> </p>
<p> <s> " Te ehk seletate ... " </s> </p>
<p> <s> " Veel kord andestust ! " </s> <s> Päevitunud , meeldiv , tolerantse ilmega arukas nägu oli endiselt naerukil . </s> <s> " Ei jõudnud öelda , et olen elamuvalitsusest , insener " </s> </p>
<p> <s> Marit uuris teraselt , kuid ei lugenud ilmest välja irooniat , mida ta vaistlikult aimas . </s> <s> Oli kuulda , kuidas kaks meest pööningul ringi trampisid ja paks kõlaval häälel midagi seletas . </s> </p>
<p> <s> Kogenud õpetajanna oli küllalt vilunud suhtleja , et teada - kui ta laseb uksel seisjal veel kaks lauset öelda , vabandab too enda välja ja Maritil pole siis enam võimalik talle sarkastiliselt nina pihta anda . </s> <s> " Kas ma tohin nüüd ukse kinni panna ? " küsis ta ja vaatas lävel seisja jalgu . </s> <s> Ilmne mõistaandmine , et need jalad tuleks paari vaksa jagu tahapoole viia . </s> </p>
<p> <s> " Kui te just väga ei kiirusta , siis ootame veel mõne hetke , " lausus see naeratav tüüp kõigutamatu häbematusega . </s> <s> " Mulle nad ei öelnud , kas nad äkki veel mõnda lõõri välja koputada ei taha . " </s> </p>
<p> <s> " Te vist ütlesite , et olete insener . " </s> </p>
<p> <s> " Elamuvalitsuse insener , kui täpne olla . </s> <s> See on üks teine liik insenere ! " </s> <s> Mees muigas . </s> <s> " Ja muuseas , pottseppa ei käsutata . " </s> </p>
<p> <s> Marit keeras pea viltu . </s> <s> Ta naeratus oleks võinud tappa prillmao . </s> <s> Aga just sel hetkel lõi pööninguredel võnkuma paksu mehe ruttavatest jalgadest . </s> <s> Koomikutepaar kadus mürinal trepist alla ja nende kannul hakkas minema ka insener . </s> <s> Meetri jagu allpool , sattus ta heledasse päikesekiirte vihku . </s> <s> Mees kergitas pilgu ja naeratas rahulikult , enesessetõmbunult . </s> <s> Tumedad lokkis juuksed , päikesepruun nappide mehiste joontega nägu , lipusinine särgikaelus , mis nii ilusasti jumega sobis ... </s> </p>
<p> <s> Marit oleks pidanud olema häiritud . </s> <s> Ta ütles endale , et nii ikka ei trügita daami korterisse , on ikkagi mõningaid tavasid Aga tegelikult tundis ta end lõbustatuna . </s> <s> Laulu ümisedes tegi ta hommikust tualetti ja isegi ühispeldik tuulisuse ja haisuga ei suutnud teda häirida . </s> </p>
<p> <s> Viole d'amour'idest oli asi igatahes kaugel ! </s> </p>
<p> <s> Köögis toimetades tundis Marit end liikumas ja pöörlemas mingis lõbusas rütmis nagu tantsul . </s> <s> Varajane palav suvi oli teda juba mõnd nädalat rahutuks teinud . </s> <s> Ta igatses lõhnavaid heinakaari , päikest , mis ta tulitava näo ja käsivarred tedretähti täis tipiks . </s> </p>
<p> <s> Vesi hakkas kannus kohisema . </s> <s> Õpetajanna otsis kohvikarbi ja siis talle meenus - see on tühi . </s> </p>
<p> <s> Kauplusest tulles sattus Marit kodumaja lävel tumedapäise inseneriga rinnutsi , temal daami , teisel väljuja eesõigus . </s> </p>
<p> <s> " Muide , " sõnas Marit endalegi ootamatult . </s> <s> " Te ütlesite enda inseneri olevat . </s> <s> Kas tilkuvad kraanid kuuluvad ka teie kompetentsi ? " </s> </p>
<p> <s> " Näidake mulle seda kraani ! " ütles mees rahulikult . </s> <s> Ta oleks nagu oodanud seda pöördumist . </s> <s> Trepist märkas ta igatahes ees minna . </s> </p>
<p> <s> " See ? </s> <s> Aga see ju ei tilgu ! " </s> </p>
<p> <s> Mida pärglit ta muheleb ? </s> <s> Marit ei tiku ometi võõrastele meestele sel kombel ligi ! </s> <s> Torulukksepad võivad olla pornoajakirjade printsid ! </s> </p>
<p> <s> " Keerake kraan lahti ! " ütles naine külmalt . </s> </p>
<p> <s> See ei olnud tilkumine , see oli pigem väike fontään , mis kraanivarda vahelt pöörale purskus , kraanikorpust pidi seina poole valgus ja sealt valamu tagaseina vahelt põrandale nõrgus . </s> </p>
<p> <s> Õpetajanna pööras võidukalt selja , asetas kohvikannu pliidile tagasi , kus see kohe uuesti keema läks . </s> </p>
<p> <s> " On teil mõni tööriist majas ? " </s> <s> Vastust ootamata tõmbas mees köögikapi parempoolse sahtli lahti ja leidis jalgrattavõtme , sobitas selle kraanimutrile ja keeras . </s> <s> Purskkaev vajus kurvalt kokku ning lakkas . </s> <s> Insener lennutas võtme kolksuga sahtlisse . </s> <s> " On teil veel kaebusi ? " </s> </p>
<p> <s> " Te olete küll täiesti ehtne võlur ! " ütles Marit kõlava rõhuga , sellise vahepealse tooniga , mida võis pidada viisakuseks või irooniaks , kummaks soovitakse . </s> <s> " Kas te kohvi joote ? " </s> </p>
<p> <s> " Tunnistan pattu , kohviga saab mind iga kell ära võluda . " </s> </p>
<p> <s> Marit asetas tasse lauale . </s> <s> " Keegi ei kavatse teid siin ära võluda ! </s> <s> Täiesti asjatu hirm . " </s> </p>
<p> <s> " Aga mina , näete , kardan ! " lausus mees lahkelt , kerges toonis . </s> </p>
<p> <s> Ta ei joonud üksnes kohvi , vaid sõi meelsasti ja isukalt ka keedetud muna , võileiva ja koguni kaks kreemisaia , mille Marit oli äsja üle-tänava-poest ostnud . </s> <s> Loomulikult endale , neli tükki , üheks korraks liiga palju , kuid need ju ometi säilivad ! </s> </p>
<p> <s> " Milline antiik ! " ütles mees üle õla Mariti valamut vaadates . </s> <s> " Kas te mõnest kaasaegsemast ei hooliks ? " </s> </p>
<p> <s> See veerandkerakujuline väheste emaililaikudega roostekolakas koos tsaariaegse pronkskraaniga oli nii hästi sobinud siinse urka miljööga , et Marit polnud kunagi mõelnudki , kas seda välja vahetada ei annaks . </s> <s> Seda ta ka ütles , küsis , kas see on väga keeruline . </s> </p>
<p> <s> " Tulge homme , ah ei , neljapäeval mu töö juurde . " </s> </p>
<p> <s> " Kui seal on vaja mingeid pabereid täita ... " </s> </p>
<p> <s> " Ei ! " </s> <s> Mees naeris . </s> <s> " Te vist tahate valida , millist valamut soovite . " </s> </p>
<p> <s> " Nii et valida koguni ? </s> <s> Mille eest siis selline lahkus ? " </s> </p>
<p> <s> Naise iroonia näis meest tüütavat . </s> <s> " Üksnes kui soovite , eks ! " </s> <s> Ta tõusis lauast ja tänas . </s> <s> Lihtsalt tõusis , astus ukse juurde , avas selle ja väljus . </s> </p>
<p> <s> " Muidugi ma ei lähe ! " ütles Marit uksele ja iseendale . </s> <s> Ta viis mehe kohvitassi pikkade sõrmede vahel kraanikaussi ja loputas puhtaks . </s> </p>
<p> <s> Ennelõunal luges ta jälle . </s> <s> Printsess oli viieteistkümneseks saanud . </s> <s> Ta kümbles mauri stiilis vannitoas , puhkev keha vee hellitada . </s> <s> " Oli hetk vaikust , mis sarnanes unega . </s> <s> Kui printsess uuesti silmad avas , oli saabunud esimene visitöör . </s> <s> See oli tema pühadus Benedictissimus , kellel oli kombeks ilmuda audientsile enne , kui veel mingi ilmlik hool oleks puudutanud printsessi meeli . </s> </p>
<p> <s> Preester oli lillas mantlis , mis langes laiade voltidena ta tüseda keha ümber . </s> <s> Tema paksud sõrmed olid sõrmuseid täis lükitud . </s> <s> Tema silmad vestsid suurest hingelisest armastusest . </s> <s> Tema punane nina oli ümbritsetud glooriaga . </s> <s> Preester laskus vanni kõrvale taburetile ja heitis õnnistava pilgu üle vee . " </s> <s> Preester kõneles . </s> <s> " Noored printsessid on kehastunud inglid . </s> <s> Taevane arm laskub nende kehasse otseselt nagu karikasse . </s> <s> Nende hing on ilu , nende keha on müsteerium . </s> </p>
<p> <s> Printsess naeris heledalt . " </s> </p>
<p> <s> Edasi viis kirjaniku fantaasia Mariti buduaari nõiduslikku maailma , täis rokokoolauakesi lõhnaõlipudelitega . </s> <s> Püramiididesse laotud puudritooside värvikirevusega võisid võistelda vaid keerukaimad buketid . </s> <s> Tualettide kirjeldus võttis hinge kinni . </s> <s> " Rõivastumine ise kestis kolm tundi , ja selle lõpus oli printsess kahekümneaastane , nii et mõningaid tualeti üksikasju tuli muuta ta ea järgi . " </s> <s> Printsessile tehti soengut . </s> <s> " Kamming , mis võttis ääretu aja , muutis aeg-ajalt printsessi pea otse tundmatuseni fantastiliseks . </s> <s> Juuksed tõusid kui leegid tuules . " </s> </p>
<p> <s> Tualeti lõpus oli printsess täiuslik . </s> <s> Kõige valelikumgi peegel poleks suutnud väärida seda tõde . </s> <s> Marit ohkas ja pani raamatu käest . </s> <s> Nii tugevatoimelist droogi tuli pruukida imepisikestes annustes . </s> <s> Nüüd oli tal tarvis endale pea otsa teha . </s> <s> Tal kulus veerand tundi , et oma loomulikele heleda nisu värvi juustele range ja püsiv vorm anda . </s> <s> Marit otsis öökapi sahtlist roheliste miinusklaaside ja valgete plastmassraamidega pääsukeseprillid , riputas roguskist käekoti küünraõndlasse ja väljus . </s> <s> Leitse lõi hetkega kaenlaalused niiskeks . </s> <s> Üks päike taevas , tuhanded teised säravad päikesed , kõige ehtsamad väikesed päikesemudelid oma parimas õieilus - võililled igal pool - plankude servades , tolmule tallatud muruplatsidel , isegi läbi ... </s> </p>
<p> <s> asfaltkõnniteede tungimas . </s> <s> Vale ja võimatu oli elada suvel linnas ! </s> </p>
<p> * * * </p>
<p> <s> Koolimaja koridorid , mis alles eile olid kaikunud melust , kõmisesid tühjusest . </s> <s> Laste häältest oli jäänud vaid kujutlus , kuid nende lõhn , mis laste endi kohal olles polnud peaaegu tajutav , selle varjas vist muude muljete pillerkaar , see lõhn püsis tugevana , sugereerivana . </s> <s> Kas mitte see polnudki peamine , miks Marit oma töösse kiindunud oli ? </s> <s> Väikeste habraste kehade hõng , mis kammis ta alateadvuse tumedaid keeli . </s> </p>
<p> <s> Tühjas kantseleis tärises telefon nõudlikult ja järelejätmatult . </s> <s> Õpetajanna sirutas käe , ent siis oli torus juba pikk toon . </s> <s> Jutlevad hääled lähenesid , uks avanes ja Hilda Saaliste koos kooli asjaajajaga tuli ruumi . </s> <s> Ega Marit olnudki nii väga häiritud teadasaamisest , et raha ei ole ega tea ka , millal saab . </s> <s> Kuid ta soostus puhtalt mugavusest Hildaga , et selline venitamine on ehtne sigadus . </s> </p>
<p> <s> Tagasi kooliõue päikesepaistes , küsis Hilda : " Ja mis sina siis nüüd teed ? </s> <s> Jääd linna raha ootama ? " </s> </p>
<p> <s> " Ma ei tea veel . </s> <s> Mõne päeva ootan , eks siis vaata , " ütles Marit . </s> <s> Ta soovis minna kohvi jooma . </s> <s> Nad valisid ühe hämara ja peaaegu jaheda urka , maandusid leti äärde ja Marit tabas hetke , kui Hilda esimest kohvilonksu neelates vait pidi olema . </s> </p>
<p> <s> " Mul oli täna hommikul üllatus ! " </s> <s> Ta valgustas toimunut , nagu see vääriski - milline delikaatsuse puudumine , trügida tualetti tegeva daami korterisse ! </s> </p>
<p> <s> Hilda kuulas loo ära . </s> <s> " Insener ! </s> <s> Kunagi hääldati seda sõna ž-ga . </s> <s> Siis see ka tähendas midagi . " </s> </p>
<p> <s> Vesti ja ristlipsuga turske baarman rinnutas leti teises otsas , vats letitagusele lauale toetatud , ja pidas loidu vestlust paari alkoholi kaaniva tüübiga . </s> <s> Muusika tümpsus ühetooniliselt . </s> <s> Hilda vatras midagi pojast . </s> <s> Marit , viitsimata eriti kuulata , kergitas teeseldes mõne korra kulme . </s> </p>
<p> <s> Ta on päris närviline , mõtles ta Hildast . </s> <s> Kahvatu , jumestamata , suu tõmbleb ... </s> </p>
<p> <s> Ta tegi uuesti juttu tõmmust insenerist . </s> </p>
<p> <s> " Sa ometi ei lähe ! " teadis Hilda . </s> </p>
<p> <s> " Miks ma ei võiks ka minna ? " </s> <s> Marit ei mõelnudki sõbrannale midagi kinkida . </s> <s> " Lõpuks on see ju nende kohus , või kuidas ? " </s> </p>
<p> <s> Temast oli viimase korterijagamise juures jälle mööda mindud . </s> <s> Parimal võimalusel saaks ta ehk erastada selle vettinud osmikuosa tänavaäärse kivimaja ja Vallimäe nõlva vahel . </s> <s> Igaveseks . </s> <s> Marit oli küll optimist , kes trotslikult pea seljas ringi käis , aga siiski , mida ta oma palga juures sellega pihta hakkaks , kui see kaela kukkuda mõtleb ? </s> </p>
<p> <s> Õnneks pole seljal silmi . </s> <s> Nii ei näinud õpetajannad meeste ilmeid , mis nende ukseavasse kadumist saatsid . </s> <s> Seda aimates , mõtles Marit , mida oleksid jotad teinud , kui nad mõlemad klaasi konjakit oleksid tellinud ? </s> <s> Ta tõstis näo vastu päikest ja kibe naeratus ilmus ta suunurka . </s> <s> Jätnud sõbrannaga kiirustades hüvasti , jalutas ta turule , trügis läbi arust ära inimeste , kes hilpude , kosmeetika , jalatsite , tehnikakolu , kohvipakkide ja kõige muu võimalikuga kaetud lettide vahel sõelusid . </s> <s> Teda huvitasid turul ainult kutsikad . </s> <s> Seekord oli müügil üks pesakond airdeilterjeri habemikuhakatisi , üksik tubli noor krants ja bolonkade niutsuv sülem . </s> <s> Marit silitas neid , huuled naeratusest pruntis . </s> <s> Ta vestles koerte omanikega ja lahkus õnnelikuna . </s> <s> Et jälle Tuglase fantaasiamaailma sukelduda . </s> </p>
<p> <s> Muidu nii ökonoomne Tuglas oli tegevuspaiga kirjeldamisele mitu lehekülge pühendanud . </s> <s> Kõige selle lugemise juures ei toimunud muud , kui vaid printsessi minek läbi lossi valitsuse istungile . </s> <s> Kogu seda värvikirevat muinasjutumaailma ilmestas pisike südantsoojendav detail . </s> <s> " Eemal lahes kaugenes avatud purjedel kolm laeva taevaranna joone poole . </s> <s> Nad vähenesid ühtesoodu , et muutuda lõpuks olematuiks . </s> </p>
<p> <s> Printsess vaatas neile järele , ja ta silmist paistis , nagu oleks tal võinud olla isegi täitumatuid igatsusi . " </s> </p>
<p> <s> Marit ohkas enesele teadmatult ja jäi tagaaknast välja vaatama . </s> <s> See , mida ta seal nägi , ei olnud prahti täis loobitud võsastunud mäeserv , mis otse maja tagant taevasse kerkis , vaid avar vaade üle rusukaldemaastike ja rannanõmmede kaugele merele . </s> <s> Tõtt öelda ei lahkunud sellelt rannalt ealeski laevu silmapiiri poole , vaid nad tulid kaugelt ja läksid kaugele , jättes unistavale tüdrukule igatsusepiina . </s> </p>
<p> <s> Kohe pärast seda väikest sooja värvilaiku viis kirjanik kirjandusõpetaja süngesse , riigimeeste tumedate portreedega dekoreeritud ruumi valitsuse istungile . </s> <s> Niisama kurjad ja sünged , kui olid seintel pildid , niisama veidrad olid ruumis laua ümber istuvad ministrid . </s> <s> Nende nääklemine oli nii inimlik ja rumal . </s> <s> Üksainus mees teiste hulgas vääris tähelepanu . </s> <s> Ta oli teema sissejuhatus . </s> </p>
<p> <s> " Otse printsessi vastas üle laua nõjatus seljatoele lord Byron - sisimate asjade minister . </s> <s> Ta oli ainus valitsusliige , kelle printsess ise oli ametisse kutsunud . </s> <s> Tema must juus pöördus kõrva juures kergemeelse lokina põsele . </s> <s> Ta oli rõivastatud väljaspool aega ja kohta kõige uuema moe järgi . </s> <s> Tema suurel dekolteel roosatas Püha Amori ordumärk , mis annetatud haruldaste teenete eest . </s> </p>
<p> <s> Printsess avas ühel hoobil koosoleku ja šokolaadikarbi . </s> </p>
<p> <s> " Niisiis , mu härrad , " lausus ta , pistes šokolaadi ahvi suhu , " riigis on kõik rahulik , nagu ma kardan . " </s> </p>
<p> <s> " Riigis on kõik rahulik ! " põrutas krahv Moncrif rusikaga lauale . </s> <s> " Selle eest vastutan mina ! " </s> </p>
<p> <s> " Kas tõesti ? " kihistas krahv Balleti " </s> </p>
<p> <s> Veel ei olnud aeg Püha Amori ordu aumärgi kavaleri lord Byroni teemat lahti mängida ja selle ootuses oli Tuglas otsustanud lugejale sisse sööta terve riigimeeste intriigide ja vaenu buketi . </s> <s> Mariti teadvust üksnes riivas võimalus , et kirjanikule võis ehk politikaanlus koguni peateema ollagi . </s> <s> Kui ta seda novelli koolis õpilastega läbi võtaks , siis küllap ta nii vist räägikski . </s> <s> Tuglas , see revolutsionäär , kes tsaarirežiimi karistava käe eest aina plehus pidi olema ! </s> </p>
<p> <s> Seda mõeldes oli õpetajanna ilme lihtsalt ja südamlikult lõbus . </s> <s> Kogu trots ja sarkasm olid selleks korraks unustatud . </s> <s> Oh , muidugi teesklus ! </s> <s> Aina teesklus kogu ta elu oligi ! </s> </p>
<p> <s> Kuid koolis ei käsitleta kunagi teoseid , mida saaks lugeda häälevärinal , nii et ei tekiks tahtmistki neis sobrada , esile tõsta seda või teist kunstilist võtet , otsida ideed ja probleemi sõlmistust . </s> <s> Oli aeg , mil see pealesunnitud silmakirjalikkus teda ennast hoopis rohkem raevu ajas kui õpilasi . </s> <s> Tundus , et õpilased muud ei eeldanudki ! </s> </p>
<p> <s> Võib ju olla , et Marit oligi naiivne . </s> <s> Ent nii naiivne ta nüüd ka ei olnud , nagu amet näida käskis . </s> <s> See oli pikk , piinarikas arutelu , endale otsavaatamine . </s> <s> Vahel oli kõhe kogeda , milliseid riske elu peale sunnib , kui sa just ei loe oma ainet lihtlabaselt tahvli ees maha , vaid käid enda valitud rada . </s> <s> Marit ei kavatsenud muretul kevadsuvisel õhtupoolikul sellesse enesepiinamisse laskuda . </s> <s> Ta pani raamatu käest ja läks kööki pannkooke praadima . </s> <s> See tõmmu insener pistis ta kreemisaiad ju hommikueine ajal kinni . </s> </p>
<p> <s> Pannkooke võib mitut moodi teha . </s> <s> Täna tegi õpetajanna neid nii , nagu oleks tal külalisi oodata . </s> <s> Koogid tulid õhkõrnad . </s> <s> Neid olnuks lausa kahju ise ära süüa . </s> <s> Ja saatus osutaski Maritile teene , saatiskülalised . </s> <s> Esialgu oli see vaid välisukse kolks ja nooruki ninahääle kõla , sekka tütarlapse õrnemat tämbrit , siis trepikägin ja koputus . </s> </p>
<p> <s> Hommikuse brüneti käharpea asemel oli ukseavas nüüd ruuge päikeseketas , palmilehvik ja soovitus : </s> </p>
<p> <s> " Be happy ! " </s> <s> Vaks kõrgemal naeratas tüünes enesenaudingus Peep Saaliste siidpehmete vurrudega ja väga napi siilisoenguga pea . </s> <s> Dressirinnale maalitud päikesest pisut madalamal vaatasid õpetajale otsa kaks helesinist , üsna tõsist ja iseteadlikku silma . </s> <s> Kairi ulatus Peebule vaevalt kaenla alla , ta oli täiesti blond , peaaegu nudiks pöetud . </s> <s> Tüdruk kandis valget kleiti , mis oli tal ehk juba viiendas klassis seljas olnud . </s> <s> Nähtavasti mitu aastat kusagil kapinurgas unustuses rippunud , oli kleit nüüd uut elu alustanud . </s> <s> Selle kaharat seelikuosa oli tüdruk veel lühemaks võtnud . </s> </p>
<p> <s> Napim ei saanud üks riidetükk enam olla . </s> <s> Veidi vasakule kallutatud nägu küsis kogu oma süütus trotslikkuses — kas sellel hilbul on midagi viga või ? </s> </p>
<p> <s> Marit lausus oma tavalisest kõnehäälest oktaavi võrra madalamalt : " Oi kui tore ! </s> <s> Palun , tulge edasi ! </s> <s> Mul on just pannkoogid valmis ! " </s> <s> Eile , pärast aktust , kui ilmnes , et tema lõpuklass ei mõtlegi teda peole kutsuda , oli Marit tärkava solvumise endast välja kihutanud , oli end häälestanud vabale suvele . </s> <s> Isegi Peebu ema jutus mitut puhku üles kerkinud lõpupeopudemed oli tal õnnestunud kõrvust mööda lasta . </s> <s> Oh , ta teadis küll , kuidas kolleegid rivaalitsesid , andes mõista , et sind su õpilased veel vähem taluvad , kui tema omad teda . </s> <s> Mida Hilda nüüd ütleks , kui näeks oma jumaldatud Peepu koos selle Kairiga Mariti köögis õunamoosiga pannkooke söömas ? </s> </p>
<p> <s> Klassijuhataja terane tähelepanu registreeris selle pisikese muutuse kõnetoonis , mis paari viimase nädala jooksul aina selgemini oli ilmnenud . </s> <s> Algul oli see vaid väike ninakus , veidi viitsimatust sind lõpuni kuulata , võrdõiguslikkuse rõhutamine . </s> <s> Siis juba natuke nagu lugupidamatus , kärsimatus olla taluv ja viisakas . </s> <s> Nüüd oli nende noorte olek lihtsalt vaba ja noorust , elluastumist ning ülemeelikust pillavalt nautiv . </s> <s> Nad arvasid endast muidugi pisut rohkem , kui nad olid , kuid see oli ju ometi loomulik . </s> </p>
<p> <s> " Tegelikult me tuline ikka nats asja pärast ka , " ütles poiss oma sametmusta bassiga . </s> <s> Ta käsi läks taskusse ja tuli sealt esile väikese karbiga . </s> <s> Korraga oli Kairil nööpnõel käes ja ta pistis selle õpetaja kleidikangast läbi . </s> <s> Peebu suured soojad käed asetasid ketirõngakese sinna otsa ja juba rippuski Mariti rinnal hõbedane lõpumärk . </s> <s> " Klassijuhataja " oli selle taha graveeritud , mitte " Marit " , nagu eelmisel samasugusel . </s> </p>
<p> <s> Üsna kohe seejärel , kui õpetaja silmad enam ei pilkunud , ütles poiss : " Me läheme täna kogu mansaga Neerutisse . </s> <s> Tulge teie ka ! " </s> </p>
<p> <s> " Neerutisse baari ? " küsis Marit . </s> <s> Ta vältis tooni halvustavaks muutumist . </s> <s> Sinna , kus need üle maa kuulsad paljaste rindadega ettekandjad on ! </s> <s> " Palju tänu , aga te tunnete ennast seal ilma minutagi küllalt hästi ! " </s> </p>
<p> <s> Kairi külmad silmad käisid kähku üle ta näo , pöördusid aknasse vaatama , siis , siis üsna jahedalt Peebu poole . </s> <s> Marit Möller tundis endas solvumist nagu nõelatorget . </s> <s> Ta teadis liiga hästi , mida keegi praegu mõtleb . </s> <s> Sealsamas Neerutis , tegelikult küll mitte baaris , siis seda seal vist veel ei olnudki , oli ta paari aasta eest suusavaheajal plika poiste toast voodist kätte saanud . </s> <s> " Mida sa saad mulle teha ? " küsisid tüdruku silmad aina sestpeale . </s> <s> Kui palju tal oleks öelda olnud ! </s> <s> Kuid tema perekonnaseis tegi selliste ütlemiste mõtte juba ette narriks ! </s> </p>
<p> <s> Nagu lendava linnu vari välgatas läbi õpetaja teadvuse lühike õel kujutlus - ta võtab kätte ja lähebki oma eilsete õpilastega sellesse kahtlase kuulsusega kõrtsi ! </s> <s> Kas ta siis ei tea , kuidas sellised asjad käivad ! </s> <s> Tema enda tudengipõlvest , kui taolised tembud veel päris loomulikud olid , polnud rohkem kui tosinkond aastat möödas . </s> </p>
<p> <s> Muidugi , tal polnud raha ! </s> <s> Tähendab , ta oleks võinud ju mõne sellise kergemeelsuse endale lubada , aga siis oleks pidanud hoiuarvelt raha võtma ja selleks oli täna juba hilja . </s> <s> Ja Marit teadis väga hästi seda enesenäitamise kihku , mis neile kooli lõpu järel peale tuleb . </s> <s> Ta ei tahtnud demonstratiivselt halba käitumist , mida ta kohalolek nii mõnestki välja meelitaks . </s> <s> Veel vähem tahtis ta olla mõne lollpeast donžuani märklauaks . </s> <s> Nad ei olnud võrdsed mingis mõttes . </s> <s> Milleks seda teeselda ! </s> </p>
<p> <s> Õpetajanna seisis kardina varjus ja vaatas , kuidas Peep ja Kairi üle kitsa kallaku hoovi läksid . </s> <s> Seal , kus räästavesi kruusasse uhtenõo oli uuristanud , võttis poiss lihtsalt pikema sammu , vaatas üle õla ja kogu ta erakordne sarm tuli esile . </s> <s> Ühtlase õrna päevitusega kaetud noor nägu , vaevuaimatavad siidised vurruudemed ja poole tuletiku pikkune kastanpruun siilijuus , natuke pilkav naeratus , kui ta tüdrukule käe ulatas . </s> <s> Kairi klammerdus ta randmesse kahe käega , astus oma valgete nõelkontsadel rihmikutega ettevaatliku sammu ja liibus puusaga vastu poisi reit . </s> <s> Siis läksid nad kõrvu majadevahesse . </s> <s> Viimane , mida Marit nägi , oli tüdruku naeratus , kui ta nägu Peebu poole kerkis . </s> <s> Plika ütles midagi ja poiss naeris üleolevalt . </s> </p>
<p> <s> Marit Möller oli harjunud Hilda Saalistet kadestama , et tal see poiss on . </s> <s> Oli ometi keegi , kes mõtestas kogu ta elu ! </s> <s> Ja Marit mõistis äkki , miks Hilda just viimasel ajal nii närviline on . </s> <s> Nagu Marit äsja , pidi Hildagi olema kogenud , kuidas ta poeg mõne teise naisolevuse kõrval lahkub . </s> <s> Jah , ta lahkub ! </s> <s> Esmalt läheb ta õppima või aega teenima . </s> <s> Ta tuleb koju käima , nagu poleks midagi muutunud . </s> <s> Kuid ta tulekud on nüüdsest erandid ta puudumise pidevuses . </s> <s> Ja siis võtab üks tillukese lapsekleidiga liperdis poisi lihtsalt ära . </s> <s> Nii mõeldes oli Marit koguni õnnelikum . </s> </p>
<p> <s> Õpetaja istus peegli ette ja tegi endale põlgliku grimassi . </s> </p>
<p> <s> Siis ta nuttis natuke . </s> <s> Jabur oli kogu see elu ! </s> </p>
<p> <s> Tüki aja pärast leidis Marit enese diivanil lesimas , näoli kattevaibal . </s> <s> Selle lepakoore punapruun ja kailuroheline kude rahustasid ta lõpuks maha . </s> <s> Iga kord , kui ta neid värve vaatama jäi , meenusid talle kodumetsad , kust ta värvide tarvis taimi korjanud oli . </s> <s> Ta sõrmeliigeste õndlad näisid veelgi tulitavat poolvillase lõnga juhtimisest värtnasilma . </s> <s> Seljalihastes meenutas end kangakudujale nii igituttav väsimusvalu . </s> <s> Need vaibad ta ümber , diivanil , seinal , põrandal - see oli kodu , mille ta siia võõrasse majja kaasa oli toonud . </s> <s> Homme oli kolmapäev , ja Marit teadis nüüd , mida ta selle täiesti sisutühja päevaga teeb ! </s> </p>
<p> * * * </p>
<p> <s> Marit Möller , kolmekümne kuue aastane kirjandusõpetaja , vihkas ja pelgas ametiasutusi . </s> <s> Inseneri kabineti ukse taga oli järjekord . </s> <s> Ta võis seista ja läbi avatud ukse jälgida tõmmut lokkispäist meest , kes hädaliste ärakuulamisega ametis oli . </s> <s> Pilkugi ukseavale heitmata küsitles insener vanamammit , kes läbisadava katuse üle kurtis . </s> <s> Hingepõhjas ootas Marit bürokraatlikkuse ilminguid , tõrjuvat tooni . </s> <s> Aga ei , see nägus , kuigi juba poisikeseeast väljas mees , Maritist igatahes tublisti vanem , kuulas vanamemme kannatlikult ja viisakalt Ei , mees ei äratanud mingit vastumeelsust . </s> </p>
<p> <s> Pea kuklas , pilk kuhugi kaugusse suunatud , Seisis too valküür , kuulas ja ta suul mängles trotslik ja pilges naeratus . </s> <s> Ta oli eile bussiga linnast kümme kilomeetrit välja sõitnud , tulnud jalgsi tagasi piki üht Virumaa vallseljakut , oli hulkunud selle nõlvakute kuusikuis ja sarapuuvõsas , korjanud kõveraid oksi kompositsiooni tarvis , noppinud kevadlilli . </s> <s> Hommikul olid anemoonid vaasis ta jälle vabaduse ja suve lainele häälestanud . </s> <s> Tolmuses koridoris jutulesaamist oodates küsis ta endalt , on ta ikka tõesti siin selleks , et lasta valamut vahetada ? </s> <s> Oleks ta praegu siin , kui see mees oleks pisut vähem sümpaatne ? </s> <s> Ta seisis üleeile oma uksel , vööta hommikumantel alasti kehale tõmmatud . </s> <s> On ta siin , et midagi sellist veel korduda võiks ? </s> <s> Ise seda teadmata oli Marit Möller jutulesaamise ajaks võiduka sõjajumalanna ilme omandanud . </s> </p>
<p> <s> Insener osutas toolile . </s> <s> Võtku istet . </s> <s> Ta kuulab veel viimased kurtjad ära . </s> </p>
<p> <s> Õpetajanna tundis end väga rumalalt . </s> <s> Toetanud tuharad kümne sentimeetri sügavuselt tooliservale , selg sirge nagu mõõganeelajal , tõmbas ta sõjakalt õhku sisse . </s> <s> Mis erandeid siin temale tehakse ? </s> <s> Kuid asi lahenes vägagi loomulikult . </s> <s> Mees otsis viimase kaebaja järel lauasahtlist võtmed . </s> <s> Selgus , et see oli üks hoovipealne kuur , kus võis valida mitme valamu ja kraani vahel . </s> <s> Teiste jutulesoovijate nina eest poleks sinna tõepoolest kõlvanud minna . </s> </p>
<p> <s> Valik ise polnud sugugi lihtne . </s> <s> Üks asi on valamu ülesseatuna seinal , hoopis teine asi , kui nad puitvillaga pakitult virnades , põhi taeva poole , põrandal lamavad . </s> <s> Marit kõhkles ja mõtles , kuni roosa glasuuriga fajansskausile pidama jäi . </s> <s> " Mis te muigate ? " nõudis ta sõjakalt . </s> </p>
<p> <s> " Huvitav vaadata , kuidas keegi valib . " </s> </p>
<p> <s> " Kas ma valisin halvasti ? " </s> </p>
<p> <s> " Te valisite värvi . </s> <s> Sobib teie hommikumantliga . " </s> </p>
<p> <s> Marit lootis , et õhetus ei paista kuuri hämaruses välja . </s> </p>
<p> <s> " Paljud oleksid plekk-kausi valinud , kui kööki sobivust silmas pidada , " päästis mees ta kimbatusest . </s> </p>
<p> <s> " Aga " </s> </p>
<p> <s> Insener keeras peopesad napi , kuid ilmeka tõrjeliigutusega ettepoole . </s> <s> " Te ei pea oma valikut kuidagi põhjendama ! " </s> </p>
<p> <s> Leplikult naeratades torises Marit : " Te ju muhelete ! " </s> <s> Ta lõi sõjaka prillitatud pilgu mehele näkku . </s> <s> See oli täiesti pingetult sõbralik . </s> <s> " Niisiis homme hommikupoolikul , " ütles too " Sobib ? " </s> </p>
<p> * * * </p>
<p> <s> Ivo Lepala istus mõnuga oma töölaua taha ja tõstis käed kuklale sõrmseongusse . </s> <s> Ta võis hetkeks lubada endale meelistegevust - nimelt tegevusetust . </s> <s> Ivo pilk püsis vastasseinale vildakalt knopkatatud tunamullusel " Rahva Hääle " kalendril . </s> <s> Kujutluses rebis ta selle maha . </s> <s> Kuid ta teadis , et temast jääb see sinna rippuma . </s> </p>
<p> <s> See tuba , see maja , see linn - see ei olnud tema keskkond . </s> </p>
<p> <s> Et ta siin viibis , oli lihtsalt mingi mööduv eksitus . </s> <s> Tema ei muuda siin mitte midagi . </s> <s> Ta teeb oma tööd , nagu seda koolilaps majavalitsuse inseneri tööna kujutleda oskaks . </s> <s> Iga teine kehitaks õlgu , kui näeks Ivot koos hädalisega laos valamuid sorteerimas . </s> <s> Ärge arvake , head inimesed , et see mees ei tea , kuidas asi õieti käib ! </s> <s> Kui valamu on katki või ära varastatud , ütleks õige mees - aga poes ju müüakse ! </s> <s> Ah ei jaksa osta ? </s> <s> Jah , ma tean ühte meest , kellel neid veel mõni vana hinnaga järel on . </s> <s> Tahate , küsin ? </s> <s> Äkki annab ära . </s> <s> Kõik see , mis Ivo Lepalaga toimus pärast märtsikuud , toimus nagu halvas unenäos . </s> <s> Milline iroonia ! </s> <s> Mees käitub nagu aus ja korralik inimene , sest ta teeb sügavat pulli , mängib lolli . </s> <s> Mitte ainuski inimene ei usu , et see mäng võiks lihtsalt ja selgelt tõde olla . </s> <s> Isegi see , hm ! leedi ei usu . </s> <s> Tal on küüned käpapatjadest pooliti väljas , täpselt nagu kassil , kes kardab , et viskad ta sülest koera ette . </s> </p>
<p> <s> Ivo Lepala kuulas endas veretuiget . </s> <s> Ta ei rebi seinalt aegunud kalendrit , ta ei aja normaalse inimesena ametitöö sildi all endale raha tasku . </s> <s> Lubage , et ta lihtsalt viibib täiesti kõrvalise pealtvaatajana selles paigas , siin ja praegu . </s> <s> Kusagil peab ju inimene olema . </s> <s> Olematusse astumine eeldaks otsustavat tegu , aga just seda ta väldib , vähimatki otsustavat aktiivsust . </s> </p>
<p> * * * </p>
<p> <s> Hoovi tagurdav auto ajas Mariti jalule . </s> <s> Ta tahtis toimetama hakata , aga tuba oli ju korras . </s> <s> Just äsja oli ta viimase koristamise lõpetanud . </s> </p>
<p> <s> Sammud trepil . </s> <s> Kuidagi kobavad ja aeglased . </s> <s> Mees kannab ilmselt valamut . </s> <s> Aga see ei saa ju nii üle jõu raske olla ! </s> <s> Tulija oli jõudnud ukseni ja seisis sügavalt hingates selle taga . </s> <s> Kas ta tõesti närvitseb ? </s> <s> Marit laskis tal koputada ja luges enne viieni , kui avama läks . </s> <s> Roosa kraanikauss põrandal , selle kõrval kirsasaapad , tööpükstes jalad , ripakil käelabad , joomisest tumenenud nägu lilla ripneva ninaga ja nööbiga sonimüts mis on rasvane nagu pannkook . </s> </p>
<p> <s> " Vaša rakovina ? " </s> </p>
<p> <s> Loiult tõrges , selg vimmas seisis vanamees ja vahtis elutu pilguga malmkraanikaussi . </s> <s> Mis häda pärast seda küll vahetada ? </s> <s> Vänget pohmeluselehka levitades seletas ta midagi halvast tervisest ega mõelnudki tööle hakata . </s> <s> Marit jättis ta natukeseks tööfrondiga tõtt vahtima ja avas õhuakna . </s> <s> Auto oli alt hoovist kadunud . </s> </p>
<p> <s> Lõpuks otsustas haisev kodanik tegevusse asuda . </s> <s> Ta harutas tööriistakotist torutangid , passitas neid tükk aega kraani kannale , ja toetanud õla tangide alla , keeras . </s> <s> Hetke pealt vallandus kraani ja toru liitekohal vallatu allikas . </s> <s> Mees pomises endamisi kolmesõnalise ebatsensuursuse ja kooserdas köögist välja . </s> <s> Kui ta tagasi jõudis , oli oja juba taltunud ja Marit kühveldas põrandale valgunud vett jäätmeämbrisse . </s> <s> Mees nihutas endale tabureti ja jäi sellele istuma . </s> <s> Kogu ta olemus rääkis selget keelt . </s> <s> Marit tundis vägagi põhjalikult tõbe , mis torumeest vaevas . </s> <s> Sõnatult korkis ta " Põltsamaa kuldse " pudeli lahti , valas pool teeklaasitäit ja ulatas joodikule . </s> <s> Seesmiselt raevus ja nutul , jälgis Marit igituntud protsessi , kuidas joodu kümne minuti jooksul mõjuma hakkas , kuidas viinasant elusaks muutus , selga sirutas , veerand tundi täiesti töövõimeline oli ja taas letargiasse vajus . </s> <s> Nüüd olid maha monteeritud nii kraan kui ka valamu ja õpetajannale sai selgeks , et vein on päästmatult kaotatud . </s> <s> Ei saanud ju tööd selles seisus enam pooleli jätta . </s> <s> Veel kaks korda sai ta valada , siis valas mees juba ise , kulistas teeklaasitäie alla , ohkas ja pakkis kolud kokku . </s> <s> Uus valamu oli paigal . </s> <s> Tundus , nagu näitaks köögi sein roosat keelt . </s> <s> Ka kraan oli omal kohal , aga viltu , suue paremale . </s> <s> Polnud mõtet küsida , kas Ivan Fjodorovitš mõtlebki selle nii jätta . </s> <s> Vahepeal üsna jutukaks muutunud , oma perekonna asjadestki jutustada jõudnud vanamees oli nüüd täis nagu lampkast . </s> <s> Tööriistakotti ära viimast tulles sadas ta hoopis naaberkorterisse , kust Marit pidi ta kättpidi välja talutama . </s> <s> Malmvalamu vastu kõhtu surutud , tuikus ta minema ja õpetajanna sulges kergendustundega ukse . </s> <s> Oli kuulda , kuidas miski trepil tümpsus ja astmeid pidi alla veeres . </s> <s> Oli see sonimütsis pea või malmvalamu ? </s> </p>
<p> <s> Kraanist ei tulnud vett . </s> <s> Ja kui oleks tulnud , oleks see küljele pööratud tilast põrandale pursanud . </s> <s> Kirjandusõpetaja peaks elama majas , kus kaev on hoovil ! </s> </p>
<p> * * * </p>
<p> <s> Kui Hilda ja Marit tagatoast tulid , leidsid nad Peebu diivanil lesides raamatut lugemas . </s> <s> Millal ta oli tulnud ? </s> <s> Kas ta kuulis kõike ? </s> </p>
<p> <s> Poiss vinnas jalad põrandale . </s> <s> Need olid tal kasvule vastavalt nelikümmend kuus ja pool , sokkideta , kanna ja varba paksenenud sarvpadjanditega spordipoisi jalad , mis botaste kandmisest märgatavalt lehkasid . </s> </p>
<p> <s> " Mida sa loed ? " küsis Marit . </s> <s> Roman Gary " Elu alles ees " polnud just halvim lektüür , kuigi parajalt hull seegi . </s> <s> Marit ainult noogutas . </s> <s> Polnud mingit mõtet püüda poisile pedagoogilist mõju avaldada . </s> <s> Peep ei võtnud vaevaks seda isegi moe pärast kuulata . </s> <s> Ta teadis , et need pragamised pole muud , kui armastuse maskeering . </s> <s> Armastuse all mõtles ta midagi sellist , nagu teadis ema enese vastu tundvat . </s> <s> Et ta õpetajannale ka mingis teises plaanis võiks meeldida , ei tulnud poisile üldse pähegi . </s> <s> Iga Peebu päeva kohta tuli õpetaja Mölleril kaks päeva . </s> <s> Kas sellest polnud küllalt ? </s> </p>
<p> <s> See , millest tagatoa jututundidel poolihääli räägiti , oli poisile tahtmatult tuttavam , kui õpetajannad karta oleks osanud . </s> <s> Aga ta suhtus kuuldusse nii ükskõikselt , et parem oli , kui naised seda ei aima . </s> <s> Kohutav tühi-tähi , ootused , mis ei teostu , sest pole julgust elada ! </s> <s> Tema , Peep , küll elus nii pisikestesse asjadesse ei takerdu ! </s> </p>
<p> <s> Alaline huvi ajalehtedest ja raamatutest loetava vastu tulenes hirmust , et Peep võib naiste hoolsa järelevalveta midagi liigset teada sada . </s> <s> Enda meelest jälgis hoopis tema , et midagi tarbetut ripakile ei jääks - ehmatavad enda haigeks , kui teada saavad , mis asi see elu niisugune on ! </s> </p>
<p> * * * </p>
<p> <s> " Tere ! " ütles mahedalt kõlav hääl talle kõrva . </s> <s> " Kas kõik sai korda ? " </s> </p>
<p> <s> " Mis te selle all mõtlete ? " küsis Marit Möller teravalt ja pöördus hääle suunas . </s> <s> Aga mees , kes oli ta selja taga järjekorras seisnud , hakkas nüüd omakorda müüjale tellimusi esitama . </s> <s> Pidi naine tema järel ootama või minema kõndima ? </s> </p>
<p> <s> " Üks hetk ! " vabandas insener . </s> <s> " Kui te just ei kiirusta . " </s> <s> Ta oli lõuna paiku piruka-mosse hoovi tagurdanud , leidnud trepi kõrvalt malmvalamu nagu arutu õgardi kõhu taeva poole punnitamas , leidnud ka torumehe puldankoti tööriistadega . </s> <s> Teeb see ligipääsmatu kaunitar tõepoolest Vanjale liiku ? </s> <s> Ivo läks trepist üles ja leidis eest tumma , lukustatud ukse . </s> <s> Tõtt öelda ei taibanud ta nüüd enam mitte midagi . </s> <s> Oli see naine tõepoolest parem pokkerimängija kui tema ? </s> <s> Raske nagu uskuda ! </s> <s> Või pettis ta silm seekord ? </s> <s> Seda oli veelgi raskem uskukda ! </s> </p>
<p> <s> Maja tagant kreegivõserikust leidis ta oma torulukksepa tühja roostes plekktünni kaisutades magamas . </s> <s> See osa mõistatusest sai vähemalt selgeks . </s> <s> Visanud valamu ja tööriistad autosse , sõitis ta mõtlikult minema . </s> <s> Hakkab ta vanaks jääma või mis ? </s> </p>
<p> <s> " Kui te mõtlete kordasaamise all ... " </s> </p>
<p> <s> " Väljas palun ! " ütles insener Lepala lahkelt , kuid kindlalt . </s> <s> Ja õues : " Palun , ma kuulan teid ! " </s> <s> On palju viise , kuidas vältida sõimatasaamist . </s> <s> Ivo tundis enamikku neist . </s> </p>
<p> <s> " Kui te mõtlete kordasaamise all seda , et teie torumees mu veinipudeli tühjaks jõi ... " </s> </p>
<p> <s> " Aa ! </s> <s> Siis teie see oletegi , kes mu töömehe täis jootis ! " </s> </p>
<p> <s> " No kuulge ! " </s> </p>
<p> <s> " Kas te arvate , et ta saaks oma palgast ennast sandiks juua ! </s> <s> Just kliendid neid mehi rikuvad , " seletas Ivo rahulikult , natuke nagu muiates . </s> <s> " Kas ta tegi oma töö ära ? " </s> </p>
<p> <s> Keset nääklust vaatas mees äkki kella , kuulas vihaselt rääkivat naist , kuid luges ise kella pealt sekundeid . </s> <s> " Stopp ! </s> <s> Tööpäev lõppes ! " </s> </p>
<p> <s> " Mis see tähendab ? " </s> </p>
<p> <s> " Kuulan teid esmaspäeval edasi . </s> <s> Igatahes praegu mitte sõnagi enam mingitest kraanidest ! " </s> <s> Ivo ootas , kas õpetajanna läheb seesmisest rõhust kohe lõhki . </s> <s> Ta lisas : " Vähemalt mitte enne , kui ma pole tassi kohvi saanud ! " </s> </p>
<p> <s> Seda , et Maritit sel kombel lollitada oleks õnnestunud , tuli küll vist kaks korda sajandis ette . </s> <s> Pidi ta siis nüüd selle külgekleepimise peale veel omakorda vihastuma ? </s> <s> Ta proovis , kuid see ei olnud veenev . </s> <s> " Kui te kuiva kohvipuruga lepite ? </s> <s> Vett ju ei ole ! " </s> </p>
<p> <s> " Ma ei arvanud sugugi , et teie peate mulle seda kohvi keetma , " selgitas Ivo Lepala . </s> <s> " Aga olgu peale , lähme , vaatame seda kraani ! " </s> </p>
<p> <s> Mees võttis auto pakiruumist torutangid ja tuli Maritiga kaasa . </s> <s> Enne kui toiduained kotist välja pakitud said , seisis kraan nagu kraan kunagi - tila allapoole . </s> </p>
<p> <s> " Vett ikka ei ole , " teadis Marit . </s> <s> Ivo kehitas õlgu ja ütles väga tuttava hääletooniga : " Keerake kraan lahti ! " </s> </p>
<p> <s> Marit keeras ja üllatus - roostepruun visisev juga purskas roosale valamupõhjale . </s> <s> " Siit tuleb juba valmis kohv , " torises ta kergendusega . </s> </p>
<p> <s> Mõne aja pärast , kui vesi oli selginud , kui kann oli tulele pandud ja nad elutoas istusid ning keema hakkava vee mõnusat suminat kuulasid , ütles Ivo : " Kui maja hieroglüüfi sisse on joonistatud naist tähistav hieroglüüf , tähendab see Hiina kirjas kodu . " </s> </p>
<p> <s> " Te oskate hiina kirja ? " </s> </p>
<p> <s> " Oh , olge nüüd ! </s> <s> See on kusagilt seltskonnalehest meelde jäänud . " </s> <s> Ivo naeratas endamisi . </s> <s> Kui naine on avalikult valmis uskuma su kelkimisi ja näib sind seejuures siiralt imetlevat , tähendab see üht kahest - ta kas kavatseb sind odavalt ära võluda või pilkab . </s> <s> Marit võluja küll ei olnud . </s> <s> Mees lisas kuuldavalt : " Selle loogika järgi võttes peaks kodutus olema sees , kui naist ei ole majas . " </s> </p>
<p> <s> Maritil oli köögis tegemist . </s> <s> Kui ta tuppa tuli , luges mees laual lahtiselt lebavat raamatut . </s> </p>
<p> <s> " " Androgüüni päev " . " </s> </p>
<p> <s> " Olete lugenud ? " </s> <s> Vähemalt selles , mis kirjandusse puutus , tundis Marit end kindlana . </s> </p>
<p> <s> " Kunagi ammu , ja siis see imponeeris . " </s> </p>
<p> <s> " Siis ? " </s> </p>
<p> <s> " Peaksin vist uuesti lugema . </s> <s> Vahepeal on maitse kindlasti muutunud . " </s> </p>
<p> <s> " Kardate , et enam ei meeldi ? " </s> </p>
<p> <s> " Ei mäleta , oli see Borges , kes kusagil ütles , et teatav autor pole suutnud hoiduda kõige labasemast ahvatlusest - olla geniaalne . </s> <s> Tookord ma ei mõistnud seda ütlemist . " </s> </p>
<p> <s> Marit tundis , et astub libedale pinnale , kuid küsis : " Ja nüüd ? </s> <s> Kuidas saab hoiduda olemast geniaalne ? " </s> </p>
<p> <s> " Ma ei tea , " ütles mees . </s> <s> Ta ootas ära õpetajanna küsiva pilgu , naeratas kergelt . </s> <s> " Asi pole vist geniaalsuses , vaid püüdes olla või näida geniaalne , kõikehõlmav . </s> <s> Muuseas , kui see ütleja oli tõepoolest Borges , siis ega ta ise ka just sellest hoiakust lõpuni prii pole . " </s> </p>
<p> <s> " Kas siis suurus , kõikehõlmavus pole iseenesest kirjanduslik väärtus ? " </s> <s> Marit teadis hästi , et senikaua , kuni ta küsib ja sunnib inseneri vastama , on tema jutu juhtija . </s> </p>
<p> <s> " Te saate ju aru küll , mis ma mõtlen . </s> <s> Suurus - jaa . </s> <s> Aga äge püüd suurena näida on midagi muud , eks ? " </s> </p>
<p> <s> Miskipärast end veidi puudutatuna tundes ütles naine : " Ka hea tahe maksab midagi . </s> <s> Muide , kas te kahtlustate Tuglast , et tema ka " </s> </p>
<p> <s> " Ma ju ütlesin , et pean uuesti lugema . </s> <s> Nii palju aega on möödas . " </s> </p>
<p> <s> Kes ta selline küll on ? </s> <s> Marit vaatas lauda , kus lebasid tema ja mehe käed . </s> <s> Endine maatüdruk , kes rasket tööd teha vihtunud , oli ta harjunud ennast alati tugevaks pidama . </s> <s> Lokkispäine insener oli aga pigem habras kui jõuline , sale ja sihvakas asteenik . </s> <s> Kuid valgel laudlinal olid lähestikku peeneluised vaasi meenutavate joontega naisekäed ja väänlevate lihasekimpudega karvased mehe käsivarred . </s> <s> Ja sellest äratundmisest hakkas korraga kuidagi pühapäevaselt lahe . </s> </p>
<p> <s> Ivo Lepala toetus mugavalt toolikorjule , nautis poolkinnisilmi kohvi . </s> <s> Oli näha , kuidas ta mõnuga tööpäeva järel lõõgastub . </s> </p>
<p> <s> " Öelge õigust ! " nõudis Marit äkki õhetades ja innukalt , " te ei ole ju miski insener ! </s> <s> Kes te päriselt olete ? " </s> <s> Ta oleks nagu purju jäänud ! </s> </p>
<p> <s> " See praegune töö - see pole muidugi mingi inseneritöö , " ütles mees . </s> <s> Oli näha , et ta sai aru küll , mida temalt küsiti , kuid vastas nimme formaalselt . </s> <s> " Aga tegelikult olen ma tõesti insener . </s> <s> Insener-keemik , kui täpne olla . " </s> </p>
<p> <s> Ei saanud ju teisele inimesele öelda - kui sa insener oled , miks sa siis intelligentne oled ? </s> <s> Marit ütles : </s> </p>
<p> <s> " Inseneri moodi te igatahes küll ei ole ! " </s> </p>
<p> <s> " Kas ma pean diplomit näitama ? " </s> <s> Mees naeris . </s> <s> " Kahjuks ei ole kaasas . " </s> </p>
<p> <s> " Pole viga , järgmine kord näitate ! " </s> <s> Mis temaga lahti on ? </s> <s> Mis järgmisest korrast ta räägib ? </s> </p>
<p> <s> " Saab tehtud ! " lubas mees , tänas kohvi eest ja tõusis . </s> <s> Ettekäänet kauemaks jääda ta igatahes ei otsinud . </s> </p>
<p> <s> " Te soovisite lugeda ? " </s> <s> Marit ulatas raamatu . </s> <s> " Mind huvitab tõsiselt , mis patte te Tuglasel leiate . " </s> </p>
<p> <s> " Ehk vaatate tüki paberit ümber , " arvas mees . </s> <s> " Natuke naljakas komplekt - insener , torutangid ja Tuglas . " </s> </p>
<p> <s> Marit keeras raamatule puhta paberilehe ümber . </s> <s> " Ja kõige rohkem vajab varjamist raamat ! " ütles ta oma tavasarkastilise muigega . </s> </p>
<p> <s> " Noh , kui mind on lihtsam kotti panna , siis palun ! " lausus mees . </s> <s> " Millal ma tagasi pean tooma ? " </s> </p>
<p> <s> " Ma olen enamasti ikka kodus , " ütles Marit , ise imestades , et lükkab maale puhkusele sõidu määramata ajaks edasi , teeb selle sõltuvaks võõrast suvast . </s> <s> Või siis riskib raamatust ilma jääda . </s> <s> Ta oli puhkuseraha asemel tavalise kuupalga äsja kätte saanud ja võinuks nüüd juba heinal olla . </s> </p>
<p> * * * </p>
<p> <s> " Nüüd ! " ütles Priit . </s> <s> Marit tahtis talle midagi vastata , kuid keel ei kuulanud sõna . </s> <s> Lage mööda sõitsid autode valgusvihud . </s> <s> Liiklusmüra kostis siia üles üsna katkendlikult . </s> <s> See ei summutanud ühiselamu ööhääli kuigivõrd . </s> <s> Kusagil lauldi kitarri saatel . </s> <s> Koridori lõpust kostis aeg-ajalt kloseti veekohin . </s> <s> Keegi itsitas ukse taga . </s> </p>
<p> <s> " Jah , nüüd ! " nõudis poiss . </s> <s> Miski selles kõiges oli kummaline ja vale . </s> <s> Priidu juuksed olid pöetud . </s> <s> Paarisentimeetrised hiirekarva udemed katsid ta nukilist pead halvasti , lasksid aimata teravat kiiruluud , jätsid abitult ja naljakalt lagedale ta suured , harali kõrvad . </s> </p>
<p> <s> " Ei ! " kähistas Marit kuivast kurgust , hoides käsi kramplikult vastu Priidu rinda . </s> <s> Pärast poisi sõjaväest tulekut ei olnud nad kunagi kahekesi ühikatoas olnud , teadis Marit päris kindlalt . </s> <s> Ja see teadmine tähendas ühtlasi ärkamist . </s> <s> Higisena , süda kloppimas , lamas ta oma kööktoa diivanil . </s> <s> Kuu paistis rahulikult aknasse ja mingist liiklusmürast ega kloseti veekohinast polnud jälgegi . </s> </p>
<p> <s> Priit ei olnud ju surnud ! </s> <s> Miks siis see ähm ja halb eelaimus ? </s> <s> Vastupidi , ta oli rohkem kui elus , ta oli kogu oma kasvava populaarsusega aina Mariti teadvuses . </s> </p>
<p> <s> Millal see oli ? </s> <s> Seitsmekümne kuuendal , esimese kursuse sügisel . </s> <s> Toompeal , lavakunstikateedris , mingil rebaste õhtul . </s> <s> Nemad , pedakad , näitlejahakatised oma särtsakuse ja domineerida tahtmisega , vist mõned tipikad Poiss oli nagu ämblik - pikade koibadega , väikese , hapra kehaga , murelikud kortsud laubal ja ilme lustakas , kuid tumedates , silmades valu või mure . </s> <s> Tema vaikimine ja enesessetõmbumus hakkasid eriti silma lavakate rõõmsa edevuse ja tipikate veidi jämedakoelise buršikoossuse taustal . </s> <s> Ta seisis akna kõrval , pooleldi kardina varjus ja jälgis pidu . </s> <s> Ei saanud aru , kas ta leinas või naeris . </s> <s> Aina tabas Marit , see eesti fillide esimese kursuse pööraselt ilus blondiin endalt need sütena põlevad silmad . </s> <s> Ta raputas maha ühe kesikut meenutava teede ja sildade inseneri ja ühe tulevase draamakorüfee , astus ämbliku moodi poisi juurde , ning küsis õige asja peal väljas oleva inimese otsekohesusega : " Miks te kurb olete ? " </s> </p>
<p> <s> Tervelt sekundi või rohkemgi ei olnud küsimuse mõju üldse märgata . </s> <s> Traagiliste kurdudega laup ja valusa pilguga silmad püsisid muutumatuna , nagu kuuluksid need madam Tussaud' muuseumi eksponaadile . </s> <s> Siis valgustas seda nägu seesmine naeratus . </s> <s> Lohud suunurkades teravnesid ja süvenesid . </s> <s> " Ma nõiun , " ütles poiss . </s> </p>
<p> <s> " Ja mida te siis välja nõiduda tahate ? " - " Juba nõidusingi ! " </s> </p>
<p> <s> Marit oli tervenisti suur küsimärk . </s> </p>
<p> <s> " Sa tulid ise siia , " seletas Priit . </s> </p>
<p> <s> Ta oli viiuldaja , värske konsikas . </s> <s> Tal olid tohutult pikkade sõrmedega kõhnad käed , mis ärevusest higiseks läksid . </s> <s> Välisest vaprusest hoolimata kartsid nad teineteist päris hullu moodi . </s> <s> Nende suudlused kangialustes lasksid end oodata . </s> <s> Need olid päris arglikud musid . </s> <s> Rohkem nad lihtsalt käisid ja vaikisid . </s> <s> Priiduga oli hea vaikida . </s> <s> Kolm ja pool nädalat seda aega üldse neil oligi . </s> <s> Viimase öö enne kutsealuste kogunemispunkti minekut oli Priit tõesti Mariti juures ühiselamutoas . </s> <s> Ta käed värisesid , ta oli ähmis ja anuv . </s> <s> Lõpuks hakkas Marit nutma ja sellega kõik piirduski . </s> <s> Tüdruk lubas oodata . </s> </p>
<p> <s> Need kaks aastat Aegapidi sai igale tulipäisele elumehele selgeks , et see nisu värvi juustega tüdruk ei tasu üritamise vaeva . </s> <s> Lootusetu number ! </s> <s> Leinav lesk ! </s> <s> Iru ämm - just samasugune on seal Pirita jõe kaldal künka otsas . </s> <s> Täielik kivikuju . </s> </p>
<p> <s> Tutvuskonna jaoks polnud Priidu naasmine väiksem number kui Maritile endale . </s> <s> Taheti näha , milline on sügavkülmutist välja võetud armastus ülessulatatud kujul . </s> </p>
<p> <s> Sestsaadik ei talunud Marit umeriismetega novembriõhtuid , kui tänavalampide valgus rohekana läbi saju virvendab . </s> </p>
<p> <s> Nad tulid lärmates piki perrooni , purjus , kõik need viis demblikutti , mahorka- ja jalarätihaisustes vanades sinelites , kõrvikmütsid uljalt viltu kuliks pöetud kaalikail . </s> <s> Ja kõige kurbnaljakam oli see pikakoivaline hirmkõhn pärdik , laias naeruirves kaks hambatühikut . </s> <s> Ja aktsent . </s> <s> " Marit ! </s> <s> Musi ! </s> <s> Südamekene ? </s> <s> Ootasidki ? </s> <s> Issand , kutid , ma kärvan ! </s> <s> Ootasid ! " </s> </p>
<p> <s> Nii hull see asi muidugi ei olnud , nagu alguses paistis . </s> <s> Priit ei olnud enam nii südamlik ja samas nii tagasihoidlik kui toona . </s> <s> Seda küll . </s> <s> Kuid päris pätiks polnud ta läinud . </s> <s> Ta tuli ja hakkas tööle . </s> <s> Tema hirmuäratavat süvenemisvõimet , armutut enesesundimist tundis tüdruk juba nende eelmise tutvuse ajast . </s> <s> Nad said esialgu üsna harva kokku . </s> <s> Siis aga hakkasid ilmnema mingid häirivad muutused . </s> <s> Üha sagedamini lõi poiss käega harjutustundidele , üha sagedamini segas ta ka Mariti õppimist . </s> <s> Ta juuksed kasvasid pikemaks , ta sai uued hambad suhu . </s> <s> Väliselt võis temaga päris kenasti rahul olla . </s> <s> Kuid mingi kroonu lehk oli talle siiski külge jäänud . </s> <s> Tema sõnavarsse olid siginenud kaa-pee-pee , kaptjorka , kombat , uvalneenije , prikass ja palju muud sellist , mis emakeeletudengi kõrva riivas . </s> <s> Ta polnud enam arglik . </s> <s> See , mida ta kord värisevi käsi oli anunud , muutus nüüd pikkamisi järjest teravamaks nõudmiseks . </s> </p>
<p> <s> Peamine selgus Maritile alles hiljem . </s> <s> Granatomjotšik , seržant Laus ei kõlvanud enam viiuldajaks . </s> <s> Suurekaliibrilise granaadiheitja laskude plahvatused olid sedavõrd rikkunud peene kuulmisaparaadi . </s> </p>
<p> <s> Marit ei teadnud seda toona . </s> <s> Oleks ta siis poisi suhtes mõistvam olnud ? </s> </p>
<p> <s> Kokkuvõttes ei läinud Priidul ju sugugi halvasti . </s> <s> Ta sai lavakunstikateedrisse sisse , temast tuli hea näitleja , tõusev täht isegi sellises nõudlikus keskkonnas nagu on Draamateater . </s> </p>
<p> <s> Mariti elu oli Priit aga igaveseks ära märkinud . </s> <s> Selleks ajaks , kui ta hakkas pettumusest üle saama , jõudis kätte instituudi lõpp . </s> <s> Ta suunati siia linna . </s> <s> Tema amet nõudis kindlat enesekontrolli suhtluskonna valimisel . </s> <s> Koolis polnud ühtegi temaealist meeskolleegi Ja ega ta olnudki lõpuks ka liiga kerge tüdruk ! </s> </p>
<p> * * * </p>
<p> <s> Kaks suurt sinist pinda vastamisi - taevas ja vesi . </s> <s> Viitna Suurjärv on kord haruldaselt siniseveeline . </s> <s> Neid lipusiniseid pindu lahutamas männitüvede punetus ja kroonide rohelus . </s> <s> Kõik see mahendatuna palava päeva leevenduseks järvenõos püsivast uduvinest . </s> <s> Ja kompositsiooni lõpetuseks kaks eredat värvilaiku , lehekollane ja corrida-punane , kaks veepinnal aegamisi edasi nihkuvat kummist ujukit , mis tähistasid kusagil sügaval oma salapärase sihi suunas laperdavate allveesportlaste asukohti . </s> </p>
<p> <s> Ivo Lepala hoidis kukalt kahe peoga üleval , vaatles vidusilmil ümbrust ja laskis siis pea jälle männiokkasegusele liivale . </s> <s> Mõnus lõtvus , roidumus täitis keha . </s> <s> Põhjakalda plaažilt kostis kaugeid suvitushääli , huikeid , pallimatse . </s> <s> Siin saare juures olid nad peaaegu omaette . </s> <s> Mõned üksildased lesijad tükk maad eemal , üks paar saarel , nende pilkude eest liivakünkaga varjatud . </s> </p>
<p> <s> Marit üritas parajasti ujuma minna , seisis poole reieni järves ja kastis end , peoga vett tõstes ja tasaste kiljatuste saatel kehale valades . </s> <s> Meeldivalt soliidse kehaga naine , mõtles insener . </s> <s> Niigi mitte just eriti sihvakas , näis ta jalutuna vee kohal kõrgudes veelgi kompaktsem . </s> <s> Tubli lihastik , head vormid . </s> <s> Silm puhkab temal . </s> </p>
<p> <s> Tõmmu mees muigas endamisi . </s> <s> Talle meenus hommikune pilt Rakvere turuplatsil . </s> <s> Ta tuli eemalt auto juures ootava Mariti poole . </s> <s> Äkiline iiling kihutas üles peotäie tolmu . </s> <s> Naine pöördus rinnaga vastu tuult . </s> <s> Valge kleit liibus eest tihedalt kehale , selle seelikuosa tõmbus tahapoole , pinguli . </s> <s> Kaarja nina ja range kuldprillitatud pilguga naine meenutas tuvi , sellist natuke kurja ja tähtsalt kõõrutavat kohevilsulist turulindu ! </s> </p>
<p> <s> Kui Marit talle eile õhtul Tuglase novelliraamatu kaela määris , oli Ivo päris kindel olnud , et enne nädalat ta küll näole ei anna . </s> <s> Ta võttis " Androgüüni päeva " kaunis vastu tahtmist ette , kuid sai sellega üsna nobedasti hakkama . </s> <s> Siis luges ta läbi veel mõned novellid . </s> <s> Kui ta raamatu käest pani , oli juba hiline öö . </s> <s> Ta mõistis , et ei suuda rohkem , ei selle korraga ega ka lähitulevikus . </s> <s> Mida rohkem kunsti , seda suurem vastumeelsus , on Tuglas ise kusagil pihtinud . </s> <s> Ivo Lepala oli sellel varasuvisel ajal täiesti võimetu vähimakski vaimseks pingutuseks . </s> <s> Kui ta suutis mõtlemata olla , oli ta olukord enam-vähem talutav . </s> <s> Iga enesessesüüvimine tõi aga kaasa sellise ängistuse , et tuli tahtmine uluda . </s> <s> Isegi uni ei pakkunud pääsemist . </s> <s> Ta magas hädapärase jao . </s> <s> Varavalges leidis ta ennast avasilmi lakke vahtimas . </s> <s> Nagu iseenesest tõid jalad ta tuttava ukse taha . </s> </p>
<p> <s> Õpetajanna oli jälle alles hommikumantlis , selles roosas ja karvases , mis ta uue valamuga tõepoolest sobis . </s> <s> Ta näis olevat üllatunud . </s> </p>
<p> <s> Hetkeinspiratsiooni ajel leiutas Ivo põhjenduse sobimatu visiidi õigustamiseks - ta läheb suvitama . </s> <s> Kas naine ei soovi kaasa tulla ? </s> </p>
<p> <s> Nüüd olid nad siis järvel . </s> <s> Kohe läks kirjandusjutuks . </s> </p>
<p> <s> " See pole eneseupitamine , " ütles Ivo . </s> <s> " See on üks teine nähtus . </s> <s> See on kunst teises astmes . </s> <s> See on see , mida ei tehta elukogemustest ja fantaasiast , vaid eelnenud kunstielamustest . </s> <s> Ilma Louvre'i ja Uffizita poleks seda olnud . " </s> </p>
<p> <s> " Kompilatsioon ? " </s> <s> Püstkorts Mariti kulmude vahel ennustas tormi . </s> </p>
<p> <s> " Ei , miks ! </s> <s> Omal kombel vapustav fantaasia , panna kogu see pildimaailm liikuma ja elama . </s> <s> See on ju kõik kaugelt enne värvifilmi kirjutatud , videost rääkimata . </s> <s> Igatahes võib seda täiesti nautida . " </s> </p>
<p> <s> " Hästi , see on kõik asja tehniline pool . </s> <s> Aga kas psühholoogia tõesti midagi ei pakkunud ? " </s> </p>
<p> <s> " Küllap selles midagi väga köitvat olla võib - selles idees , muutuda väikesest roosast tüdrukust poole päevaga mehelikuks ja hoolimatuks ja nii edasi " Ivo Lepala muheles . </s> <s> " Ainult et mulle jääb teema kaugeks . </s> <s> Mina olen mees niikuinii . " </s> </p>
<p> <s> Seepeale läks Marit ujuma . </s> <s> Üsna pea pärast järvest tulemist , enne veel , kui valged udukarvad ta selgroonõos korralikult turri tõusta jõudsid , hakkas ta jälle kirjandusest rääkima . </s> </p>
<p> <s> Kahekümne aasta eest oli Ivo Lepala olnud üks neist paljudest väikestest Jüri Üdidest , kes absurdihuumorist ja sürrealismist luulekokteile segada püüdsid . </s> <s> Mõni neist jõudis isegi trükki . </s> <s> Kas ka teised temasugused , kuid Ivo küll päris kindlasti oli teinud seda oma kirjandusõpetaja kiuste . </s> <s> Kui maailmas üldse midagi hirmsat leidub , siis on see kirjandusteose analüüs . </s> <s> Kui jutt Tuglase kujundisüsteemile ähvardas pöörata , ütles Ivo : " Mul on minu isiklik arvamus , muud midagi . </s> <s> Miks see minusuguse profaani puhul lihtsalt rumal ei või olla ? </s> <s> Seda ei tule üldse tõsiselt võtta ! " </s> </p>
<p> <s> " Kas mina tohin ka midagi ise arvata ? " päris Marit sõjakalt . </s> <s> " Kas teile ei tundu , et inseneri jaoks olete natuke liiga haritud ? " </s> </p>
<p> <s> " Jätsin kogemata diplomi kaasa võtmata , " tahtis Ivo öelda . </s> <s> Ent seda lauset ja sellele tingimata järgnevat kujutledes haaras teda eleegiline hoovus . </s> <s> Ta ütles mingi sõjakuseta , leebelt nukrana : " Kas teile pole kunagi tundunud , et olete valesse korterisse eksinud ? " </s> </p>
<p> * * * </p>
<p> <s> Marit Möller vaatas enda kõrval kinnisilmi lebavat meest . </s> <s> Esmalt oli ta teda viiekümnele lähenevaks pidanud . </s> <s> Kuid Ivol oli kadestusväärselt noor keha . </s> <s> Sale , kuid päris hästi väljajoonistuva lihastikuga , vähimagi märgita rasvumisest . </s> <s> Ta rinda ja kõhtu kattis juba pisut hallikirju tihe ja must karvakräsu . </s> <s> Seljal ulatus see terava kolmnurgana vaksa võrra püksivärvlist ülespoole . </s> <s> Karvaga olid kaetud ka reied ja sääred . </s> <s> Ja nahk , mis sellest võsast läbi kumas , oli päikesepruun ning kiirgas soojust . </s> <s> Kas ta ujumispüksid ei varjanud äkki lõbusalt keerduvat sabajuppi ja mustad lokid kaht sinkjat sarvemügarat ? </s> <s> Kui tema päritolu maisuses kahelda , siis ei tasunud teda igatahes teispoolsuse kõrgemate korruste saadikuks pidada . </s> <s> Tema rahulik , välise viisakuse vormi rüütatud olek varjas iseteadlikku ülbust . </s> <s> Ta polnud seda küll kuidagi ilmutanud , kuid naine tundis selle eksimatult ära . </s> <s> Hommikul , kui varajane koputus ta ehmunult sabinasse ajas , küsis ta pilguga : mil moel ma küll teid julgustasin ? </s> <s> Oli Marit olnud siis kuidagi lubav ? </s> </p>
<p> <s> Neil polnud enne järvele jõudmist peaaegu mingit juttu . </s> <s> Siin võttis õpetajanna üles ohutu kirjandusteema . </s> <s> Ent ka selle oskas mees isiklikule pinnale pöörata . </s> <s> Nagu võiks Marit tahta mehelik olla ! </s> <s> Ja üldse häiris tedaIvo iseteadvus . </s> <s> Nagu polekski välja kujunenud teatavad arvamuskaanonid . </s> <s> See polnud mingi tühi jutt , teadis Marit täpselt . </s> <s> Kirjandusteadus ei mõtle välja , vaid registreerib . </s> <s> Tuglas , kelle nime kannab naabermaa tõeline sõprusühing Miks peaks selle suurkirjaniku looming igaühe arvustada olema . </s> <s> Muidugi rumal , et õpetajanna ise polnud tulnud mõttele seostada Vatteau galantse peo stseene Tuglase sõnamaalingutega ja laskis mingil keemiainseneril seda endale öelda . </s> <s> Seda vähem tahtis Marit temaga nõustuda . </s> <s> Tõsiasjalikku analüüsi ei lasknud Ivo end aga kiskuda , vabandas silmakirjalikult , pugedes asjatundmatuse taha . </s> <s> Selle peale Marit süttiski . </s> </p>
<p> <s> Täiesti ootamatult avas aga mees kaitse . </s> <s> Kes on eksinud võõrasse korterisse ? </s> <s> See ülbe insener ? </s> <s> Selle peale võinuks sarkastiliselt naerda , kui Mariti süda mõistuse kiuste poleks tundnud sõnade taga peituvat abipalvet . </s> <s> See oli nagu nisa otsiva kutsika nuutsatus . </s> <s> Sellele ei saanud kurdiks jääda . </s> <s> Ennast unustades sirutas Marit käe ja nihutas silmile langenud lokkis salgu mehe laubalt kõrvale . </s> <s> Ivo avas laud . </s> <s> Kulmud kerkisid vaevumärgatavas küsimuses . </s> <s> Mingi pilges virvendus käis üle suunurkade . </s> <s> Ja Marit tõmbas kõrvetada saanud sõrmed kiiresti tagasi . </s> </p>
<p> * * * </p>
<p> <s> " Ah siis nii ! " ütles Ivo endale mõttes . </s> <s> Kui ligipääsmatu mõni ka ei tunduks , ikka leiutavad nad enda jaoks vabanduse , mille saatel sulle kaela sadada . </s> <s> Kunagi ammu oli ta uskunud , et naist tuleb püüda . </s> <s> Mis käesolevasse juhtumisse puutus , siis Ivo Lepala ei olnud sugugi kindel , kas ta tahab . et see tutvus edasi areneks . </s> <s> Jah , ta igatses kaaslast . </s> <s> Ta oli piinelnud viimased kuud omaenda mõtete küüsis . </s> <s> Aga ta teadis ka , et ei saa hingevaeva kellegagi jagada . </s> <s> Mis puutus naise kehasse , siis oli see muidugi ligitõmbav - nagu iga teinegi ilus naisekeha . </s> <s> Selles polnud mingit vahet . </s> <s> Jutukaaslasena oli too õpetajanna ju päris põnev . </s> <s> Kuid igas muus suhtes ei näinud Ivo midagi peale ränkade komplikatsioonide . </s> </p>
<p> <s> Kaks suurt refleksi arvas ta naistel olevat - alistuvuse , leebe taluvuse , sääri nühkiva kassi paitamisvaeva esiteks . </s> <s> Ja teiseks hooldamistarbe . </s> <s> Mingil põhjusel on Marit enese vastu karm , ei talu endast tugevamaid . </s> <s> Kuid see teine reaktsioon näib töötavat . </s> <s> Noh , seda lõbu Ivo talle ei paku ! </s> <s> Leidku keegi teine , kelle pisaraid pühkida ! </s> </p>
<p> <s> Nojah , aga kui need ilusad naisekäed söögikompsu lahti pakkisid , kui laialilaotatud käterätile siginesid võileivad , lahtilõigatud tomat , kui matkatopsides hakkas lõhnama kohv ... </s> </p>
<p> <s> " Issand ! " </s> <s> Marit Mölleri hääl oli vaevukuuldav . </s> <s> Ivo pööras enda kõhult küljele , vaatas üle õla ja tõusis siis istuma . </s> <s> Saarel suvitanud paarike solkas läbi liivapõhjase väina nende suunas : võimsa kasvuga , kastanpruuni siilipea ja pehmete vurrudega noormees , jalas peaaegu põlveni ulatuvate kirjude püksitorudega moeröögatused , riidekomps käe otsas , ja tema kõrval peaaegu niueteni vees , väikesekasvuline albiinoblond tüdruk . </s> <s> Tal oli poolekslõigatud taskuräti suurune lapike riiet peente nööridega häbeme ette kinnitatud . </s> <s> Ja see oli ka kõik . </s> <s> Ei saanud just öelda , et Ivo oma pilgu ta kikkis rindadelt eemal oleks suutnud hoida . </s> <s> Oh jaa , ta nägi küll , kuidas tüdruk rahulolevana tema tähelepanu sisse kasseeris . </s> <s> Täie iseenesestmõistetavusega tüürisid nad lähemale ja teretasid . </s> <s> Marit surus esmase reaktsiooni maha . </s> <s> Ta hääl oli täiesti rahulik ja lahke , kui ta noored einele kutsus . </s> </p>
<p> <s> " Fantast ilm , on ju ! " </s> <s> Peebuks kutsutu oli natuke sunnitult vaba . </s> <s> Kairi-nimeline piiga istus , keris jalad osavalt enda alla , nii et mõjus peaaegu tavalise suvitajana . </s> <s> Küünarnukid varjamas rindu , sõi ta kombekalt langetatud pilgul oma võileiba . </s> <s> Ivo tundis temasuguseid . </s> <s> Ta teadis , kuidas tüdruk võidutseb , imeb endasse Ivost levivat nähtamatut kiirgust . </s> <s> See muutub tema käes võidulipuks , mida ta näilises nunnalikus malbuses Mariti ees lehvitab . </s> <s> Enne kui nad tõusid , oli Kairil vaja kätte saada riidekompsu juurde jäänud rannasandaalid . </s> <s> Ta tõusis põlvedele , küünitas üle Ivo , puudutas tuliste rinnanibudega mehe seljal märatsema kukkunud alasti närvilõpmeid . </s> <s> Siis nad tänasid ja läksid , kadusid punetavate männitüvede vahele . </s> <s> Ja Ivo kiitis juhust , et ta kõhuli lamas . </s> <s> Nii polnud vaja poole söögi juurest järve joosta . </s> <s> Nende jutt ei tahtnud tükk aega pärast seda kuidagi vedu võtta . </s> </p>
<p> * * * </p>
<p> <s> Miks küll mees ennast sellises olukorras ebamääraselt süüdi tunneb olevat ? </s> <s> Niipalju , kui Ivo Lepala bioloogiat tundis , uskus ta teadvat , et vähemalt imetajatel toimub looduslik valik isasliinis . </s> <s> Neid on enamasti emastega võrdselt , kuigi liigi säilitamiseks jätkuks hoopis vähemast . </s> <s> Nende asi on karja kaitsta . </s> <s> Liigi huvides suruvad nad instinktiivse enesealalhoiutungi maha , ründavad vastast , toogu see siis neile või surma . </s> <s> Nemad peavad ka paarumismängudel võitlema omavahel . </s> <s> Järeltulijaid saavad neist vähesed , ent selle eest palju . </s> <s> Nii valitakse elujõulisemad välja . </s> <s> Emased saavad järeltulijaid peaaegu kõik , kuid selle eest vähesel arvul . </s> <s> Inimühiskond ei järgi seda looduse põhimõtet . </s> <s> Paaride abielu töötab looduslikule valikule vastu . </s> <s> See , mis on bioloogiliselt õige , ei ole õige sotsiaalselt . </s> <s> Ivo teadis , et temas võitlevad loodus ja ühiskond . </s> <s> See viimane käsib leppida ühe emasega . </s> </p>
<p> <s> Ega küll naisedki alati ühiskonna reegleist hooli . </s> <s> Oletame , et oled rallikrossil kolm korda üle katuse käinud . </s> <s> Sulle on korduvalt võimsate autodega otsa kihutatud . </s> <s> Oled tolmu ja poriga koos . </s> <s> Sääred tilguvad piduriõlist . </s> <s> Sõbrad tirivad sind sisselitsutud klaasiavast välja . </s> <s> Enne veel , kui su võidušampus tühjaks on pritsitud , ripub kaks reklaamblondiini sul võistu kaelas ... </s> </p>
<p> <s> Hoolimata sellest , et Ivo oli otsustanud vahekorda mitte arendada , määris ta mõne aja pärast veretama löönud naiseselga päevituskreemiga . </s> <s> Siis hulkusid nad nõmmemetsades . </s> <s> Vanas liivakarjääris tegi ta lõkke , millel nad vorsti ja leiba praadisid . </s> <s> Ühesõnaga - nad käitusid nagu tõeline paar armumise algjärgus . </s> </p>
<p> * * * </p>
<p> <s> Hilisel pärastlõunal , kui nad Viitna baarist kohvi joomast tulid , jäi insener äkki seisma , tunnistas peatuses seisvat bussi ja ütles Maritile : " Oodake , palun , autos , eks ! " </s> <s> Ta traavis üle tee ja naine nägi teda bussiaknale koputamas . </s> <s> Mariti silme all hargnes liigutav perekonnastseen . </s> <s> Kolm last isaga . </s> <s> Väiksem süles , tüdruk varrukast kinni , põske ta õla vastu nühkimas , poiss häbelikult ükskõikset teesklemas . </s> <s> Viisteist , kolmteist ja kaheksa , hindas Marit . </s> <s> Üks hiline , ilmselt mõeldud päästma juba siis lagunema kippuvat kooselu . </s> <s> Läbi külgakna bussi vaadanud , silmas Marit seal üht üsna endavanust blondiini jäigal ilmel kaugusse vahtimas . </s> <s> Maritil polnud Ivo suhtes mingeid kahtlasi kavatsusi . </s> <s> Ometi tundis ta end võidukana ! </s> </p>
<p> <s> Ivo jooksis auto juurde , otsis kindalaekast pastaka ja paberi , kirjutas telefoninumbri ja viis lastele . </s> <s> Kui buss oli läinud ja mees vastu tahtmist autosse tuli , pea tagaseinale toetas ning end lõdvaks laskis , olid ta silmad kahtlaselt tuhmid . </s> </p>
<p> <s> " Ja kui ma teaksin , " ütles ta mõne aja pärast , " mis see on , mida ma tegelikult tahan . </s> <s> Koju ? " </s> <s> Ta raputas pead ja käivitas mootori . </s> </p>
<p> <s> Ivo ei sõitnud ida suunas , vaid keeras järvede poole viivat teed pidi lõunasse . </s> <s> Juba varem oli ta sõidumaneer Maritit häirinud . </s> <s> Vasak küünarnukk uksetoel ja peopesa põlvedel . </s> <s> Parem käsi süles lebamas . </s> <s> Ainult sõrmed puudutasid rooli . </s> <s> Selles hajevil olekus siin kitsal ja kurvilisel teel oli see ometi ohtlik ! </s> <s> Nagu pedagoogiline kogemus õpetab , on sõbralikus toonis tehtud märkus alati mõjusam . </s> <s> Õpetajanna lausus : " Kui te sellest viiendast rattast korralikult kinni ei hoia , pean ma enda maha paluma ! " </s> <s> See oli ju küllalt leebelt ja naeratades öeldud ! </s> </p>
<p> <s> Insener nagu ärkas , vaatas Maritile otsa . </s> <s> " Õige sõit käib muidugi vähe teistmoodi , " soostus ta ja asetas mõlemad käed korralikult roolile . </s> <s> Mootor hakkas äkki undama . </s> <s> Mets voolas järjest kiiremini vastu . </s> <s> " Kakssada vasak neljas ! " hüüdis Ivo ja auto viskus kurvi , nii et Marit vastu omapoolset ust paiskus . </s> <s> Kummid vigisesid teekattel . </s> <s> Hingeahmiv naine nägi , kui otsustavalt kleepusid mehe peod nüüd roolile . </s> <s> Kätehaarded olid nagu võrku tarival kaluril , kes teab väga hästi , et vigu ei andestata . </s> <s> Kõik sõltub su enda kämmaldest . </s> </p>
<p> <s> " Kolmsada parem kolmas ! " </s> </p>
<p> <s> " Jätke kohe järele ! " karjus Marit . </s> <s> Kiirus oli kindlasti tublisti üle saja . </s> <s> Ime , et kõrge ja kohmakas piruka-mosse ümber ei läinud . </s> <s> Metsa roheline lint vuhises aknais . </s> <s> Vastutulev auto tõmbus pervele ... </s> </p>
<p> <s> Ja äkki oli kõik möödas . </s> <s> Männik lõppes ja nad sõitsid avaral küngasmaastikul lõuna suunas , õhtupäike paremat kätt . </s> <s> Vasakul tohutu , kaugele ulatuv vari . </s> <s> Kiirus oli kahanenud normaalseks ja Ivo istus jälle lõdvalt , üksnes sõrmed roolil . </s> <s> " Selle loksuga rohkem hästi ei riski . </s> <s> Läheb veel laiali . " </s> </p>
<p> <s> Marit otsis sõnu , et öelda , mida ta sellest arvab , kuid Ivo jätkas rahulikult : " Tegelikult - ega see mul kuigi edukas harrastus just ei olnud . </s> <s> Rool istus mul käes küll . </s> <s> Kiiruskatseid olen ma mitmeid võitnud . </s> <s> Aga kokkuvõttes tulime ühel aastal Saaremaa rallil oma klassis teiseks . </s> <s> Muidu kippusime ikka ära langema . </s> <s> Mutrivõti ei ole päris minu tööriist . " </s> </p>
<p> <s> Õhtupäikeses märkas naine , et insener Lepala heatahtliku ja pehme ilme varjus peitub jõuline mees . </s> <s> Ta habemeoras ei olnud must nagu kõik muud karvad , vaid vaskpunane , ja see jättis temast mereröövli mulje . </s> <s> Miks mereröövli habe just punane on , seda Marit endalt ei küsinud . </s> <s> Ta oli ärritatud , et pidi mõne minuti selle mehe meelevallas olema . </s> <s> Marit ei olnud alistuja . </s> </p>
<p> <s> Alles Rakveres hüvasti jättes lausus ta : " Ilus päev oli . </s> <s> Aitähh ! " </s> </p>
<p> <s> Auto veeres minema ja Maritile meenus , et mingit lepet edaspidiseks polnud neil jutukski olnud . </s> <s> Raamatu oli ta hommikul kätte saanud . </s> <s> Miski ei hoia teda siin linnas enam kinni . </s> </p>
<p> * * * </p>
<p> <s> Bella teadis nagu ikka , millal ta tulemas on . </s> <s> Hall ja pulstunud , lonkis ta teiselt poolt teed Maritile vastu , kui buss minema oli veerenud . </s> <s> Koer võngutas korraks saba ja tonksas koonu naise pihku . </s> <s> See oli ka kõik . </s> <s> Just kui muuseas sama rada käima juhtunud , tuli ta ühes Maritiga külavaheteed pidi , keeras kiviaia äärsele tanumale , nuuskis kesalilledes , kastis mõnda tähist . </s> <s> Koera nukruse tõelise põhjuse avastas Marit õues . </s> <s> See oli üks suurekasvulise krantsi kutsikas , parajasti nii vana , et kippus juba haukuma , laskis aga saba longu , kui Marit teda lähemale kutsus . </s> </p>
<p> <s> Köögis polnud kedagi . </s> <s> Soemüüri tagant kostis vanainimese sügavat hingamist . </s> <s> Marit pani koti põrandale ja astus üle läve . </s> <s> Isa oli viimaste kuudega jälle tublisti kõhetumaks ja hallimaks läinud . </s> <s> Linnuuni . </s> <s> Vanamees lõi silmad lahti ja tunnistas tütart . </s> </p>
<p> <s> " Said tulema ? " </s> </p>
<p> <s> Aivi tuli koos Triinuga lehmi köietamast . </s> <s> Õde mõõtis Mariti silmadega üle . </s> <s> Tal näis kohe midagi küsida olevat . </s> <s> Aga enne oli tädil vaja Triin sülle võtta ja ta pead silitada . </s> <s> Tädi tütar see viieaastane värten rohkem oligi . </s> </p>
<p> <s> Maritil kott , Aivil pesud ja tekk , läksid õed üle õue ja Aivi avas väikese maja ukse . </s> <s> " Tuulutasin tüll , aga ikka on seisnud lõhn . " </s> </p>
<p> <s> Külm oli siin kõigepealt . </s> <s> Juba mõnda päeva oli ilm olnud lausa jahe . </s> <s> Marit tõi räästaalusest virnast puid ja tegi tule pliidi alla . </s> <s> Peagi täitis tolmuse pliidiraua lehk eestoa , selle eest sai aga sooja . </s> </p>
<p> <s> " Sa ei jää pikaks ? " päris Aivi . </s> <s> Mariti ainus ja seegi mitte eriti mahukas reisikott rääkis selget keelt . </s> <s> Rumal see õde igatahes ei olnud . </s> <s> Koolilõpu ja kojutuleku vahele jäänud aeg , kõhetu pagas , ent vist ka midagi vanema õe muutunud olekus tegid ta uudishimulikuks . </s> <s> Triin tuli just õigel ajal , Marit sai öelda parajasti niipalju , et põnevus tekiks , ja mitte niipalju , et ilmneks , kui ebakindel ja võib-olla tühinegi kõik tegelikult on . </s> <s> Lapse kuuldes õed seda juttu ei jätkanud - teades , milline keelekandja see pealtnäha vaikne tüdruk teinekord oli . </s> <s> Aivil polnud niipalju mahti , et plika minekut ära oodata . </s> <s> Marit jäi elamist sisse seadma . </s> <s> Aknad tolmust puhtaks , lilled vaasi , kellapommid üles , asemeriided voodile . </s> <s> Triin istus ja jälgis , esitades vahel harva mõne asjaliku küsimuse . </s> </p>
<p> <s> Aivile oli see kahe avara kambriga hoovimaja sünnikodu . </s> <s> Marit mäletas ähmaselt , kuidas nad Siberist tagasi jõudsid ja siia sisse kolisid . </s> <s> Talu häärber oli tollal teiste käes . </s> <s> Sellegi ulualusega oli esialgu ütlemist . </s> <s> Hiljem elas siin oma viimased põdemisaastad Mariti õpetajannast tädi ja Marit oli rohkem tema juures kui muu perega suures majas . </s> </p>
<p> <s> Ta heitis voodile pikali , kuulas , kuidas põhukõrred kotis tasa krabisesid , hingas sisse lae all rippuvate piparmündi ja koirohukimpude lõhna . </s> <s> Triin oli läinud . </s> <s> Aknast paistis kahvatu päike . </s> <s> Soemüürist õhkus savi ja tahma hõngu . </s> <s> Kusagil krabistas hiir . </s> <s> Ta oli koju jõudnud . </s> </p>
<p> <s> Mõne aja pärast tuli Triin . </s> <s> " Ema käskis sööma tulla ! " </s> </p>
<p> <s> " Tule siia ! " </s> <s> Marit võttis lapse käe . </s> <s> " Kuidas ema täpselt ütles ? " päris ta naeratades , selgel , hästi moduleeritud õpetajahäälel . </s> </p>
<p> <s> " Mine , kutsu tädi sööma ! " kätsatas plika , ülakeha ette kallutades . </s> <s> Mäng oli tal veel meeles . </s> </p>
<p> <s> " Sind ema käskis , kuidas sina minule ütled . " </s> </p>
<p> <s> " Palun tule sööma ! " karjus plika kirikuhaki käriseva häälega ja pistis jooksu . </s> <s> Õpetajanna järgnes , kangekaelne naeratus suul . </s> </p>
<p> * * * </p>
<p> <s> Üsna samal ajal seisis Ivo Lepala korbatanud värviga ukse taga ja ootas . </s> <s> Koputus ei kutsunud eluruumides esile mingeid kuuldavaid reaktsioone . </s> <s> Kolm päeva oli mees vastu pidanud ja seisis nüüd siin , valmis jätkama mängu , millest ta peaaegu kõike juba niigi ette teadis , mis ei tõotanud midagi peale hingevaeva . </s> <s> Aga see oli alles tulevikus . </s> <s> Praegu see ehk mõne aja aitaks . </s> </p>
<p> <s> Insener lahkus , hoidudes hoovinurgalt tagasi vaatamast . </s> <s> Ta ei uskunud , et tuleb siia jälle ja jälle , ning juba mõne päeva pärast jõuab ta selleni , et hiilib hoovi õhtuvidevikus veendumaks , et teise korruse kaks akent on pimedad , et õpetajanna on tõenäoliselt siiski ära sõitnud ja mitte lihtsalt ei keeldu talle ust avamast . </s> </p>
<p> <s> Nagu esimest korda armunud ! </s> <s> Oleks ta siis armunud ... </s> </p>
<p> <s> " Ma muutun süldiks ! " </s> <s> Rohkem kui sõnad piinas Ivot hääletoon . </s> <s> Juba mitu kuud kägistas see teda . </s> <s> " Ma muutun süldiks , kui ta mind puutub ! </s> <s> Sa ise ka ei paneks vastu . </s> <s> Ma ei või Ivot enam nähagi . </s> <s> Mul hakkavad käed värisema , kui ma teda näen . " </s> <s> Kolmveerand tundi samas vaimus . </s> </p>
<p> <s> Mõrkja eneseirooniaga mõtles insener Lepala , et see kõik on nagu sügelised - ainult siis , kui sul muud tegemist pole , pead ennast kratsima . </s> <s> Läheb meelest ja võid naerda , tegutseda , olla normaalne mees . </s> <s> Või mis veelgi kõhedam - kas ta äkki ise ei tee kõigest asjatult numbrit ? </s> <s> Kas ta ikka võtab seda nii tõsiselt või hoopis näitleb millegi varjamiseks endale tähtsaks seiku , millest hingepõhjas teab , et see kõik midagi ei loe ? </s> <s> Ei , ta vajab seda jonnakat ja paindumatut naist , et temaga näägeldes unustada kogu hingesasi ! </s> </p>
<p> * * * </p>
<p> <s> " Ikka pole veel mehele läinud ! " </s> <s> Mihkel naeris laia lõuaga . </s> <s> " Häbi su pärast ! </s> <s> Et sa ka ise ei häbene ! </s> <s> Ja mis sa siia tulid ? </s> <s> Heina sel aastal ei ole ega tule . </s> <s> Nii kuradi kuiv on , et varsti habe ka enam ei kasva . </s> <s> Talvel tuleb lojustele ajalehte ette lugeda . </s> <s> Mis kasu sinust siin on ? </s> <s> Üks suu rohkem toita ! " </s> </p>
<p> <s> Mariti ilme läks pikkamisi sõjakaks . </s> <s> Mihkel oli saavutamas seda , mida taotleski . </s> <s> Iga teise peale oleks õpetajanna juba ammu vihastanud . </s> <s> See nende lõõp võttis teinekord päris ohtlikud vormid . </s> <s> Juhtus vahel , et Mariti mõõt sai täis ja ta sõimas õemeest joodikuks , juhmardiks ja pätiks . </s> <s> Ja Mihkel võidutses . </s> <s> Ta oli suutnud murda läbi linliku viisakusevõõba , paljastanud maatüdruku , kes kõikide loomulike asjade kohta ainult loomulikke , emakeelseid sõnu pruukis . </s> <s> Nende vahe oli siis vaid riietuses ja pestuses , ei enamas . </s> <s> Seda Mihkel täiesti avalikult taotleski . </s> <s> Ja Marit , teades mängu mõtet , püüdis visalt vastu panna solvangute tulvale , hambad risti väljapeetust säilitada . </s> </p>
<p> <s> Oli teinegi põhjus , miks Marit meest talus , kuigi ta seda sõnastatud mõtlemise tasandilegi ei lubanud . </s> <s> Nad olid sarnased , Marit ja Aivi , kaks tugevat ja töökat , peaaegu üheealist heledapäist naist . </s> <s> Sarnased olid nad olnud ka üheteistkümne aasta eest , kui noorem õde mehele läks . </s> <s> Maritil oli juba siis küljes see eriline hingus , mis nagu rästiku sisin mehi eemale hoidma hoiatas . </s> <s> Ise sellest aimamisi teadlik , kartis Marit olevat selle parandamatu , võib-olla koguni sünnipärase vea . </s> <s> Kõik , mida Aivi toona Maritile sosistanud oli , muutus pisut ka nagu vanema õe eluks . </s> <s> Nende sarnasuse tõttu oleks Mihkel nagu ka Maritit kosinud Kuigi ta muidugi ise sellist meest poleks tahtnud ! </s> <s> Lärmakas ja tahumatu , napi haridusega , kaheksa klassi ja mehhaniseerimiskool - ühtpidi nagu küllalt , kui arvata , et eelmisele põlvkonnale oli kuus klassi juba üsna keskmine olnud - ja ometi peaaegu kirjaoskamatu . </s> <s> Kehv lugeja ja üsna võimetu täitma vähegi asjalikumat dokumenti või kirjutama avaldust , kui keegi ette ei ütle ja pärast vigu ei paranda . </s> <s> Joodik Mihkel muidugi polnud . </s> <s> See kord või paar kuus , kui ta , maani purjus , uksest sisse vajus ja roppusi pomisedes asemele ukerdas , ei olnud alkoholismi , vaid kohaliku seltskonnaelu avaldus . </s> <s> Ka juhmard see mees polnud . </s> <s> Tal oli praktilist nutikust ja ettevõtlikku asjalikkust . </s> <s> Nüüd , kui teised alles taludega alustasid , oli neil siin raskem seljataga ja majapidamisel jalad all . </s> <s> Ja ammugi ei olnud ta pätt ! </s> <s> Mariti meelest oli pätt see , kes ei tunnistanud ühiselu reegleid , kelle moraal oli vildakas , haisegu ta siis viinast või sõitku mersuga . </s> <s> Õemees oli aus ja tore inimene - olgu , et tahumatu ja ropu suuga . </s> </p>
<p> <s> Loomulikult ei tunnistanud Marit endale , et Mihkel võiks aimata tema mööndusi , võiks salajas peetud sümpaatiale jälile jõudnud olla , et ta just sellepärast teda aina kiusabki . </s> <s> Oli kuis oli , õpetajanna nägi selgesti , kuidas Aivi mehelemineku jutu peale suud avama kippus . </s> <s> Nagunii räägib voodis Mihklile . </s> <s> Jätku vähemalt lapsed ja isa kuuldekaugusest välja ! </s> <s> " Iga koduväi ei peaks peremeest mängima ! " nähvas ta . </s> <s> " Suutäite lugemise kommet pole selle laua taga omainimestel kunagi olnud . " </s> </p>
<p> <s> Sõnasõda söögilauas võttis hoogu . </s> <s> Langetatud päi taldriku taga istuv isa tõstis rusika ja peatas selle hetkeks õhus . </s> <s> Mariti süda tõmbus kokku . </s> <s> Siis raksatas töömehe käsi lauale , nii et toidunõud hüppasid . </s> <s> " Õst , koerad , haukumast ! " </s> <s> Vana sõi rahulikult edasi ja mõne aja pärast jätkasid ka teised . </s> <s> Ja Marit , et näidata , kes selles lauas teine on , küsis Mikult : " Kuidas su tunnistus oli ? " </s> </p>
<p> <s> Poiss kirtsutas nina , nii et avanevate huulte vahelt tuli nähtavale puuduva hamba mulk . </s> <s> " Kaks nelja oli ka " </s> </p>
<p> <s> " Mis ainetes ? " - " Mata ja jonna . " </s> <s> - " Noh , pole viga ! </s> <s> Teised kõik viied ? " </s> </p>
<p> <s> Aivi hakkas laginal naerma . </s> <s> " Näe , Mihkli vana püksirihm ripub siiamaani nagis Muidu oleks see klass küll lõpetamata jäänud . " </s> </p>
<p> <s> Toetanud selja toolikorjule , aurav teetass kahe peo vahel , mõtles Marit , et on nüüd tõepoolest kodus tagasi . </s> <s> Nagu selle kinnituseks tuli teine Mihkel , täpsemalt küll Miša või Mihhail Sergejevitš , talu ületoidetud kõuts , hõõrus end ta säärte vastu ja hüppas sülle . </s> <s> Just see oligi puudunud , soe ja raske nurruv mütsakas vastu kõhtu . </s> </p>
<p> * * * </p>
<p> <s> " Nii et sa ei tea temast mitte midagi ? " </s> <s> Hilda käis kiirustades toa ja köögi vahet , loopis triigitud pesupakke ühest kohast teise , selle asemel et neid kappi panna . </s> <s> Tuli lillekastmise kannuga ja asetas selle televiisorile . </s> <s> " Ei päritolu , ei töökohta Kas sa nime ikka tead ? " </s> </p>
<p> <s> Marit murdis pead selle üle , kas Hilda teab , kellega ja kuidas ta oma Peep seal järvel oli . </s> <s> Pagana poiss , hullem jutuvestja kui mõni naine ! </s> <s> Ta ei vastanud Hilda pärimiste peale sõnagi , ei täpsustanud , et teab nii Ivo nime kui ka töökohta Ega seda küll rohkem olnudki , mida ta teadis . </s> </p>
<p> <s> " Kas sa üldse kujutad ette , millega sa riskid ? </s> <s> Mida selline mees otsib ? </s> <s> Tead seda ? " </s> </p>
<p> <s> Marit oli nädala ilusasti maal vastu pidanud , oli aeda rohinud , oli pesu pesnud , oli aidanud tagatuba tapetseerida . </s> <s> Siis oli ta aidast lõngad lagedale otsinud . </s> <s> Lõimega küsimusi ei tekkinud . </s> <s> Ta seadis kanga üles . </s> <s> Aga koekirjade tarvis värve valides tundis ta äkki , et puudu jääb eredatest , puhastest toonidest . </s> <s> Aina oli ta kasutanud looduslikke tuhme , murtud toone . </s> <s> Nüüd tahtis ta päikesepunast , taevasinist , mererohelist Mingi piltvaiba kujutis virvendas ta laugude taga . </s> <s> Midagi , mis oleks värvilaikude mäng ja siiski ka koidutaevas , rannaliiv ja küütlev meri . </s> <s> Midagi tinglikkuse ja tõetruuduse piirilt . </s> <s> Ja et tal neid värve ei olnud , ei hakanud ta ka pead murdma , kas eksida looduslikkuse vastu , kasutada keemilisi värvaineid või mida just Hoopis iseäralikult kaotas ta juba alustatud töö vastu huvi , tundes , et on sellel suvel liiga rahutu ja hajameelne viitmaks tunde ja päevi kangastelgede ees , põimides niit niidi järel lõimesse oma heiastust . </s> </p>
<p> <s> Seda , et ta Hildalt sellise sauna saab , oleks võinud ju ette kujutada . </s> <s> Aga Marit ei hoolinud sellest . </s> <s> Ta tundis liigagi hästi neid tõukejõude , mis sõbrannat kannustasid . </s> </p>
<p> <s> " Jäta nüüd , eks ! " ütles ta tasakaalukalt ja tõusis . </s> <s> Ta oli selle naise rahutute meelemuutustega liigagi hästi tuttav . </s> <s> Pääsemaks esikusse järele tulemisest , andestust nõudvast kaelustusest , küsis ta kiiresti , kus Peep on . </s> <s> Läks ta pabereid kooli astumiseks sisse viima ? </s> <s> Ta teadis isegi , et aeg polnud nii kaugel ja poiss pole üldse otsustanud , mida tegema hakkab . </s> <s> Ja et pole otsustanud , siis ei räägi emale sellel teemal midagi . </s> <s> Marit tundis teda niipalju küll . </s> <s> Juhtinud sedasi Hilda uuele teemale , mis teda samuti vihastas ja nõutuks tegi , ei lasknud Marit sõbrannal märgata , mis meeleolus nende vestlus katkeb . </s> <s> Ta sulges ukse , ruttas tolmuseid betoonastmeid mööda alla . </s> <s> Vinge tuul ja poolpilves taevas Ka need sundisid otsustavalt kiirustama . </s> <s> Talle näis , et ta teadis , kuhu ta ruttab . </s> <s> Ent ta kütmata kööktuba lõhnas ainult kopitusest ja üksindusest . </s> <s> Kuni ta küttis ja tolmu pühkis , kuni ta endaga võitles , möödus aeg ja enam polnudki midagi mõelda . </s> <s> Jaanilaupäev oli edenenud sinnamaale , et tööpäev oli igal pool lõppenud . </s> <s> Kui Ivo ise ei tule , heidab ta lihtsalt magama . </s> <s> Olgu see siis pealegi esimene jaanituli , mille ta maha magab ! </s> </p>
<p> <s> Kella üheksa ajal õhtul lappas ta igaks juhuks veel kord nädala posti läbi - ega mõne ajalehe vahele ometi kirja ole jäänud . </s> </p>
<p> <s> Sügavas hämaruses , kui Vallimäe harjal taeva tuhmi valguse taustal voorivad pidulised närvidele käima hakkasid , riietus Marit ja läks orukatlast kostma hakanud muusika suunas . </s> </p>
<p> <s> Ta ei olnud selles sagivas inimsummas sugugi üksi . </s> <s> Tal oli siin sadu tuttavaid . </s> <s> Ühesugune lahke naeratus näol , kõnetas ta kõiki endisi õpilasi nagu häid tuttavaid , vahetas paar viisakusfraasi , soovis head peotuju . </s> <s> Mõni natuke rüübanud kavaler kutsus ta tantsimagi Alles südaöö paiku , kui see valge öö oli muutunud mustaks nagu neegri unenägu , kui külm hakkas õlgu kokku kiskuma , lahkus õpetajanna piduliste summast ja suundus oosi nõlvalt Pika tänava tagaõuedesse laskuvale rajale . </s> <s> Järsul , variseva kruusaga kallakul puujuurtele komistades koperdas ta allapoole ja tardus äkki ühe lepa najal . </s> <s> All lagedal , piisavalt valges , et silma paista , peatus üks paarike . </s> <s> Tüdruk riputas ennast mehele kaela , tõstis jalad maast lahti , siples nendega , vajudes teda tõstvate käte vahel näoli mehe näole . </s> <s> Tal polnud juukseid ollagi , üksnes lühikesed poisilikud tutistamisesalgud . </s> <s> Ja jahedast ilmast hoolimata kandis ta valget , väga nappi lapsekleiti . </s> <s> Kuid see mees ei olnud ju hiidkasvu dressi ja tossudega Peep . </s> <s> See oli üks mustapäine , tumedas , arvatavasti lipusinises särgis ja teksades kuju . </s> <s> Mees ei lasknud tüdrukut enam maha , viskas ta õlale , nii et plika pea ta abaluude taga kõlkus , ja hoides mõlema käega ümber ta reite , jätkas teed . </s> </p>
<p> <s> Kui Marit oli läbi hämara hoovi kõnniteele jõudnud , polnud kummalgi käel enam ühtki inimest märgata . </s> <s> Väsimusest kumiseva peaga ruttas ta koju . </s> </p>
<p> * * * </p>
<p> <s> Marit tuli aknalt ära , peatus hajameelsel ilmel keset tuba . </s> <s> Siis istus ta tualettlaua ette , vaadates tagaaknast sissevalguvas punases õhtupäikeses oma puise ilmega nägu , ehmunult pärani silmi . </s> <s> Teda vallanud kangestus hakkas aegamisi üle minema , kuigi esialgu ei saanud veel aru , pöördub see vihaks või haleduseks . </s> <s> Tal oli ju ometi kõik täpselt läbi mõeldud . </s> <s> Ettevalmistused olid läinud punktipealt plaani järgi . </s> <s> Ta leidis just sobiva loomalihatüki , hautas selle pehmeks , tegi tillikastme . </s> <s> Tal oli purgitäis magushapusid kurke , mis hamba all isuäratavalt krudisesid . </s> <s> Tubli perenaisena tunnetas ta aega lausa minutipealt , nii et sammud trepil kostsid just pärast seda , kui ta oli tõstnud ahjupoti kaant ja veendunud , et kartulitele oli ilmunud punapruun jume . </s> <s> Kakaokreem oli külmutuskapis ootamas . </s> <s> Seda ta enne lagedale ei too , kui praad söödud , kui jutt mõnda aega neutraalsel pinnal keerelnud . </s> <s> Siis toob ta magustoidu , kohvi ja ulatab kirsilikööri pudeli , palub kallata . </s> <s> Ja siis , klaas huultele tõstetud , enne rüüpamist või pärast pisukest huulepuudet , et tunda magusmõrkjat maitset , ta küsib Mida täpselt , seda ta vaid aimas , kuid tundis , et leiab õigel hetkel vajalikud sõnad . </s> </p>
<p> <s> Kuidagi liiga kergesti ja lihtsalt oli Ivo telefonis kutse vastu võtnud . </s> <s> Oli see siis nii enesestmõistetav , saata hommikul tüdruk ära ja juba järgmisel õhtul minna teise poole külla ? </s> <s> Hildal oli õigus - tasub teada , mida selline mees tahab ! </s> </p>
<p> <s> Kas reetsid ärritusest säravad silmad ? </s> <s> Sisenev mees tõmbas sõõrmeisse köögilõhnu , tõstis pilgu ja naeratus tardus ta näol . </s> </p>
<p> <s> " Millised lõhnad ! " ütles ta , kuid hääletoonis puudus see temale nii omane mõnus naudisklus . </s> <s> Hääl oli kuidagi valvas ja tuhm . </s> </p>
<p> <s> Marit rääkis suvevaheaja algusest maal , andis mõista , et polnud Ivot oodanud , imestas aga , et selles oli ühtlasi nagu mingi vabandav toon . </s> <s> Mida oli temal vabandada selle mehe ees ? </s> </p>
<p> <s> Ivo asetas kahvli taldrikule , naaldus toolileenile , nuga alles paremas käes . </s> <s> Ta tumedate silmade pilk oli äkki küsiv . </s> <s> " Mis lahti ? " </s> </p>
<p> <s> Miks oleks Marit pidanud just kohvi ja liköörini ootama ? </s> <s> Ta naeratas säravalt . </s> <s> " Ei midagi . </s> <s> Midagi ei ole lahti . " </s> <s> Ta hingas sisse . </s> <s> " Ma tahtsin ainult küsida , kas te Kas te Kairi ees vähimatki süümepiina ei tunne ? </s> <s> Tüdruk võiks teile tütreks olla . " </s> </p>
<p> <s> " Andestust ! " ütles Ivo ja Marit ei taibanud , kas teda pilgatakse . </s> </p>
<p> <s> " Kas teil siis üldse mingit kohusetunnet ei ole , et kohe , esimese kutse peale teise juurde jooksete ? " </s> <s> Ennast rääkima unustanud , nägi ta aegluubis , kuidas Ivo käed ilusti peopesadega valgele laudlinale asetas . </s> <s> " Andestust ! " kordas mees oma ikka vaikse , kontrollitud hääletooniga ja tõusis lauast . </s> <s> Kiirustamata , korrektselt , sirge seljaga läks ta üle toa , läbi köögi , avas ukse ja sulges selle enda järel . </s> </p>
<p> <s> " Miks ta trepist alla läheb ? " mõtles Marit . </s> <s> Kemps oli ometi siingi korrusel . </s> <s> Ja äkki ta taipas , astus aknale juurde . </s> </p>
<p> <s> Aeglaselt , mõtlikult läks mees üle hoovi . </s> <s> Uhterenni ees ta hetke nagu kõhkles , astus viivitamisi pikema sammu . </s> <s> Siis kergitas ta särgikäänist , et kella vaadata . </s> <s> Ja heitnud pea kuklasse , suundus hoopis teises rütmis , toimekalt , sihikindlana väljapääsu poole . </s> </p>
<p> <s> Punases õhtupäikeses oma ehmunud ja tuima nägu vahtides hakkas Marit taipama , et kõik oli olnud algusest peale valesti . </s> <s> Mida ta tegelikult üldse taotles ? </s> <s> Et ütleb Ivole näkku , mida temast mõtleb ? </s> <s> Jah , ja seejärel ? </s> <s> Näitab ust ? </s> <s> Peaaegu nii see ju läkski . </s> <s> Miks ta siis rahul ei olnud ? </s> <s> Ainult sellega polnud ta ette ei arvestanud , et miski ei sunni meest teda lõpuni ära kuulama . </s> </p>
<p> <s> Marit tõusis , läks kööki , korkis likööripudeli lahti ja rüüpas otse pudelikaelast suure lonksu . </s> <s> Siis ütles ta mitu korda järjest südamepõhjast " kurat " . </s> <s> Ta jõi veel , kulinal , vist rohkem kui kunagi varem . </s> <s> Nüüd võis tagasi maale minna , kangast kuduma , Mihkliga nääklema . </s> <s> Küll Mihkel nüüd juba Aivilt kuulnud on . </s> <s> Muidugi ei tee ta ühtegi selget vihjet . </s> <s> Ja see ongi kõige hullem , et ei tee , et halastab , lõbutseb vaid sisimas , nii et isegi vihastamise lõbu sulle ei lubata . </s> </p>
<p> <s> Korraga oli ta kükakil köögipõrandal , nägu põlvede vahel , hambad kleidisabasse surutud , et muud ei kostaks , kui vaid vaikne inin . </s> </p>
<p> * * * </p>
<p> <s> Uimasena nagu kaikahoobist sammus Ivo Lepala mööda Pikka tänavat . </s> <s> Temas pööras must viha . </s> <s> Ja samas ka kaotusvalu . </s> <s> Ja kahjurõõmgi . </s> <s> Kõik oli segi . </s> <s> Teatav tuim rahulolu , et tal õnnestus vist vastu lüüa . </s> <s> Kui õnnestus Pidi õnnestuma ! </s> <s> Marit oli igatahes niipalju naine , et ei uskunud teda joonelt minema kõndivat . </s> <s> Ükski neist ei usu . </s> <s> Oli see Ivo neurootiliselt terav kujutlus või tundis ta tõesti naise pilku oma särgiseljal . </s> <s> Lühidalt , kähedalt naerdes kujutles Ivo , kuidas ta kella vaatab , kuidas seejärel kiirema sammu võtab . </s> <s> Aega ju on ! </s> <s> Pole veel üheksagi . </s> <s> Kuhu mees sel ajal kiirustada võiks , mõelgu naine juba ise ! </s> <s> Kus tuli omanik välja ! </s> <s> Ta lõuad lähevad seda pisikest libu nähes krampi ! </s> <s> Hääl kaotab kandvuse , kas kähiseb madalalt või piuksub . </s> <s> Tuleb Ivole tema kohustusi meelde tuletama ! </s> <s> Olgu siis vähemalt õiglane , öelgu , mis südamel , ärgu mängigu inglit . </s> </p>
<p> <s> Aegamisi hakkas mehe samm raskeks vajuma , kuum väsimus tuli peale , nagu istuks tal teine mees raskuseks turjal . </s> <s> Adrenaliinikihelus asendus roidumusega . </s> <s> Ja selles äravajumises selgus mehele aegamisi , kui ebaõiglane ta viha oli . </s> <s> Ta polnud aimanudki , et Marit võis teda tüdrukuga näha . </s> <s> Löök tuli liiga ootamatult . </s> <s> Mis kohustusi võiks tal selle võõra naise vastu olla ja ometi , ta polnud ju üldsegi tahtnud haiget teha . </s> </p>
<p> <s> Oh , ta ju teadis , kuidas tüdruk tema kaudu õpetajannale kätte maksis . </s> <s> Üldse teadis ta nüüd juba liigagi palju . </s> <s> Kui oleks ometi võimalik telekas mõneks ajaks kinni keerata , jätkata selle komöödia vaatamist siis , kui rohkem huvi on ! </s> </p>
<p> * * * </p>
<p> <s> " Kuhu ruttad , külamees ? " </s> <s> Ivo Lepala oli kuulanud järelkäija raskeid , lohisevaid samme . </s> <s> Nüüd vaatas ta üle õla ja nägi räpast kolget , vist küll oma kaks meetrit pikka , kräsupäist , lömmisninalist laianäolist jõhkardit , tabas tolle silmades lihtsakoelise lõbususe helgi . </s> <s> Mees oli ilmselt võtnud nõuks natuke kaasinimesi hirmutada . </s> </p>
<p> <s> Raske öelda , kuidas Ivo sellisele tülitamisele muidu oleks reageerinud , kuid praegu , kui Marit Mölleri külalislahkus alles solvumisena ta hinges kääris , leidis ta paraja märklaua . </s> <s> " Paterdan tasapisi , nagu isegi näed , " ütles ta ninahäälel . </s> <s> " Sa ise ? " </s> </p>
<p> <s> Pätt ilmutas pisukest imestust . </s> <s> Pealtnäha korralik inimene , aga räägib nagu vana laagrikuli . </s> <s> " Viska kümpi ! </s> <s> Nats nigu puudu on . " </s> </p>
<p> <s> " Tänan küsimast ! </s> <s> Mina elan hästi . " </s> </p>
<p> <s> " Kümpi ! </s> <s> Kümneka , ma küsisin , kuuled nüüd ? " </s> </p>
<p> <s> " Keera nuppu vaiksemaks ! " </s> <s> Ivo naeris jõhkardile näkku . </s> <s> " Oleks mul üksainus punane penn hinge taga . </s> <s> Ja mis sa kümpist saad ? " </s> </p>
<p> <s> Laaberdis avas irvitades räbaldunud nahkkuue hõlmad . </s> <s> Paljas rasvane rind vahtis vastu . </s> <s> " Kaheksa kulliga lükkasin " Rolling Stones'i " särgi minema . </s> <s> Jagad ? " </s> </p>
<p> <s> " Raske äri ! " </s> </p>
<p> <s> " Tead , see joomine viib mu morgi ! </s> <s> Näed ! " </s> <s> Kolge tiris nahkkuue vasakut varrukat kõrgemale . </s> <s> Lihaval käsivarrel tuli nähtavale korpas haav . </s> <s> " Eile löödi nuga sisse . </s> <s> Kolm täitsa ontlikku Sussaaninit . </s> <s> Ühe hambad on mul vasakus taskus . </s> <s> Näitaks sulle ka , aga käsi ei paindu niipalju . " </s> </p>
<p> <s> " Kus see siis juhtus ? " </s> </p>
<p> <s> " Vildes . </s> <s> Mul on prutt seal . </s> <s> Tema pool , tead , ambaalid astusid ligi , et sõber , tead nii ja naa , meie ka ei taha , aga nüüd on nii , et loe hingepalvet . </s> <s> Üks läks kõige raamidega õue . </s> <s> Teine jõudis enne sulekesega kriipida . </s> <s> Nii kaua , kui ma teda vastu radikat hammastest puhtaks raputasin , pani kolmas mulle miski vidraliga tagant piki puitu . </s> <s> Ilmale tulin tammikus . </s> <s> Tead , ma olin nii segi , et astusin Tartu poole , ise arvasin , et Rakverre . </s> <s> Viru-Jaagupis tuli üks auto vastu , see juhatas . </s> <s> Ütlesin , et võta peale . </s> <s> Vaatas , tead , ütles , tule , aga mul on püstol , pea meeles . </s> <s> Eks ta vaatas , et suur poiss , või mis . " </s> </p>
<p> <s> " Noh , kui sulle otsa vaadata , siis võtab kuse lahti ! " nöökas Ivo . </s> <s> Ja jälle märkas ta poisi kiiret , vaagivat imestust . </s> </p>
<p> <s> " Ei , see joomine mu tapab ! " </s> </p>
<p> <s> " Kas ema ei öelnud , et joomine on paha ? </s> <s> Ei usu ! </s> <s> Mis sa siis nüüd nutad nii kõva ja selge häälega ! " </s> </p>
<p> <s> Nad olid Pika tänava lõppu jõudnud . </s> <s> Siit paremale , Tammiku poole hoides oleks võinud pätist lahti saada , kuid Ivo ei olnud ennast veel välja valanud . </s> <s> " Oleks mul mingit vääringut ligi , viskaks sulle paar tšervonetsit . </s> <s> Paned paugu ära , rutem sured . " </s> </p>
<p> <s> " Kaheksa krooniga suurt just ette ei võta ! " </s> <s> Poisi pisikesed kavalad silmad vilasid ringi . </s> <s> Kunderi tänav ei pakkunud mingit lootust . </s> <s> " Oleks mõni putka lahti , ehk leiaks odekolontsi " — " Soldati punši ei taha ? </s> <s> Võtad suu vett täis , sõber annab selja tagant kaikaga piki kukalt . </s> <s> Hommikul teed silmad lahti , jõle paha on olla ja mitte midagi ei mäleta " </s> </p>
<p> <s> Pätt muutus tõsiseks . </s> <s> " Eile alles tehti , sedasama just ! </s> <s> Raisk , ühtegi Samsonovit ka vastu ei kuku . " </s> </p>
<p> <s> " Kena , sure minu abita ! </s> <s> Ma keeran siit ära . " </s> <s> Ivo suundus surnuaia värava poole . </s> </p>
<p> <s> " Lähed kohta kinni panema ? " hõikas pätt talle järele . </s> </p>
<p> <s> " Tahad , vaatan sulle ka platsi valmis ? " </s> </p>
<p> <s> Ivo läks läbi valge kaarvärava . </s> </p>
<p> <s> Niisama lihtne see siis oligi ! </s> <s> Mees muigas mõrult . </s> <s> Kaks aastakümmet oli ta noori õpetanud . </s> <s> Kõrvalt vaadates oli ta mõndagi selgeks saanud . </s> <s> Kui lihtne oli ise olla üks neist ! </s> </p>
<p> <s> Tõepoolest , vahel on tunne , et oled võõrasse korterisse eksinud . </s> <s> See võõristus saatis teda juba palju aastaid . </s> <s> Koduses keskkoolis , kus enamik põlisnõmmekate lapsed , kellel kodanlik päritolu komsomoliroosa alt vastu vahtis , oli ta veel üks teiste hulgast olnud . </s> <s> Miks ta just keemia valis , ei mäletanud Ivo nüüd isegi . </s> <s> Koduse elu mugavused Tartusse siirdumise asemel , teatav huvi tänu fotoharrastusele Ta pidas keemiat lihtsalt omandatavaks elukutseks . </s> <s> Tõeline huvi oli hoopis saksofon ja džäss . </s> </p>
<p> <s> Lastemuusikakooli klarnetiõpinguist oli ilmselt liiga vähe , et konservatooriumi proovimagi minna . </s> <s> Midagi pidi inimene ometi õppima . </s> </p>
<p> <s> Ta sai õige varsti maigu suhu , mida see rakenduslik kõrgharidus vene retsepti järgi endast kujutab . </s> <s> Kui omandatakse teadmisi , kuid ei hoolita vaimsusest . </s> <s> Noh , tükki see igatahes küljest ei võtnud . </s> <s> Ja suurkeemia Mekast Kohtla-Järvest aitas tal pääseda lennu keskmisest tunduvalt parem hindepall . </s> <s> Ta valis õppejõu koha tehnikumis . </s> <s> Mingi unistuste sadam see just ei olnud , kuid esialgu ei jäänud see perekonna standardile ka eriti alla . </s> <s> Ja sinna ta pidama jäigi . </s> </p>
<p> <s> " Ulata mulle käsi ! </s> <s> Mina tahan sind juhtida läbi pimeda oru ! " luges ta ühelt mustalt kivilt . </s> <s> Linnud vidisesid õhtuses kalmistuvaikuses . </s> <s> Kokkuvõttes oli ta vist kõik valesti teinud . </s> </p>
<p> * * * </p>
<p> <s> Tuul puhus idast . </s> <s> Üle paaniliselt plagiseva lipuga vallivaremete siuglesid valged pilveräbalad . </s> <s> Päike paistis läbi vinetise , ega andnud isegi hilisel pärastlõunal sooja . </s> <s> Pärast üleköetud katusekambrit tõmbas vinge hingus luust ja lihast läbi . </s> <s> Hoides jakihõlmu kurgu all koos , tõttas Marit , et siit lagedalt sissesõiduteelt linna majade vahele varju pääseda . </s> <s> Autorataste pidurdamisrudin ei puutunud temasse , ent kui uks avati ja signaal törtsus , oli ta sunnitud märkama - roostelaiguline piruka-mosse ja üks mustapäine mees sellest tema poole kummardumas . </s> <s> " Tulge tuule käest varju ! " </s> <s> Neid lahutasid rohtunud teeperv ja kraav . </s> <s> Vabalt oleks võinud edasi minna , mitte välja teha . </s> <s> Sellelt kauguselt poleks raske olnud viisakusetu olla . </s> <s> Siiski läks naine vastu tahtmist autosse . </s> </p>
<p> <s> " Koju ? " küsis Ivo ja Marit noogutas . </s> <s> Siin oli soe ja hetke pärast pöördus õnnetunne tema juurde tagasi . </s> <s> Just selline suur , soe , hea tunne nagu sünnipäevahommikul . </s> <s> Vaevalt viie minuti eest oli ta kahjutorkega südames unepehme kompsu oma sülest ära andnud , astunud siia vingesse ja võõrasse maailma . </s> <s> Marit oli kogu öö oodanud seda tundi , kui ta sinna katusealusesse tillukesse korterisse siseneb ja lapsega kahekesi jääb . </s> <s> Kolleeg pidi korraks ära sõitma , ta oli Mariti appi palunud . </s> </p>
<p> <s> Esimesel ümbermähkimisel oli naise tundlik nina hapukat vinet hoomanud . </s> <s> Imiku kubemevoltide põhjad punetasid pisut , neisse oli siginenud valkjat eritist . </s> <s> Muidugi oleks vannitamisega ka õhtuni oodata võinud . </s> <s> Küllap see emal nii plaanis oligi . </s> <s> Kuid Marit ei mallanud oodata . </s> <s> Õe laste juures õpitust piisas . </s> <s> Ta tegi sooja vee , kontrollis vilunult küünarnukiga temperatuuri ja tõi väikese poisi köögilauale . </s> <s> Pliit oli ruumi selleks ajaks juba palavaks ajanud . </s> <s> Nii võis külmetamist kartmata pikendada seda naudingut , pesta lasteseebi lahusega hellalt väikest , mõnutundest kilkavat ja jalgadega põtkivat keha . </s> </p>
<p> <s> Kui noor ema õhtu hakul tagasi jõudis , leidis ta lapse Mariti süles õndsalt magamas , tühi lutipudel laual . </s> <s> Natuke nagu järsult võttis ta Maritilt lapse ja asetas voodisse . </s> <s> Oli ta tõesti kade ? </s> </p>
<p> <s> Auto jäi seisma ja Marit ärkas kujutlusest . </s> <s> Kas ta siiski liiga kauaks polnud unistama jäänud ? </s> <s> Ta vajutas linki ja tõukas õlaga ust , taibates liiga hilja , et oli selle hoopis lukku pannud . </s> <s> Järsult keeras ta lingi vastasasendisse ja kuulis samas pehmes toonis lausutud sõnu : " Üks hetk , palun ! " </s> </p>
<p> <s> See kohtumine pidi juhuslik olema ! </s> <s> Kuidas oleks Ivo teadnud teda seal teel varitseda ? </s> <s> Ärritusseisundist kumas aga samal ajal läbi muhelema sundiv kujutlus - ta tõstab imiku kausist , hoiab kätel , et lasta veel nõrguda . </s> <s> Naerma luksatades , päästab poiss valla kaarja kuldkollase joa ... </s> </p>
<p> <s> " Me oleme mõlemad üksi , " ütles mees . </s> <s> " Milleks teeselda ? " </s> </p>
<p> <s> " Kes teeskleb ? " küsis Marit . </s> </p>
<p> <s> " Meie mõlemad . </s> <s> Ütlen ausalt , mul on üksi igav ja paha . </s> </p>
<p> <s> Ja teie ei sõida ka maale . </s> <s> On mul õigus ? " </s> </p>
<p> <s> " Ei , " tahtis Marit turtsuda , kuid vaikis . </s> </p>
<p> <s> " Kui keegi nii kaunilt ja vanamoeliselt küsiks , kas mul on ka tõsised kavatsused , siis ma ütleksin , et mul ei ole mitte mingeid kavatsusi - mitte mingeid , ma kordan . </s> <s> Me pole teineteise omand . </s> <s> Ma pakun praegu - sõidame kuhugi . </s> <s> Mul on viis-kuus liitrit bensiini . </s> <s> Ajame juttu , jalutame Me ju ei tea veel üldse , kas tahamegi midagi rohkemat . </s> <s> Me ei tunne ju teineteist . " </s> </p>
<p> <s> " Miks te Kairit ei kutsu , " tahtis Marit nähvata , kuid mõistis väga hästi , et see oleks jutu lõpp . </s> <s> Ta ütles hoopis : " Ei taha jalutada . </s> <s> Liiga külm on . </s> <s> Tulge parem üles , ma keedan kohvi . </s> <s> Või veel parem , viige auto ära ja tulge natuke hiljem . </s> <s> Ma panen seni midagi pannile . " </s> </p>
<p> <s> " Kutsuksin teid meeleldi enda poole , kuid mul pole isegi kahte taldrikut , " pomises Ivo . </s> <s> Kui ta ära sõitis , saatis Marit teda silmadega ja talle meenus , et kakaokreem on ikka alles külmutuskapis . </s> </p>
<p> * * * </p>
<p> <s> " Ja kuidas sind koolis hüütakse ? " </s> <s> Marit oli vist natuke vinti jäänud . </s> <s> Tal oli nii kerge ja soe olla . </s> <s> Kirsimaitse oli tal huultel . </s> <s> Ja ta tundis , nagu oleks punane liköör ta huultelegi puna andnud . </s> <s> Need kuumasid . </s> </p>
<p> <s> Ivo raputas pead - vaevalt see teema meeldib . </s> <s> Hüüdnimed on enamasti ikka sõimunimed . </s> <s> Mees oli oma magustoidu lõpetanud ja lutsis nüüd mõnuga hõbelusikat . </s> <s> See vahtis ta suust nagu longus nokk . </s> <s> Ja naljakal moel ei olnud see kole . </s> <s> Niiviisi võib kommete vastu eksida vaid see , kes väga hästi teab , mille vastu ta eksib ja kes neid kombeid ka laitmatu vabadusega täita oskab . </s> <s> " Tahad , ma mängin sulle parem midagi ? " </s> </p>
<p> <s> " Millega sa mängid ? </s> <s> Selle lusikaga ? " </s> </p>
<p> <s> " Miks mitte ! </s> <s> Kas sa Rogersi " Oklahomat " tead ? </s> <s> Tahad , ma mängin " Valge tõlla laulu " ? " </s> <s> Ja Ivo hakkaski lusikat suust võtmata altsaksofoni imiteerima . </s> <s> Ta sõrmed jooksid kujutletavatel klappidel , pöidlad toetasid pilli alt . </s> <s> Ta joonistas sellega õhku kaheksaid . </s> <s> Siis võttis lusika suust , laulis ja imiteeris kätega jooksvate hobuste kapju . </s> <s> Klip , klip-klapp , ta , taa , ta-ta-taa-ta . </s> <s> Valge tõld sõidab teel Nad naersid . </s> </p>
<p> <s> " Mängid sa ikka veel pilli ? " </s> </p>
<p> <s> Ivo tõsines , raputas pead , " Ei enam , ammugi enam mitte . " </s> <s> Ta ei tahtnud pikemalt rääkida . </s> <s> Nad olid joonud mõlemad vaid paar tillukest pitsi likööri . </s> <s> Lõõgastus oli pärit toasoojusest ja vist ka sellest , et pinge nende vahelt kadunud oli . </s> </p>
<p> <s> " Ja ikkagi tahan ma su hüüdnime teada ! " jonnis Marit . </s> </p>
<p> <s> " Minu teada on neid kaks , " ütles Ivo vastu tahtmist . </s> </p>
<p> <s> " Enne hüüti Lipa-lapa . </s> <s> See on perekonnanimest - Lepala . </s> <s> Aga selles on midagi olemuslikku ja see on solvav . </s> <s> Viimased aastad olin Master Soap . " </s> </p>
<p> <s> " Seep ! </s> <s> Issand , selline kole nimi ! " </s> </p>
<p> <s> " Kuidas võtta , " pomises Ivo , ise mõtles - mis see Kultuura parem on ! </s> <s> Oo ! oli Kairi öelnud - Kultuur ja Kultuura . </s> <s> Peebu mamps on Kultuur , kuigi on pisem ja naiselikum Mis sa selles lesbis leiad ? </s> <s> Ja kui Ivo skeptiliselt vaikis , lisas - Peep ju teab ! </s> </p>
<p> <s> Kas see poiss räägib oma ema sel viisil taga ? </s> <s> Ivo ei tahtnud hästi uskuda . </s> <s> Aga midagi täpsemat ta tüdrukult ei kuulnud ja pärimast keelas teda sisetunne . </s> </p>
<p> <s> On selliseid inimesi , kellel võitlustaktika on sünnipäraselt veres . </s> <s> Kairi oli üks neist . </s> <s> Küllap ta aimas , et kui Marit veel rääkinud ei ole , siis võib ta seda teha , ja rääkis ise - kaks aastat tagasi , ühes suusalaagris vedanud ta kihla , et läheb Peebu voodisse . </s> <s> Poiss oli kõigi ühine suur sümpaatia ja Kairil oli isu ühele sõbrannale kätte maksta . </s> <s> Dressis ! täpsustas plika . </s> <s> Sellest polnud kihlveos juttu . </s> <s> Ja ka ajast ei olnud juttu . </s> <s> Lihtsalt läheb . </s> <s> Aga enne kui sõbrantsid , sai Kultuura jaole . </s> <s> Küllap keegi mainis talle ! </s> <s> Sellest ajast vihkavat ta Kairit . </s> <s> Muud tal polnudki kui Peep ees ja Peep taga . </s> </p>
<p> <s> Armastav tädikene ! </s> <s> Sellest peale jättis poisi vähemalt teiste ees rahule ... </s> </p>
<p> <s> " Miks sind nii koleda nimega kutsutakse ? " painas Marit ühtesoodu . </s> </p>
<p> <s> " Kuidas võtta ! " kordas Ivo . </s> <s> " See nimi on teenitud . </s> <s> Igatahes parem kui eelmine . " </s> </p>
<p> <s> Need olid ta endised õpilased , Toomiste ja Rudnev , kaks kunagist kõõmapead , IQ kummalgi mitte üle 80. </s> <s> Kuid nähtavasti olid nad oma punktid õigetelt jahimaadelt korjanud . </s> <s> Igatahes sõitsid nad maja ette tuttuue 08-ga , tulid lahtinööbitud suvemantlite lehvides paraadukse poole . </s> <s> Ivo jälgis neid ükskõikse pilguga oma kabineti aknast . </s> <s> Ta ei aimanud veel , et poisid tulevad tema elu uut peatükki sisse juhatama . </s> <s> Enne nii rasvased ja kammimata pead särasid nagu esindusjuuksuri reklaamipildil . </s> <s> Mantlite all olid laitmatud hallid ülikonnad ja hästi seotud lipsud . </s> <s> Nad käitusid vabalt ja enesekindlalt . </s> <s> Üksnes nende veendumus , et nad õpetaja Lepala või siis nende jaoks tõepoolest Lipa-lapa nõusse saavad , see asja ettemääratuse toon häiris Ivot natuke . </s> <s> Nad ju ei tahtnudki muud kui vaid teada , kuidas keedetakse seepi . </s> <s> Oli aasta 1986 ja perestroika oli edenenud sinnamaale , et riigil oma kodanikele enam pesuvahendeid pakkuda polnud . </s> <s> Ivo seletas poistele - rasva , naatriumhüdroksiidi , männivaiku või kampolit ja natuke soola Peenematele tualettseepidele veel üht-teist , glütseriini näiteks , lõhnakomponente . </s> </p>
<p> <s> Poistel oli kaasas kolmeliitrine purk millegi hallikaspruuni ja võikalt haisvaga . </s> <s> Puhastusseadmete rasvafiltritest , läheb prügimäele , seletati talle . </s> <s> Kas sellest saab ? </s> </p>
<p> <s> Alles hiljaaegu oli kalatööstus lasknud teha analoogilise tellimustöö - kuidas kalarasva jäätmeist šampooni keeta . </s> <s> Ivo ei teadnud sellest tehnoloogiast suurt midagi , kuid keemikuna aimas teed , mida mööda tuleb minna , et sellest jälkusest puhtad rasvhapped kätte saada . </s> <s> Jõuti asja ärilise küljeni ja siin laskis ta end muidugi alt tõmmata . </s> <s> Esialgu ei olnud poistel talle midagi pakkuda , ent kui tehnoloogia õnnestub ja rahuldavaid tulemusi annab , saab ta kogu tootmistsükli jooksul 20 % puhaskasumist . </s> </p>
<p> <s> Ivo Lepala oli selleks ajaks kaksteist aastat õppejõu ametit pidanud . </s> <s> Naine ootas kolmandat last . </s> <s> Nad elasid ikka alles Pelgulinnas kahest tibatillukesest toast ja köögist koosnevas korteripugerikus . </s> <s> Ja polnud üldse lootustki , et ta midagi paremat saada võiks . </s> <s> Rallisõit kui kulukas ajaviide oli viinud neid selleni , et ta ei saanud endale isegi uut ülikonda lubada . </s> <s> Sellest ajaviitest oli ta juba loobunud . </s> <s> Tuli loobuda ka saksofonimängust , sest seegi ei toonud midagi sisse , ja aega vajas ta nüüd laboritööks . </s> <s> Poole aasta pärast esitas ta AS ToRu-le , mis koosnes Toomistest ja Rudnevist ja veel kellestki mr . </s> <s> X-ist , täieliku tehnoloogilise tsükli koos tootmisliini projektiga . </s> <s> Teatavate lihtsustuste ja labastamiste hinnaga saadi see käima ja turule ilmus roosakas ning natuke imalmagusalt lõhnav seep . </s> <s> Esialgu polnud muidugi mingit puhastulu , sest võlad oli vaja maksta . </s> <s> Aasta lõpul aga hakkasid honorarid siiski tilkuma . </s> <s> Paistis , et mees oli teinud oma suure slämmi ja võib oma töövilju nautidada . </s> <s> Raha muidugi piisas vaid kõige hädavajalikumaks . </s> <s> Nad said riided selga ja naine ostis vitstest punutud lapsevankri . </s> <s> Siis aga tuli kurb sõnum - AS ToRu on lakanud eksisteerimast ja müünud kogu tehnoloogia AS Eldoradole , kellel pole Ivo Lepala ees loomulikult mingeid kohustusi . </s> <s> Ta uuris välja , et see Eldorado koosnes kellestki mr . </s> <s> X-ist , Rudnevist ja Toomistest . </s> <s> Jurist lahutas käsi - lepingus oleks pidanud olema punkt tehnoloogia müümise tingimuste kohta . </s> <s> Kui ta tahab , võib ju riskida ja püüda kohtule tõestada , et teda on tüssatud Kuid mis keelab neil sulidel veel kolmandat aktsiaseltsi loomast , kus pole ei Rudnevit , Toomistet ega mr . </s> <s> X-i , vaid tundmatu elupaigaga Juhan Lepp ja Co ? </s> </p>
<p> <s> Selleks ajaks oli Ivogi juba üht-teist taipama hakanud . </s> <s> Ta oli ärimaailmaga kokku puutunud ja oskas korraldada nii , et tema keemiaklassi marssisid sisse nahktagides tõmmud mehed , kaasas piimaplekitäis rasvafiltrite eraldusprodukti . </s> </p>
<p> <s> Pärast sündsat kolmenädalast vaheaega helistas Ivo ja käskis tehnoloogiaprojektile järele tulla . </s> <s> Ta nimetas summa . </s> <s> Selle peale teises toruotsas ainult köhatati . </s> <s> Tõele au andes ei esitanud Ivo neile siiski lihtsalt ToRu tehnoloogia ärakirja . </s> <s> Ta oli kirjelduse uuesti vormistanud , jaganud selle rohketeks punktideks ja veel ka alapunktideks , oli lisanud iga lõigu ajalise kestuse . </s> <s> Ta ulatas kausta ja sai vastu rahasumma , mida poleks uskunud kunagi korraga käes hoida võivat . </s> <s> Ja ometi oli see vaid kolmandik tema nimetatust . </s> <s> Ülejäänu saab siis , kui asi vastuvõetavaks tunnistatakse . </s> <s> Ivo soostus . </s> <s> Läks terve nädal , enne kui talle helistati - kus on 45 minutit tehnoloogilisest tsüklist ? </s> <s> Ta lubas vaadata ja vabandas samas . </s> <s> Tõesti , üks leht oli köitmisel välja jäänud . </s> <s> Tal oli väga piinlik . </s> <s> Nii võib jääda mulje , et ta tahtis kedagi petta . </s> <s> Ta ütles ka aja , millal järele võib tulla . </s> <s> Koos puuduva rahasummaga . </s> </p>
<p> <s> See oli vahetund . </s> <s> Ta istus kateedris , tema ees kees väikesel gaasitulel liitri jagu mingit haisvat vedelikku . </s> <s> Temale sai läheneda vaid kateedri avatud otsa poolt ja sinna oli ta seadnud taburetile anuma seebikivilahusega . </s> <s> Retordis kees väävelhape ja gaasipõleti tillukese leegi võis ainsa pöidlalükkega muuta meetriseks tulelondiks . </s> <s> Ta sai rahapakid , loendas need üle , libistas sõrmega üle nurkade - ei , keskel ei olnud ajalehepaber , vaid ikkagi rublad . </s> <s> Raha laualt koristamata võttis ta sahtlist paberilehe ja ulatas meestele . </s> <s> Ning pühkis raha samasse sahtlisse . </s> <s> Mehed lugesid paberit , vaatasid teineteisele otsa , vaatasid Ivot . </s> <s> " Maladets , drug ! " ütles tõmmum nahktagi ja nad hakkasid naerma . </s> </p>
<p> <s> Koridoris helises kell ja klassiruum täitus tüdrukutest . </s> <s> Tasa vandudes ja pead vangutades kadusid keemikud uksest välja . </s> <s> Ivo üritas tõusta , et tundi alustada , kuid jalad ei kandnud . </s> </p>
<p> <s> Paberil , mille ta oli meestele ulatanud , seisis kirjas vaid üks alapunktideks jaotamata tehnoloogialõik : 2h35' - 3h20' segu jahutatakse veega kuni temperatuurini 45°C . </s> </p>
<p> <s> Nad said isegi odavalt , ütles Ivo Maritile . </s> <s> Tootsid kuni krooni tulekuni ja vedasid Venemaale . </s> <s> Vastu tõid sütt ja autosid . </s> <s> See oli paljude miljonite äri . </s> <s> Muuseas , keegi Eldoraado meestest oli lihakombinaadi õuel kuuli reide saanud . </s> </p>
<p> <s> Õppejõud Lepala ei olnud enam mingi Lipa-lapa . </s> <s> Mees sõitis sestpeale hoovi päris kobeda " Regattaga " , kandis korralikku ülikonda , ja teati rääkida , et ta on kolinud neljatoalisse kõigi mugavustega korterisse . </s> <s> Sellest ajast saadik oli ta Mr. Soap . </s> </p>
<p> <s> Ivo tänas perenaist ilusa õhtu eest ja väljus . </s> <s> Hilisõhtu oli veel vingemaks ja vastikumaks muutunud . </s> <s> Tuul tõi harvu läbi riiete nõeluvaid vihmapiisku . </s> </p>
<p> <s> Oma raudvoodis , kurguni teki all sooja saanud , mõtles Ivo tagasi tänasele päevale ja muigas kurvalt . </s> <s> Teada ju on , mis sellest loost tuleb . </s> <s> Mis mõtet on end petta . </s> <s> Ühe otsuse tegi ta siin praegu endale teatavaks - omaalgatuslikult ei astu ta Maritile ainsatki sammu lähemale ega anna mingit lootust , mingeid lubadusi . </s> </p>
<p> * * * </p>
<p> <s> " See oli tegelikult Pyrrhose võit , " ütles Ivo . </s> <s> Nad jalutasid Mõdriku mõisapargis , tulid omapärase , maja poolitava läbikäigu kaudu sissesõiduteele ja pöörasid silla poole . </s> <s> Oli punane õhtutund . </s> <s> Nad olid sõitnud siia bussiga , et lihtsalt paigaga tutvuda ja siis järgmisega Rakverre naasta . </s> <s> Kuid selgus , et täna , pühapäeval , käis busse poole vähem . </s> <s> Nüüd olid nad viimast sõiduvõimalust oodates lausa hilja peale jäänud . </s> </p>
<p> <s> Ivo lonkis laisalt , pöidlad püksirihma vahele torgatud . </s> <s> Marit käis ta kõrval , hoides kahe käega mehe küünarnukist kinni . </s> <s> " Räägi veel midagi endast , " oli ta palunud . </s> </p>
<p> <s> " Härra käis nüüd riides ja elas neljatoalises ja sõitis välismaa autoga . </s> <s> Ja see kõik maksis raha . </s> <s> Ja katsu sa lastele veel midagi lihtsat selga saada , kui nad on juba kord neid nimesiltidega hilpe proovinud . " </s> </p>
<p> <s> Aga uusi seebikeetjaid ei ilmunud kusagilt . </s> <s> Oma olemuselt oli Ivo tüüpiline kodanlane . </s> <s> Tema suguselts oli täis arste , kohtunikke , apteekreid Vana vabariigi ajal olevat ta emapoolne vanaisa suurärimees olnud , kartulieksportöör . </s> <s> Tegelikult küll vist ainus tõesti markantne kuju terves vahmiilis . </s> <s> Mõisaaedniku kaheklassilise haridusega pojast meheks , kellel " Kuldlõvis " alaline oma number oli , kelle ees portjeed uksi lahti rebisid . </s> <s> Tema oli self-made-man . </s> <s> Ivo ei olnud seda juba loomult . </s> <s> Ta arvas , et kui haritud inimene teeb oma tööd , pealegi veel nagu tema - topeltkoormusega , siis peab ta sellest ka inimese kombel ära elama . </s> <s> Ent ühiskond arvas selles asjas sootuks midagi muud . </s> <s> Ja tuli välja kurioosum . </s> <s> Selleks , et elada , nagu see temale kohane , tuli haritud keemikul loobuda osast tunnikoormusest ja võtta lisaks mootorihäälestaja koht ühes autoteeninduse firmas . </s> <s> Sel ajal , kui valdav enamik siinsetest tuusadestki veel Togliatti linna toodetega ringi käristas , leidus nende hulgas piisavalt seesuguseid , kes igatsesid , et nende sõiduriist kõigist teistest nobedama minekuga oleks . </s> <s> Poolteist aastakümmet ralliklubis olid Ivole mootorite hingeelu tundmisel hea kapital . </s> <s> Ta töötas pikaldaselt ja põhjalikult . </s> <s> Kogu bensiini tee paagist summutini ja elektri tee generaatori rihmast massilülitini sai üksipulgi üle käidud , aparaatidega paika pandud , nii et pedaalist tuli just nii palju , kui sealt üldse tulla võis . </s> <s> Ja selle eest maksti . </s> <s> Kuid selgus , et ta oli jällegi halb ärimees . </s> <s> Vastikusest kätemäärimise vastu ja jõudluse nimel oli ta ikka mõnda abilist enda ja mutrivõtme vahel hoidnud . </s> <s> Ühel kenal päeval leidis ta , et firma ei soovi enam seda kallist meest palgal pidada . </s> <s> Poisid teadsid nüüd isegi , mida teha . </s> <s> Tehti räpakamalt ja lünklikumalt , ent siiski niipalju , et omanik vahet tunneks . </s> <s> Mis puudu jäi , selle andis juurde rääkida . </s> <s> Käes olid ka kõige kitsamad ajad üldse , metsik inflatsioon , krooni tuleku šokk ja bensiinihinna pöörane tõus . </s> <s> Ja nii tuligi Ivol soostuda naise töölekippumisega . </s> </p>
<p> <s> Nad jäid seisma kaarjal kivisillal ja vaatasid , kuidas forellid ojas õhtuse vee kohal suruvaid sääski napsasid . </s> <s> Mustapäine mees muigas oma mõtete üle ja vaikis . </s> </p>
<p> <s> " Buss tuleb ! " hüüatas Marit ja nad traavisid tagasi , peatuskoha poole . </s> </p>
<p> <s> Nagu Ivo poleks teadnud , mida naine kuulda tahab ! </s> <s> Teda huvitab ainult üks asi - miks on mees siin ja üksi ? </s> <s> Mis juhtus tema abieluga ? </s> </p>
<p> <s> " Räägi nüüd sina ka midagi endast ! " palus Ivo bussis . </s> </p>
<p> <s> " Ega see vist auto ja korter ja riided üksi ei olnud , " arvas Marit teadvat . </s> <s> " Küll seal olid ikka Kirovi saunad ja " Liivi Lahega " lõbusõidud ka . " </s> </p>
<p> <s> Ivo ei viitsinud lõõpida . </s> <s> Liiga pikast jalutuskäigust oli ta lihtsalt väsinud . </s> <s> Ja pealegi oli ta jõudnud sinnamaale , et tahtis ise ka aru saada , mis oli siis ikkagi tegelikult juhtunud . </s> <s> See vajas kõige möödunu silme eest läbi libistamist ja uuesti hindamist . </s> <s> " Eks need ka . </s> <s> Milleks siis raha siin ilmas on , kui seda ei kulutata . " </s> </p>
<p> <s> " Ja ilusad tüdrukud ? " - " Jah , ka ilusad tüdrukud , " nõustus mees . " </s> </p>
<p> <s> " Sa olid sel ajal juba kolme lapse isa . " </s> </p>
<p> <s> " Kas sa mäletad , kui me Viitnal olime ? " </s> </p>
<p> <s> Marit tegi mõistmatu näo . </s> </p>
<p> <s> " Kas mul oli abaluude küljes midagi , mis valgeid tiibu meenutab ? </s> <s> Ja muuseas , ma olen ikka veel kolme lapse isa . </s> <s> Ja kolan siin sinuga ringi . " </s> </p>
<p> <s> Marit ei vastanud midagi ja vaatas vaikides aknasse . </s> </p>
<p> <s> Buss oli parajasti linna esimeste majade juurde jõudnud . </s> <s> Siit turuplatsini oli veel viie minuti maa . </s> <s> Selle aja jooksul ei vahetanud nad silpigi . </s> </p>
<p> <s> " Naised esitavad meestele täiesti vastukäivaid nõudmisi , " ütles Ivo muiates , kui nad üle pikkades õhtuvarjudes turuplatsi läksid . </s> <s> " Selles pole mingit loogikat . </s> <s> Kõigepealt soovivad nad võrdsust . " </s> </p>
<p> <s> " On see ebaõiglane ? " </s> </p>
<p> <s> " Ei , üldse mitte . </s> <s> Kuid sellega on kummalised lood . </s> <s> Sest mehed on ju loomult nii truudusetud . </s> <s> Valmis iga lipakaga ringi tõmbama . </s> <s> Kas see võrdsuse nõue ei käi äkki ka selle õiguse kohta - ise samuti silma pilgutamata ringi lasta ? " </s> </p>
<p> <s> " Tahad sa mu kannatuse proovile panna ? " </s> </p>
<p> <s> " Võiksin ise sedasama küsida , " turtsatas Ivo . </s> <s> Loomulikult ajab loogika naised õelaks . </s> <s> " Aga siiski - et iga seelik on valmis naiselt nende mehe või kallima käest ära võtma , on ju iseenesest selge . </s> <s> Kas siis sellega pole iseenesest tunnistatud naiste moraalitust ? </s> <s> Nii et miks pole mees ausam ja truum kui naine ? </s> <s> On see siis võrdsus ? " </s> </p>
<p> <s> Marit vaikis ja vahtis oma ninaotsa . </s> <s> Ivo jätkas : </s> </p>
<p> <s> " Iga naine tahaks , et tal oleks mõlema käe iga sõrme jaoks paar austajat . </s> <s> Kuusteist , ütleme . " </s> </p>
<p> <s> " Kakskümmend ! " ütles Marit . </s> </p>
<p> <s> " See on siis , kui pöidlad ka ühes lugeda . </s> <s> Hästi ! </s> <s> Üle ühe naine endale päriselt ei taha . </s> <s> Mitu tükki ta tahab siis poissmeheks jätta , viisteist või üheksateist ? " </s> </p>
<p> <s> " Miks siis kohe poissmeheks ? " </s> </p>
<p> <s> " Sest mehele tohib ju meeldida üksainus naine . </s> <s> Ja see naine on loomulikult just see naine , mitte keegi kolmas . </s> <s> Nii tuleks siis ühe õnneliku paari kohta viisteist või üheksateist poissmeest ja kuusteist või kakskümmend vallalist naist , sest naisi on rohkem . </s> <s> Loogiliselt tuleks nüüd järeldada , et kui tahes kena tüdruk peaks leppima ainult ühe imetlejaga ? </s> <s> Ilma mingi valikuvõimaluseta ! </s> <s> No teate ! </s> </p>
<p> <s> Või siis täiesti matemaatilise loogika alusel peaks olema selge , et mehele võib meeldida mitu naist , olgu siis korraga või kordamööda . " </s> </p>
<p> <s> " Miks sa seda mulle räägid ? " </s> <s> Mariti kulmud olid tõmbunud ninajuurele kokku . </s> </p>
<p> <s> " Lihtsalt selleks , et ühte teemat sisse juhatada . </s> <s> See on selline igipõline teema - miks on mehed igavesed lorud ? </s> <s> Ja miks on nii paljud naised ütleme siis kenasti kompleksivabad ? " </s> </p>
<p> <s> " Oskad sa siis ütelda , miks ? " </s> </p>
<p> <s> Ivo ohkas sügavalt ja hakkas naerma . </s> <s> " Ma arvan , et tuleb loobuda kunstlikust võrdsustamisest . </s> <s> Mees on mees oma vedrude ja hammasratastega ja naine on naine . </s> <s> Teine on teisest soost loom . " </s> </p>
<p> <s> " Kust lehest sa selle välja lugesid ? " päris Marit . </s> <s> " " Maajast " või " Nelli Teatajast " ? " </s> </p>
<p> <s> " Näed siis , juba ongi solvangud platsis , " naeratas Ivo . </s> <s> " Jumal tänatud , olemegi kohal ja pikemat riidu pole vaja ette võtta . " </s> <s> Ta kergitas kätt ja lahkus kergel sammul , ilus ja rahulikult elegantne , nii et kas või nuta ! </s> </p>
<p> * * * </p>
<p> <s> " Jumal hoidku , ei ! " ütles Ivo puhtast südamest . </s> <s> Marit jäi talle imestusest tummana otsa vaatama . </s> <s> See ütlemine tuli küll siiralt . </s> <s> Ta oli ometi kõik nii kenasti läbi mõelnud . </s> <s> Nad jalutasid linnakalmistul . </s> <s> Marit oli Ivole Jakob Liivi hauda näidanud , siis ühte väga head ja mõnda üsna head skulptuuri . </s> <s> Aga seda jumalavallatut teemat ei võtnud ta enne ette , kui nad tagaväravast väljas ja raja treppe mööda juba pooles vallseljakus olid . </s> <s> " Nii et sulle siis meeldiks , kui sinu ümber kihab ilusatest tüdrukutest , kes kõik sinusse armunud on ? " </s> <s> Ta teadis , mida ta siis edasi ütleb , kui Ivo soostunud on , kuid mees hoopis eitas . </s> <s> " Kust sa seda võtad ? </s> <s> Pole midagi tüütumat kui armunud naine - juhul , kui sa ise temasse armunud ei ole . </s> <s> Ja kui neid veel palju on , siis on see ju lausa nuhtlus . </s> <s> Ma olen pidanud seda mõnegi korra taluma . </s> <s> Ausalt , mulle aitab ! " </s> </p>
<p> <s> Marit vihastas . </s> <s> Ta peopesad läksid külmaks ja niiskeks . </s> <s> Mida see mees endast ometi mõtleb ! </s> <s> Ivo vaatas talle kõrvalt näkku ja hakkas naerma . </s> <s> " Ole kallis , ära palun võta südamesse ! </s> <s> Kuid tõepoolest , keskkoolis oli üksvahe selline olukord ja instas - tead ju - keemias on igavene tüdrukute vägi . </s> <s> Issand , kui tüütu see võib olla , kui üks sulle kogu aeg juhuslikult ukseaugus vastu tuleb , kui teine ennast su külje vastu nühib ja kolmas sulle nii-i ilusate silmadega südamepõhja vaatab . </s> <s> Kui sul on korraga kolm austajannat , siis saad kindlasti kaks verivaenlast . </s> <s> Ja pealekauba tunned ise , et käitud loomuvastaselt , kui sa seda , mida pakutakse , tänutundega vastu ei võta . </s> <s> Tegelikult on ainult üks tee - mitte kellestki üldse väljagi teha . </s> <s> Paremal juhul hakatakse sind siis lihtsalt homoks pidama . " </s> </p>
<p> <s> Mees rääkis liiga siiralt . </s> <s> See polnud kelkimise moodi . </s> </p>
<p> <s> " Eks sa olnud ka kena poiss , " soostus Marit leplikult . </s> <s> " Selline noor paharet . " </s> </p>
<p> <s> " Jah , muidugi . </s> <s> " Ivo naeris . </s> <s> " Mitte selline vana Peltsebul nagu praegu . " </s> </p>
<p> <s> Ta tõmbas lehekuulmest mahlaka heinakõrre ja hakkas seda mäluma . </s> <s> " Ma arvan , kui asjad käivad vastu loomulikku suunda , siis ei istu nad kellelegi . </s> <s> Kui ma sulle ütleksin , et tean , ma meeldin sulle , siis sa vihastaksid hingepõhjani . </s> <s> Sest isane ei tohi mingil juhul soosingule ette kindel olla . </s> <s> Ta peab ennast näitama , kohevile ajama , saba liputama , kõrvu kikitama . </s> <s> Ja teise isasega purelema , nii et karvatutte lendab . </s> <s> Ja alles siis tohib ta loota , et teda tunnistatakse soojätkamist väärivaks . </s> <s> Nii käib see looduses . </s> <s> Miks ei peaks see inimestelgi nii käima ! </s> <s> Ja täpselt sama on mehe puhul . </s> <s> Kui naine sündmustest ette ruttab , siis on see paremal juhul ainult tüütu . </s> <s> Hingelt oleme me jahimehed . </s> <s> Uluk ei tahaks meist keegi olla . </s> <s> Ainult et valge mehe kultuuris see enamasti just vastupidi käibki . " </s> </p>
<p> <s> " Mis asi käib vastupidi ? " </s> <s> Marit ajas end jälle puhevile . </s> </p>
<p> <s> " Ehtimine , edevus , enesenäitamine - see on looduslähedasemates kultuurides eranditult meeste asi . </s> <s> Naised käivad langetatud pilgul , ei näe ega kuule . </s> <s> Juuksed siledaks kammitud , lihtne must kleit ... </s> </p>
<p> <s> Aga valgel mehel on oma kultuuri laotamisega nii palju tegemist olnud , ikka on nad mööda ilma ringi kolanud , äri ajanud ja sõdinud . </s> <s> Neil pole naise jaoks kunagi õieti aega olnud . </s> <s> Valge mehe kultuuris võitlevad naised meeste pärast . " </s> </p>
<p> <s> Marit lihtsalt kuulas . </s> <s> Ta polnud kunagi nii mõelnud . </s> <s> Mida muud oli tema alati oodanud , kui seda , et mehed teda seiraksid . </s> <s> Kuid tuima järjekindlusega läksid nad ennast pakkuvate lipakate juurde ja jätsid temasuguse tüdruku lihtsalt seina äärde istuma . </s> </p>
<p> <s> " Tegelikult on võimalikke mudeleid kolm , " lisas Ivo ja selgitas — mees jahib naist , naine keelab ennast , valib , pirtsutab . </s> <s> Teine - naine kütib meest , võlub teda . </s> <s> Mees teeskleb ükskõiksust , ei tea , kas viitsib . </s> <s> Ja kolmas on siis , kui mõlemad pooled teavad , mida tahavad , ega varja seda . </s> <s> See viimane on tänapäevane , see on moes , järelikult on loll see , kes seda eitada püüab . </s> <s> Ja ometi ei ole see looduslikult üldse õige . </s> <s> Tema on arvamusel , et mees tahab naist , naine tahab last . </s> <s> Ja seda last tahtes valib ta oma lapsele isa . </s> <s> Nii et ta ei taha mitte igasugust meest , vaid seda ühte ja õiget . </s> <s> Mehed pole aga loodud valima . </s> <s> Nende asi on oma geene paljundada nii kuis vähegi võimalik . </s> </p>
<p> <s> Praktika on tõe kriteerium . </s> <s> Maailmas leidub igal pool mitmenaisepidamist , muuseas ka meil , siin Eestimaal oli see muinasajal täiesti loomulik . </s> <s> Vastupidist - ühe naise abielu mitme mehega esineb tema teada vaid kusagil Tiibeti mägedes ja selle eesmärk on iibe piiramine . </s> </p>
<p> <s> " Sa räägid iseendale vastu ! " ütles Marit . </s> <s> " Alles tunnistasid , et mitu armunud naist on kole koorem . " </s> </p>
<p> <s> " Oleme täpsed , eks ! " </s> <s> Ivo tõstis sõrme . </s> <s> " Mitu armunud tüdrukut on hoopis midagi muud kui mitmenaisepidamine . </s> <s> Ja pealegi , ega me tea , kas mõne araabia šeigi elu ongi just meelakkumine . " </s> </p>
<p> <s> " Ja meestel on täiesti ükskõik , missuguse naisega nad on ? " </s> </p>
<p> <s> " Looduses isased ei vali , " ütles Ivo . </s> <s> " Mina pean tunnistama , et olen selline rikutud loom . </s> <s> Mina küll valin . " </s> </p>
<p> <s> " Ja millised on valiku printsiibid ? " küsis Marit kuiva suuga . </s> </p>
<p> <s> " Naine ei tohi olla purjus , pesemata ja ülimalt soovitav on , et ta poleks küürakas või ühe jalaga . " </s> </p>
<p> <s> Marit laskis õlanukid longu . </s> <s> Pinge andis järele . </s> <s> Mees ainult lõõpis , jumal tänatud . </s> </p>
<p> <s> Nad heitsid vana liivaaugu rohtunud nõlvale männituka veeres . </s> <s> Linn oli ümberringi , kuid ei meenutanud end millegagi , ei liiklusmüraga , ei möödakäijatega . </s> <s> Siin oli varjuline ja vaikne roheline oaas . </s> <s> Õhtupäike soojendas mõnusalt ja Ivo nööpis särgi lahti . </s> </p>
<p> <s> " Issand , missugune paharet sa ikkagi oled ! " </s> <s> Marit asetas peopesa mehe rinnale . </s> <s> Teda läbis otsekui elekter kummaline äratundmine . </s> <s> Mõne päeva eest oli ta asetanud käe mõnekuise poisi rinnale ja tundnud peo all elutukset . </s> <s> See hallineva karvakräsuga kaetud mees oli äkki seesama laps , ainult suureks kasvanud , üksjagu elust räsitud ja juba natuke väsinud . </s> <s> Mis sellest , et ta roided olid nagu kuusejuured ja rinnalihastik võlvus kilbina . </s> <s> Ikkagi oli see kaitset ja hellust januv inimkeha . </s> </p>
<p> * * * </p>
<p> <s> Kui Marit kausi leos olevate taevassiniseks värvitud lõngadega köögilauale asetas , märkas ta all hoovis Hildat tagasi tulemas . </s> <s> Marit hammustas huulde . </s> <s> Ta oli lootnud , et sai mõlemast korraga lahti . </s> <s> Poole tunni eest olid nad siia sisse vuhisenud , Hilda ja see teksade ning valge pitspluusiga naine . </s> <s> Autovõtmed kettipidi peos , maldamata õieti sissejuhatustki teha , hakkas see noor , kiledalt kalgi olekuga naine talle tingimusi esitama . </s> <s> Vaip olgu nii- ja niisuguste mõõtmetega , sellistes toonides Hilda püüdis küll katkestada , kuid amatsoon polnud sellega harjunud . </s> <s> Nagu sellistes olukordades ikka , Marit lihtsalt sulgus endasse , ootas , millal temale sõna pakutakse . </s> <s> Ta jõudis mitugi järeldust teha , enne kui vaibatellija vait jäi . </s> <s> Nii ta siis ei küsinudki , kes on öelnud , et tema üldse vaipu koob . </s> <s> Ilmne , et ütleja , vaheltsobitaja seisis siinsamas kõrval . </s> <s> Kuid see müügiagent teadis ju väga hästi , et Marit koob ainult selliseid vaipu , mis talle endale meeldivad . </s> <s> Ta pole seni ainsatki tellimustööd teinud , ja kui ongi nõustunud mõne müüma , siis nii nagu kunstnik maali , suure isikliku vastutuleku korras , täpselt teades , kuhu see vaip läheb , millist ruumi ehtima hakkab . </s> </p>
<p> <s> Kui Hilda seda teadis , miks ta siis tõi siia varaka ja maitselageda nooriku ? </s> <s> Kas üksnes selleks , et Maritit rahaga peibutades linnast minema saada ? </s> </p>
<p> <s> Marit keeldus lühidalt ja kindlalt . </s> <s> Tal on mõned vaibad , kuid ta ei tea veel , kas ta neid müüb . </s> <s> Ja tellimusi ta ei võta . </s> <s> Uksel , lahkudes , kergitas Hilda teise selja tagant tema poole oma öökullikulme , langetas suunurgad ja tegi väikese " mõh " häälitsuse . </s> </p>
<p> <s> Niisiis ei sõitnud ta ära , saatis teise vaid autoni ja tuli ise tagasi . </s> <s> Marit tõstis parajasti puukulbi varrega lõngu loputusveest , uuris kaldu valgust värvitooni . </s> <s> Hilda pidi nägema , et ta segab ! </s> <s> Sellest hoolimata tõmbas see väike , luitunud väljanägemisega ja närviline naine endale otsustavalt tabureti ja oli valmis võitluseks . </s> </p>
<p> <s> " Miks sa maal ei värvi ? " küsis Hilda pikema jututa . </s> </p>
<p> <s> " Läksin Mihkliga riidu , " ütles Marit pilklikuma tooniga , kui ise tahtis . </s> </p>
<p> <s> Hilda tõstis parema sääre risti vasakule põlvele , kummardus ülakehaga pisut ette , et ulatuks põse alla pandud käe küünarnukki jalale toetama , sõrmed rusikas , ainult esimene neist silmanurga juures ja pöial kõrvanibu vastas . </s> <s> See oli tema nii tuntud õelutsemispoos . </s> </p>
<p> <s> " Palun , ära hakka jälle peale ! " ütles Marit kindlalt . </s> </p>
<p> <s> Sama hästi oleks võinud muidugi tuulele öelda , et ärgu puhugu ! </s> <s> Ega see jutt Maritit väga häirinudki . </s> <s> Teda segas vaid kell . </s> <s> Muidugi oli Ivo praegu tööl , ent kuhugi polnud kirjutatud , et ta teinekord ka tööajal tassile kohvile tulla ei võinud . </s> <s> Hildast oli teada , et kord vahutama hakanud , laskis ta lõputult samal teemal Kui Ivo peaks tulema , ja tööpäeva lõpuni polnud enam tundi aegagi , siis on päris kindel , et Hilda oma teravad sarveharud mehele ribidesse jookseb . </s> <s> Üks selline süütu tütarlapse päästmise operatsioon oli tal Maritiga juba kunagi õnneks läinud . </s> <s> Marit ei kahetsenud seda eriti taga . </s> <s> Poiss ei olnud talle kuigivõrd meele järele . </s> <s> Tegi vaid viha , et teine arvas olevat endal igavese õiguse tema ellu poriseid jälgi tallata . </s> </p>
<p> <s> Marit viis kausi pliidile tagasi , tõstis lõngavihi nöörile nõrguma ja pesi käed . </s> <s> Siis võttis ta oma suvemantli ja roguskist kandekoti . </s> <s> Tal oli vaja linna minna . </s> <s> Rahulolematusest vahutav Hilda vantsis kaasa ja jätkas hetkedel , kui kedagi kuuldeulatuses polnud , oma moraalijutlust . </s> </p>
<p> <s> Lõpuks sai Marit sõbranna maha raputatud ja pöördus tagasiteele . </s> <s> Ta kiirustas . </s> <s> Tal oli plaan Ivolt küsida : </s> </p>
<p> <s> " Kas sinul siis mingeid moraalseid tõekspidamisi polegi ? " </s> <s> Kõik oli ju hoopis teistmoodi , kui Hilda arvas . </s> <s> Marit ju valitsesolukorda , laskis inseneril ennast sisse rääkida , valmistus talle sauna kütma . </s> <s> Mees on unustanud ennast lobisema . </s> <s> Ta liputab Mariti ees loogikat . </s> <s> Loogika , täiesti karm ja selge loogika aga väidab , et Ivo jutlustab mitmenaisepidamist . </s> <s> Kas ta on türklane või ? </s> <s> Mis moraal see niisugune on ? </s> </p>
<p> <s> Marit kartis , et Ivo võib tulla siis , kui ta kodus ei ole . </s> <s> Ja tema peab oma tapva küsimusega ootama ei tea kui kaua . </s> </p>
<p> <s> Ta kartus osutus põhjendatuks . </s> <s> Tüki maa tagant nägi ta , kuidas sinise särgiga mees tema õuelt väljus ja mööda Pikka tänavat lõuna poole suundus . </s> <s> Marit lisas sammu , taibates isegi , et iga pealtnägija võib õigusega rääkida , kuidas ta mehele tänaval järele jookseb . </s> <s> Aga ta ei hoolinud sellest . </s> <s> Ja kui ta lõpuks hingeldavana Ivole kannule jõudis , oli muidugi imelik selle küsimusega alustada . </s> </p>
<p> <s> " Vaatasin , et lähed ja lähed , mitte kedagi ei märka , " torises ta päris armsas toonis . </s> </p>
<p> <s> Mehel oli ettepanek - sõita Porkunisse . </s> <s> Marit ei kõhelnud . </s> <s> Ta taipas hetke pealt , kui hästi see temale sobib . </s> <s> Linna piires oleks Ivo jälle võinud tõsise jutu eest minema kõndida . </s> <s> Aga selleks , et teda Porkunisse maha jätta , oli mees siiski liiga hästi kasvatatud . </s> <s> Nii ta siis ei üritanudki midagi küsida enne , kui nad juba kohal olid . </s> <s> Ivo juhtis auto suurelt teelt kõrvale , järvenõos pesitseva asula juurde . </s> <s> Nad jalutasid üle pika silla , mis järve kõige kitsamas kohas teisele kaldale viis . </s> <s> See vana parkmetsaga kaetud poolsaar oli algselt olnud linnusease . </s> <s> Nüüd seisis siin veel vana kindlusetorn . </s> <s> Stiiles mõisahäärberis ja otse selle vastu ehitatud uusklassitsistlikus lossis paiknes kurtide kool . </s> <s> Edasi tulid mõisa toredad vanad majandushooned , võimsa müüriga piiratud aed . </s> <s> Neist maastikest levis põlist rahu . </s> <s> Oli tuuleta ja sume pilvehall suveõhtu . </s> <s> Nad leidsid ühe pingi otse veepiiril , kaldanõlvaku all , mis pooliti remmelgaokste varju jäi . </s> <s> Nii nad istusid ja vaikisid , kuulates endas tuikavat verd . </s> <s> Kitsa , kuid pika järve külmhallil pinnal oli kolm paati . </s> <s> Esimeses , kõige lähemas hullas ja lõbutses salk noori . </s> <s> Teine , mis piki järve lähemale libises , oli ühe paari päralt . </s> <s> Poiss sõudis , tüdruk , pea kuklas , käed ahtripeeglile toetatud , vaatas pilvi . </s> <s> Peagi nad möödusid Ivost ja Maritist . </s> <s> Oli kuulda tullide kolksatusi . </s> <s> Valgus peegeldus tõusvatel aerulabadel . </s> <s> Iga kord , kui poiss ennast ahtri poole kallutades aere ette viis , lähenes talle tüdruku nägu . </s> <s> Poisi taha kaldudes , tõmbe kiirenduse ajal vajus tüdruk tahapoole . </s> <s> Sõnakestki lausumata nautisid nad ühist rütmi . </s> </p>
<p> <s> Kõige kaugemal püsis liikumatuna järvepeeglil üksik tume siluett - paat ja selle ahtris õngitseja . </s> <s> See oli nagu mingi tohutu puust metspart , jäetud järvepeeglile peibutama muinasjutulinde , kes hiidtiibade vihinal taevast alla liuglevad . </s> </p>
<p> <s> Ivo meenutas ballaadi Porkuni neitsist . </s> <s> Oli see seesama Barbara von Tiesenhauseni lugu , mida Maimu Berg jutustab ? </s> <s> Marit raputas pead - ei tea , ei ole süvenenud . </s> </p>
<p> <s> Milline pidi siiski olema ajastu , kui neitsiau kaotus surmanuhtlust vääris ? </s> </p>
<p> <s> Berg räägib hoopis midagi muud , meenutas Marit . </s> <s> Mesallianss oli põhjendus . </s> <s> Aga nii lodev see ühiskond ka olla ei saanud . </s> </p>
<p> <s> Kuni naine on kaubaartikkel , on igasugune ühiskond väga range , arvas Ivo . </s> <s> Kui ta seda enam pole , kui pole mingeid varandusi kaasavaraks , kui sugulussidemed midagi enam ei otsusta , lubatakse naisel olla loomulik . </s> </p>
<p> <s> On see kõik siis loomulik ? </s> <s> Marit tahtis selles asjas Ivo arvamust kuulda . </s> <s> See huvitas teda päris tõsiselt . </s> </p>
<p> <s> Ivo heitis talle tähelepaneliku pilgu ja naeratas . </s> <s> " Kui ma seda sulle ütlen , siis tuleb riid , " lausus ta rahulikult . </s> <s> Ja seepeale Marit küsiski - on mees türklane või ? </s> <s> Mõtleb ta seda mitmenaisepidamist propageerima jäädagi ? </s> <s> Loogika on raudne - Ivo väidab , et see on loomulik ja õige . </s> <s> Milline on tema moraal ? </s> </p>
<p> <s> Mees kergitas enda küünarnukkidelt , ringutas ja sirutas käed pingi seljatoele . </s> <s> Marit tõmbus pingule , sest tundis , et mehe käelihas teda puudutas . </s> <s> Siis aga Ivo lõtvus ja ohkas . </s> </p>
<p> <s> " Mis puutub siia minu moraal ? </s> <s> Või moraal üldse ? " </s> </p>
<p> <s> " Mis sellesse siis veel puutub ? </s> <s> Kas see ei ole lõpuks moraaliküsimus ? " </s> </p>
<p> <s> " Ei ! " </s> <s> Ivo raputas lokke . </s> <s> Ta ütles , et teab küll , milliste moraalikaanonite vastu ta eksinud on . </s> <s> Kes soovib , võib teda rahumeeli türklaseks pidada . </s> <s> Teda ei huvita eneseõigustus . </s> <s> Ta tahab asjadest aru saada . </s> <s> Selline ajutine ja muutuv nähtus nagu mingi moraalinorm ei seleta midagi ära . </s> <s> Ta ei viitsi isegi jutlustada mingit teist moraali kui see , mis temasse kord sisse on kasvatatud . </s> <s> See lihtsalt ei huvita teda . </s> <s> Tõe tunnetamisel ei saa takerduda hetkearusaamadesse . </s> <s> Oh kui palju Brunosid oleks tulnud sedasi ära põletada , kui kirik vaikselt järele poleks andnud . </s> </p>
<p> <s> Marit ei olnud nõus - moraal on ju iidne . </s> </p>
<p> <s> Jah , see ainus religioon , kristlus , mis otseselt seksuaalsusevaenulik on , see on tõesti paar tuhat aastat vana . </s> <s> Iidne küll . </s> <s> Kuid imetajad on siiski pisut vanem nähtus . </s> <s> Ja Ivo pani sooja käelaba Mariti kaelale , juustepiirini juurde ning pigistas kergelt . </s> <s> Ta valis väga vale hetke . </s> <s> Naine tõukas käe vihaselt kõrvale . </s> </p>
<p> <s> " Hästi , " naeratas mees . </s> <s> " Hakakem kulgema ! " </s> <s> Ta teadis päris täpselt , kuidas tuleb emakeeleõpetajaid vihastada ! </s> </p>
<p> * * * </p>
<p> <s> " Ma olen jälginud juba tükk aega , " ütles Ivo autos . </s> <s> " Prokurör sinus töötab väsimatult nagu automaat . " </s> <s> Nad sõitsid piki Valgejõe orgu põhja poole . </s> <s> Siin oli seda päris-Eestimaad veel kaunikesti järel . </s> <s> Inimeste kodud hooldatud looduse keskel . </s> <s> Teemehed polnud oma sahkadega maastikupilti vägivaldseid jooni ajanud . </s> <s> " Sa oled ette veendunud , et ma olen süüdi , kuigi sa üldse ei tea , milles asi on . " </s> </p>
<p> <s> Marit vaikis ja vahtis trotslikult omapoolsest külgaknast välja . </s> </p>
<p> <s> Ivo jätkas : " See , mis mind vaevab , on üks igivana küsimus - neljakümnenda eluaasta ringis leiad äkki , et kõik , mida teinud oled , on tehtud valesti . </s> <s> Ja parandamiseks pole enam võimalust . </s> <s> Aeg kaob käest . </s> <s> Minu puhul pole see mingi spekulatsioon . </s> <s> Siin ma olen , kõik , mis mul on , on silmaga näha - mina ise ja need hilbud . </s> <s> Ja minu pere on linnas võimatus olukorras . </s> <s> Pole , millega korteri eest maksta . </s> <s> Kolm kasvavat last . </s> <s> Minu palgast tuleb kolmsada krooni alimente . </s> <s> Teist samapalju jääb mulle . </s> <s> Ja ma pole mingi pätt . </s> <s> Ma olen elanud seda elu , nagu elas maailm , milles mul elada tuli . " </s> </p>
<p> <s> " Ise ütlesid , et tüdrukud " Marit oli valmis hammustama . </s> </p>
<p> <s> Sellised nad on ! </s> <s> Suur nagu hobune , jõud peale ei hakka . </s> <s> Aga targutada oskab kahe eest ... </s> </p>
<p> <s> " Kas sa mõnes okeanaariumis oled kunagi käinud ? " küsis Ivo . </s> <s> " Mõnes sellises hiidakvaariumiga hoones , kus sa liigud merepõhja tasandil ja klaasseinte taga ujuvad ringi igasugused kalad ja kaheksajalad ja jumal teab , mis koletised ? </s> <s> Kas sa seal ka tahad kohut mõista - planktonisööjad on paid , aga need , kes väiksemaid kalu õgivad , on kurjad ja pahad ! " </s> </p>
<p> <s> " Jäta ükskord see ... </s> <s> Sind kuulates mõtle , et ... " </s> </p>
<p> <s> Ivo muigas ja vaikis . </s> <s> Ta teadis täpselt , miks naine nii sõjakas on . </s> <s> Mis teha , naise osa selles maises elus on juba kord selline imelikult vastuoluline . </s> </p>
<p> <s> " Maismaal on inimene just nii teinud kogu aja . </s> <s> Hunt on kuri ja paha , rebane on igavene suli ja varas , jänes on nii kaua pai , kuni ta paju asemel su õunapuid ära ei koori . </s> <s> Aga mereelukatega me ei jaga elukeskkonda . </s> <s> Hai on muidugi paha , sest võib kusagil soojas meres sul varba ära näpsata , teistega pole meil pistmist . </s> <s> Mina olen alati elanud akvaariumi külastajate poolel . </s> <s> Minusse see eriti ei puutu , mida nad seal omavahel teevad , mul pole lõpuseid , et nende hulka minna . </s> <s> Paistab , et sina elad teisel pool klaasi , meduuside ja meremadude hulgas . </s> <s> Sulle lähevad kõik alatused hirmsasti korda . " </s> </p>
<p> <s> " Sa petsid oma naist , ja kui su elu lörri läks , siis nüüd põed ! " </s> </p>
<p> <s> " Nägid ! " ütles Ivo naeratades . </s> <s> " Kui lihtne - petsid ja kahetse nüüd . </s> <s> Aga mis siis , kui see pole nii ? " </s> </p>
<p> <s> Nad sõitsid vaikides edasi . </s> <s> Mees raputas mõttes pead . </s> <s> Äärepealt oleks ta liiga palju rääkinud . </s> <s> On asju , mis hädaldamisest paremaks ei lähe . </s> <s> Millised ka polnud tema perekonnaprobleemid , Maritil ei olnud nendega asja . </s> </p>
<p> <s> " Ma sain teada , mida minu kõige lähem inimene minust arvab , " ütles Ivo , et teemat lõpetada . </s> <s> " Sain teada ja siis ei olnud mul seal enam midagi teha . " </s> <s> Ta taipas , et oli endale ise täpse diagnoosi pannud , ja ehmus vait . </s> </p>
<p> * * * </p>
<p> <s> Vaikus oli kestnud juba tükk aega ja hakkas rõhuvaks muutuma . </s> <s> Ivo Lepala asetas kahvli kerge kõlksatusega taldrikule ja tõstis pea . </s> <s> Ta valmistus otsustavalt tõusma , kuid viivitas veel , teadmata isegi , mida ta ootab . </s> <s> Teisel pool roosa varjuga lampi istus langetatud pilgul Marit . </s> <s> Ta oli sügavale endasse tõmbunud . </s> <s> Autosõidust saadik polnud ta enam peaaegu midagi rääkinud . </s> <s> Õhtusöök söödud , ootas ta nüüd ilmselt , millal mees oma tavalisel ettehoiatamata viisil lahkub . </s> <s> Siis kuulsid nad maja tagant mingit mühinat lähenevat . </s> <s> Hetke pärast lõi katus nende pea kohal põrisema . </s> <s> Ja alles veerennide ladinast taipasid nad , et see oli öine vihm . </s> </p>
<p> <s> " Küll ta läheb varsti üle , " ümises mees . </s> <s> Marit vaikis endiselt . </s> <s> Polnud ju midagi hullu juhtunud , mõtles Ivo . </s> <s> Miks ta sedasi mossitab ? </s> <s> Ta tõusis , läks eesaknale ja nihutas kardinat . </s> <s> Sirge valge vesi langes taevast , vahutas rennides ja voolas uhtenõgu mööda majadevahelisse läbikäiku . </s> <s> Inseneril ei olnud just kaugele minna . </s> <s> Kõigest poole kilomeetri ringis . </s> <s> Kuid selle ajaga liguneb ta küll põhjalikult läbi . </s> <s> Ja homme on vaja nendesamade riietega tööle minna . </s> </p>
<p> <s> Järsult , nagu oleks heli vaiksemaks keeratud , lõppes vihmakohin . </s> <s> Taevas tõmbus heledamaks . </s> </p>
<p> <s> " Ja ongi kõik ! " </s> <s> Ivo valmistus minema , kuid Marit tõstis kuulatades pea . </s> <s> Nüüd taipas ka mees , et sajab endiselt , ainult hoog on vaibunud . </s> <s> Sadu valmistus pikale jääma . </s> <s> Ta laskis kardina tagasi langeda , pöördus , et hüvasti öelda . </s> <s> Ta pole ju suhkrust . </s> </p>
<p> <s> " Sa ei pea ära minema , kui sa ei taha , " ütles naine vaevukuuldavalt . </s> <s> Paigast , kus ta seisis , nägi Ivo Lepala selgelt probleemi lahendust . </s> <s> Läbi poolvaheseina ukseava kööki langevas valguses oli see nagu nimme vaatamiseks . </s> <s> Ka Marit pidi seda nägema sealt , kus ta istus . </s> <s> Ent vahel on lihtsalt nii , et kumbki ei märka nagis rippuvat vihmavarju . </s> </p>
<p> <s> Hääletult läks mees naise tooli taha ja pani käed ta õlgadele . </s> <s> Marit ajas pea kuklasse , liibus põsega mehe puusa vastu . </s> <s> Ta hammustas suudeldes . </s> <s> Ivo pühkis käeseljaga huultelt verd ja lausus tasa : " Poeme põhku ! " </s> </p>
<p> * * * </p>
<p> <s> Mees ärkas keset südaööd ebamäärase süütundega . </s> <s> Kulus mõni viiv , kuni ta mõistis , kus ta on ja kes on see tasa norskav naine ta kõrval laial magamisdiivanil . </s> <s> Ivo nihutas end mugavamasse asendisse ja seadis käsivarre pea alla lisaks liiga madalale padjale . </s> <s> Et ta selleni jõuab , oli ju ette arvata . </s> <s> Mingit erilist hingepiina see olukord kaasa ei toonud . </s> <s> Hetkel , kui ta akna juures seistes Mariti sõnu kuulis , oli ta tajunud lühikest vastumeelsuse tõrget . </s> <s> Naise vastu polnud tal küll midagi . </s> <s> Kuid teadmine , milliseid tüsistusi siin edaspidi oodata oli , või kui päris põhjani vaadata , siis etteaimus , kui valus tal mingis ebamäärases tulevikus Maritist lahkuda on , panid teda hetkeks kõhklema . </s> <s> Vanemas eas hakkab meeski stabiilsust hindama . </s> </p>
<p> <s> Aegamisi meenus Ivole , et just enne ärkamist oli ta olnud oma lapsepõlvekodus Nõmmel , kahekesi algklasside pinginaabri Arviga raamatute toas . </s> <s> Algselt oli see väikese saali suurune ruum küll vist kodanlasekorteri söögitoaks mõeldud . </s> <s> Nüüd , kui siin mitme pere inimesi läbisegi elas , oli selle toa klaasustega kappidesse kuhjunud mõni tuhat raamatut . </s> <s> Siin oli kõike alates kuldkirjaliste selgadega saksa- ja inglisekeelsetest sarjadest , siin oli hulk venekeelset erialakirjandust alates farmakopöadest ja lõpetades sanitaartehniku käsiraamatuga , kõik pärit veel tsaariajast . </s> <s> Neist kappidest võis välja kaevata teiste köidete tagant ja alt selliseid , mille eest oleks aastakümme varem kindlasti pika rongisõidu saanud . </s> <s> Kõik kodanlikud natsionalistid olid siin , alates Tuglasest ja lõpetades Gailitiga . </s> <s> ( Huvitav , kas ta oli Läti või Eesti natsionalist ? ) </s> </p>
<p> <s> Keegi polnud vaevunud kaotama neist köidetest raamatukogude templeid ega eksliibriseid . </s> <s> Aastail , kui režiim tühjendas rahvuskultuuri varamuid , rändas suur hulk raamatuid erakogudesse , kusjuures need inimesed ju teadsid , mis selle hind on , kui juhtub , et öösel su ukse taga klopitakse . </s> </p>
<p> <s> Kõige alumistes kappides , seal , kus riiulid sügavamad , olid endale paiga leidnud Ilu-trükikoja reproalbumid , graafikakogud , akvarellid ja maalid . </s> <s> Maale olid täis riputatud ka kõik vabad seinaosad . </s> <s> Ivo ei teadnud , mis neist aaretest kellelegi kuulus . </s> <s> Siin olid koos äraküüditatud vanaonule kuulunud maalid ja Rootsi põgenenud lellepere graafika . </s> <s> Kuid raamatuid olid toonud ka ema vangis istuva poolvenna naine ja tütar , kes elasid köögitaguses toakeses . </s> </p>
<p> <s> Üldse ei huvitanud selle varanduse omandiõigus kedagi . </s> <s> Olgu Lepala , Tetlokid või Kaunisjärved - igaüks võis siia tulla ja kõike lugeda või vaadata . </s> <s> Suur ovaalne nikerdustega mahagonlaud keset tuba võimaldas mitmel inimesel korraga oma huvi rahuldada . </s> <s> Ainult üks oli kindel : siia ei toodud võõraid ja sellest , mis siin toas leida võis , ei räägitud kellelegi . </s> </p>
<p> <s> Mida nad Arviga siit kappidest otsisid , ei suutnud Ivo ilmsi enam meenutada . </s> <s> Ta mäletas üksnes seda , et ema tuli tuppa . </s> <s> Ta ei öelnud sõnagi , üksnes vaatas pojale silma . </s> <s> Oligi kogu unenägu . </s> </p>
<p> <s> " Huh ! " ütles Ivo tasa ja kuulis oma pulssi pikkamisi rahunemas . </s> <s> Mitte keegi polnud võtnud vaevaks seletada talle , et valdav enamus teda ümbritsevatest inimestest pole kuigi palju kuulnud kõigest sellest , mis Ivot lapsest peale oli ümbritsenud . </s> <s> Hiljem , täie mehena piiblit lehitsedes , taipas ta , et kogu piibliloo õpetuse oli ta juba enne kooli kätte saanud - ema esituses , lihtsas ja arusaadavas vormis , kuid täiesti pädevate usufilosoofiliste selgitustega , kusjuures poisile oli jäänud täielik vabadus ise otsustada , mida sellest võtta puhta kullana , mida vaadata kui muistendit , mida pidada hilisemate ümberkirjutajate kasuistlikeks juurdekirjutisteks . </s> </p>
<p> <s> Täpselt sama lugu oli antiigiga . </s> <s> Enamiku neist Ilusa Helena ja Parise otsuse muistendeist oli ta unustada jõudnud . </s> <s> Kuid ta oli neid tundnud ja ta ei aimanud , et suurem osa inimestest pole neid kunagi maitsta saanud . </s> </p>
<p> <s> Ei saa öelda , et see just korralikku gümnaasiumi asendada võis . </s> <s> Tõelise poisina ei huvitunud ta keeltest . </s> <s> Vene keel tuli iseenesest , kooli inglise keelest sai ta nii palju , kui hilisem eriala seda nõudis . </s> <s> Ladina , saksa ja prantsuse keel jäid aga paratamatult puudu . </s> <s> Ajalooõpetust mäletas ta just sedavõrd , et igaveseks talupoegade ülestõuse põlgama hakata . </s> <s> Nüüd oleks olnud õige aeg see asi uuesti käsile võtta . </s> <s> See hirmus pime keskaeg , mida neid vihkama kasvatati , oli kuratlikult põnev , kui kõiki neid reetmisi , sõdu ja trooniliite küpse mõistusega analüüsida oskasid . </s> <s> Ainult kust võtta aega ? </s> </p>
<p> <s> Keskkooli lõpuklassides hakkas Ivo taipama , et nendest asjadest pole mõtet kellegagi rääkida . </s> </p>
<p> <s> Paremal juhul hakatakse sinust siis lihtsalt eemale hoidma . </s> <s> Muusikaharrastus oli temasugusele päris seaduspärane . </s> <s> Et aga klarnetist saksofoni ja džässi juurde sai mindud , oli loomulikult ajastu ja ümbruskonna mõju . </s> <s> Autosport tuli juba selge väljamurdmiskatsena . </s> <s> Ma ei karda kedagi , ma lähen jalgsi läbi mere ! </s> <s> Tolerantseks ja kõhklevaks jäi ta ikkagi , kuigi sõitis kõikide hinnangul julmalt , viimasel piiril . </s> </p>
<p> <s> Tal tuli üle elada võimalus vastikul viisil surra . </s> <s> Jubedustunne haaras veel nüüdki , ta haistis kärssava kummi ja sünteetilise emaili haisu , kuulis tule vihinat , meenutas neid kohutavaid minuteid kilukarbiks litsutud krossiautos , kuni vahukahurid kõik üle uhtusid ja ta selles pesupulbrihaisuses lögas lämbuma hakkas . </s> <s> Alles seejärel avastas ta , et julgus on nagu iseenesest tulnud ja jäänud . </s> </p>
<p> <s> Enda arvates oli ta teinud iseendast midagi , mis oli vähemalt vastuvõetav ... </s> </p>
<p> <s> Stenokardia meenutas ennast . </s> <s> Külm käsi pitsitas südant , see hakkas ehmunud linnuna pekslema . </s> <s> Ivo lükkas teki kõrvale , hingas vähehaaval , pingetult . </s> <s> Puudub veel , et ta nitrotabletti vajama hakkaks ! </s> <s> Päris kindlasti ei ole kaasas . </s> <s> Kuhu ta peaks Mariti abi järele ajama ? </s> </p>
<p> <s> Siis hakkas olukord talle nalja tegema , just sellest , kui ta ennast Mariti seisukohale asetas . </s> <s> Ja kohe hakkas kergem . </s> <s> Juba polnudki see tuba enam lämmatav-umbne . </s> <s> Alasti ja higine keha hakkas külmetama ja ta puges naise ligi , et sooja saada . </s> <s> Nii ta ka uinus . </s> </p>
<p> * * * </p>
<p> <s> Oli see lina või hoopis Jaapani lipp , millel nad olid lamanud ? </s> <s> Ivo laotas magavale naisele teki peale ja läks kööki . </s> <s> Peeglist vaatas vastu tursunud silmaaluste ja paistes huultega nägu . </s> <s> Turi kipitas . </s> <s> See oli kindlasti küünejälgi täis . </s> <s> Kuradi metslane ! </s> <s> Kuni kohvivesi hoogu võttis , katsus Ivo end kraani all veidi värskendada . </s> <s> Aknaruutude taga sinetas taevas . </s> <s> Mees avas toa tagaakna , et praelõhnu välja lasta . </s> <s> Juustuleivad hakkasid ahjus valmis saama . </s> <s> Seni kummardus ta üle aknalaua , nautis maja ja Vallimäe nõlva vahelise metsistunud kolka tühjust ja värsket hommikulõhna . </s> <s> Otse akna taga kasvas topeltõieline valge kibuvits , kroonlehed kastevärskusest pärlendamas . </s> <s> Mees noppis ühe õie ja viis padjale , millel ta äsja oli maganud . </s> <s> Mõne minuti pärast tuli ta köögist , kandikul kohvitass , keedetud muna ja kuldpruunid saiaviilud . </s> <s> Seadnud kandiku voodile , püüdis ta lasta kohvist kerkival auruvinel Mariti sõõrmeisse hoovata . </s> <s> Need lõidki värelema , laienesid ja naine avas silmad . </s> <s> Ta vaatas , metsroos padjal , kohvikandik voodis , ta tõstis silmad Ivole ja neisse ilmus see kirjeldamatu ja täiesti võltsimatu helesinine sära , mis ainult armunud naise pilku võib ilmestada . </s> <s> Marit võttis Ivo käe ja suudles ta pruunide karvadega kaetud sõrmi . </s> </p>
<p> <s> Selle suudluse maksad sa veel kinni , ütles Ivo endale . </s> <s> Siin ei olnud mõtet endale illusioone teha . </s> <s> Kuid ta ei öelnud midagi iroonilist ega küünilist . </s> <s> Ta rääkis vaid mõned asjalikud laused . </s> <s> Tal on aeg tööle minna . </s> <s> Las Marit magab enda välja . </s> <s> Nad näevad õhtul . </s> </p>
<p> <s> On ta söönud , küsis naine . </s> <s> Siis tuleb temagi laua äärde . </s> <s> Ta tahtis tõusta . </s> <s> Sel hetkel näis talle midagi meenuvat ja ta libistas tekinurga tagasi lõua alla . </s> <s> Ivo ei kiusanud teda , ulatas hommikumantli ja tõmbus kööki . </s> <s> Mõne minuti pärast tuli ka Marit . </s> <s> Mees ei püüdnud ta pilku . </s> <s> Kui ta on kohmetu , siis las arvab , et Ivo seda ei märka . </s> <s> Kõige rohkem vajab ta praegu omaette olemist , et korrastada tuba ja iseendas selgust luua . </s> <s> Küll ta toime tuleb ! </s> <s> Naised on kord juba sellised realistid . </s> <s> Armastus pole nende jaoks sugugi üksnes ööbikulaul , täiskuu keset hõbedasi pilvi ja kuum sosin . </s> </p>
<p> <s> Marit tõi väikese vaasi ja asetas sinna Ivo kibuvitsaõie . </s> </p>
<p> <s> Nad sõid vaikides , ja suudelnud naist , läks Ivo ära . </s> </p>
<p> <s> Poole tunni pärast , kui Marit , ikka veel hommikumantlis , lokirullid juustes , hommikusi talitusi jätkas , koputati kergel käel uksele . </s> <s> Ta avas ja leidis koridorist Hilda . </s> <s> Mida tegi see unimüts niisugusel kellaajal siin ? </s> <s> Sõna lausumata astus sõbranna kööki , pidi hakkama midagi rääkima , kuid jäi lauda vaatama . </s> <s> Kaks kohvipaksust tassi seisid seal , kaks taldrikut , mõlemal munakoored . </s> <s> Inimene ju ei söö nii - õhtul keedetud muna ja hommikul samuti . </s> <s> Ja ta ei jäta ka taldrikut oma kohale , et järgmisel korral hoopis laua otsas istuda . </s> <s> Ja selle kõige vahele ei pane ta värsket valget metsroosiõit kristallvaasi ! </s> <s> Midagi lausumata keeras Hilda kannal ringi ja hetke pärast oli kuulda , kuidas ta teravad kontsad trepiastmeid lugesid . </s> <s> Marit pani ukse lukku ja vangutas pead . </s> <s> Ta ei teadnud enne sõbranna tulekut , kas nutta või naerda , ega teadnud seda ka pärast ta minekut . </s> <s> Ainus , mida ta tõsiselt vajas , oli Ivo . </s> <s> Toppida nina mehe rinnakarvadesse ja hingata sisse ta lõhna ! </s> </p>
<p> * * * </p>
<p> <s> Selle asemel et Mariti poole lõunale minna , ostis Ivo vastaspoest saia ja paki piima ning kolistas pimedat lehkavat treppi mööda oma toaubrikusse . </s> <s> Siin oli pliit , tool ja raudvoodi . </s> <s> Seinal naela otsas rippus soe talvejopp . </s> <s> Aknalaual oli pesemata taldrik ja paar tühja konservipurki . </s> <s> Allalastud praeahjuuksel kuivas ja hallitas ajelehetükil pool pätsi leiba . </s> </p>
<p> <s> Mees istus voodile , rebis piimapaki nurga lahti , haukas saia ja jõi peale , kuni kõht täis sai . </s> <s> Siis , viitsimata kingi jalast võtta , heitis ta voodisse selili . </s> <s> Aknal põrises uimane kärbes . </s> <s> Ja kui tähelepanelikult kuulata , võis allkorralt raadiot kuulda . </s> </p>
<p> <s> Terve hommikupooliku oli Ivo avatud akna peegelduselt iseennast vaadanud . </s> <s> Kes oli see tumeda lokikräsuga keskealine mees ? </s> <s> Ivo Lepala ? </s> <s> Jah , seda küll . </s> <s> Kuid oli olnud ka üks teine Ivo Lepala ja võimatu oli ära arvata , kumb neist oli õige . </s> </p>
<p> <s> 21. märts , selle kevade esimene päev , pühapäev , umbes kell pool neli pärast lõunat . </s> <s> See oli tolle esimese Ivo Lepala viimane tund . </s> <s> Üsna muretul sammul oli ta trepist alla astunud , auto võtnud . </s> <s> Ikkagi nelikümmend kaks alles , vahelduva eduga elanud , meeldiv ja hea välimusega mees . </s> <s> Oh , ta arvas täpselt teadvat , kes ta on ! </s> </p>
<p> <s> See oli olnud närviline kevadtalv . </s> <s> Kodus oli õhkkond miskipärast pidevalt pingeline . </s> <s> Rahaga kippus kitsas olema . </s> <s> Koolis tülitsesid kolleegid mingi täiesti arusaamatu reformikava ümber . </s> <s> Õhtuti oli linnas liikumine ohtlik . </s> <s> Aeg-ajalt lõhkes kusagil jälle mõni pomm . </s> <s> Siin-seal tulistati . </s> <s> Trepikodadest leiti mõni pussitatu . </s> <s> Rahvas oli rahutu ja valvel . </s> </p>
<p> <s> Õieti öelda olid nad Hellega juba tükk aega riius olnud . </s> <s> Õiget põhjust nagu polnudki . </s> <s> Nad käisid lihtsalt vastamisi teineteisele närvidele . </s> <s> Naine oli Ivost küll viis aastat noorem , ent oli just viimasel ajal hakanud kuhjuvate aastate pärast närvitsema . </s> <s> Ta väsis tööl väga ära . </s> <s> Suvel oli ta vastu mehe tahtmist läinud ühte mitte just parima mainega äärelinna keldribaari , mida pidas keegi Azari Frunze nimeline tõmmu mees . </s> <s> Üle nädala käis ta vahetustes , mis lõppesid kell kaks öösel ja Ivo tõi teda enamasti autoga koju , kuni lõpuks peremees ütles , et olgu mureta , temal on ju samal ajal samasse kanti sõita . </s> <s> See poolekilomeetrine ring ei tee midagi . </s> <s> Niisiis Ivo enamasti magas , kui Helle sigaretisuitsust lehkavana koju tuli ja otsekohe vannituppa solistama läks . </s> <s> Hommikul pidi ta laste pärast ikkagi vara üleval olema . </s> <s> Ivo üritas teda kooli puhvetisse tööle kaubelda , kuid naine polnud nõus . </s> <s> Ja ega sealne kuussada krooni Azari tuhande viiesajaga võrreldav polnudki . </s> </p>
<p> <s> Laupäeval oli Helle ema helistanud , küsinud Ivolt üht-teist koduse õhkkonna kohta ja öelnud , et tahab tulla Hellega neljasilmajuttu ajama . </s> <s> Kas Ivo ei võiks lastega näiteks loomaaeda minna ? </s> </p>
<p> <s> Midagi selle jutu toonis , mingi varjamist vajav teadmine , mis kusagilt läbi kumas , tegi mehe tähelepanelikuks . </s> <s> Kust tal küll see mõte tuli ? </s> <s> Ta oli vist kelleltki kuulnud , et nii on tehtud . </s> <s> Igatahes laadis ta " Sony " magnetoola puhta kassetiga ja seadis salvestusrežiimile ning vajutas alla ajutise peatuse klahvi . </s> <s> Ta pani magnetoola oma kohale , asetas selle ette lillevaasi ja pistis kontakti seina . </s> <s> Kui Helle emale avama läks , laskis Ivo lindi jooksma . </s> </p>
<p> <s> Mõni tund hiljem leidis ta mingi ettekäände väljaminekuks ja astus muretust teeseldes tantsiskleval sammul trepist alla . </s> </p>
<p> <s> Juba teist korda sellel päeval tõi tee teda Veskimetsa kanti . </s> <s> Ta keeras suurelt magistraalilt kõrvale ja loksus vaikselt rannaäärsele tühjale maaribale . </s> <s> Lörtsilehvikuid pritsivad autod jäid maha . </s> <s> Ees oli rüsijääs meri , paremal hallis uduhämus linn oma närveldamisega , vasakul üksikuid kulukõrsi läbi jääseguste lumeriismete turritav eikellegimaa . </s> <s> Ikka veel muiates pistis ta kasseti automagnetoola pilusse . </s> <s> Tükk aega oli tühja linti , uksekolksusid , tema enda ja laste hääli . </s> <s> Siis ämma tühi vatramine , kuni hääled sumbusid . </s> <s> Algul ta arvas , et midagi oli rikki läinud , kuni taipas , et ema ja tütar on hoopis köögis ja vaheuks kinni . </s> <s> Helitugevus põhja keeratud , võis nende hääli aimata , kuid ainsastki sõnast ei saanud aru . </s> <s> Siis tõusis toon . </s> <s> Näis , et köögis oli ütlemiseks läinud . </s> <s> Uksekolks kõlas nagu suurtükipauk ja Helle hääl lõi kurdiks . </s> </p>
<p> <s> " Ma muutun süldiks , kui ta mind puutub ! </s> <s> Sa ise ka ei paneks vastu . </s> <s> Ma ei või Ivot enam nähagi . </s> <s> Mul hakkavad käed värisema , kui ma teda näen . " </s> <s> Mehe käed värisesid samuti , kui ta helitugevuse talutavaks seadis . </s> <s> Ta oleks pidanud katkestama ja kasseti hävitama . </s> <s> Kuid ta kuulas , veri silmamunade taga pakitsemas , mingis isemoodi transis . </s> <s> Purustava naudinguga esitatud jõhkralt naturalistlikud üksikasjad . </s> <s> Niisiis ei kanna ta naine baaris pükse , sest seda tehakse ka tööajal tagaruumis suhkrukoti otsas või külmutuskapi najal . </s> <s> Ja pärast tööd autos ja üldse igal pool , kus aga võimalik . </s> </p>
<p> <s> " Kes ma Ivole olen ? </s> <s> Ma ei tea mitte midagi , ma ei oska mitte midagi , ma olen tühi koht . </s> <s> Tal on oma plikakesed ja sõprade punt . </s> <s> Koju tullakse ainult sööma ja magama . </s> <s> Mind ta võtab nagu poole aruga tobu . </s> <s> Algusest peale pole ma talle olnud rohkem kui kena näolapp . </s> <s> Ma ei oska ju mitte millestki rääkida . </s> <s> Härra on ju nii kohutavalt heast perekonnast . </s> <s> Ainult tema teab kõiki asju otsast lõpuni . </s> <s> Isegi lapsed on ta üles ässitanud . </s> <s> Need ripuvad tal aina kaelas . </s> <s> Ema ei kõlba neile . </s> <s> Nende oma ema on loll ja uimane ! " </s> </p>
<p> <s> Mida ämm ka vahele poleks väitnud , Hellel tuli see kõik nagu paisu tagant pääsenud tulvavesi . </s> <s> " Esimest korda õppisin tundma , kes on mees . </s> <s> Ivo ei ole mees . </s> <s> Ivo on ülbe vihmauss . </s> <s> Azari on mees , nagu üks mees peab olema.Temast lihtsalt voolab jõudu . </s> <s> Kui ta mind puudutab , hakkan ma elama " </s> </p>
<p> <s> Ivo oigas läbi hammaste ja keeras raudvoodis külge . </s> <s> See , kes sealt rannalagedalt autoga koju sõitis , ei olnud enam Ivo Lepala . </s> <s> Keegi tumedapäine mees viskas kasseti lauale , sinna kõrvale pani ta auto võtmed , korteri võtmed ja sõrmuse . </s> <s> Ta võttis kapist passi , pakkis hambaharja ja žileti ning lahkus . </s> </p>
<p> <s> Sestsaadik elas üks kräsupäine mees oma haletsusväärset elu ja keegi teine , kes kandis sama nime , jälgis kõrvalt ja muigamisi tolle satika ukerdamist maailma kubemekarvades . </s> <s> Hiljaaegu oli ta mingist artiklist lugenud , et just see ongi see ehtne skisofreenia . </s> <s> Kui on , las siis olla ! </s> <s> Vähemalt oli niiviisi mingi eksistents võimalik . </s> <s> Sest mis oleks siis saanud , kui talle juba seal autos naer enda üle peale poleks tulnud ? </s> <s> Ta silme ette libises kujutlus , kuidas ta kojusõidul kaare teeb , Frunze-päti baarist läbi astub ja letilt kaasa kahmatud kööginoa tagaruumis peremehele kõhtu torkab . </s> <s> Maast madalast tolerantseks ja heatahtlikuks koolitatud inimene nautis hetke pilti , kuidas too rasvunud jõhkard põrandale kõverdub ja veri sellesama suhkrukoti soppi mööda üles imbuma hakkab . </s> <s> Ta teadis , et Azari ei oska teda karta , ja otsustavus , automaadi kõhklematus , mis Ivot valdas , annab talle kindluse . </s> <s> Selle peale ta mootori käivitaski . </s> <s> Ja siis haaras teda naerukramp . </s> <s> Selleks , et üks molkus maailmast koristada , peaks tema oma elu nahka keerama ? </s> <s> Ja mis tulu sellest oleks ? </s> <s> Las Helle pealegi ammutab temast jõudu ! </s> <s> Midagi peale suguhaiguse või abordi pole sealt igatahes tulemas ! </s> <s> Saagu ta siis oma pätiga õndsaks ! </s> </p>
<p> <s> Ta võis tõsimeeli nii mõelda , see , kes pealt vaatas , naeris välja kõik ta sammud , ka kodust lahkumise . </s> <s> Sellisena ta siis maailmas elaski . </s> <s> Olgu peale , et naeruväärne ja vale , on see ometi tema ainus ja tõeline elu . </s> </p>
<p> <s> Ta mäletas päris varasest lapsepõlvest ühte Sindbadi-filmi , kus Kükloop , tõmmanud rannamänni juurtega maast , selle kohutava pudrumännaga laevnikke notib . </s> <s> Korraks vilksatas seal ka kaader , nagu näeks seda tapetav mees - taevas ja sealt langev juurtega puutüvi . </s> </p>
<p> <s> Ivo ei ole mees . </s> <s> Ivo on ülbe vihmauss Kui seda oleks talle näkku öeldud , oleks selle üle naerda võinud . </s> <s> Kuid seda öeldi inimesele , kes nii teda kui ka ütlejat põhjalikult tundis . </s> </p>
<p> <s> Pärast seda , kui elu on muutunud täiesti võimatuks , ilmneb enamasti , et juhtunud ei ole mitte midagi . </s> <s> Sest mida ta ka poleks tundnud , kui ta seda linti meenutas , kõrvalteadvuses vaevas teda üks tehnilist laadi probleem - mil viisil ta jälle koju tagasi pääsks ? </s> <s> Seal olid ta raamatud , heliplaadid , tema saksofon , tema tarbeesemed . </s> <s> Seal olid ta lapsed . </s> <s> Selle kodu oli ta rajanud omaenda käte ja peaga . </s> <s> Üksainus takistus oli vaid ees - seal oli see natuke vähe hingeharidust saanud kena silmnäoga naine jalus . </s> </p>
<p> <s> Aga nüüd oli aeg minna ja veel mõneks tunniks ennast töölaua taga näidata , et siis kõndida sinna teise vanasse majja , peaaegu sama armetusse korterisse kui see siinnegi . </s> <s> Ainult et seal oli eluõhk sees . </s> <s> See oli kodu , kuigi mitte tema oma . </s> </p>
<p> * * * </p>
<p> <s> " Mida sa tahtsid tema kohta öelda ? " päris Marit . </s> <s> Ta oli " Mazda " roolis ära tundnud sellesama nooriku , kes temalt vaipa tellida tahtis . </s> <s> Ivo ainult vangutas pead . </s> <s> " Venib nagu " Marit naeris . </s> <s> " Ütle , ma tahan teada ! " </s> </p>
<p> <s> " Sa hüppad sõidu pealt maha ja lähed jala tagasi . " </s> </p>
<p> <s> Tallinna tänava tõusul oli see Jaapani muhk neile risti ette sööstnud . </s> <s> Ta tuli Pikalt tänavalt ja keeras teise auto nina eest vasakule , nii et Ivo pidi kõvasti pidurdama . </s> <s> Siis ukerdas ta käiguga , jäi mäe kõige järsemal kohal isegi seisma ja venis seepeale teosammul , kuni Ivo temast maakonnavalitsuse ees mööda tõmbas . </s> <s> Seal siis mees uriseski ja ehmus poolelt lauselt vait . </s> </p>
<p> <s> " Ma olen igasugust lollust kuulnud , " nuias Marit . </s> <s> Teda huvitas see ütlemata jäänud vänge vanne kahel põhjusel . </s> <s> Eelkõige muidugi selle ninaka nooriku pärast . </s> </p>
<p> <s> " Ütle siis ! " </s> </p>
<p> <s> " Venib nagu tiine täi mööda ligast türa ! " lausus Ivo . </s> <s> " Said nüüd ! " </s> </p>
<p> <s> Ühe hetke jooksul pidi Marit tõesti vihastama . </s> <s> Siis ajas see pitoreskne roppus ta luksumiseni naerma . </s> <s> " Ja sina , hästikasvatatud härrasmees ! </s> <s> Sina pruugid selliseid sõnu ! " </s> </p>
<p> <s> " Ise lunisid . " </s> </p>
<p> <s> Mõne aja pärast tundis naine huvi , mida selline ümarik auto ka maksta võiks . </s> <s> Üle kaheksakümne tuhande krooni kindlasti , oli Ivo arvamus . </s> </p>
<p> <s> Ja ta julgeb sellisega linna vahele tulla , kui sõita ei oska . </s> </p>
<p> <s> Ei ta olegi nii halb sõitja , arvas mees . </s> </p>
<p> <s> Ivo karistas seda naist ülbuse eest , ei võtnud eemalt kiirust maha , sõitis , nagu ei näeks avariiohtu , teisele otse külje alla välja . </s> <s> Meest vihastas , et teine trügib kõrvalteelt julmalt välja , teades , et nii kallist autost hoitakse kaugele . </s> <s> Eks naisel olnud ka rumal olukord — ülalttulija poleks enam pidama saanud , kui ta oleks selle ees pidurdanud . </s> <s> Ivo ka ei paistnud kavatsevatki pidurdada . </s> <s> Juba see lind tundis , et kodus on keretäis sama hästi kui soolas . </s> <s> Nad on ju nii ennast täis , teavad , et jaksavad nii politsei kui ka kindlustuse ära osta . </s> <s> Liikluses jääb neile alati õigus . </s> </p>
<p> <s> Nad olid linna piirile jõudnud ja oma ehmatuse ära talunud " Mazda " -daam vuhises neist mööda nagu postist . </s> <s> " Läheb vähemalt saja neljakümnega , " muigas mees . </s> <s> " Küll neil oleks kasulik kuhugi lääne poole praktikale sattuda . </s> <s> Korralikus õigusriigis ei saa raha eest privileege osta . " </s> </p>
<p> <s> " Sina pidid ju selle okeanaariumi külastajate poolel elama , " meenutas Marit . </s> </p>
<p> <s> Ivo ei vastanud . </s> <s> Nad nääklesid vaid moe pärast . </s> <s> Juba mõnda nädalat oli kestnud selline pilvitu õnn , et jää või suhkruhaigeks . </s> </p>
<p> <s> " Keegi meenutab Siberi-mälestustes ühte asumisele mõistetud sakslast . </s> <s> Mees olevat olnud oma imeliku viisakuse ja kummardamise ja naeratamisega vene plikade naerualune . </s> <s> Lihtsalt korraliku saksa poisi normaalne oleks mõjus sealses ümbruses lollakalt . </s> <s> Või kujutle , et meile lastaks lahti mõni ütleme rokokooaegne õukonnategelane - kõigi siidsukkade ja paruka ja puudritoosi ja reveransside ja kõrgelennuliste komplimentidega . </s> <s> Tahaksid sa sellist kavaleri ? " </s> </p>
<p> <s> " Mine tea , " ütles Marit . </s> </p>
<p> <s> " Noh , ma maksaksin kuldraha , et sind sellise Casanova käevangus kohata ! </s> <s> Minuga on selline lugu , et kui ma poleks vähemalt mingil määral ujuma õppinud , siis mõjuksin ilmselt selle sakslase ja naisteküti vahepealsena . </s> <s> Nii on lood ! </s> <s> Ära siis imesta , kui ma vahel mõne ilusa eestikeelse ütlusega hiilgan või mõnda rooli taha ära eksinud emakaamelit ehmatan . " </s> </p>
<p> <s> " Emakaamelit ? " </s> </p>
<p> <s> " Oled sa näinud mõnda teist nii suursuguselt reserveeritud looma kui kaamel ! " </s> </p>
<p> <s> Marit muheles . </s> <s> Ta imetles meest ja leidis esmakordselt elus , kui tulus tegevus see on . </s> <s> Tema heldinud pilgu all lõi pikkamisi helkima Ivo väga keeruliste komplekside taha varjatud loomulik edevus . </s> <s> Ta polnud kunagi uskunud , kui öeldi , et mehed on igavesed lapsed . </s> <s> Laste edevusest kiirgavat võlu teadis ta küll . </s> </p>
<p> <s> Marit nõjatus kabiini nurka , vaatas meest , huultel võbelev naer ja sära silmades . </s> </p>
<p> <s> " Mis sulle nalja teeb ? " imestas Ivo . </s> <s> Marit oli talle kinkinud siniseruudulise flanellsärgi . </s> <s> See sobis oivaliselt mehe teksade ja metsiku juuksepahmaga . </s> <s> Juuksuri juurde mineku oli Marit tal maha laitnud . </s> <s> Üle mõne õhtu pesi ta Ivo lokid suure pesukausi kohal põhjalikult puhtaks . </s> <s> See oli neil selline mäng - kui kaua mees naise hellitusi talub , enne kui takka üles lööma hakkab . </s> </p>
<p> <s> " Kas sa kitarri ei mängi ? " päris Marit . </s> <s> " Sulle nii sobiks . " </s> </p>
<p> <s> " Õpi sina autot juhtima , siis mina muretsen mõne kidraloksu ja tinistan sinu kõrval . </s> <s> Oo soo-oole mio ! " </s> </p>
<p> <s> Nad sõitsid juba rannamaadel . </s> <s> Haljala-tagune esimene paeklindi rinnatis oli ammu seljataha jäänud . </s> <s> Laudtasane ja vaene maa muutus otsekohe liigirohkemaks ja liigendatuks . </s> <s> Peagi jõudsid nad teise rusukalderinnatise lähedale ja Marit pidi nüüd tähelepanu teele suunama , et ta meest õigel ajal juhatada märkaks . </s> <s> Eemal kaugel , juba rannaliivikul kasvavate metsade tagant paistis äkki meri . </s> <s> " Nagu Reindorffi illustratsioonil , " ütles Ivo . </s> <s> " Kauge , aga selge , et igatsust esile kutsuda ! " </s> <s> Maritil jäi seda kuuldes suu lahti . </s> </p>
<p> <s> " Oota , pea ! </s> <s> Sa panid teeotsast mööda ! " </s> </p>
<p> <s> Bella ja Hunt võtsid Ivo kahel käel ette . </s> <s> Kutsikas oli vahepeal vähemalt kolmandiku jao suuremaks kasvanud ja paistis nii kuri , et Ivo autosse tagasi tõmbus . </s> <s> Marit naeris ja peletas penisid . </s> <s> " Õst ! </s> <s> Tule , ega nad sind ära ei söö ! " </s> <s> Triin rippus tal juba põlve küljes . </s> </p>
<p> <s> " Saa tuttavaks mu õega . </s> <s> See on Ivo ! " </s> <s> Aivi tuli parajasti laudast ja oli ehtsalt kohmetu . </s> <s> " Eks sa siis ometi teatanud ette ! " </s> </p>
<p> <s> Mihkel koos isa ja Mikuga oli läinud metsa heinu tooma . </s> <s> Majas polnud seega hingelistki . </s> <s> Et õele riietumise ja tubade kraamimise aega jätta , kutsus Marit Ivo taluga tutvuma . </s> <s> Aidaski läks neil omajagu aega , peamiselt aga vaatasid nad laudas sigu ja toitsid küülikuid porgandipealsetega . </s> <s> Ivo ei tahtnudki veel ära tulla , kuid Marit vedas ta sauna ja siis väiksesse majja . </s> </p>
<p> <s> " Nii ! " taipas Ivo . </s> <s> " Seda sa siis mulle päriselt näidata tahtsidki ! " </s> <s> Ta jäi ukse kõrvale seisma , vaatas kaua eeskambris ringi . </s> <s> Olgugi põline linlane , mõistis temagi , mis selle maja nii võluvaks teeb . </s> <s> Siin oli kõik mitte nagu päris , vaid tõeliselt päris . </s> <s> Savikrohviga , valgeks lubjatud seinad , jämedatest ümarpalkidest talad ja servamata plankudest karandlagi , mille aeg kordumatult sügavpruuniks oli peitsinud . </s> <s> Rohmakalt laotud pliit . </s> <s> Raske ristjalgadega laud keset tuba . </s> <s> Sellel jämedakoelisest kodusest kangast valge laudlina . </s> <s> Linal vana punaste roosidega leivataldrik ja rohmakas lillevaas . </s> <s> Akna ääres kangasteljed , mille istepingi olid kudujad aastakümnete jooksul lohku kulutanud ja tuhmilt läikima poleerinud . </s> </p>
<p> <s> Tagakambris olid arhailine kapp , pulkadest lillepostament ja maast laeni raamaturiiul . </s> <s> Siin oli nikerdatud toole , väike ovaalne laud , mis seisis põdrasarvedest jalgadel . </s> <s> Seinal rippus kaltsuvaip . </s> <s> Ja küljetsi vastu vaipa oli kõrgete nikerdatud otstega voodi , kaetud villase triibulise tekiga , pitskaunistusega linaserv ja padjapüür ainsatena selles rustikaalses ümbruses nüüdsed ja naiselikud . </s> </p>
<p> <s> Marit oli Ivole rääkinud , et tema päriskodu on maal , kodutalu väikeses majas . </s> <s> Tema ema ja isa tutvusid Siberis ja abiellusid seal . </s> <s> Mariti sünnipaik oligi Vološino kusagil Tšitaa linna lähedal . </s> <s> Tema isa oli oma kümme aastat laagrit ära istunud ja teenis viit asumiseaastat . </s> <s> Mariti ema oli koos vanematega sinna kanti küüditatud neljakümne üheksandal , kui ta oli alles neljateistkümnene . </s> <s> Mingi täiesti tabamatu loogika järgi ei peetud teda karistusaluseks , sest ta oli ärasaatmisel alaealine . </s> <s> Nii polnud temal vaja taotleda luba ärasõiduks ja nad asusidki mehega teele , niipea kui tolle asumiseaeg täis sai . </s> <s> Siin , Mariti vanavanemate talus elasid mingid uusasukad , kes ei tahtnud väljakolimisest kuuldagi . </s> <s> Kuid väike maja oli tollal Mariti tädi , küüditamisest juhuslikult maha jäänud vanema tütre käes . </s> <s> Ta oli kohaliku kooli õpetaja , kuid ei kasutanud riigikorterit , vaid eelistas elada mõni kilomeeter eemal , et kodutalul , mis küll kirja järgi tema oma polnud , silma peal hoida . </s> <s> Marit oli kahe ja poole aastane , kui nad siia kolisid ja läks juba kooli , kui võõrad lõpuks minema saadi ja pere suurde majja asus . </s> <s> Päriskoduks see väike maja temale jäigi , sest ema surma järel elas ta sagedamini siin koos tädiga , põetas teda viimastel põdemisaastatel ja tõi oma asjad viimseni siia tagasi , niipea kui Aivi ennast suures majas perenaisena tundma hakkas . </s> </p>
<p> <s> " Nüüd ma saan aru , mida sõna kodu õieti tähendab , " ütles Ivo naeratamisi . </s> </p>
<p> <s> Marit tuli tema juurde , liibus mehe vastu , tõstis näo , sulges silmad , kuid ei oodanud suudlust ära , vaid läks eeskambrisse ja toimetas hetke midagi ukse juures . </s> <s> Ivo mõistis , mis käik see niisugune oli . </s> <s> Kui Marit , pea rinnal , viivitamisi tagasi tuli , tõstis ta naise lõua üles , vaatas vastupuiklevasse näkku , kus võitlesid trots ja andumus . </s> <s> Õrnalt puudutas mees huultega esmalt naise kulme , siis silmalauge , nina ja jõudis tulise , pragunenud huultega suuni . </s> <s> Marit väänles sitkena ta käte vahel . </s> </p>
<p> <s> Kes teab , kui palju öid , mõtles Ivo , on Marit kuulanud selles voodis lebades küla hääli , huikeid , pillimängu ja teel mööduvate paarikeste kudrutamist . </s> </p>
<p> <s> Mõni aeg hiljem tulid seina taga kerged sammud ja nad nägid , kuidas eeskambrist tuulekotta viiva ukse link alla vajus . </s> <s> Hinge tagasi hoides ootasid nad , millal sammud lahkuvad , Mariti sõrm Ivo huultele surutud . </s> </p>
<p> <s> " Sind on paljastatud ! " sosistas Ivo . </s> </p>
<p> <s> " Meid ! " </s> <s> Marit tiris teda kõrvust . </s> <s> " Kuuled , meid on paljastatud ! " </s> </p>
<p> <s> Kui nad suurde majja läksid , võeti neid väga lihtsalt ja vaikselt vastu . </s> <s> Toidulaud oli kaetud . </s> <s> Neid oli oodatud . </s> <s> Tagakambrist tuli pikk ja laiaõlgne , täiesti lumivalge peaga vanamees , ulatas vaikides suure , kareda käe ja surus inseneri sõrmi , nii et need ragisesid . </s> <s> Tüse , lüheldane õemees viskas nalja , õepoeg vaikis , vahtis aknasse . </s> <s> Kui Ivo oli istunud , tuli väike Triin , nõjatus mehe põlve vastu . </s> <s> " Sülle ! " </s> </p>
<p> <s> Selle laua taga oli hea ja lihtne olla . </s> <s> Ivo õlad vabanesid pingest , nii et teda viimasel ajal aina vaevanud kuklavalu järele andis . </s> </p>
<p> <s> Ta oli siiasõidu mõttele pisut vastu punninud , oli öelnud , et Maritil endalgi on ehk lihtsam , kui nad enneaegu sugulaste ette ei ilmu . </s> <s> Mitte midagi kindlat polnud veel nende vahel . </s> <s> Lõpuks aga leidis ka tema , et poisikese mängimisel pole mõtet . </s> <s> Mõlemad täiskasvanud inimesed . </s> <s> Millal siis veel , kui mitte neis aastates ? </s> <s> Ja küllap oli Maritil teda näidata vaja . </s> </p>
<p> <s> Pärastlõunal mindi aiatagusele põllulapile ristikut kärbisesse panema . </s> <s> " Eks näe , kuidas linnamees ka harki pihus hoiab ! " ütles Mihkel , kui kuulda sai , et Ivo kaasa tuleb . </s> <s> Päris tundmatu see töö insenerile polnud . </s> <s> Tudengiaastate sügisesed kolhoosiskäigud olid mingi mälestuse jätnud . </s> <s> Kuid peagi sai selgeks , et temast pole vastast isegi Maritile . </s> <s> Nad kõik olid hanguvarre najal üles kasvanud . </s> <s> Vaalutõmmatud pikavarreline ristik oli keerdunud sellisteks köiteks , et jõukohase tüki harutamine tihtipeale aega võttis . </s> <s> Lisaks avastas mees , et sellel tööl - laduda heinakahlakaid kärbisepuudele - on mingid temale täiesti tundmatud reeglid . </s> <s> Igatahes oli tal poole tunni pärast juba paras tüdimus kallal ja rakud pihus . </s> <s> Siis läks veel Marit põllult ära . </s> <s> Ivo mõtles juba , kas mitte hangu lihtsalt maasse lüüa ja järele kõndida , kui naine tagasi tuli . </s> <s> On tal bensiini veel paarikümne kilomeetri tarvis ? </s> <s> Täna on ema surmapäev . </s> <s> Isa tahaks surnuaiale minna , Mihkli autol on aga kardaan alt ära . </s> <s> Kergendustundega jättis ta pererahva heinu kokku panema ja lonkis taluõuele . </s> </p>
<p> * * * </p>
<p> <s> " Siis hakkasin jooma . </s> <s> Ma jõin , nii et maa oli must . </s> <s> Kurram , ma lükkasin roppu kanti tööd teha . </s> <s> Kevadel hakkasin künniga pihta , ikka neliteist tundi ja rohkem järjest . </s> <s> Siis tuli kultiveerimine , äästamine , külvamine , siis tuli hein , siis tuli kombain , nii kaua kui sügiskünnini välja . </s> <s> Siis läksin talveks metsa ja panin seal traktori peal nii kaua , kui kevadel teed ära lagunesid . </s> <s> Ja kõik selle raha lasin sirgelt kõriaugust alla . </s> <s> Plikad said nii palju , kui küsida oskasid . </s> <s> Mõlemad said koolis käia nii palju , kui isu oli . </s> <s> Aivi rohkem ei tahtnudki , käis siin oma klassid ära ja pärast Jäneda Tema oli kohe algusest saati maatüdruk , temast tuli perenaine . </s> <s> Aga Marit hakkas plikast peast Virve küljes rippuma . </s> <s> Üks vanatüdruk kasvatas teise . </s> <s> Enam ei kõlband miski asi . </s> <s> Kodu oli must ja mehed olid ropud ja keski ei oskand miskit rääkida , mis preilnale kõlband oleks . </s> <s> Tahtis ja sai nii palju kooli , kui jaksas . </s> <s> Raha oli küll , kurask ! </s> <s> Kolhoos maksis silmad kinni . </s> <s> Nefti oli küll , joo või ise . </s> <s> Kõik aiamaad tõmbasin üle ja mis kõik . </s> <s> Ja kõik sirgelt kõrisse . </s> <s> Kuram , ma olin viiskümmend üks aastat vana , mis ma näinud olin ! </s> <s> Põllutöökoolist tulin , mõtlesin ka , et teen kodutalus korra järgi kõik ja puha , kuram , sundaeg oli poole peal , kui võtsid , tõprad , riigi ära . </s> </p>
<p> <s> Petserist laagrist viidi Tartu tagasi , ütlesid , et nüüd olete punaarmeelased , kuram . </s> <s> Ei enam lastud koju puhkusele ega miskit . </s> <s> Sain just kroonust kodu , kui jälle tagasi — sõda lahti . </s> <s> Petseri taga mina panin kohe üle . </s> <s> Kurask , Venemaale ! </s> <s> Mis ma sinna ära olen kaotand ? </s> <s> Sain aga just aasta kodu olla , vähe vist üle , kui oli näha , et Aadu hakkab vatti saama . </s> <s> No , kuram , ei taha neid küüditajaid siia tagasi ! </s> <s> Mina läksin Rebase poistega koos . </s> <s> Ah sa saadan , Neuhammer oli ikka kool küll ! </s> <s> Kah justkui väljaõpetatud soldat ja kahte kroonut teenind ! </s> <s> Kui frondile minek oli , läksid naeruga . </s> <s> Saab kuradist minema ! </s> <s> Takka hullem - visati meid Koršuni alla . </s> <s> Ei enam old öössel ega päeval vahet , mudku madista . </s> <s> Terve selle pasa käisin otsast otsani läbi . </s> <s> Tšehhimaal tahtsid hinge välja võtta . </s> <s> Ei , siis tuli üks vene major peale , ähvardas need pätid maha lassa . </s> <s> See oli meie pääsmine ! </s> <s> Hulga mehi , raisad , tapsid rahu ajal ära , tõpranäod ! </s> <s> Kui kuuekümne kaheksandal Vasja neile säru tegi , ma ütlesin - kuda on , ah ? </s> <s> Saite nüüd , kuradi punasesidememehed ! </s> </p>
<p> <s> Minule väänati kümme pluss viis , viiskümmend kaheksa lõige kaks . </s> <s> Mitte üks päev mina võlga ei jäänd ! </s> <s> Neljakümne viiendal läksin istuma ja viiekümne viiendal tulin välja . </s> <s> Kuuekümnendal sai asumise aeg täis ja varastasime ennast Laine ja lapsega sealt tulema . </s> <s> Laine vanad ei tuld , et müüvad enne majapidamise maha ja siis tulevad . </s> <s> Siiamaale tulevad ! </s> <s> Ei lastudki enam , lubati , et Petseri rajooni , aga Eestisse ei saa . </s> <s> Vanad ja ausad inimesed , eks sealt oleks ennast ikka siia nihverdand , aga jäid , ja nüüd pole surnuaia kohta kah alles . </s> <s> Kõik maatasa . </s> <s> Üks sealt tulija ütles . </s> <s> Maa pealt kadunud , küla ja kool ja surnuaed ja Eh , elajavägi ! </s> </p>
<p> <s> Ma olin siis nelikümmend aastat vana ja mis ma näind olin , kui sõda ja nälga ja kaevandusi ja sõimu . </s> <s> Sain siia , kurask , miski rändrahvas majas sees . </s> <s> Kuuekümne neljandal aastal , kurask , ma ostsin selle taluvärgi kolhoosi käest tagasi . </s> <s> Raha oli küll , kui tööd viitsisid lükata . </s> <s> Saime mõne aasta elatud , siis oli Lainel vähk ja läks . </s> <s> Ja siis mina hakkasin jooma ja jõin kohe nii , et maailm oli must . </s> <s> Üks joodikute mörin oli ilmast ilma köögis ja plikad olid vihased ja nutul ja käisid Virve juures varjul , kui liiga ropuks läks . </s> <s> Eks ma olnd ikka loll küll ! </s> <s> Siis oli Virvel kah vähk külges ja põdes ja läks kah . </s> <s> Ja siis mulle nagu pandi aru pähe . </s> <s> Mees , mis sa lakud nagu siga ! </s> <s> Nüüd mina olen juba seitsekümmend kolm aastat vana ja mõtle , mina olen kolm aastat sõdind ja kümme aastat maa all olnd ja üle kolmekümne aasta traktori peal olnd ja viisteist aastat hirmsal moel viina võttand ja minul ei ole veel suurt häda ühtigi . </s> <s> Ja plikad kasvasid kah lõpuks inimesteks ja nüüd mul on rõõm vaadata , kuidas Mihkel kohta peab . </s> <s> Kitsas on küll . </s> <s> Nii kitsas ei olnud meil Vološinos kah , kui raha peale mõtelda . </s> <s> Aga see on oma värk , kõik see töö , mis teed . </s> <s> See jääb omale . </s> <s> Ja mina mõtlen , et oleks kõik need viiskümmend aastat saand sedasi omale teha , meie oleksime kõik hoopis teised inimesed olnd ja elu oleks teine olnd . </s> <s> Aga mina olen ikkagi õnnelik inimene , et ma kõik selle ära olen näind ja veel seda uut asja kah mulle näha anti . " </s> </p>
<p> <s> Ivo ja vana Möller istusid surnuaiamüüril päikese käes ja vanamees rääkis . </s> <s> Tagasisõiduga polnud kummalgi kiiret . </s> <s> Surnuaed asus lausa mere kaldal . </s> <s> Otse tagamüüri äärest algas järsk kaldanõlv ja selle all oli vaikne laht . </s> <s> Eespool oli uus , nukutoana korras sadam . </s> <s> Meri oli õhtupäikeses tüüne ja tasa laineid veeretav . </s> <s> Paar valget pilve libises taevas . </s> <s> Uimaseid , enesega rahulolevaid kajakaid seisis kaldakividel . </s> <s> Ükski ei lennanud , ei kisendanud , ei otsinud süüa . </s> </p>
<p> <s> Ennist , kui vanamees vaikiva siiasõidu järel autost maha tuli , laskis Ivo tal üksi surnuaeda minna ja jalutas randa . </s> <s> Sadamast läände jäi piirivalvurite kunagine vaatlustorn . </s> </p>
<p> <s> Ta jalutas selleni , leidis sealt lagastatud ja mahajäetud paiga , nagu neid nüüd kogu Eestimaa täis on . </s> <s> Puruks pekstud sisustusega kiviosmik , betoonist kuulipildujapesa , üles rebitud kaableid , lipendavaid pabereid ... </s> </p>
<p> <s> Mariti isa meenutusi kuulates mõtles Ivo Lepala äkki , et ta on elanud oma elu , aimamata selle mehe olemasolu . </s> <s> Tema lugu oli üks neist arvutuitest lugudest , mis lõpuks moodustavadki põlvkonna kogemuse . </s> <s> Mariti kaudu sai see nüüd mingil viisil ka tema osaks , kas ta tahtis või ei . </s> <s> Esimest korda selle aja jooksul taipas mees , et naine seob teda hoopis uue maailmaga . </s> <s> Ta polnud üldse kindel , kas ta neljakümne kahe aastasena tahab veel saada kellekski teiseks , kui ta juba on . </s> </p>
<p> * * * </p>
<p> <s> " Lõo , lõõrita sa ! " lõõritas Marit . </s> <s> Ta värvis jälle lõngu , seekord päikesepunast . </s> <s> Näis , et ta oli kätte saanud selle vahepealse tooni ruuge ja purpuri vahel , hommikupäikese tooni , kui udu hajub ja silmapiirilt kerkiv tuline kuul just sooja hakkab andma . </s> <s> Jumal teab mis ajast polnud ta laulnud . </s> <s> Tal oli musikaalsust ja üksjagu häältki . </s> <s> Kooli segakooris oli ta koguni solistina esinenud . </s> <s> Aga koos emakeelse laulu kadumisega estraadilt ja eetrist , kuigi vist muudel põhjustel , oli õpetajannale aja jooksul tunduma hakanud , et oma korteris vanu viise valju häälega laulda pole just päris sobiv . </s> <s> See kostis paratamatult nii allkorruse korterisse kui hoovigi . </s> <s> Kuid täna ei hoolinud ta sellest . </s> <s> " Vanu laule hea on laulda , kui kõik sõbrad lõkke äärde jälle kokku tulnud on " Teda ajas naerma . </s> <s> Kuidas ta küll vallavanema puu otsast alla põrutas ! </s> <s> Madis oli ta klassivend . </s> <s> Peaaegu naaber . </s> <s> Omal ajal haudus ta Mariti suhtes julgemaidki plaane . </s> <s> Igatahes oli see kõik kusagil väga kauges minevikus . </s> <s> Viimastel aastatel piirdus kõik mehepoolse lõõbiga . </s> <s> Juba ukselt - kallis Mari ! </s> <s> Aina oli ta saanud väljapeetult viisaka , täiesti distsiplineeriva vastuvõtu . </s> <s> Ta oli harjunud sellega , et lõugadele voli andes ei riski ta millegagi . </s> </p>
<p> <s> Nad sõid parajasti õhtust , istusid päevast väsinuna teetasside taga , lasksid punasel videvikupäikesel järjest kaugemale köögi nurka ulatuda . </s> <s> Nii oli selle pere viis alati olnud . </s> </p>
<p> <s> Madis Kallaus tuli nagu ikka , hooga koputanud ja kohe ukse avanud , astus ta üle läve . </s> <s> Marit kallis ! </s> <s> Kui palju aastaid ! </s> </p>
<p> <s> Marit , kes pliidi juures parajasti teetasse täitis , pani kannu käest ja see hakkas tulisel pliidiraual laulma . </s> <s> Kuid selle asemel , et viisakalt küsida , mis külalise siia toob , selle asemel , et istet pakkuda ja kapist teetassi võtta - olgu naabrimees lahke , laual on värske maasikamoos Selle asemel lõi Marit hetkeinspiratsiooni ajel käed laiali ja langes mehele kaela . </s> </p>
<p> <s> " Madis , mu kallis vallavanem ! " </s> </p>
<p> <s> Mihkli lusikas kukkus kolksatades taldrikule . </s> <s> Nüüd pidi küll igale hingelisele , Bella kaasa arvatud , selge olema , et Maritiga on toimunud pöördelised muutused . </s> </p>
<p> <s> Marit mõistis isegi , kuidas ta kunagise peokaaslase ära oli ehmatanud . </s> <s> Seda ohtu , et võõras naine talle teiste nähes kaela kukub , ei olnud tal siin peres küll olnud . </s> <s> Kuid veel midagi sai Maritile selgeks ja tegi ta salaõnnelikuks . </s> <s> Silmanurgast oli ta näinud Ivo ilmet . </s> <s> Tema pärast polnud seni küll ükski mees armukadedust tundma pidanud ! </s> </p>
<p> <s> Edasi , kogu selle aja , mis Madis neil viibis , tundis Marit seda kiivast hingust , mis Ivo poolt lähtus . </s> <s> See hellitatud mees , see tõmmu paharet , kes on harjunud , et tüdrukud nagu küpsed õunad ... </s> </p>
<p> <s> Madisel oli tegelikult asjalik jutt . </s> <s> Ta tuli nõu küsima . </s> <s> Külla on kooli vaja . </s> <s> Maja on ju olemas , vajab ainult kohendamist . </s> <s> Ja enne on vaja need vanad inimesed sealt kuhugi mujale varju alla saada . </s> <s> Mõeldud juba on , kolhoosiosakonna kontor seisab nagunii tühjalt Aga mida Marit , kogenud õpetaja , arvab , kas sellest majast tänapäeva koolile väheks ei jää - võimlat näiteks ei ole . </s> <s> Ja üldse , mis sellest saab ? </s> <s> Omal ajal pandi väikesed koolid just majandusele viidates kinni . </s> <s> Mida see maksab ? </s> <s> Kui palju maksab riik ? </s> </p>
<p> <s> See polnud jutule tuleku põhjus , mõistis Marit . </s> <s> Madis tiirutas ümber peaküsimuse , tihkamata lagedale tulla , enne kui Mihkel selle välja portsatas - Mari tuleb ja paneb selle poe teil käima ! </s> <s> Vaikus , mis sellele järgnes , oli piisavalt kõnekas . </s> </p>
<p> <s> Ja nüüd ta aina sellele mõtleski . </s> <s> Alustama peaks esimesest klassist ja kooli sealt kasvada laskma . </s> <s> Tema ei ole algklasside õpetaja , kuigi ta sellega toime tuleks ja meelsamini päris väikestega tegelekski . </s> <s> Et poleks vaja valmis arusaamu murda . </s> <s> Maritile sai aina selgemaks , kui tüdinud on ta linnast ja kuivikurollist , millesse ta siin sattunud on . </s> <s> Aga just praegu ei osanud ta mingeid tulevikuplaane teha . </s> <s> Kõik oli veel liiga lahtine . </s> </p>
<p> <s> " Kui kallist kodust läksin ma ära kaugele , " laulis ta ja vakatas . </s> <s> Ta oli trepil kuivalt klõpsuvaid kontsi kuulnud . </s> <s> See tulija ei saanud olla keegi muu kui Hilda . </s> </p>
<p> <s> Marit oli kuulnud , mida neist räägiti , kuigi ta seda kunagi päris tõsiselt ei olnud võtnud . </s> <s> Pidi küll haige inimene olema , kes seda laimu uskus . </s> <s> Kuid nüüdsed stseenid panid teda kahtlema , kas Hilda siiski kõike kuidagi teisiti polnud mõelnud . </s> <s> Mis neid siis sidus ? </s> <s> Hingepuistamised . </s> <s> Hilda püüd teda lohutada ja hoida , pisut peasilitamist ja põske põse vastu surumist , ümbert kinni võtmist . </s> <s> Nad olid mõlemad üksikud naised ja tundsid end nii vähem üksikuna . </s> <s> Miks Hilda nii aktiivselt armukade oli ? </s> </p>
<p> <s> Täna oli ta leebelt eleegiline . </s> <s> Teadatahtjal oli siin linnas kõik alati teada . </s> <s> Milleks oleks Marit pidanud seda veel üle rääkima ? </s> <s> Ta oli lihtsalt liiga õnnelik , et teise kurbust jagada . </s> </p>
<p> <s> " Näita siis vähemalt teda mulle ! " nõudis sõbranna , endal peaaegu vesi ahjus . </s> </p>
<p> <s> " Miks ei , " arvas Marit , ise kiiresti mõeldes , et siia , nende pessa ta Hildat kolmandaks küll ei taha . </s> <s> Ta leppis kokku , et püüab Ivo seitsmeks õhtul baari meelitada , tulgu Hildagi sinna . </s> </p>
<p> <s> " Iga kord , kui tood mul roose " ümises ta tasa , kuni nägi Hilda selga majade vahele kadumas ja lasi siis täiel häälel : " Tahan öelda sulle ma : sama kaunid kui need roosid , oled nõnda kallis sa ! " </s> </p>
<p> * * * </p>
<p> <s> Kaks jäätisetopsi näpus , astus Ivo kaupluse klaasuksest varikatuse ala . </s> <s> Ta jäi trepile hetkeks seisma . </s> <s> Näis , nagu oleks ta millegi otsa komistanud . </s> <s> Marit istus endiselt välikohviku valge laua juures . </s> <s> Kuid naise kõrval oli end sisse seadnud uhke tõupuhas afgaani hurt . </s> <s> See leekivakarvaline olevus vaatas äraoleval pilgul kaugusse . </s> <s> Ja teisel pool lauda istus tõsine , püstipäine , iseteadlikult rahulike silmadega , nudiks pügatud blond tüdruk . </s> </p>
<p> <s> Kairi pilku jälgides pöördus Marit üle õla vaatama , silmas Ivot ja ta rahulikku ilmet jumestas rõõm . </s> <s> Sa siis naistest aru ! </s> </p>
<p> <s> Ivo teretas ja istus , ulatas ühe jäätisekoonuse Maritile ja teise , väikesest kõhklusest jagu saades , Kairile . </s> </p>
<p> <s> Muidugi polnud Marit ju lunastanud litsentsi tema valdamiseks ... </s> </p>
<p> <s> Kuid naised vestlesid rahulikult ja lihtsalt nagu vanad südamesõbrannad . </s> <s> Kairi mõistis , et Ivo oli toonud jäätise endale ja ta käsi peatus viivuks . </s> <s> Kuid ta taipas kohe mängu olemuse , ja võttis pakutu vastu , vajutas oma väikesevõitu , kuid ühtlased hambad šokolaadiglasuuri , kahvatusinistes silmades lühike tänulikkusehelk . </s> </p>
<p> <s> " Ma ei salli küünilisi naisi ! " oli vist üks viimaseid asju , mida Ivo oli talle öelnud . </s> <s> Ja Kairi oli voodist tõusnud , ajanud valge kleidi paljale kehale . </s> <s> " Ega ole suurt asja sallidagi ! " </s> <s> Ta lihtsalt tõusis , riietus ja läks , jättes mehe hinge esialgu veel valutu , puhta , külma ja kiire lõike . </s> </p>
<p> <s> Ivo jälgis naisi kõrvalt . </s> <s> Tüdruk meeldis talle rohkem , kui mees tahtis endale tunnistada . </s> <s> Iseteadlik , tasakaalukas , halastamatu enda ja kogu maailma vastu , ent mitte küüniline , mitte alaväärsusest kaitsevalmis . </s> <s> Ta teadis enda väärtust ja Ivo ei kahelnud , et elus saab Kairi kõik , mida igatseb . </s> </p>
<p> <s> Hoopis suurem mõistatus oli talle praegu Marit . </s> <s> Kui palju oli huvis , millega ta Kairi edasiõppimisplaani kuulas Ivo praadimist mehe enda südametunnistusel , kui palju võitja kättemaksurõõmu tüdruku ees , kui palju lihtsalt vabanenud isiksuse rahulikku iseolemist ? </s> </p>
<p> <s> Kiire kõrvalpilk , käeviibe . </s> <s> Ivo jälgis Kairi žesti ja nägi teisel pool tänavat Peepu . </s> <s> Tüdruk hammustas viimase suutäie , libistas keelega üle suunurkade , tänas ja tõusis lauast . </s> <s> Koos oma tõupuhta köiepuntraga moodustas ta vaatamisväärsuse , mis oleks au teinud mis tahes ajakirja kaanele . </s> </p>
<p> <s> " Nüüd jäid ilma jäätiseta , " ütles Marit . </s> <s> Ivo ei olnud arvanud , et naisel nii head närvid on . </s> <s> " Pole viga , lähme , ma teen sulle baaris jäätise välja ! " </s> <s> Ta vaatas meest uurivalt ja imestas : " On midagi viltu ? " </s> <s> Ivo raputas vaid pead , kuid ta oli tõepoolest natuke mõttes . </s> <s> Üks telefonikõne , just enne tööpäeva lõppu , nii et päris värske alles Esialgu ei tihanud ta sellest Maritile rääkida . </s> <s> Maalkäigust saadik kiusas teda niigi isesugune süütunne . </s> <s> Kuidas seda nüüd täpselt väljendada ? </s> <s> Marit , noh , mitte ainult et meeldis talle See oli midagi enamat . </s> <s> Nagu oleks filmi peategelane astunud valgelt seinalt alla , muutunud ruumiliseks , saanud kombatavaks , omandanud lõhna . </s> <s> See ei olnud enam mingi tühine seiklus . </s> <s> Nad olid lähedaseks saanud . </s> <s> Ja seejuures mõistis mees lausa valusteravalt , milline vahe oli tema ja Mariti tunnetes . </s> <s> Temale oli see kõik ikkagi üks järjekordne lugu , ammukogetu kordamine ei tea mitmendas variandis . </s> <s> Ning enesesäästmise vaist käskis olla jahe ja sõltumatu . </s> <s> Sest ta teadis valust juba kõike . </s> <s> Ta ei tahtnud seda veel kord järele proovida . </s> </p>
<p> <s> Aga Maritile oli see tõeline , ainus , suur , kogu maailma täitev . </s> <s> See oli lend langevarjuta . </s> <s> Iga selline üksikepisood , kas või see äsjane kohtumine tänavakohvikus Millised mõõtmed omandab see Mariti teadvuses ? </s> <s> Sellele mõeldes tuli lausa hirm peale ! </s> </p>
<p> * * * </p>
<p> <s> Marit nägi seda stseeni nagu aegluubis . </s> <s> Ivo pöördub baaripukil tema poole , kohvitass suu juurde tõstetud , naeratus üksnes silmades , on midagi ütlemas . </s> <s> Ja sel hetkel märkab Marit uksele ilmunud naisesiluetti . </s> <s> Esialgu on see veel prillide vaateväljast kõrval , udune , laialivalguv , kuid ta tunneb millegi väga iseloomuliku järgi Hilda ära . </s> <s> Ta jõuab pilgu sinna suunata , näeb Hildat tardunult seisvat , tegemas dramaatilist pausi , mida isegi Marlene Dietrich poleks mõjuvamalt esitada suutnud . </s> <s> Selle hetke jooksul muutub ta ilme tavalisest kalbest äraolevast nukrusest peaaegu traagiliseks . </s> <s> Ja nüüd tuleks küll leida mingi eriti lennukas väljend selle kohta , kuidas Hilda Saaliste nende poole liikuma hakkab . </s> <s> See pole sööst ega tormamine . </s> <s> Tunnete rajust kantud , ülakeha endiselt püsti , selg sirge , kuid jalad tulemas tükk maad tagapool järele ja käed avatud nagu langetatud tiivad . </s> <s> Ivo asetab kohvitassi tagasikätt letile ja keerab viimasel hetkel enne tabamust end veerandpöörde võrra Mariti poole , nii et Hilda ei satu talle mitte põlvede vahele , vaid vastu puusa . </s> <s> Siis on sõbranna käed ümber Ivo vöökoha ja mees asetab oma peo ettevaatlikult tema pealaele . </s> </p>
<p> <s> Kõrvalt vaadates taipab Marit hämmastudes - Ivolgi on kohtumisest hea meel , kuigi ta Hilda tormilist vaimustust ei jaga . </s> </p>
<p> <s> Nad kolisid lauda , sest kolmekesi reas ei tule baarileti taga jutust midagi välja . </s> <s> Kuid peagi mõistis Marit , et sama hästi oleks ta võinud ka lahkuda või üldse olemata olla . </s> <s> Neil kahel oli lühikese ajaga teineteisele nii palju öelda , pärida elu üle , meenutada tuttavaid . </s> <s> Kui nad baarist tunni aja pärast lahkusid , viimase ehapuna paistel linnas kõndisid , avastas Marit , et nüüd on Ivo jälle tagasi , on tema jagu , otsib oma väga ettevaatlikul viisil võimalust Hildat maha raputada . </s> <s> Lõpuks , tema koduukse ees , tõrjusid nad ühel meelel mõtte koos üles minna . </s> <s> Jäägu järgmiseks korraks ! </s> </p>
<p> <s> " Ta oli selline süütu lits , " ütles mees viivitamisi . </s> <s> Pärinud Mariti mossisoleku põhjust , seletas Ivo nüüd vastu tahtmist neid ammuseid aegu , kui ta Hildaga tuttav oli olnud . </s> </p>
<p> <s> " Kolas igal pool kaasas , kas teda taheti või ei . </s> <s> Rallidel on ikka neid nümfe , ja millegipärast on kõik blondiinid . </s> <s> Tema käis vist küll igaühega voodis ära , kuid oskas ometi lõpuks süütuna mehele minna . </s> <s> Ma mäletan , kuidas ta sajanda mehe suudluse juubelit pidas . " </s> </p>
<p> <s> " Hilda ? " </s> </p>
<p> <s> " Paistab , et sa ei tunne oma sõbrannat just kõige paremini . </s> <s> Kes ta ka praegu poleks , omal ajal oli ta pesuehtne seksuaalhüsteerik . " </s> <s> Naise osa on kord juba selline vastuoluline . </s> <s> Kui kasvatus ja arusaamad hirmus rangelt keelavad ja loodus liiga taga kütab , kujunebki selline ebamugav nähtus - aina süüdistab igaühte , et talle aetakse ebasündsal viisil ligi . </s> <s> Sa ei jõua veel talle otsagi vaadata , kui sulle öeldakse - mis sa endast õige arvad ! </s> <s> Aina provotseerib ise ja siis karjub appi või nutab käes ja lubab sind vägistamiskatse eest kohtusse kaevata . </s> </p>
<p> <s> Marit tahtis teada - Ivo ju ütles , et käis igaühega voodis ära . </s> <s> Kas ka temaga ? </s> <s> Mees neelas midagi alla , enne kui lausus : " Jah , korra . " </s> </p>
<p> <s> " Kuidas see oli ? " </s> </p>
<p> <s> Ivo muigas mõrult . </s> <s> " Teadsin ta tempe ja hoidsin kõrvale . </s> <s> Aga kusagil Lõuna-Eestis , mingi kooli ühikas , kus just , ei mäleta enam . </s> <s> Meil oli kuus tundi puhkust . </s> <s> Sain just püksid jalast maha - olin juhtumisi üksi tuppa sattunud , kui vajus suure halamisega uksest sisse , et meie rallimeeskonna boss , Ostjala Valdek teeb talle liiga , ajab teda taga , tahab ei tea mida temaga teha . </s> <s> Ütlesin talle , et olen liiga väsinud ja tegelikult olin ka muidugi , mingi tuhat kakssada kilomeetrit oli seljataga ja teine päev oli ees . </s> <s> Ütlesin , et ei viitsi Valdekut otsima minna . </s> <s> Kutsugu ta siia , ma löön tal kaks hammast välja ehk saab pikema jututa aru . </s> <s> Nojah , sa ei taipa praegu , Valdek oli selline hallide hangunud silmadega härg , sada nelikümmend kilo puhast pulliliha . </s> <s> Sama hästi oleks võinud püüda tankile vastu soomust virutada . </s> <s> Aga teine asi ka ! </s> <s> Laks pihuga pepu pihta oli suurim tähelepanu , mida Valdek ühele daamile võis osutada . </s> <s> Ma oleks tahtnud näha , mismoodi ta Hildat piki ühiselamu koridori taga ajab ! </s> <s> Teda härjast kiiremini liikuma saada oli ilmvõimatu . </s> </p>
<p> <s> Hilda siis ütleski , et ei julge toast välja minna ja kas ta võib minu juures magada . </s> <s> Toas oli kolm tühja voodit . </s> <s> Ronisin teki alla ja ütlesin , et olgu lahke . </s> <s> Nojah , daam otsustaski lahke olla ja ronis kaissu . </s> <s> Teadsin ta tempe - alailma oli mõni sell ta pärast näost roheline ja käis tollhaaval . </s> <s> Ütlesin talle head ööd ja jäin kohe magama . </s> <s> Öösel lubasin ta toast välja visata , kui ta mul magada ei lase . </s> <s> Hommikul , veerand tundi enne äratust teesklesin , et olen temast hirmsasti ära võlutud - ja eks ta oli ju ka pagana kena plika — ja küsisin , mis ta minust nüüd arvab , et ma selline unimüts olin ja öö sirgelt maha magasin . </s> <s> Ja siis mul plahvatas ! </s> <s> Selge ju oli , et ta mind enne rahule ei jäta , kui on saanud asja nii kaugele , et tal on põhjust mulle korralikult ei öelda . </s> <s> Küsisin siis , mis temas ometi on , et kõik poisid tema järele sellises valus on . </s> <s> Isegi Saare Peep . </s> <s> Tead , kuidas ta mind kuulama jäi - nii et ploomi oleks võinud talle huulte vahelt suhu pista . </s> <s> Mitte ükski poiss ei olnud ta järele valus . </s> <s> Oma ligitikkumisega oli ta kõik ära tüüdanud . </s> <s> Kõik teadsid , et sealt midagi peale eesnäärme paistetuse ei saa . </s> </p>
<p> <s> Peep oli mu sturman - igavene loikam ja selline flegmaatik , et võib su nutma ajada . </s> <s> See tema hea omadus oligi , miks ma temaga sõitsin . </s> <s> Ma ei talu , kui mind sõidu ajal õpetatakse . </s> <s> Nagu ma ise ei saaks aru , kui ma vigu teen ! </s> <s> Üheainsa korra Peep tegi suu lahti . </s> <s> Panin Lehmja kiiruskatsel ühest valepidi kaldu kurvist välja , käisime kummuli ja sõitsime katuse peal kraavi . </s> <s> Vesi tuli sisse , nii et tikkus kiivreid täitma . </s> <s> Rippusime rihmadel ja siis keeras ta oma näo minu poole - kas mõnda kuivemat kohta ei osanud valida ! </s> </p>
<p> <s> Sel päeval ei saanud Hilda meid enam kätte . </s> <s> Õhtuks olime Tallinnas tagasi ja nii ropp-väsinud , et katk ka poleks külge jaksanud hakata . </s> <s> Kuid lõpuks oskas ta Peebule siiski selgeks teha , et poiss tõesti ilma Hildata elada ei saa . </s> <s> Ülejäänut sa tead . " </s> </p>
<p> <s> Alles tüki aja pärast mõtles Marit : kas Hilda siis polnudki abielus olnud ? </s> <s> Mees oli Saare . </s> <s> Või võttis ta hiljem endise nime tagasi ? </s> <s> See selleks ! </s> <s> Kõik , mida ta ka mõtles , oli nagu muuseas , nagu läbi palavikuuima . </s> <s> Üks äratundmine vasardas temas , oli ta üleni vallanud - ka Hilda on hinganud sisse Ivo lõhna , tundnud ta rinnakarvade sooja vaipa . </s> </p>
<p> * * * </p>
<p> <s> See teadmine pandi talle unes pähe . </s> <s> Ivo ärkas südame kloppides , oli kohe täie selguse juures . </s> <s> Mida see baarman talle oli öelnud ? </s> <s> On see blond naine , kellega Ivo tuli , tema abikaasa ? </s> <s> " Me hüüdsime teda Koidu Laulikuks . " </s> <s> Ivo uskus täielikult , mida see varajasele kiilaspäisusele kalduv vesti ja ristlipsuga tüse mees talle rääkis . </s> <s> Brežnevi arusaamatud kõnepominad . </s> <s> Vaino režiimi häbitu valede latramine . </s> <s> Gretškina haridusministriks . </s> <s> Demagoogia alasti irvitus . </s> <s> Parteituusade ülbus . </s> <s> Mitmetunnised toidusabad poeuste taga . </s> <s> Kibestumus . </s> <s> Kool , mis ei ise usu seda , mida ta õpilastele jutlustab . </s> <s> Ja selles koolis noor , ilus kirjandusõpetaja , kes häälevärinal räägib Koidulast . </s> <s> Põlemine . </s> <s> Teadmiste austus kõrgemal kõigest maisest ja kasutoovast " Koidu Laulik ! </s> <s> Ausalt , pisut piinlik on siin leti taga teda kohata ! " </s> </p>
<p> <s> Marit oli jõudnud Ivole paljustki rääkida . </s> <s> Oli käes selgimishetk , dialektiline murdepunkt , kus kvantiteet kvaliteediks muutub . </s> </p>
<p> <s> Vaevu mäletades aega , kui nad Siberist tulid , oli Marit kasvanud pideva tõusu õhkkonnas . </s> <s> Külm maa oli seljataga . </s> <s> Uues kodus ootas korralik söögilaud . </s> <s> Põld kandis vilja . </s> <s> Koliti suurde majja , soetati uusi asju . </s> <s> Kuuekümnendate majandustõus jõudis külla hilinemisega , kuid seda põhjalikumalt . </s> </p>
<p> <s> Raha oli küll , nagu vanamees ütles . </s> <s> Kõik see ei tekitanud vähemalt lausviha režiimi vastu . </s> <s> Pigem juba vihkas ta joomist , emata jäänud murdeealine tüdruk . </s> <s> Vaevalt maldas ta taibata purjutavate meeste tragöödiat , sõtta jäänud noorust , vangilaagrites kaotatud tervist , nende nimetut hingepiina , kes suutmata ehk ka sõnastada , ometi tundsid , et olles loodud oma kodu kaitsma , on nad sunnitud pealt vaatama rahva hääbumist . </s> <s> Nende meeste prassimine äratas temas vaid vihkamist . </s> <s> Vastukaaluks vähki surev üksik naine , tema umbringi rabelev minatunne ... </s> </p>
<p> <s> Tüdruk läks õppima , et jätkata , et tuua valgust , õpetada mõistma , tundma , olema elu vääriline . </s> </p>
<p> <s> Tegelikult ei alanud see kõik tädi Virvest . </s> <s> Oli üks Virkholmi nimeline maa sool , raudne vana põlvkonna koolmeister , kes oli õpetanud nii Mariti ema kui ka tädi ja üldse mitut põlve kohalikke inimesi . </s> <s> Sellest valgusest jagus teistele veel pärast tema surmagi . </s> </p>
<p> <s> Marit ei mõistnud , ei saanud aru saamagi , et näiteks Ivo maailm oli hukkumas . </s> <s> Paatosega seda ei päästa ! </s> <s> Üldse oli Marit oma missiooniga väga valesse aega sattunud . </s> <s> Kui ta ka suutis kedagi põlema rääkida , kustutas ümbritsev küüniline ja kibestunud elu samas selle leegi . </s> <s> Rahvas oli kaotanud lootuse - selles oli asi . </s> </p>
<p> <s> Marit oli laulva revolutsiooni aegu kaasa löönud , võtnud kõnekoosolekuil sõna , käinud loosungitega kogunemistel . </s> <s> Sellest eelistas ta nüüd vaikida . </s> <s> Oli täiesti ilmne , et ta juba tunneb oma võimetust , annab endale aru pettumusest , kuid veel ei tunnista seda avalikult . </s> <s> Ivo resigneerunud naeratus ajab teda ikka veel marru . </s> <s> Kuidas sa temale seletad , et oled pärit keskkonnast , mis oli sunnitud vaikimise , enesesalgamise täiuslikult selgeks õppima . </s> </p>
<p> <s> Ivo teadis hästi , millal temas toimus murrang , millal ta loobus olemast vaimne pagulane ja püüdis astuda teda ümbritsevasse maailma . </s> </p>
<p> <s> Viktor Šklovski oma mälestustes meenutab - naine öelnud talle , et kui ta üksikule saarele satuks , ei hakkaks ta Robinsoniks , vaid ahviks . </s> </p>
<p> <s> Ivo oli samuti proovinud ahviks hakata , samastuda ühiskonna nivooga , mis vastas väga täpselt tema elustandardi võimalustele , jäi aga kultuurilitasemele suuresti alla . </s> <s> Siin ta siis nüüd oli , ebaõnnestunud ahv ! </s> </p>
<p> <s> Eile , enne tööpäeva lõppu , oli telefonis olnud kuidagi hämmastavalt tuttav hääl , mida ta siiski kuidagi ära arvata ei osanud , kuni see häälemurdest kähedana teatas : </s> </p>
<p> <s> " Mina räägin ! " ja pärast mõningast ebalemist ja keerutamist : </s> </p>
<p> <s> " Isa , tule koju tagasi ! " </s> </p>
<p> <s> Mida ta vastas ? </s> <s> " See ei ole nii lihtne ... " </s> <s> Vist rohkem mitte midagi . </s> <s> Jutt suri välja . </s> <s> Poiss ei suutnud midagi mõistlikku rääkida , teadagi harjumatusest ja ka sellest ebanormaalsest rollist , millesse ta oli pidanud asuma . </s> <s> Ei tarvitsenud olla just suur psühholoog , et täie veendumusega öelda - selliseid südantlõhestavaid telefonikõnesid võib ette tulla halvas teleseriaalis . </s> <s> Normaalne Eestimaa viieteistkümneaastane vabast tahtest küll sellise asjaga hakkama ei saa . </s> <s> Nii olid siis lood ja sellest ka hingevaev ja ärkamine järsu selgimise meeleolus . </s> </p>
<p> <s> Marit ta kõrval magas hääletult . </s> <s> Ivo kuulas seda ja tal tekkis kahtlus . </s> <s> Ta keeras külge , hingas mõne korra sügavalt ja hakkas nohisema . </s> <s> Kulus mõni minut , kui Marit külge keeras ja pärast paari asendimuutust voodist tõusis . </s> <s> Ivo teadis ju , mida ta tegi , kui õhtul jaatavalt vastas . </s> <s> Jah , ta mäletas kõhklusehetke . </s> <s> Kas ka tema on Hildaga voodit jaganud ? </s> <s> Üks olend tema nahas tahtis automaatselt eitada . </s> <s> See teine , kõrvaltvaatav , muigav ja kalkuleeriv Ivo jäi aga seekord peale ja ta esitas selle loo , täpselt teades , kui küüniliselt see kõlab . </s> <s> Seda ta nüüd siis põdeski ! </s> </p>
<p> <s> Kas Marit selle pärast ei saagi magada ? </s> <s> Mida ta seal köögi poolel tegi ? </s> <s> Ivo tõusis voodist ja läks talle järele . </s> <s> Pea lauale asetatud kätel , istus Marit ja ta silmad helkisid helenevas suveööhämus . </s> </p>
<p> <s> " Mis lahti ? " </s> </p>
<p> <s> " Süda läks nõrgaks . " </s> </p>
<p> <s> Ta viis naise voodisse , asetas kõrva ta rinnale ja kuulas rahulikke , hästi täitunud pulsilööke . </s> <s> " Südamega sul küll midagi lahti ei ole ! " </s> </p>
<p> * * * </p>
<p> <s> Mais suure palavusega alanud suvi läks juunis põuaseks ja jahedaks . </s> <s> Juulis lisandus külmale vihm . </s> <s> Alles suve lõpuks pööras taas soojaks . </s> <s> Nüüd oli looduse lopsakusele lisandunud küpsuse võlu . </s> <s> Kuid pimedad ööd tõid hinge sügisnukruse eelaimuse . </s> <s> Tekkis igatsus koguda endasse veel viimast päikest . </s> <s> Neil õhtuil jalutasid Marit ja Ivo loojanguni . </s> <s> Vallimäe harjal olid nad taeva taustal - mehe ja naise siluett õhtupäikeses . </s> <s> Seisid seal , puudutades teineteist puusa ja õlaga . </s> <s> Võis arvata , et nad naudivad koos oldud hetki . </s> <s> Tegelikult viibisid nad aina riiu piiril . </s> </p>
<p> <s> " Kas me ei võiks nüüd ükskord selle teema rahule jätta ? " küsis Ivo . </s> <s> Ta hakkas sellest süüaluse osast tüdinema . </s> <s> Imelik olnuks pärida , miks Marit talle Kairit ette ei heida , on aga Hilda pärast lausa haige . </s> <s> Mees ei osanud seda kuidagi mõistusega seletada , kuigi ta vaist ähmaselt midagi aimas . </s> <s> Ta oli mitut puhku öelnud , et on mõnes varasemas elus vististi naine olnud . </s> <s> Enamasti suutis ta seda tundevirvenduste vaheldumist , mida nad ise loogikaks peavad , kuuenda meelega ära aimata . </s> </p>
<p> <s> Nad jõudsid rada mööda linnuse läänemüüri äärde ja Ivo toetas selja vastu õhtupäikeses soojenenud paerinnatist . </s> <s> Ta pööras näo vastu valgust , sulges silmad . </s> <s> " Kõik see oli kakskümmend aastat tagasi . </s> <s> Mina ei teinud vähimatki selleks , et see daam mu voodisse satuks . </s> <s> Milles sa mind süüdistad ? " </s> </p>
<p> <s> " Ma ei süüdista sind , " ütles Marit viivitamisi . </s> <s> " Aga see ei anna mu hingele lihtsalt rahu . " </s> <s> Ja kui Ivo midagi ei vastanud , lisas ta : " Ma ei saa ainult aru , mis maailm see niisugune on . </s> <s> Igaühega magatakse , naisi lastakse ringi käia nagu ma ei tea , õllekruuse ? " </s> </p>
<p> <s> " Asjadel , mis on või mida pole , on suur eelis asjade ees , mis peaks olema või mida ei peaks olema . </s> <s> See eelis on nende olemasolu fakt . </s> <s> Reaalsus on iseenese õigustus . </s> <s> Sellega tuleb kas leppida või Ma ei tea , mis veel , hulluks minna ? " </s> </p>
<p> <s> " Kas sina lepid kõigega , mis siin maailmas on ? " </s> </p>
<p> <s> Ivo vaatas Mariti profiili . </s> <s> Naine oli nüüd jumekam ja noorem kui kahe kuu eest talle köögiust avades . </s> <s> Tema jonnakas suujoon oli endine , kui väike elurõõmus muhelus maha arvata . </s> <s> " Ma ei lepi kaugeltki kõigega . </s> <s> Tead ju küll ! </s> <s> Aga ometi ei saa ju aina elada maailmaga riius ! </s> <s> Vähemalt mina küll ei saa . </s> <s> Kui mulle midagi ei meeldi , siis ma ütlen endale , et see lihtsalt ei ole minu mängumuru . </s> <s> Ma ei hooli suurest hulgast siinsetest veidrustest . </s> </p>
<p> <s> Tegelgu nendega need , kes viitsivad ! </s> <s> Mina vaatan pealt . " </s> </p>
<p> <s> Ta oli sündinud maailma , mis oli hukkumisele määratud . </s> <s> Nende korterisse koondatud kultuurivaramu oli vaid ohtlik ekstravagantsus . </s> <s> Pinnast enam selleks ei olnud . </s> <s> Suguselts oli laiali pekstud , kes Siberis , kes välismaal . </s> <s> Allesjäänud hoidsid suu hoolega koomal . </s> <s> Ivo igatahes mäletas veel aega , kui naabritele meeldis vahel öelda - ma tean küll , mis raadiot sa kuulad - ja nautida , kuidas sa näost halliks lähed . </s> <s> Kolmkümmend aastat hiljem seisid ka need arenenud huumorimeelega naabrid maanteel , hoidsid käest kinni ja olid patriootilised , pühkisid silmi , kui lauldi : " Eesti , mu Eestimaa " Kas pidi Ivo tundma end süüdlasena skeptilise muige pärast ? </s> </p>
<p> <s> Kui ta midagi oli , siis eelistas ta seda olla ennast õigustamata . </s> <s> Mees ei võtnud vaevaks Maritile midagi ära seletama hakata . </s> <s> Ta teadis , et õpetajad on kord sellised , kes teisi eriti kuulata ei taha . </s> </p>
<p> <s> Tegelikult sai ta ju erilise pingutuseta kõige vajalikuga hakkama . </s> <s> Mõni tema klassivend oli küll kaugemalegi jõudnud , kuid iseküsimuseks jäi , mis hinnaga . </s> <s> Seda ta ka Maritile leebelt seletas . </s> <s> " See maailm ei ole minu , ma ei respekteeri seda . </s> <s> Ammugi ei hakka ma selle eest oma nahka turule viima ! </s> </p>
<p> <s> Aina on barbaarkultuurid tulnud kõrgkultuuridele peale . </s> <s> Aina on esinenud tagasilangusi . </s> <s> Ja ma ütleksin , selles on inimkonna progressi vedru - et kunagi ei pääseta küllalt kõrgele , enne kui torn laiali kistakse , aga nendel rusudel ronivad massid siiski vaksa võrra ülespoole . " </s> </p>
<p> <s> " Ja sulle ei lähe korda , et need , kes tahavad üles pääseda , ei pääse ? " </s> </p>
<p> <s> Imelik , miks Marit selle juures peaaegu nutul on ? </s> <s> Ivo kehitas õlgu ja vaatas punetavasse päikesesse . </s> </p>
<p> <s> " Miks sa õieti oma naise käest andeks ei palu ja koju tagasi ei lähe ? " </s> </p>
<p> <s> Ivo vaatas teda kuidagi piinatult või laisalt . </s> <s> " Oled minust jao täis saanud ? " </s> </p>
<p> <s> " Kas sinu laste kasvatamine on üks neist labastest asjadest , millega härra ei viitsi käsi määrida ? " </s> </p>
<p> <s> " Ma ei kavatse kunagi oma naiselt midagi paluda , " ütles Ivo äkki tuimalt ja kindlalt , nii et Marit vaatama jäi — mis temaga nüüd siis juhtus ? </s> </p>
<p> * * * </p>
<p> <s> Nii järsku , kui vihm oli alanud , see ka lõppes . </s> <s> Akna taga lõi päikese lahti . </s> <s> Selle valgus värvis parempoolse kardina rõõmsalt roosaks . </s> </p>
<p> <s> Nüüd , kui ta jälle riides oli ja normaalselt istuda tohtis , kui ta kuulmekilet lausa valusalt kiusanud nikkelinstrumentide kõlksatused klaaslaual lõppenud olid , tundis Marit end jälle piisavalt kindlana . </s> <s> Arst istus kirjutuslaua taha tagasi , asetas käed kõrvu , peopesad vastamisi , ja jäi vaatama , kuidas need trükitud blankettide vahel lebavad . </s> <s> Siis tõstis ta pilgu , vaatas õpetajannale otsa . </s> <s> " Kuuenädalane rasedus . " </s> <s> Ruumi sigines vaikus . </s> <s> Mida olekski Marit ütlema pidanud ? </s> </p>
<p> <s> " Kas võtame arvele või kuidas ? " päris Maritilt too üsna temavanune naine . </s> <s> Jälle vaikus . </s> <s> Õpetajanna ju ei teadnud , mida arst sellisel juhul tegema peab . </s> <s> " Vabandage , ma ei saa aru " Marit otsis sõnu , et lõpuks midagi öelda . </s> <s> Temalt ju oodati midagi , kuid ta tõesti ei taibanud , mis see just olema peaks . </s> </p>
<p> <s> " Kas te kavatsete sünnitada ? " </s> <s> Arst muutus silmanähtavalt tõredaks . </s> </p>
<p> <s> " Kuidas , palun ? </s> <s> Kavatsen ? </s> <s> Te ju ise ütlesite , et ma olen rase . " </s> </p>
<p> <s> " Nii et võtame arvele ? " </s> </p>
<p> <s> Alles nüüd sai Marit aru , mida arst mõtleb , ja talle tõusis veri näkku . </s> <s> Tummalt noogutanud , süüvis ta sügavale enda tunnetesse . </s> <s> Ah siis nii kergelt otsustatakse neid asju ! </s> <s> Kavatsete ? </s> <s> Võtame arvele Mingi tobeda ankeedi küsimustele vastamisest lõpuks pääsenud , sai ta selle rõõmutu , metallustega ja plekklagedega maja koridoridest tulema . </s> <s> Värskelt sadanud vihma järele lõhnavas , tuulises ja päikesepaistelises päevas kadus kogu ametiasutuse ängistus . </s> <s> Heitnud oma rasked nisuvärvi juuksed peanõksuga kuklasse , jalutas ta otsekui uueks saanud äärelinnas . </s> <s> Läbi pisarateloori naeris ta tarade taga klähvivatele krantsidele vastu . </s> <s> Millises õunalastis olid puud ! </s> <s> Kõik kandis vilja . </s> <s> Milline pingelangus ! </s> <s> Ta oli arvutanud , oli mõttes tuleva aasta kalendri märtsi viimase ja aprilli esimese nädala punasega ümbritsenud , oli sinna joonistanud sünnidaatumit märkiva tähekese . </s> <s> Ta teadis juba , et keskkoolis algab peagi tema viimane semester . </s> <s> Pärast jõuluvaheaega võtab ta mõne nädala palgata puhkust , kuni tal on õigus lapsepuhkusele jääda . </s> <s> Ta sõidab koju , istub kangastelgede ette , koob valmis selle suve kudumata jäänud vaiba . </s> <s> See algab ülalt tumeda taevasinaga , läheb sujuvalt üle heledamateks , lasuurseteks , roosadeks , purpurseteks toonideks , kuni pooles kõrguses hõõguv-rõõmsa lõõmava kettani jõuab . </s> <s> Sellest allapoole kulgeb veiklevana päikesetee keset sinise-rohelise-vahuvalge virveid ja lõpeb liivakollase riba ees , mis omakorda sammalroheliseks muutub ja sellega alumises ääres lõpeb . </s> <s> See liivakollane ja roheline pind ulatub kaarduva rannikuviiruna paremat serva mööda horisondijooneni ja saab seal metsa sakilist siluetti meenutava kaugusesina karva ääristuse . </s> <s> Ja just see parem vaibaserv määrabki kõik . </s> <s> Oleks see randa meenutav värvide sülem vasakul , oleks tegu loojakuga . </s> <s> Aga Marit koob koidikut ! </s> </p>
<p> <s> Põhimõtteline nõusolek oli tal vallale antud . </s> <s> Selleks aastaks kooli enam käima panna ei jõuta . </s> <s> Tuleval aastal alustab ta juba oma kunagises kodukoolis esimese klassiga . </s> <s> Ka Triin on nende laste hulgas . </s> <s> Talle nii tuttav igahommikune koolitee kujuneb kahe naise , ühe keskealise ja teise päris pisikese ühiseks teeks , nagu see oli ka täpselt kolmkümmend aastat tagasi . </s> <s> Ainult ühe erinevusega . </s> <s> Virve-tädil oli kodus ootamas küll Aivi-põnn , kuid see oli juba kaunis pontsakas ja temast võis ka mitte välja teha . </s> <s> Maritil aga on keegi , kelle poole mure ja õnnega lennata . </s> </p>
<p> <s> Ta tuleb toime ! </s> <s> Aivi aitab niipalju küll . </s> <s> Ka rahaga saab ta hakkama ! </s> <s> Marit teadis , mida maksavad looduslike värvidega värvitud , kodus kootud , folklooriainelised vaibad . </s> </p>
<p> <s> Ainus joon , mis mustrisse ei sobinud , oli Ivo . </s> <s> Mida küll temaga peale hakata ? </s> </p>
<p> <s> Seni oli kõik olnud vaid kujutlus , mille võis nagu kriidikirja tahvlilt ainsa käeliigutusega olematuks pühkida . </s> </p>
<p> <s> See ei olnud enam pelk unistus ! </s> <s> Marit uskus , et tõuseb lendu . </s> </p>
<p> * * * </p>
<p> <s> Pilku paberitelt tõstmata avas Ivo Lepala kirjutuslaua ülemise sahtli ja kobas sealt käsikaudu pliiatsi , tegi sellega tabelisse mingi märke ja asetas käe tasahilju sahtlisse tagasi . </s> <s> Sõrmed avasid harjunult nitrotuubi ja nihutasid tabletid selle suule . </s> <s> Tähelepanu äratamata poetas ta ühe neist keele alla ja jätkas lugemise teesklemist . </s> <s> Tegelikult polnud ta hetkel üldse võimeline lugema . </s> <s> Tekst tantsis ja pendeldas silme ees . </s> <s> Süda puperdas paaniliselt . </s> <s> Naljakas oli tõdeda , et inimene , kes tuhandeid kordi on ajanud auto kurvi sellel viimasel piiril , mille taga algab teadmatus , et see mees , kes ei võtnud õppust tulle jäämise kogemusest ega rasketest luumurdudest , hakkab lämbuma üksnes sellepärast , et näeb ühte valges anorakis naist üle tänava tulemas , ise veel kindlalt teadmata , kas tulija tema kunagine naine ongi . </s> </p>
<p> <s> Tulija seisis nüüd toauksel ja ootas vaikides . </s> <s> Ivo lükkas paberid eemale , nihutas keelega poole õhemaks kulunud tableti huule ja igeme vahele , kus see rääkimist ei seganud . </s> <s> Ta tõstis pea . </s> </p>
<p> <s> Jah , see oli Helle . </s> <s> Naine astus ebaleva sammu üle läve ja jäi seisma . </s> <s> " Ma tahaksin rääkida . " </s> </p>
<p> <s> Sõnagi lausumata , et hääl erutust ei reedaks , tõusis Ivo ja nad väljusid Pikale tänavale . </s> </p>
<p> <s> Politseiauto seisis vastaskaupluse ees . </s> <s> Möödujad olid koondunud uudistavaks salgaks . </s> </p>
<p> <s> Mees viis naise üles , Tammiku serva , kus seisis murdunud kivisammas , mida ümbritses hiidokastraadist pärg . </s> <s> Selle represseeritute mälestusmärgi juures istusid nad pingile ja vaikisid . </s> </p>
<p> <s> " Räägi ! " ütles Ivo lõpuks . </s> </p>
<p> <s> " Tule koju tagasi ! " lausus Helle . </s> </p>
<p> <s> " Kus mul see kodu on ? " muigas Ivo . </s> </p>
<p> <s> " Lastel on sind tarvis ! </s> <s> Kui tahad , võin ma ära minna . " </s> </p>
<p> <s> " Ära tee teatrit ! " </s> </p>
<p> <s> " Mida sa tahad ? </s> <s> Tahad , kolin ette tuppa magama ? </s> <s> Või lähen Riina tuppa " </s> </p>
<p> <s> " Sa tead nagunii , mis sellest välja tuleb , " ütles Ivo . </s> <s> " Ma ei taha , et su käed mind nähes värisema peaksid . " </s> </p>
<p> <s> " See polnud üldse nii , " ütles naine ootamatu tunderõhuga . </s> </p>
<p> <s> " Jah , muidugi . " </s> <s> Ivo hääl oli vaikne ja nukker . </s> <s> " Sa taipasid , et ma sinu järele spioneerin ja lavastasid koos emaga mulle näitliku õppetunni . " </s> </p>
<p> <s> " Ma kuulasin loomulikult seda kassetti , " ütles Helle . </s> <s> " Jumal küll , mida ma kõik kokku olin rääkinud ! " </s> </p>
<p> <s> Mees muigas napilt . </s> <s> " Eks räägi siis , kuidas see päriselt oli ! " </s> </p>
<p> <s> Sigines vaikus , mis hakkas rõhuvaks muutuma . </s> <s> Ivo jätkas : " Kas teie suhkrukott pole veel tühjaks saanud ? " </s> </p>
<p> <s> " Ära tuleta seda meelde ! </s> <s> Palun , ma ei või ! " </s> </p>
<p> <s> " Mina pean võima . </s> <s> Mul on see pidevalt meeles . " </s> </p>
<p> <s> " Sa ei tea ju ... " </s> </p>
<p> <s> " Kas see must kult jättis su maha ? " </s> </p>
<p> <s> " Ta on surnud . </s> <s> Kas sa siis ei tea ? " </s> </p>
<p> <s> " Jaah ? " </s> </p>
<p> <s> " Mul oli tõesti temaga lühike vahekord , mis ma sellest enam varjan ! </s> <s> Tal oli see kõigiga . </s> <s> Ma ei tea , ma läksin nagu segi ! </s> <s> Teised olid ju kõik minust nooremad . </s> <s> Ega ta vist kellestki ei hoolinud , aga siis mulle tundus , et ainult minust ... " </s> </p>
<p> <s> " Mis sa siis tapsid ta maha või ? " </s> <s> Ivo ei tundnud ennast selles ütlemises ära . </s> <s> Kust tuli soov üksnes haiget teha ? </s> </p>
<p> <s> " Sa ju tead , " jätkas naine pärast pausi sunnitult-tasa . </s> <s> " Tead ju , et mul polnud sinu kõrvalt kedagi teist kunagi olnud . " </s> </p>
<p> <s> " Arvasin , " ütles Ivo . </s> <s> " Aga nüüd ei oska enam midagi arvata . " </s> </p>
<p> <s> " Sinul on olnud oma elu . </s> <s> Sul olid sõbrad ja tüdrukud . </s> <s> Kuule ! </s> <s> Ma ju tean ka ikka midagi ! </s> <s> Minul oli töö ja kodu ja lapsed . </s> <s> Ma arvasin , et olen sinu jaoks midagi majateenija ja armukese vahepealset . </s> <s> Oh jumal ! </s> <s> Ma ju ei oska nii ilusasti rääkida nagu sina ! </s> <s> Esimest korda , kui see juhtus , siis ma ütlesin endale , et olgu sellega kõik ! </s> <s> Aga see muutus nagu haiguseks . </s> <s> Ja siis ma taipasin , et tal on teised ka ja et ta minust ei hooli . </s> <s> Ja kui ma ütlema hakkasin , siis ta lubas , et võin põlle eest ära võtta ja minema kerida . </s> <s> Ma tundsin ennast nagu viimane lipakas ja olin sinu peale tige , et sa mitte millestki ei hooli . </s> <s> Ütle , kas sa tõesti midagi ei aimanud ? " </s> </p>
<p> <s> " Ei ! " </s> </p>
<p> <s> Pikkamööda rullus kogu lugu piinleva mehe silme ees lahti . </s> <s> Noorust minetav naine , kes armukese jõhkruse pärast ähmis on , kes ei oska leida teed tagasi kodusesse ellu ega taipa , kuidas võita põlglikult selja pööranud baariomaniku soosingut . </s> <s> Kodus üha sagenevad riiud . </s> <s> Tööl mõnitav toon . </s> <s> Ja siis tuleb ema kuulujuttude peale õigust tegema . </s> </p>
<p> <s> " Tule tagasi ! </s> <s> Proovime uuesti . </s> <s> Ehk saame vähemalt kaklemata ühes korteris elatud ! " </s> </p>
<p> <s> " See ei ole nii lihtne ! " ütles Ivo ja Helle noogutas : </s> </p>
<p> <s> " Jah , ma tean . </s> <s> Sul on see õpetajanna . " </s> </p>
<p> <s> " Kust sa tead ? " </s> </p>
<p> <s> " Mis sa arvad , kust ma tean ? </s> <s> Ma käisin tema juures . " </s> </p>
<p> <s> Ivo tundis , kuidas ta huuled külmaks tõmbusid . </s> <s> " Sa ütlesid , et Azari on surnud . </s> <s> Mis temaga juhtus ? " </s> </p>
<p> <s> Helle vaikis tükk aega . </s> <s> Ivo kalk toon oli olnud küllalt kõnekas . </s> </p>
<p> <s> Ta oli esmaspäeval , pärast vaba nädalat tööle läinud . </s> <s> Baari uks oli lahti , tähendab , omanik pidi kohal olema . </s> <s> Ta astus letist mööda , riiulite taha ja imestas , miks on suhkrukott poolelt kõrguselt punane . </s> <s> Mees ei olnud seal , vaid tagatoas , kõveras laua kõrval põrandal . </s> <s> Telefonitoru oli laual . </s> <s> Selles oli vaikus . </s> <s> Keskjaam oli numbri eelmisel ööl kella kolme ajal välja lülitanud . </s> <s> Selle järgi tehti surmaaeg üsna täpselt kindlaks . </s> <s> Nähtavasti oli tapja olnud baari viimane külastaja . </s> <s> Ta oli letilt vorstilõikamise noa võtnud ja selle omanikule kõhtu torganud . </s> <s> Kassa oli puutumata , rahakott alles , sõrmus sõrmes . </s> </p>
<p> <s> " Millal see juhtus ? " päris Ivo . </s> <s> Ta hääl oli kaotanud kõla , kähises ainult . </s> </p>
<p> <s> " See oli kaheteistkümnendal aprillil . " </s> </p>
<p> <s> Mees tundis , kuidas külmad piisad ta selgroogu mööda alla nõrgusid . </s> <s> Kaheteistkümnendal oli ta juba Rakveres ! </s> </p>
<p> * * * </p>
<p> <s> Kooli tänav on kitsuke munakivisillutisega majadevahe , mis Pikalt tänavalt kesklinna poole viib . </s> <s> Ivo seisis ja saatis pilguga kaugenevat naist . </s> <s> Ta oleks tänulik olnud , kui keegi ära oleks seletanud , mida ta tõeliselt tunneb . </s> </p>
<p> <s> Koos Hellega oleks vaja olnud maha kustutada pool tema enda elu . </s> <s> Vihkas ta seda naist ? </s> <s> Helle oli suutnud rohkem , kui vaid talumatult haiget teha , ta oli purustanud Ivo Lepala enesekujutelma . </s> <s> Selle illusioonita , nagu selgus , oli võimatu normaalse inimesena elada . </s> </p>
<p> <s> Kumbki neist ei olnud teinud midagi tavatut . </s> <s> Selline see maailm kord juba oli , milles neil elada tuli . </s> <s> Hellet juhtisid lihtsalt tunded . </s> </p>
<p> <s> Aga Ivo , tema ju teadis ! </s> <s> Oli üks väga lihtne põhimõte — ära tee teisele seda , mida sa ei taha , et sinule tehakse . </s> </p>
<p> <s> Kord juba astunud üle lapsepõlveraja , tajus ta aina , et saadab korda tegusid , mida südametunnistus heaks ei kiida . </s> <s> Oleks ta põlvnenud katoliiklikust või õigeusklikust keskkonnast , neist inimkonna süüdimatu nooruse uskumustest , kus personifitseeritud hea ja kuri su hinge jahivad , kus sa eksimuste eest , kui need hingelt ära räägid , võid küll karistada saada , kuid koos karistuse kandmisega tuleb ka andestus Protestantidele ei andesta nende eluajal keegi . </s> <s> Sind ei kuulata isegi mitte ära . </s> <s> Paremal juhul öeldakse - mine rahuga , küll Jumal andestab ! </s> <s> Sa saad vaid lootust su enese eest vastutamise , täiskasvanuks olemise teel . </s> </p>
<p> <s> Lapsik oli uskuda , et kord juba teadlikuks saanuna võid ennast õigustada ümbritseva maailma tavadele varal . </s> </p>
<p> <s> Oma lihtsakoelisel moel , jonnakana ja sallimatuna , oli Marit siiski temast ees , mõtles Ivo . </s> </p>
<p> <s> Raskel meelel lonkis mees tagasi tööle . </s> <s> Kui nad äsja Hellega sellest majast möödusid , oli ta näinud kolleege aknail vahtimas ja imestanud endamisi - mis sellest siis on , kui ta ühe või teise blondi naisega tänaval kõnnib ? </s> <s> Aga aknad olid endiselt nägusid täis . </s> <s> Paistis , et vaadatakse hoopis vastaskauplust , kus ikka veel toimetasid mingid asjamehed . </s> </p>
<p> <s> Toas sai ta kuulda - paari tunni eest olevat seal müüja tapetud . </s> <s> Talle olevat letilt võetud noaga kõhtu löödud . </s> </p>
<p> <s> Nagu teerulli alt läbi käinud , istus Ivo oma töölaua taga . </s> <s> Ta püüdis paaniliselt meenutada , mida tema sel ajal tegi , kuid mälus oli täielik tühik . </s> <s> Ma kaotan mõistuse , mõtles mees . </s> </p>
<p> * * * </p>
<p> <s> " Ma ei pea sind kinni , " ütles Marit ja oli seejuures nii noorusvärske ja elurõõmus , et Ivo nüüd tõesti millestki aru ei saanud . </s> </p>
<p> <s> Mees oli leidnud end üksi tühjas tööruumis konutamas ja võpatanud kaineks mõtte juures , et on ammu aeg koju minna . </s> <s> Jah , seda sõna oli ta juba Mariti kööktoa kohta pruukima hakanud ja taipas alles praegu , et sedagi kodu võib tal tänasest enam mitte olla . </s> <s> Helle oli Mariti juures käinud Mida nad omavahel rääkida võisid , Ivo kujutleda ei suutnud . </s> <s> Kuid midagi head see tema jaoks küll ei tähendanud . </s> </p>
<p> <s> Koos sügise lähenemisega oli talle järjest selgemaks saanud vajadus kord ometi ärgata ja ellu tagasi tulla . </s> <s> Tema palgaosast jätkus vaevalt hinges püsimiseks . </s> <s> Ei tulnud kõne allagi osta hädatarvilikke tarbeesemeid , mis kõik olid Tallinna jäänud . </s> <s> Neid sealt ära tuua ta ka ei suutnud . </s> <s> Igatahes tuli olukorrale varsti lahendus leida . </s> </p>
<p> <s> Oli kujunenud nii , et Ivo tulekuks oli laud kaetud ja tuba soe . </s> <s> Kui mees vahel midagi poest tõi , oli see erand . </s> <s> Äraseletatult pidas Marit Möller armukest ülal . </s> <s> Kui ta seda nii ka ei sõnastanud , siis maainimese kainusega andis ta igatahes endale aru nii asja moraalsest ja ka materiaalsest küljest . </s> <s> Ivo kui kasu saav pool oli ehk selle asjaolu suhtes natuke tundlikum , kuid igatahes oli küsimus olemas ka naise jaoks . </s> </p>
<p> <s> Seegi asi vajas mingit viisakat lahendust . </s> <s> Ivole nii iseloomulikult oli ta probleemist teadlik , kuid puikles sellega tegelemisest kõrvale , ei otsinud tasuvamat töökohta , ei mõelnud avaramast korterist . </s> <s> Ta polnud isegi otsustanud jääda . </s> <s> Olgem täpsed ! </s> <s> Ivo polnud ealeski vihjanud võimalusele , et nad jäävad kokku , polnud sellist muljetki jätnud . </s> <s> Samuti polnud ta kunagi öelnud , et läheb . </s> <s> Nende mesinädalad olid lihtsalt pikale veninud . </s> <s> Ja mõni kord näis mehele , et äraütleja ei pruugi tingimata tema olla . </s> <s> Aina ilmnes , et ta käib Maritile närvidele , on tal jalus , ei viitsi vastata , kui naine küsib , räägib ebasobival ajal , ei võta igat asja tõsiselt Selles vanuses ei toimu sobitumine enam kuigi kergesti . </s> </p>
<p> <s> Kangutanud end raskel südamel töölaua tagant , vantsis ta vana tänavat mööda , sihiks veest uuristatud hoov , lehkav trepikoda ja roostepruuniks värvitud uks . </s> <s> Ja alles praegu , kui oht , et see uks tal nina ees kinni lüüakse , ilmseks oli muutunud , tundis ta teravalt , kui lähedaseks on Marit talle saanud . </s> <s> Samavõrra kui head õhtusööki janunes ta tunda käte naise all vitaalset keha . </s> </p>
<p> <s> Marit oli rõõmsalt elevil , nii et mehe julgus tuli korraks tagasi . </s> <s> Ja siis see raksataski . </s> <s> Ivo üritas öelda midagi asja organisatsioonilise külje kohta , nagu ta väga ebaõnnestunult väljendus . </s> <s> On ju vaja " Pole tarvis , " ütles Marit . </s> <s> " Ma ei pea sind kinni . " </s> </p>
<p> <s> Nooruslik sära , millega Marit seda ütles , võttis mehel kõik mõistlikud mõtted peast . </s> <s> Ainuõige oleks olnud tõusta , hüvasti öelda ja lahkuda , taipas Ivo hetk hiljem kui tarvis . </s> <s> Siis ta lausus : " Minu arust peaksid sa naistearstile minema . " </s> </p>
<p> <s> " Just täna hommikul käisin seal ! " </s> </p>
<p> <s> " Noh ? " </s> <s> Ivol kippus hääl kinni jääma . </s> </p>
<p> <s> " Ma saan lapse . " </s> </p>
<p> <s> Öeldu ei jätnud mingit kahtlust . </s> <s> Mitte nemad , vaid Marit , ja ei ole rase , vaid saab lapse . </s> <s> See tuli teadmiseks võtta , see polnud jutuaine . </s> <s> Ja ometi kuulis Ivo end nagu viimane tobe kobisemas : " Tegid sa seda meelega ? " </s> </p>
<p> <s> " Ära närvitse , ma ei nõua sinult mitte midagi ! " </s> </p>
<p> <s> " Ma ei mõista , mida sa taotled ? " </s> </p>
<p> <s> " Ma ei taotle mitte midagi ! </s> <s> Ära ometi nii närvitse ! " </s> </p>
<p> <s> " Sa ei pea mind kinni , " ütles Ivo kibestunult . </s> <s> " Sa arvad et ma jään nüüd ise . " </s> </p>
<p> <s> " Sina lähed oma naise juurde tagasi ! " </s> </p>
<p> <s> Sellises supis ei olnud see naistelemmik veel keenud ! </s> <s> Kusagilt ujus teadvusse fraas - mis on mehed muud kui naistest ajutiselt irdunud sigimisorganid , saadetud maailma , et kontrollida liigi sobivust väliskeskkonnaga Just nii oli teda koheldud ! </s> <s> Kuigi Ivo polnud kunagi arvanud , et naine mehe isiksusest midagi hooliks , vähestki respekti ootas ta ometi . </s> <s> Muide , ega ta ise ka naise isiksust hinnanud ! </s> <s> Ikka oli ta neid kohelnud kui veetlevaid , kuid ajudeta olendeid . </s> </p>
<p> <s> " Sa mõtled lapsega siin uberikus elama hakata ? " </s> <s> Kas Marit oma hilise võimaluse juures endale probleemist üldse täit aru annab ? </s> </p>
<p> <s> " Ei mõtle siin " Marit oli rahulik ja enesekindel . </s> <s> Tal oli kõik läbi mõeldud ja Ivo jaoks ei olnud seal kohta . </s> <s> Sel kombel ei olnud teda veel keegi ignoreerinud ! </s> <s> Mida ta ka öelda ei püüdnud , teda ei võetud kuulda . </s> </p>
<p> <s> Üks Ivo Lepala istus toolil , selg kühmus , nagu pettunud mehe võrdkuju , teine seisis , käed taskus ja ajas helitut vilet . </s> </p>
<p> <s> Nagu poleks ta algusest peale teadnud , et ta Hellega edasi elab ! </s> <s> Vastuhakk , põgenemine oli olnud vaid demonstratsioon iseenda ees - näe , ma olen mees , kes asja tõsiselt võtab ! </s> </p>
<p> <s> Nüüd ei olegi enam muud teed kui tagasi minna . </s> <s> Veel kord sinna üksiku urka kõledusse mattuda käis täiesti üle kujutlusvõime . </s> <s> Helle kolib ehk tõesti mõneks ajaks tütre tuppa , kuni nad mingil hetkel " leiavad teineteise " </s> </p>
<p> <s> Ja pole mõtet teeselda solvunut ! </s> <s> Ise sa ju aimasid , et Marit seda otsib , ning andsid teadlikult võimaluse ennast süüdi mõista , kui talle selle vana loo Hildaga ära rääkisid . </s> <s> Kairi selleks otstarbeks ei sobinud . </s> <s> Kuidas nad Maritiga siis peale seda lähedaseks said ? </s> </p>
<p> <s> Olgu see kõvast puust vestetud naine pealegi veendunud , et teeb kõike täies tões , temagi petab end nagu kõik inimesed . </s> <s> On neid loomaliike , kus isane ja emane kohtuvad vaid pulmamänguks . </s> </p>
<p> <s> Pani ta ju kohe algul õige diagnoosi . </s> <s> Maritis tõepoolest ei tööta nurruva kassi refleks . </s> <s> Kas olid need mörisevad joodikud selle temast välja peletanud ? </s> <s> Või kasvatas vanapiigast tädi endale järglase ? </s> <s> Kuid hoolitsustarve , emainstinkt oli tal korras . </s> </p>
<p> <s> Ivo teadis , et sügav solvumus jääb temasse aastateks . </s> <s> Miks see vägivaldse loomuga naine arvab endal õiguse olevat temaga nii käituda ! </s> </p>
<p> <s> " Oled sa kindel , et see kõik pole sellepärast , et Helle ... " </s> </p>
<p> <s> " Sinul ei ole seal midagi teha ! </s> <s> Sa ei sobi sinna ümbrusse . </s> <s> Sinu koht on sinu pere juures . " </s> </p>
<p> <s> " Tohib sulle vähemalt külla tulla ? " </s> </p>
<p> <s> Seda küsimust ei olnud Marit oodanud . </s> <s> " Noh , ma arvan Aga teata vähemalt ette ! " </s> </p>
<p> <s> Ivo ajas selja sirgu . </s> <s> See oli siis otsustatud ! </s> <s> Jälle üks risttee , millel lahkutakse , kuigi on valus . </s> <s> Veel ei lasknud Ivo raevul endas tõusta . </s> <s> Marit ei jää üksi , ta võtab endaga kübeme Ivost , temast tulevikku hargneva niidi , teeb sellega , mida heaks arvab . </s> <s> Veel ei ole aeg sellele mõelda ! </s> </p>
<p> <s> Mees tõusis . </s> <s> Neil oli teineteisele üht-teist hella öelda . </s> </p>
<p> <s> Marit vaatas aknast , kuidas Ivo üle õue läheb . </s> <s> Enne uhtenõgu ta korraks kõhkles , nagu oleks midagi unustanud , siis kergitas särgikäänist , et kella vaadata , ja võtnud otsustavalt kiirema sammu , kadus majadevahesse . </s> </p>
<p> <s> Trotslik naeratus suul , seisis Marit aknal . </s> <s> Kui ühel rahval ei ole kangelasi , siis tuleb need talle sünnitada ! </s> </p></div2>
        <div2 type="alaosa"><head> II osa : Paradiisiõunad </head>
<p> <s> Ta armastas linna suve . </s> <s> Ta armastas õhtuid , kui päevast pehme asfalt talla all vajub , majade seinad leitset õhkuvad , lillemüüjate ja juurviljalaudade juures loikudes varblased suplevad , kui tänavale tuleb õhtune , eluahnete pilkudega rahvas . </s> <s> Ta armastas ka päevast lämbet toimekust . </s> <s> Aga üle kõige armastas ta hommikuvarjude jahedust ja päeva alguse mõtlikke kõndijaid , peaaegu tühje ja veel puhtaid tänavaid , parke , mille põuajanus lehestik on öö niiskusest kosutust saanuna lopsakas ja tume . </s> </p>
<p> <s> Ivo roolis auto Rävala puiesteelt vana parteimaja varju . </s> <s> Soe hommik oli veel värske , kuigi erakordse kuumalaine uue päeva halastamatust võis juba aimata . </s> <s> Raadiost tulid viiulid , dekadentlikult tundeline , peaaegu harras pala . </s> <s> See miljööga sobimatu muusika leevendas järjekordse tühja päeva ränkust . </s> <s> Ja pealegi oli täna ees ootamas üks kaugekõne . </s> <s> Kui hästi pingutada , võis isegi luksusliku elu talutavaks teha . </s> </p>
<p> <s> Mees muigas . </s> <s> Kes ei tahaks olla hea välimusega , sõita ringi ilusa ja kiire autoga ja näidata ennast päev läbi avalikkusele ? </s> <s> Kõik tuleb omal ajal või siis natuke hiljem . </s> <s> Ivo Lepalale tuli tema praegune eluviis natuke hilja . </s> <s> Ta teadis , peagi muutub laisklemine väljakannatamatuks ja ta siirdub jahtima saavutamatut . </s> <s> Seni pühendus ta möödakäijate vaatlemisele . </s> </p>
<p> <s> Tallinnas on vaid laiguti ja kasinalt sellise hoonestusega paiku , millest suurlinnad enamjaolt koosnevad . </s> <s> Üksnes pommitamise ajal põhjalikult puhtaks põlenud alad ehitati täis kõrgeid elamuid , milles peaaegu ei leidu ametiasutusi ja äriruume . </s> <s> Selliseid piirkondi ei läbi tavaliselt ka magistraalliiklus . </s> <s> Neis ei hinga sulle näkku umbne agul . </s> <s> Just selline on see kvartal parteimaja ja Olümpia hotelli vahel . </s> <s> Siin elavad , vähemalt pealtnäha , tõelised linlased , mitte linnastunud taluinimesed . </s> <s> Kesklinna tänavarüsinas ei jätku ealeski mahti hinnata neid pilguga . </s> <s> Oma tumedaklaasilise auto koopa eraldatusest võis endale lubada luksust lasta neil tulla piki kõnniteed , vaagida nende kõnnakut , mõistatada nende iseloomu , püüda ära arvata nende käigu eesmärki . </s> <s> See kõhn hallipäine naine läks kindlasti poodi . </s> <s> Luukav vanamees luges kohustusliku jalutuskäigu sammunormi . </s> <s> Aga taamalt tuli noor naine . </s> <s> Ivos lülitus tööle valvesignalisatsioon — tähelepanu ! </s> </p>
<p> <s> Kuidas nad siiski kõnnivad ? </s> <s> Samm koosneb ju kahest faasist — kiirendusest ja pidurdusest . </s> <s> Aga neil , kuidas nüüd öelda , üksikuil looduse poolt äravalituil on veel mingi kolmas faas , mingi hetkeline hõljumine . </s> <s> Nagu antikvaar hinnalist vaasi , naudivad nad sel hetkel oma keha , mida nad pidulikult läbi suve kannavad . </s> </p>
<p> <s> Tüdruk oli tõesti vaatamist väärt . </s> <s> Ivo ei osanud öelda , kas ta oli ilus . </s> <s> Ta oli täiuslikult puhkenud . </s> <s> Temas polnud midagi lamedat , nurgelist ega kohmakat . </s> <s> Kedagi märkamata , luksuslikus autos istuvat tõmmut meest pilgugagi puutumata , läks ta oma teed ja jättis hinge hetkelise puhta õnnetunde . </s> </p>
<p> <s> Võib küll imetleda naist nii , et sa teda seejuures ei taha . </s> <s> Milleks seda naudingut labastada ! </s> <s> Kui sarnased nad teatavas mõttes kõik on , kui lihtne on neid kehasid asendada , vahetada . </s> <s> Ja just sellepärast polnudki suurt mõtet neid vahetada ! </s> </p>
<p> <s> Teatavad loomulikud erandid muidugi välja arvata , mõtles Ivo Lepala kiiresti juurde . </s> <s> Ta laskis külgklaasi alla . </s> <s> Enam ei isutanud inimesi luurata . </s> <s> Ta oli oma uluki lasknud ja kavatses nüüd õnnestunud jahiretke järel lihtsalt olemist nautida . </s> <s> Nii ta siis magaski hädaohu lähenemise maha , mõistis teoksil olevat alles siis , kui teisel tänavatänavapoolel kõndinud naine teda märganud , järsult suunda muutis , auto eest parempoolse esiukse juurde tuli , selle avas , sisse istus ja teretas . </s> </p>
<p> <s> Jah , muidugi tundis ta seda kolmekümnendais punapead , kuigi ei suutnud hetkel meenutada ei nime ega tutvumise asjaolusid . </s> <s> Oli vist üks kahe-kolme aasta tagune õhtu kas Kirovi talveaias või midagi seesugust . </s> </p>
<p> <s> " Tuttavat ootan , " ütles ta vastutahtmist naise pärimise peale . </s> </p>
<p> <s> Tal olid rohekad silmad , liiga tugevasti värvitud huuled . </s> <s> Ta oli päikesest armutult ära põlenud , see tegi ta vanemaks . </s> <s> Nahakurrud rangluunukkide kohal hakkasid igatahes teravalt silma . </s> <s> Üsna kulunud ! </s> <s> Aga alateadvus fikseeris ometi — naine kandis õlapaeltega kleiti , mille all ei tundunud rinnahoidjat olevat . </s> <s> Vist selleks , et meest viimases asjaolus veenda , kergitas ta õlapaelu , tuulutas kuumavat dekolteed — peaks kuhugi randa sõitma , midagi külma jooma , meres käima ... </s> </p>
<p> <s> Astra ! meenus Ivole ka nimi ja asjaolud , mis talle just kõige mugavamad ei tundunud . </s> </p>
<p> <s> Oli naine kuhugi suvitama minemas , päris Ivo kohusetundest . </s> <s> Veed on muidugi kõikjal üleliia soojad . </s> </p>
<p> <s> Punapea loomulikult ei vastanud , naeratas kinnise suuga , irooniliselt . </s> <s> Ega see tuttav pahaks ei pane , et ta siin istub ? </s> </p>
<p> <s> Nüüd ei pidanud Ivo vajalikuks vastata . </s> <s> Ta tundis selliseid naisi . </s> <s> Nad ei tee endale illusioone , nagu võiks Ivo-sugusele valikuvõimalusi jätta . </s> <s> Aga olekski Ivo huvi tundnud Astra seltsis , ei saaks ta seda täna endale kuidagi lubada . </s> <s> Tal oli ees see telefonikõne . </s> <s> Sinna ei olnud enam kahte tundigi jäänud . </s> <s> Aga ta teadis ka seda , et naine ei lase end lihtsalt niisama autost välja visata . </s> <s> Keeldub Ivo , siis saab talle osaks mõnitav repliik . </s> <s> Tema valikuvabadus taandatakse tema potentsi küsimuseks . </s> <s> Ja solvangu vastust ei jää punapea muidugi ootama . </s> <s> Kui tolerantne Ivo Lepala ka polnud , eelistas ta mitte mängida ette kaotatud partiisid . </s> </p>
<p> <s> Ivo vaatas naeratades naist ja keeras vasaku käega raadio vaiksemaks . </s> <s> Sa elad vale elu ! </s> <s> Ta oleks tahtnud seda naisele öelda , kuigi teadis väga hästi selle repliigi täielikku mõttetust . </s> <s> Sinust on tehtud pettekujutluse vang . </s> <s> Sa usud , et sa oled oma valikutes vaba . </s> <s> Tegelikult ei rahulda see elu sind , see sandistab su psüühikat . </s> <s> Alati siis , kui arvatakse , et vabanetakse vanadest eksiarvamustest ja ollakse lõpuks targaks saanud , antakse end lihtsalt uute ja enamasti hullemate eksiarvamuste küüsi . </s> </p>
<p> <s> Selle asemel kuulis ta end küsimas , kuidas Astral elu läheb ? </s> <s> Mida ta vahepeal teinud on ? </s> <s> Millega praegu tegeleb ? </s> </p>
<p> <s> Ta ei olnud andnud veel mingit lootust , et võiks pakutu vastu võtta , ja punapea karistas teda selle eest . </s> <s> Huvitab see Ivot tõesti ? </s> </p>
<p> <s> " Loomulikult ! " </s> <s> Ivo oskas suurepäraselt lihtsameelset teeselda . </s> <s> Sellest irooniat välja lugeda polnud mingi vaev , kuigi hääletoon ega pilk seda vähimalgi määral ei reetnud . </s> <s> Astra nähtavasti leidis , et solvumist pole praegu kuigi arukas näidata ja hakkas millestki tühisest lobisema — sõbranna , keda Ivogi teadma pidanuks , kelle nimi talle aga midagi ei öelnud , sõitnud töölepinguga kuuks ajaks Rootsi raha tegema — selle suvega ! </s> <s> Nagu mingit muud aega teenimiseks ei oleks Ja äkki , poole jutu pealt — kuule , sa vist ei tunne , mind ikka veel ära ! </s> </p>
<p> <s> Kogenud vastane , mõtles Ivo . </s> <s> Löök oli täpne ja õieti ajastatud , et meest südametunnistusepiinu tundma panna . </s> <s> Oli ta ikka Astra tollelt juubelipeolt ? </s> <s> Kuidas sa ütled naisele , kellele kunagi purjuspäi armastust vandunud oled , et sa teda tõesti ei mäleta ? </s> </p>
<p> <s> Igatahes lõpeb asi sellega , et tal punapea tõesti kuhugi mere äärde sõidutada tuleb , kartis Ivo . </s> </p>
<p> <s> Ta oli aina saatuse pailaps olnud . </s> <s> Nii ka nüüd — kaugelt eemalt silma hakanud mees osutus lähenemisel tõepoolest kunagiseks pinginaabriks Nõmme keskkooli ajast . </s> <s> Kas Ivo just tingimata seda inimest üle kõige näha igatses , selle üle ei tasunud praegu juurelda . </s> <s> Heas lootuses , et teine ta ära tunneb , kergitas ta aknaavas lebavat kätt , ajas sõrmed harali . </s> <s> Mees tänava vastasküljel ei muutnud isegi kõnni rütmi , astus veel kümmekond sammu samas suunas , tuli siis toimekalt üle tee , peatus auto parema esiukse juures kõneka viivu ja istus seejärel tagaistmele . </s> </p>
<p> <s> Ivo vaatas üle õla , saatis pilgus sisenduse , kuigi oli juba kindel , et Sven on kõike ise taibanud . </s> <s> Tomatit meenutava näoga mees naeratas selle kinnituseks ja päris , ega ta nende omaetteolemist ei seganud ? </s> </p>
<p> <s> " Said asjad korda ? " küsis Ivo . </s> <s> Nende eelmisest vestlusest võis möödunud olla vabalt oma kolm aastat , jutust jäi mulje , et lahku mindi veerand tunni eest . </s> </p>
<p> <s> " Siin küll , " improviseeris Sven . </s> <s> Nüüd olevat vaja Suur-Sõjamäe tänavale saada . </s> </p>
<p> <s> " Tubli ! " tahtis Ivo hüüda . </s> <s> Sinna kolkase ei lase ükski blond ega punapea end ometi sõidutada ! </s> <s> Kuid igaks juhuks päris ta hapult — läheb seal kaua ? </s> </p>
<p> <s> Mitte üle tunni aja , arvas Sven ja Ivo pööras süütevõtit . </s> <s> Mootori käivitumine oli märgatav pigem kontrolltulede kustumise järgi kui häälest või vibratsioonist . </s> <s> Käsi juba kangil , päris Ivo Astralt — on tal kuhugi küüti vaja . </s> <s> Kui see äkki tee äärde jääb ... </s> </p>
<p> <s> " Sõida " ütles naine mõtlikult ja Ivo võttis kohalt . </s> <s> Kaubamaja juures oli punapea endas selgusele jõudnud . </s> <s> Ta tahtis maha . </s> <s> Seda ta ka sai . </s> <s> Ivo ei sõitnud kaugemale , kui just hädapärast vaja . </s> <s> Ta teadis lähikonnas üht läbisõidetavat hoovi . </s> <s> Seal , natuke haisevas ja kolu täis plangutaguses pidas ta kinni . </s> <s> " Istu ette ! " ütles ta Svenile . </s> <s> " Kui sa just ei kiirusta " </s> </p>
<p> <s> Mees oli kaine ja kandis täiesti korralikke riideid , kuumast ilmast hoolimata koguni pintsakut ja ristlipsu . </s> <s> Ta kael oli pestud ja Ivo tundlik nina ei tajunud kunagise sõbra juures mingit reetlikku lehka . </s> </p>
<p> <s> " Kuidas läheb ? " küsis ta . </s> </p>
<p> <s> " Jah , vaata " Punetav , varajastest kortsudest küntud nägu väljendas isiklikust küsimusest põhjustatud piinlikkustunnet . </s> </p>
<p> <s> " Tuleks vist öelda , et peaaegu suurepäraselt . " </s> </p>
<p> <s> Ivo tundis teda niipalju küll , et mõista — Sven Sarapil läheb just praegu nii halvasti , et tahaks kurta , kui viisakus lubaks . </s> <s> Teada oli , mis ohud varitsesid , kui Sveniga pikemalet jutule sattusid . </s> <s> Aga punapeast pääsemise eest oli Ivo igatahes tänu võlgu ja tal oli ka aega veel vähemalt poolteist tundi . </s> <s> Ta laskis istme seljatoe madalaks . </s> </p>
<p> <s> Oma perekonnast oli sõber niisiis lõpuks õnnelikult ilma . </s> <s> Sveni pedagoogikarjäär oli ta kenasti ja kiiresti direktoritoolini viinud Polnud ka ime . </s> <s> Kuigi ta ise oli sügavalt intelligentsest perekonnast ja väga põhjalikult delikaatseks kasvatatud , polnud tema naine ei seda ega teist . </s> <s> Aga selle eest oli ta ilus ja ise sellest vägagi teadlik . </s> <s> Kuid Ivo eelistas jutte mitte uskuda . </s> <s> Mees , kui ta just päris togu ei ole , tõuseb koolis ju ikka direktoriks ... </s> </p>
<p> <s> Karsklane polnud neist kumbki juba keskkoolipäevil . </s> <s> Svenil oli sellest ka pahandusi tulnud . </s> <s> Ise põdes ta neid lugusid valusamini , kui need väärt olid . </s> <s> Peale kolmekümmend pööras see aga äkki lausa joomatõveks . </s> <s> Mõnepäevased hood kasvasid kiiresti paarinädalasteks , kuisteks . </s> <s> Enam ei saanud neid varjata . </s> <s> Kaks raviseanssi andsid ainult ajutist kergendust . </s> <s> Kooliga tuli hüvasti jätta . </s> <s> Peagi ei kõlvanud ta enam transporditöölisekski . </s> <s> Periooditi keeldus naine talle ulualust andmast ja Sven ööbis siis tuttavate pool . </s> <s> Aga varsti hakkas ta eelistama urkaid . </s> </p>
<p> <s> Ivole meenus üks nende viimaseid kohtumisi . </s> <s> Mingil pikal bussisõidul avastas ta , et pesemata käsi niklist paljaks kulunud toru küljes , mis tema käega kokku puutuma kippus , kuulus kunagisele pinginaabrile . </s> <s> Ega ta vist eriti ei püüdnudki suurt heldimust teeselda . </s> <s> Ja laenu Sven temalt tookord ei küsinudki . </s> <s> Selle asemel hakkas ta rääkima jõuluõhtust Hiiu õllekas . </s> <s> Kunagi nii peenetundeline esteet jutustas kärisevat häält üle bussi mootorimüra kuulda lastes , kuidas seal sõpradega koos ilusasti aega veedeti , kuidas tantsiti kellegi Liia-nimelisega ... </s> </p>
<p> <s> Ivo teadis küll , miks teine kõike seda talle praegu valjul häälel seletab . </s> <s> Ometi oli võimatu ja ka mõttetu talle öelda , et ei Ivo ega keegi teinegi ole Sveni olukorras süüdi . </s> <s> Asjatu on nende vastu viha pidada . </s> </p>
<p> <s> Jah , mees oli õieti arvestanud , Ivo oli siiski liiga sentimentaalne , et endisele sõbrale vastu vahtimist anda . </s> <s> Aga oleks kulunud küll ! </s> </p>
<p> <s> Järgnes pikk ravi psühho-neuros Sellega Ivo senised teadmised piirdusidki . </s> <s> Mingi ebamäärase lünga järel ilmus nüüd juttudest uus Sven Sarap . </s> <s> Nähtavasti oli ta end äris leidnud . </s> <s> Neil oli hästi läinud , kuni keegi välismaine klient oli jätnud suure arve maksmata . </s> <s> Oligi pankrott majas . </s> <s> Ja mees oli värskelt tänaval , tõsi küll , teatav summa kompensatsiooniks oli talle siiski välja makstud . </s> </p>
<p> <s> " Kui vaadata tänavapilti ja teeninduskultuuri , siis ütleksin küll , et paremat maailmakorda kui see roiskuv kapitalism pole inimkond veel välja mõelnud , " resümeeris Sven naeratades . </s> </p>
<p> <s> Nagu kunagi klassis , istusid nad nüüdki , Sven paremal , Ivo vasakul , õlad peaaegu vastakuti , sügavalt hõbehalli sametpolstrisse vajunult . </s> </p>
<p> <s> Hoovi lõpust tuli sinist vingu pahviv mersu-buss ja Ivo käivitas , tagurdas , peatus jämeda saarepuu taga , kust teda keegi ometi enam minema ajada ei saa . </s> <s> Ta nautis ikka veel selle auto kuulekust , hääletut sujuvust , ühesõnaga — luksust . </s> </p>
<p> <s> " Näib , et sinul läheb paremini , " nentis Sven . </s> </p>
<p> <s> Kui palju kordi oli Ivo kirunud et ei suuda viha pidada ! </s> <s> Ta poleks tahtnud midagi rääkida , kuid viisakus käskis avameelsusele vastata ja valetada polnud Ivo kunagi osanud . </s> </p>
<p> <s> Muidugi ei oodatud tehnikumis poolt aastat , enne kui kaduma läinud keemiaõpetajale asendajat leida . </s> <s> Ta sai oma tööraamatu kätte küll viisakalt aga mõistagi täiesti jahedalt . </s> <s> Temal ja ta seaduslikul naisel oli mõni tuhat krooni võlgu . </s> <s> Tema oli töötu , Helle teenis viis ja pool sada krooni kuus . </s> <s> Oli algamas kooliaasta ja neil oli kolm last . </s> </p>
<p> <s> Tuttav ralliklubi päevilt , kunagine meeskonnaülem Ostjala Valdek oli talle tänaval vastu juhtunud ja juba järgmisel päeval oli Ivo tööl . </s> <s> Ta sai helesinise embleemiga firmasärgi , sai suurte kirjadega tunked , juhuks kui peaks tundma huvi nende autode sisemuse vastu , mida firma müüb Esialgu ei olnud tal mitte midagi teha . </s> <s> Üksnes jaluta müügisaalis , anna nõu , kui mõni klient ei oska süüteküünlaid valida . </s> <s> Autosid ei müüda ometi iga päev . </s> <s> Kust pidi tema palk firma rahakotti siginema , jäi Ivole esialgu mõistatuseks . </s> </p>
<p> <s> Valdek , see kunagine autobaasi direktor , oli üle elanud parteipileti kaotuse ja muud vapustused ning tundis ennast oma uues ametis endistviisi suurepäraselt . </s> <s> Ta oli olnud tugev ja suur , nüüd oli ta ka paks . </s> <s> Tema puhtatõulise friisi pulli näole olid siginenud dekoratiivsed vurrud . </s> <s> Pealagi hiilgas keset moekat siilisoengut . </s> <s> Teda hüüti Cannoniks ja see sobis talle . </s> </p>
<p> <s> Ivo ei taibanud , milles seisnes temasuguste edukuse saladus . </s> <s> Mees ei olnud mingil alal silmapaistev . </s> <s> Tema ainsaks vaieldamatuks trumbiks tuli pidada seda , et Valdek lihtsalt ei suutnud ennast hetkekski alluvana tunda . </s> <s> Milliste tutvuste kaudu ta Tallinna esinduse bossiks kerkinud oli , seda Ivo muidugi ei teadnud . </s> <s> Aga oma nõrkusi oskas pomo kenasti varjata . </s> <s> Ivot vajas ta eelkõige selleks , et klientidega mitte vaidlema sattuda . </s> <s> Juhtus õlidest või autohooldusvahenditest , eriarvamusi tekkima , viipas Valdek Ivo juurde . </s> <s> Arvatavasti keemiainseneri diplomist piisab ? </s> </p>
<p> <s> Kontrastiks Cannoni rämedale häälekusele oli Ivo vaikne , leebe , kuid veenev — alati oli just nende müügiartikkel antud juhuks kõige sobivam . </s> </p>
<p> <s> Ivo hakkas salongist eemale hoidma , eelistas , tunkeded seljas , töökojas masinate sisemuses kaevata . </s> <s> Ta armastas perfektset tehnikat ja seda nende müügiartikkel tõepoolest ka oli . </s> <s> Pealekauba igatses Ivo ka endale rattaid istumise alla . </s> <s> Tema " Regatta " oli läinud olmemurede täitmatusse auku . </s> </p>
<p> <s> Aga Cannon ei lasknud tal deserteerida . </s> <s> Ta sai aukõrgendust — nüüdsest peale pidi ta firma esindusautoga linnas liikuma , viibima restoranides , kohtuma sõpradega Milline elu oleks suurepärasem olnud ! </s> <s> Ühel nädalal kaks , teisel kolm täiesti enda päralt päeva , tee mida tahad . </s> <s> Ta ei pidanud isegi mingeid ametitunnuseid kandma , välja arvatud firmasärk või müts . </s> <s> Tuli jätta mulje , et auto kuulub temale ja ta on edukas ning suhteliselt vaba . </s> <s> Keegi ei nõudnud mingit aruannet . </s> <s> Ja peale paari nädalat leidis ta , et võib need päevad , vähemalt osaliselt , ka kodus raamatu taga veeta . </s> <s> Kõik see oli lihtsalt liiga tore , et olla tõsi . </s> <s> Ja tõsi see ei olnudki . </s> <s> Üks ta saatusekaaslastest sai lõpparve . </s> <s> Ei mingit selgitust . </s> <s> Raha pihku ja head aega . </s> <s> Keegi urises vaikselt — muidugi , kui ikka ei leia poole aasta jooksul ühtegi ostjat ... </s> </p>
<p> <s> Tallinnas on võib-olla kümmekond potentsiaalset ostjat selle luksusklassi relvadele , mida nemad müüsid , üks iga neljakümne tuhande elaniku kohta . </s> <s> Leia vaid üles ja veena , et sama hinna , kuid teise embleemiga autod on kõik kehvemad ... </s> </p>
<p> <s> Kaks korda oli Ivol võimatu õnnestunud . </s> <s> Loomult endassetõmbunud ja pigem uje kui pealetükkiv , oli ta ära õppinud inimeste rahakoti hindamise nende kõnnaku ja kõnemaneeri järgi , oli avastanud viisi , kuidas baarileti taga või kohvikulaua ääres juttu teha , kuidas keelduda napsist , jättes ometi sõbraliku mulje , kuidas pealetükkivust ilmutamata pakkuda lõhnadega autoomanikule küüti . </s> </p>
<p> <s> Autot ta juhtida oskas . </s> <s> See hääletu ja võimas loom jättis mulje , et oled ise saanud tiigri jõu , pehmuse ja kiiruse . </s> <s> Seda tuligi demonstreerida , tuli ohver vaimustusse viia ja ta oligi sinu ! </s> <s> Lihtne , eks ole Oh , kuidas ta seda elu vihkas ! </s> </p>
<p> <s> Ta oli lootnud , et tema haridustase , stiilitunne , asjatundlikkus , kõik kokku aitavad ta varsti salongist sinna klaasseina taha , kus istusid suuremad ja väiksemad peajumalad . </s> <s> Aga nemad ei arvanud sugugi , et mingi Ivo Lepala võiks teha targemaid otsuseid kui mõni neist , milline pudrusuu ja kammimata keegi ka polnud . </s> </p>
<p> <s> Üks šanss oli tal kasutamata . </s> <s> Firma Euroopa-osakonna müügidirektor oli Simone D'Avignon , neljakümneaastane veetlev pariisitar , kelle pilku Ivo korra kohanud oli ... </s> </p>
<p> <s> " Millega keegi kaupleb , " muigas ta hapult . </s> </p>
<p> <s> " Hm , pariisitarid ! " </s> <s> Svenile need jutud istusid , juba kooliajast peale ja ikka veel . </s> <s> Nagu poleks ta olnud tüdrukute lemmik , aina parv ümber . </s> <s> Kikilipsu kandminegi pärines sellest ajast . </s> </p>
<p> <s> Ivole kerkis korraga silme ette see kunagine Sven , nukralt naeratav ja kahvatu , alati hästi kammitud , pikk aga kleenuke , nii et ta kael elas nagu omaette elu keset alati laitmatult puhast ja tärgeldatud kraed , mida kroonis igipõline ristlips . </s> <s> Nad olid üle klassi poisid , need kaks vasakus reas kolmandas pingis . </s> <s> Samavõrra kui Sven oli silmnähtavalt hästikasvatatud , oli Ivo natuke isemeelne ja problemaatiline . </s> <s> Lõpuklassis oli ta endale juba autospordiga nime teinud . </s> <s> Selle ala arutu ohtlikkus tuli ilmsiks , kui poiss murtud rangluuga kooli ilmus . </s> <s> Sestpeale ümbritses teda laitev ja imetlev võõristus . </s> </p>
<p> <s> Sven oli muidugi paipoiss , alati kõigiga parimates suhetes . </s> <s> Eriti muidugi tüdrukutega , nii et teda hakati kutsuma — sõbranna . </s> <s> Kui siis see sõbranna ühel klassiõhtul veidi viltu käis ja oma kasvatatuse kontrastiks hirmus ropusti laulis , oli kõigile selge , et sõprus Ivoga on talle väga kahjulik . </s> <s> Neid püüti lahutada , kuigi mingit põhjust polnud ette tuua . </s> <s> Purjus oli olnud Sven , mitte Ivo . </s> </p>
<p> <s> Muigama ajas ! </s> <s> Millisest kasvuhoonekliimast nad pärit olid ! </s> <s> Õpetajatädid ! </s> <s> Me olime kõik , kogu klassiga natuke rüübanud ! </s> <s> Aga Svenil võttis too sada grammi pidurid maha ja see , mis oli talle nii rangelt keelatud olnud , pääses valla . </s> </p>
<p> <s> Taas pidi Ivo autoga manööverdama . </s> <s> Tunkedes mammi tahtis prügikonteinerisse sületäie klaasitükke tuua . </s> <s> Vasakule jäävas majas käis kibekiire ümberehitus . </s> <s> Kaugemal hoovis tehti mingit metallitööd . </s> <s> Presentrõivais mehed tassisid õlal sinna torusid . </s> <s> Plangu pragude vahelt sähvis sinist leeki . </s> <s> Ivo käivitas , tagurdas , keeras nina tulekusuunda . </s> <s> Tänav võttis neid vastu liiklusummikuga . </s> <s> Küll uhiuusi , küll roostelaigulisi sõiduautosid , pikapeid , furgoone ja raskeid veomasinaid läbisegi busside ja trammidega veeres pikaldaselt , mürinal , sinises heitgaasivingus . </s> <s> Polnud enam jälgegi hommikuse linna natuke ebareaalsest uduniiskest värskusest . </s> <s> Andis oodata , enne kui liiklusvoolu auk tekkis ja sinna auto kiiluda sai . </s> </p>
<p> <s> Viru parkimisplatsil jäid nad paratamatult päikese kätte . </s> <s> Tuli mõlemad külgklaasid alla lasta . </s> <s> Liiklusmüra mähkis nad tihedasti endasse . </s> </p>
<p> <s> Postimaja oli siinsamas . </s> <s> Jäänud oli veel pool tundi . </s> <s> Paljast mõttest lõi erutus Ivos kihisema nagu gaas korgi alt vabanenud karastusjoogis . </s> <s> Ta ei saanud suud peetud . </s> <s> Naine , kellega ta mullu suvel Rakveres elas , ei vasta ta kirjadele . </s> <s> Neil oli kokkulepe , et loata ta külla ei lähe . </s> <s> Nüüd oli ta vallamajja helistanud , palunud Marit Möller täna kella üheteistkümneks kõnele kutsuda ... </s> </p>
<p> <s> Sven oli aina võrratu kuulaja olnud . </s> <s> Nagu muuseas õngitses ta Ivolt välja rohkem , kui too eales rääkida oleks tahtnud . </s> </p>
<p> <s> " Nii et sa ei raatsi lihtsalt niisama jätta ? " </s> </p>
<p> <s> Varemgi oli Ivo endalt küsinud , miks ta õigupoolest siis ikkagi olukorraga ei lepi ? </s> </p>
<p> <s> " Kas sa ei arva , et lillebuketist isaduse ilmseks omaksvõtuks kohtule küllalt on ? " </s> <s> Sveni poolnaeratus , küsiv kulmukergitus ajasid vihale . </s> </p>
<p> <s> " Ise näed , " nähvas Ivo . </s> <s> " Olime kunagi üle-peo-poisid ! " </s> <s> Ja kahetses kohe . </s> </p>
<p> <s> Sven Sarapile võis nagu vahele väga lihtsalt sügavaid kriime teha , kartmata , et need kuigi kaua säilivad . </s> <s> " T-jah ! " ütles too ainult . </s> <s> Kaks teismelist , kellest Sven ilma oli . </s> <s> Kui valus see olla võis ? </s> </p>
<p> <s> Ivo ei tahtnud mingil juhul enne ühtteist helistada . </s> <s> Kui ta lõpuks kõnepunkti kabiinirägastikust töötava automaadiga vaba klaaskuudi leidis , oli aeg juba viis minutit üle läinud ja mees hakkas kiiruga numbrit valima . </s> <s> Kinni-toon , tühi vaikus , jälle kinni-toon Lõpuks pikad signaalid . </s> <s> " Siin ei ole vallamaja , siin on korter . " </s> </p>
<p> <s> Ivo ei kaotanud naljalt kontrolli oma sõnavara üle , kuid nüüd ta juba vaikselt vandus . </s> <s> Siis rahulik meeshääl : " Kallaus kuuleb . " </s> </p>
<p> <s> Enda rahustamiseks polnud aega . </s> <s> " Vabandage , ega " korraga ei suutnud Ivo naise nime meenutada . </s> <s> " Kas te saite kõnelekutse edasi öelda ? " </s> </p>
<p> <s> Veidi muigaval toonil lausus vallavanem : " Rahu , ainult rahu ! " </s> </p>
<p> <s> Torus oli natuke kobinat ja seejärel väljapeetud , puhta diktsiooniga : </s> </p>
<p> <s> " Ma kuulen . " </s> </p>
<p> <s> Ivo hingas sügavalt sisse . </s> <s> " Marit , oled see sina ? </s> <s> Ivo siinpool . " </s> </p>
<p> <s> Eile oli ta Madis Kallauselt palunud : ärgu öelgu , kes kutsub , öelgu , et ei tea , oli see mees või naine , sekretärilt unnes küsida . </s> <s> Kuidas nad Maritiga küll selle üle naerda võisid ! </s> </p>
<p> <s> " Ma teadsin , et see sina oled , " lausus Marit pilkava üleolekuga . </s> </p>
<p> <s> Äkki silmas Ivo läbi kabiinide klaasseinte muhelevat Sveni ja ajas enda sirgu . </s> <s> " Marit , ma tahaksin sind õnnitleda , aga sa teed selle võimatuks . </s> <s> Kui ma loata sinna ilmuda ei tohi ja sa mu kirjadele isegi ei vasta , ei saa ma käituda nii , nagu ma õigeks olen harjunud pidama . " </s> </p>
<p> <s> " Andesta . " </s> <s> Marit tahtis midagi lisada , kuid Ivo lõikas vahele : " Ma ei tulnud sind noomima , ma selgitan olukorda . </s> <s> Palun räägi , kuidas läheb ? " </s> </p>
<p> <s> " M-ma ei saa ... " </s> </p>
<p> <s> Niisiis ei läinud see vallavanema-lontrus isegi toast ära ! </s> <s> " Viska teda templipadjaga ! " soovitas Ivo ja ajas naise naerma . </s> <s> " Ära looda , et sa minust pääsed , ma saan alati , mida ma tahan . </s> <s> Ja seekord ma tahan teada . " </s> </p>
<p> <s> " Ma kirjutan sulle , " lubas Marit , aga Ivo ei uskunud teda ja seda ta ka ütles . </s> </p>
<p> <s> " Kui sa ei räägi , siis istun ma praegu autosse ja olen pooleteise tunni päras seal . </s> <s> Kas oleme kokku leppinud ? " </s> </p>
<p> <s> " Leia mulle keegi õpetaja , " ütles Marit . </s> <s> " Kooli tuleb kaks klassi , mitte üks . " </s> <s> Ta tahtis juttu mujale viia , kuid Ivo hakkas naerma . </s> </p>
<p> <s> " Hästi ! </s> <s> Toon sulle ühe õpetaja . " </s> </p>
<p> <s> " Ivo ! " </s> <s> Mariti toon oli keelav ja kohkunud . </s> </p>
<p> <s> " Oleme kokku leppinud ? </s> <s> Tulen pooleteise tunni pärast ja toon ühe õpetaja . </s> <s> Sobib ? " </s> <s> Mida see väänkael endast mõtleb ! </s> <s> Kui ta kavatseb tõepoolest Ivot täielikult kõrvale jätta , siis tuleb tal selleks mehe nõusolek saada ! </s> </p>
<p> <s> " Hästi , " soostus Marit ootamatult . </s> <s> Oli Ivol siis tõesti õigus , kui ta juba mullu arvas Madis Kallause asjast huvitatud olevat ? </s> <s> Kas mitte lihtsalt selle pärast , et tolle mehe kuuldeulatusest pääseda , oli naine jutu lõpetanud ? </s> </p>
<p> <s> " Nägemiseni ! " ütles Ivo ja pani toru ära . </s> </p>
<p> <s> Sven oli selja keeranud ja uuris ajakirjade väljapanekut . </s> <s> Igavene jesuiit ! </s> <s> Terve kõne luuras läbi kahe kabiinirea Ivo ilmet ! </s> </p>
<p> <s> On ta töötu ja perekonnata ? </s> <s> On ta huvitatud töökohast ? </s> <s> Siis tulgu kaasa ! </s> </p>
<p> <s> Sven kuulas loo ära ja ta naeratus muutus ebalevaks . </s> <s> " Jah , jah ee See oleks ju teatav lahendus . " </s> </p>
<p> <s> See polnud mingi lahendus ! </s> <s> Sven oli hariduselt ajalooõpetaja , elupõline tallinlane . </s> <s> Kui ta seda mereäärset valda näeb , muutub ta kõhklus kindlasti eituseks . </s> <s> Ja olekski tore pilt , kui see ennast koledaks ja krimpsu joonud mees hakkaks sealseid mudilasi lugema õpetama ! </s> <s> Aga praegu polnud sellel tähtsust . </s> <s> Paigale ta sinna mingil juhul ei jää . </s> </p>
<p> <s> Ivo ostis kimbu lopsakaid valgeid roose , laskis need märja ajalehe sisse pakkida . </s> <s> Ta oli hingelt ikka veel poisike . </s> <s> Samavõrra kui ta tulevast kohtumist pelgas , nautis ta ette pikka autosõitu . </s> <s> See siin linnas oli pigem vaevlemine kui rõõm . </s> </p>
<p> * * * </p>
<p> <s> " Kas sa pole kunagi mõelnud , miks Napoleon ei hakanud piraadiks ? " küsis Sven , kui punane auto Kiiule lähenes . </s> <s> Vaikus oli kestnud nii kaua , et kaassõitja unustanud Ivo võpatas . </s> <s> Ta mõte oli liikunud kahe teema ümber . </s> <s> Eelkõige nautis ta autot . </s> <s> Sellega sõitmine oli parem kui mis tahes puhkus . </s> <s> Kliimaseade oli salongi parajalt maha jahutanud . </s> <s> Kui klaasid olid suletud , ei kostnud kummide kädin sulaval asfaldil peaaegu üldse sisse . </s> <s> Oli väga vaikne , üksnes raadiost tuli mahedalt Ravel . </s> <s> Ja selles sumedas naudiskluses jälgis mees endas pikkamisi kerkivat palavat ärevust . </s> <s> See oli nagu noor armumine poisipõlves . </s> <s> Näed siis , mida teevad aastad ! </s> <s> Ta oli teel lapsega vanapiiga juurde , et vähemalt õnne soovida . </s> </p>
<p> <s> Sven oli mõtlematus ! </s> <s> Ivo oli pinginaabri kaasa kutsunud paljast kalambuurilustist , nagu ta üldse kiireid , seikluse maiguga otsuseid armastas . </s> <s> Ja mida ta nüüd selle vana joodikuga peale peaks hakkama ? </s> <s> Mees vusserdab tal tänase päeva ära ! </s> </p>
<p> <s> Mida mees selle Napoleoni piraadiks hakkamisega mõtles ? </s> <s> Jumal teab , mis laialivalguvas alkohoolikuhuumoris sellised mõttekäigud sünnivad ! </s> <s> Aga järele pärida polnud Ivo viis . </s> <s> Kui tahad jutu jämedat otsa oma peos hoida , on mõistlik vastaspool kukalt sügama sundida . </s> </p>
<p> <s> " Ma ei tegele ammu enam sellega , " märkis Ivo ja ootas ära Sveni nõutu ilme , enne kui lisas — ta ju kirjutas neid absurdiluuletusi üldse vaid kirjandusõpetaja kiuste . </s> <s> Loomulikult on koolipoisi meelest teravmeelne riietada traktor roosasse öösärki ja lugeda indiaanipealiku pagunitelt tärne , aga teatavast east alates hakkad absurdistki mõtet otsima . </s> </p>
<p> <s> Sven kuulas osavõtmatult , ja kui Ivo vait jäi , kinnitas — tema mõtleb tõsiselt — miks ei hakanud Napoleon piraadiks või vähemalt veinitallajaks , karjuseks Miks ta laskis ennast seal saarel vangis pidada ja mõnede arvates arseenikuga ära mürgitada ? </s> <s> Tema tagasitulek oli ju lootusetu katse maailma vastu mässata . </s> <s> Kui lihtne oleks ometi olnud ära kaduda ! </s> <s> Kes teda siis nii väga nägupidi tundis ! </s> <s> See ei olnud ju veel fotograafia aeg , televisioonist rääkimata . </s> <s> Kasvad karva , ajad teised kaltsud selga ja oledki läinud ... </s> </p>
<p> <s> " Ma ei viitsi ! " ütles Ivo , kuid Sven jätkas . </s> <s> Nagu Menšikov pagenduses , nagu Nikolai II bolševike vangina Kui võimatu on ometi vahetada sotsiaalset rolli ! </s> <s> Jäädakse iseendaks , maksku see pealegi elu . </s> <s> Tähendab — elada kellegi teisena on hullem , kui surnud olla . </s> </p>
<p> <s> Kuusalu-tagused nõmmemetsad voolasid vastu . </s> <s> Kord põras kummide all pindamiskillustik , kord sahises sile mustkate . </s> <s> Ivo mõtles — mis elu see olekski , kui ta näiteks peaks olema Sveni asemel ? </s> <s> Tema oli Ivo Lepala , ka kõikide probleemide kiuste . </s> <s> Ta ei tahtnud teise mehe kokkukäkerdatud saatust , talle piisas enda omast . </s> </p>
<p> * * * </p>
<p> <s> Selleks et hakata kuulma mesilaste töölendu , märkama kaugusi mähkivat põuavina , pruuniks kiskuvaid valge ristikheina õisi , et jälle tunda end keset kuuma , meelast suve , oli vaja vaid mõni minut vallamajas telefonitoru hoida . </s> <s> Ühtesulavate päevade rutiin oli selleks korraks möödas . </s> </p>
<p> <s> Kael kangekaelselt kenus nagu maleratsul , ülahuul hammaste vahel , läks Marit Möller mööda tolmust söödirada kodu poole . </s> <s> Tahtis ta tõesti Ivo oma elust lõplikult välja arvata või kartis üksnes kaotada osa omanditundest selle väikese inimese suhtes , kes teda koju ootama oli jäänud ? </s> <s> Kui ta seda endale ise öelda oleks osanud ! </s> </p>
<p> <s> Triin pühkis tulistvalu minema — tervelt pool tundi oli ta pidanud toas istuma . </s> <s> Ja Marit kummardus üle magava lapse . </s> <s> Ta libistas käed ettevaatlikult mähkmete alla ja võttis imiku sülle . </s> <s> Väike roosa rusikas hakkas nägu hõõruma , laud avanesid ja hägus-sinised silmad tunnistasid Maritit . </s> <s> Naine võttis rinna paljaks , poetas roosa nibu lapsele suhu . </s> <s> Peale paari lutsatust laskis too suu valla ja hakkas naerma . </s> <s> Ei olnud veel söögiaeg . </s> </p>
<p> <s> Pooleteise tunni pärast , oli Ivo öelnud . </s> <s> Sellest ajast oli möödunud pool tundi . </s> <s> Võimatu oli uskuda , et keegi võiks tõesti nüüdsama Tallinnast saabuda . </s> <s> Õpetajanna jaoks oli viimane aasta olnud väga paikne ja kõik kaugused omandanud jälle peaaegu lapsepõlveaegsed mõõtmed . </s> <s> Ta ei uskunud , et mees võiks tõesti tulla , kuigi mõistus käskis end igaks juhuks siiski korda seada . </s> <s> Rohkem küll selle hüpoteetilise õpetaja kui Ivo enda pärast . </s> <s> Marit ajas kleidi maha ja pesi ennast jaheda veega . </s> <s> Kõik oli muidugi asjatu . </s> <s> Veerand tunni pärast on tal jälle higi väljas . </s> <s> Oli kord selline lõunamaine suvi ! </s> </p>
<p> <s> Vastutahtmist otsis Marit kapist hilpe . </s> <s> Ta valis pitsilise kaelaava ja väikeste puhvvarrukatega ungari pluusi linase seeliku juurde . </s> <s> Eeldatavasti peidavad need natuke ta värsket täidlust . </s> <s> Kuigi ka see teda eriti ei häirinud . </s> <s> Kui Ivo kord juba loata siia trügib , siis nähku ta Maritit just sellisena , nagu ta on ! </s> </p>
<p> <s> Huvitav siiski , kas Ivol on mõni järjekordne romaan ? </s> <s> Paistis küll , et ta tõepoolest mingi õpetajannaga ringi kolab . </s> <s> Miks muidu see enesekindel naerutõuge hääles ? </s> </p>
<p> <s> Üks auto ronis põlluvaheteel nende talu poole . </s> <s> Mingi tumedate klaasidega kirsipunane , luksuslik , kuidagi sünge masin . </s> <s> Kes see küll siia eksinud on ? </s> <s> Ja siis Marit taipas . </s> <s> Pilk kellale — Ivo oli peaaegu minuti pealt täpne olnud . </s> <s> Mida ta ometi seni vahtinud oli ! </s> <s> Tulijatele tuleks ju midagi lauale panna ! </s> </p>
<p> <s> Marit litsus end põsega vastu aknaraami . </s> <s> Kes see küll Ivoga kaasas on ? </s> <s> Kedagi ei olnud . </s> <s> Mees peatas auto värava taga ja väljus , tuli mõtlikul moel õue , vaatas kahele poole . </s> <s> Ilmselt pelgas koeri . </s> </p>
<p> <s> Kuri naer tõusis naisele näkku . </s> <s> Mida tähendas see kirjadega pommitamine , mida tähendas õpetaja , kelle Ivo lubas kaasa tuua ? </s> <s> Oli ju Ivo ise õpetaja ! </s> <s> Niisiis on mees ilmselt lõpuks tänaval ja tuleb teda nuruma . </s> <s> Noh , seda võis ju natuke nagu ettegi arvata ! </s> </p>
<p> <s> Kui Ivo hoovipoolsest aknast möödus , lipsas Marit tagakambrisse ja sulges vaheukse . </s> <s> Ta laskis kaks korda koputada , tõukas siis ust pikkamisi , et hingede kägin välja kostaks , ja hõikas : " Sisse ! " </s> <s> Nad astusid üheaegselt eeskambrisse ja sulgesid mõlemad tagasikätt ukse enda järel . </s> <s> Ivo peatus ja Maritki peatus . </s> <s> Ivo harutas aegamisi , sõnagi lausumata paberi lillede ümbert . </s> <s> Millised lopsakad täisvalged roosid ! </s> <s> Olid need viimase rahaga ostetud ? </s> </p>
<p> <s> " Tere ! " ütles Ivo ja ulatas kimbu . </s> </p>
<p> <s> " Tere ! " </s> <s> Marit sirutas käe ja mees surus seda lühidalt . </s> <s> Ei olnud nagu lausa magusa lipitsemise moodi . </s> <s> Naine võttis roosid kergelt naeratades vastu , nuusutas neid põgusalt . </s> <s> Polnud lõhnav sort . </s> <s> Seljaga mehe poole , valis Marit vaasi , kui Ivo nõudlikult lausus : " Nagu näed , ei tea ma nii paljugi kas mul on põhjust sind õnnitleda . " </s> </p>
<p> <s> " On , " sõnas Marit . </s> </p>
<p> <s> Ivo oli pea natuke küljele kallutanud ja vaatas teda ootavalt . </s> <s> Mehe ilu oli Maritit alati häirinud , see vaieldamatu nägusus , rahulik sarm , see , et niisugune mees iga naise pilku köidab , võim , mis tal sellega vastassoo üle käes on ... </s> </p>
<p> <s> Marit ei kavatsenud vabatahtlikult midagi loovutada . </s> <s> Ta valas vett vaasi , seadis keskendunult lilli Ja Ivo ei jäänud ka kuigi pikalt ootama . </s> <s> Ta lõdvestus , pöördus veidi , ukse poole , oli kahevahel , kuid jäi siiski paigale , lausus natuke üle-õla , muuseas , ükskõikselt , selgitavalt : " Teadsin , et see moment kord kätte jõuab . </s> <s> Kui sa oskad mulle midagi süüks panna , siis ole hea , esita oma süüdistus . </s> <s> Tsiviliseeritud kohtupidamise tava nõuab , et kohtualusele selgitatakse , milles teda süüdistatakse . </s> <s> Et ta oskaks ennast kaitsta . </s> <s> Mina ise ei suuda endale mitte mingit süüd välja mõelda . " </s> </p>
<p> <s> Marit kihvatas . </s> <s> " Sa oled kolme lapse isa " </s> </p>
<p> <s> " Ma arvasin , et nelja , " ütles Ivo ja ta ilme oli tõesti küsiv . </s> </p>
<p> <s> Sõnatult läks naine tagakambri ukse juurde , avas selle ja viipas mehe sisse astuma . </s> <s> Laps siples oma võrevoodis ja lalises tasakesi . </s> <s> Ivo peatus meetri kaugusel ja vaatas teda tükk aega sõnatult . </s> </p>
<p> <s> Maritis tärkas järsku soojusehoog ja ta puudutas laubaga mehe õlga . </s> <s> Päevitunud , lihaseline , tumeda karvakräsuga kaetud paharetikäsi põimus ta õlgade ümber . </s> <s> Selle haarde jõulisus rääkis tundetulvast . </s> <s> Marit lõi korraks nõrgaks , kuid kogus end kohe . </s> <s> Ta vajas otsustavat kalkust , sest teadis ette , kui väga ta Ivole hetke pärast on sunnitud haiget tegema . </s> </p>
<p> <s> " On ta poiss või tüdruk ? " </s> </p>
<p> <s> " Poiss . " </s> </p>
<p> <s> " Ja mis ta nimi on ? " </s> </p>
<p> <s> Oligi käes see hetk . </s> <s> " Peep , " ütles Marit kiiresti , jälgides , et ta hääl vähimatki ei reedaks . </s> <s> Käsi ta õlgade ümber korraks nagu värahtas , pigistas siis teda lühidalt ja valus-kõvasti ning mees astus akna juurde . </s> <s> Midagi näis talle kibedat nalja tegevat . </s> <s> Seda muhelust või pigem muiet ta seal varjaski . </s> </p>
<p> <s> Maritit läbisid kiiresti tundevarjundid , mida asjaolude meenutamine tõi , ja ta taipas äkki külmvalusalt , et mees võib vabalt meenutada üht Kairi nimelist blondi tüdrukut , ega pea üldsegi Peebu pärast armukade olema , selle kahemeetrise , siidpehmete kastanpruunide vurrudega Peebu ... </s> </p>
<p> <s> Ta oli sisimas ikkagi lootnud teha selge arve . </s> <s> Nüüd olid vahekorrad taas sassis , ta oli sellest tõmmust playboyst jällegi sõltuv , nii väga kui ta sellist sõltuvust ka vihkas . </s> </p>
<p> <s> " Sa ei pidanud sõna ! " ütles Marit kiiresti . </s> <s> " Sa lubasid " </s> </p>
<p> <s> " Oo , vabandust ! " </s> <s> Ivo oli äkki õelalt sarkastiline . </s> <s> Ta väljus ja tõmbas ukse kiiresti , märgatava kolksuga kinni . </s> <s> Marit tajus äkilist kahetsusevahku . </s> <s> Selle mehe ettehoiatamata lahkumised olid talle tuttavad . </s> <s> Muidugi oli ta üle piiri läinud , ja ta taipas , et seekordne minek võib Ivol viimane olla . </s> <s> Kuid samas oli too tagasi , pistis oma mustalokilise pea ukse vahelt sisse , naer näol . </s> </p>
<p> <s> " Tule appi ! </s> <s> Ma ei saa su tellitud õpetajat puu otsast kätte . " </s> </p>
<p> * * * </p>
<p> <s> Hea meelega oleks Sven Sarap öelnud südamepõhjast : " Persse ! " </s> <s> Tema hädiselt magus naeratus ei väljendanud midagi peale lapsepõlvekasvatuse . </s> <s> Muigav klassivend ja tema tüsedakene blondiin , kes varjamatult naeru lõkerdas , ajasid Sven Sarapile tülgastusse peale . </s> </p>
<p> <s> Ta oli ärganud teadmisega , et on teel kuristikku ja sellest ei ole mingit pääsu . </s> <s> Veel enam , tal polnud vähimatki soovi sellest kogu sellest õnnetusest mingil moel hoiduda . </s> <s> Täis mehelikku karmust , tegi ta endale teatavaks , et hakkab jooma ja joob , kuni kõik on möödas . </s> <s> Rumal enesesäästmise instinkt võib takistada teda praegu endale silmust kaela panemast , aga kui ta oma kaks ja pool tuhat on läbi kõri lasknud , pole seda instinkti enam olemas . </s> <s> Mil viisil lõpp tuleb , polnudki tähtis . </s> <s> Ta oli viimased aastad alkoholita hakkama saanud ja nädal või teine padujoomingut teda veel koomasse ei vii . </s> <s> Igatahes oli kõik nüüd selge . </s> <s> See maailm ei vajanud Sven Sarapit ja tema ei vajanud seda maailma . </s> </p>
<p> <s> Ometi ei suutnud ta endale seda lõbu keelata , et ajanud selga viimase pintsaku , sidus ta kaela roostepunase ristlipsu . </s> <s> Just nimelt sidus , ei riputanud haledat valmistoodet kummiga kaela . </s> <s> Helehalli , kergest siidikoeliset kangast pintsaku kõrvale olid tal küll vaid samuti helehallid jämelinased püksid , mis selleks põrmugi ei sobinud . </s> <s> Ja lausa füüsilist piina tundes pidi ta jalga ajama kõva tallaga mustad tänavakingad . </s> <s> See oli kõik , mis tal veel oli . </s> </p>
<p> <s> Ometi pidi ta tee kord olema õnnetähega märgitud ! </s> </p>
<p> <s> Millalgi hirm-ammu oli ta olnud Kulla , kullerkupupuhmast meenutava helekuldse lokikuhilaga paksuke põnn , kellele kõik , eranditult kõik lubatud oli ! </s> <s> See Kulla oli väsimuseni sülest sülle käia võinud , pere noorim kahe suure õe järel . </s> <s> Mida ta ka ei teinud , ikka oli see vaid imetlust esile kutsunud . </s> </p>
<p> <s> Sveni kasvatati nagu see tema ühiskonnakihile kohane oli . </s> <s> Istudes nüüd siin külas pooleteise meetri kõrgusel toomingaoksal , kus ka tagajalule kerkinud oinas teda ohustama ei küündinud , leidis ta , et see olukord teda mingil moel ei häbista . </s> <s> Mees nagu tema ei saanud normalselt üldse sellise supi sisse sattuda . </s> <s> Ja ebanormaalsete olukordade eest ei saa ta ju vastutada . </s> <s> Mida oli selle juurde muiata või lõkerdada ? </s> </p>
<p> <s> Sõber Ivo oli alati väga tundlik olnud kõige suhtes , mis ta mehisusele varju võis heita . </s> <s> Ta oli endale rumalal viisil kohustuseks võtnud julge olla . </s> <s> Sven polnud kunagi uskunud , et mehelik julgusemüüt võiks olla midagi muud , kui ilus vale . </s> <s> Barbaarühiskonna brutaalsed tavad on sundinud mehi füüsilisi kannatusi taluma , sõjaohvritena , piinatavatena . </s> <s> Sellisel puhul leiutatakse ikka lemmiknimi , mis talumatu talutavaks peab muutma . </s> <s> Mida jälgim nähtus , seda kõrgelennulisem kiitus seda saadab . </s> <s> Sõjasangarid — need , kes ennast oma kodude soojusest on lasknud välja kihutada , porisse , alandustesse , tapetavaks . </s> <s> Mis kompleks küll pinginaabrit vaevas , et ta sellest ülesaamiseks oli valmis oma konte murdma ja elusalt bensiinileegis põlema ? </s> </p>
<p> <s> Sveni kodus oli mehelikust julgusest igatahes hoopis teistsugune arusaamine . </s> <s> Tema isa oli 1952. aastal nõustunud kohtus kaitsma üht Blumbergi nimelist apteekrit , keda keegi teine miskipärast kaitsma nõus ei olnud , ja ta oli teinud seda koguni nii edukalt , et prokuröri nõutud viieteistkümne aasta asemel kohus puhtalt enesealalhoiuinstinktist mehele poolteist aastat kaela määris . </s> </p>
<p> <s> Ja mida sai see Richard Sarapi nimeline advokaat oma julguse eest ? </s> <s> Tema ise leidis end kõige lähemas tulevikus ühest trellitatud akendega keldrist , kus tal ligi aasta aega tuli üksikkambris viibida . </s> <s> Ta oli tõenäoliselt suurepärane jurist , nii et kohtu alla ta ei sattunudki . </s> <s> Arvatavasti poolsurnuks pekstuna oli ta kuulda saanud , et talle on mingi komisjoni otsusega kolm aastat asumist määratud . </s> <s> Sel 1953. aasta veebruarikuul oli niisugune otsus võrdne õigeksmõistmisega . </s> </p>
<p> <s> Kusagil Karjalas , Kemi-nimelises paigas oli ilmnenud , et hea jurist ei pea tingimata hea metsaraietööline olema . </s> <s> Sügisel , kui piirivalve juba okastraataedu maha kerima asus , kui näis , et peale rahvaste isa surma saabub kevad , suri Richard Sarap kurnatusse ja sooltenakkusse . </s> </p>
<p> <s> See teadmine eksisteeris tema poja teadvuses mingite isiklike mälestuste toeta . </s> <s> Isa surmapäeval polnud poiss veel kaheaastasekski saanud . </s> <s> Tema lapsepõlve ainuvalitseja oli ema . </s> <s> See range , vaikne ja väga väljapeetud daam naine kasvatas oma lapsi , andes vaid alatoonis mõista , mida ta tuuleveskitega võitlejaist arvab . </s> </p>
<p> <s> Ema töötas polikliiniku registratuuris , pretensioonitul töökohal , ja riietus palgale vastavalt äärmise tagasihoidlikkusega . </s> <s> Kuid nad elasid neljakesi viietoalises korteris , kus oli roosipuumööbel , seintel Reindorffi ja Wiiralti originaalgraafika ja laual ehtne portselan . </s> <s> Seda kodu ei puudutanud kõleda disainitud interjööri mood . </s> <s> Moodide vastu kaitses tõeliselt hea maitse . </s> <s> See säästis lapsi ka riidemoenarrustest . </s> <s> Alati kenad ja korralikud , käisid õed ema juhatatud rada , lävisid ainult hoolega valitud tutvuskonnaga ja jäid mõlemad vanapiigadeks . </s> </p>
<p> <s> Sven ei teadvustanud endale kaua , kust nende heaolu alguse saab . </s> <s> Loomulike asjade taipamine on enamasti kõige tülikam . </s> <s> Suuremalt jaolt oli see majakraam , portselan , lauahõbe , aga ka maalid , graafika , margikogud . </s> <s> Kord-paar nädalas helistati õhtul uksekella . </s> <s> Tuli tundmatu , ema aitas tal mantli maha , juhatas ta salongi , pakkus teed . </s> <s> Kolmveerandtunnise vestluse järel külaline lahkus . </s> <s> Kui ta oli tulnud pakiga , siis lahkus ta selleta , tuli tühjade kätega , oli tal minnes jõupaberisse mässitud komps kaasas . </s> </p>
<p> <s> Neil aastail pidas riik enda võõrandamatuks õiguseks osta ja müüa kunstiväärtusega esemeid komisjonikaupluste kaudu , võtta ise matti , lubamata seda kellelegi teisele . </s> <s> Köndistatud perekonnad , kelle toitjad Siberi mullas puhkasid või ülemeremaades redutasid , ei tihanud enamasti oma aardeid riigipoodide kaudu müüa . </s> <s> Tasu võis tihtilugu osutuda naeruväärseks , seda ka . </s> <s> Aga kõige rohkem kardeti , et mõni tahtekindla lõuaga , sonimütsi kandev meesisik teeb aeg-ajalt poe arveraamatutest väljakirjutusi Mida need ka tegid . </s> <s> Ei olnud soovitav osutuda millegi väärtusliku omanikuks . </s> <s> See võis kergesti esile kutsuda kiusatuse hinnata neid aardeid antikvaari abita , kui omanik on " koos kogu vara konfiskeerimisega " kätte saanud . </s> </p>
<p> <s> Mil viisil see rahuliku hoiakuga naine küll inimesi selekteerida mõistis , et ta teatavatele kundedele alati oskas soovitada mõnda komisjonikauplust Viru tänaval ? </s> <s> Läbi mitme aastakümne ei sattunud nende salongi ainsatki vale inimest , mis sellest , et peale portselani ja õlimaalide vahel taskupõhjas sellesse tuppa ja sealt ära ka kuld ja juveelid rändasid , seda äriala aga jälitas teatavasti üks kolmetähelise nimelühendiga firma . </s> </p>
<p> <s> Ta oli antikvaari tütar ja tundis oma ala , see võluvalt lihtsa käitumisega alati viisakas registraator . </s> <s> Tema isa oli Kolõmasse maetud . </s> <s> Ta teadis , millega tegeleb . </s> <s> Tema hallide silmade läbinägelik pilk hindas poja keskkooliaastate pinginaabri ainsa hetkega ära . </s> <s> Svenile ei keelatud seda sõprust , öeldi vaid , mida arvata autospordist , mustadest lokkidest ja viisist häbematu üleolekuga tüdrukuid vahtida . </s> </p>
<p> <s> Kui ema midagi ütles , ei olnud see vastuvaidlemiseks . </s> <s> Selles , et emal valdavalt õigus oli , ei kahelnud poeg nüüdki . </s> <s> Ta oli omaks võtnud jahedalt viisaka oleku ja täiesti külma , kuigi väga asjatundliku hoiaku kõige vaimse suhtes . </s> </p>
<p> <s> Ühes asjas eksis ema aga totaalselt . </s> <s> Kasvatanud oma poega nagu kasvuhoonetaime ei olnud ta osanud arvata , et kogu tänavate sopp talle ahvatleva avastustemaailmana ligitõmbavaks muutub . </s> <s> Viieaastaselt oli poiss leiutanud viisi , kuidas linnas juttu ajama jäänud õdesid kähku liikuma saada . </s> <s> Plikade kihistamine ja südamepuistamine said kohe otsa , kui kibelevale poisile laulutuju peale tuli . </s> <s> Issand , mis repertuaar see oli ! </s> <s> Kust ta küll selliseid asju kuulnud oli ? . </s> </p>
<p> <s> Laulmise pärast tuli poisil veel mitugi korda pahandusi . </s> <s> Kuid üldiselt oli ta eeskujulik laps , tegi viisakalt kraapsjalga , ütles õiges kohas nobedalt palun ja tänan . </s> <s> Aga kõike ilmestas närviline ebalus . </s> <s> Kooliea kättejõudmisel polnud ta enam mingi Kulla . </s> <s> Lokid olid sirgeks vajunud , kadunud oli mõnus priskus . </s> <s> Klassikaaslastega lävimisel ei tulnud kasuks kalduvus lohutamatult tönnida halbade hinnete puhul ja käia kiusajate peale kaebamas . </s> <s> Sven ei armastanud neid aastaid meenutada . </s> </p>
<p> <s> Alles keskkoolis , kui ta klassi vahetanult Ivoga istuma sattus , pääses ta kammitsaist . </s> <s> Pinginaaber oli sootuks varasemas eas ise samasuguse tee läbi käinud , oli õppinud olema " mees meeste seas " . </s> <s> Sven püüdis teda matkida , kuid seal , kus Ivo omadega puhtalt välja tuli , jäi tema alati vahele . </s> <s> Ja peagi loobus ta sellest , mõistis , et Ivo ei tähenda talle head . </s> </p>
<p> <s> Hommikul , kui ta mustas masenduses linna oma hukule vastu astus , oli küll saatuse märk , et just Ivo esimese tuttavana tema teele sattus . </s> <s> Mida muud kui halba võis see temale tähendada ! </s> <s> Kui Ivo nagu pilkeks võimalikust külakoolmeistri kohast rääkis , keeras mehel sees must raev . </s> <s> Ta tahtnuks koolivenna sooja kohta saata . </s> <s> " Ma olen pätt olnud , " oleks ta öelnud . </s> <s> " Aga kas sellepärast tasub mind praegu mõnitada ? " </s> <s> Ent muidugi ei suutnud ta vähemalt saja grammita midagi sellist üle huulte lasta . </s> <s> Oli vaja korralikku dopingut , siis suutis ta kõike , võis igaühele öelda tõtt ja ukse enda taga lõplikult kinni panna . </s> </p>
<p> <s> Kuni Ivo oma punase monstrumiga jändas , polnud temast alustuseks kaaslast . </s> <s> Ja üksi alustada ta siiski ei tihanud . </s> <s> Samavõrra kui see otsus ennast hävitada oli vihaselt tõeline , oli see ka illusoorne , teadis Sven . </s> <s> Samavõrra , kui Ivo mehisus oli näideldud , oli see ka ehtne . </s> <s> Iga asi esineb korraga nii positiivis kui ka negatiivis , oli tema kindel veendumus . </s> <s> Küsimus on vaid selles , kumba poolust sa näed . </s> <s> Tema oma karmi otsusega oli tegelikult lootusetu hirmunud hädavares , kes südamepõhjas ikka veel mingit imelist pääsemist lootis . </s> <s> Mine tea , milliseks see oletatav töökauba tegemine kujuneb ? </s> </p>
<p> <s> Kui Ivo ees majja läks , leidis Sven , et daamile kuluvad ka tema poolt lilled ära . </s> <s> Ja siin toomingaoksal ta siis nüüd istus . </s> </p>
<p> <s> " Te ehk ajate selle eluka ära ! " palus Sven Sarap ja osutas kinganinaga keelt limpsavale ja jalaga maad põtkivale oinale . </s> </p>
<p> * * * </p>
<p> <s> Hetke jooksul ei teadnud Marit , kas naerda või vihastada . </s> <s> Mida pidi tähendama see ristlipsuga tola toomingaoksal ? </s> <s> Ivol ei olnud ju lolli nalja tegemise kommet . </s> <s> Miks ta selle koomiku siia oli vedanud ? </s> </p>
<p> <s> Aga see hädavares vaatas naerukurdudesse uppuvate silmadega paluvalt Maritile otsa . </s> <s> " Te ehk ajate selle eluka ära ? " </s> </p>
<p> <s> Jumal hoidku , ei tohi ju naerda teise inimese häda ! </s> <s> Ivo , põrguline , seisab käed taskus ja irvitab . </s> <s> Marit kahmas tõlkja pihku , ja astus otsustavalt oina poole . </s> <s> See kevadine tall oli , jah , kaunis tülikaks läinud . </s> <s> Kui temast välja tegid , leidis ta , et sinuga saab mängida , ja kippus puksama . </s> <s> See oli nimelt mäng , mitte õelus , kuigi see võis ka valus olla ja siniseid plekke jätta . </s> </p>
<p> <s> Oinas tundis Mariti kombeid , põtkis jalaga ja kihutas kesale , teiste lammaste juurde . </s> <s> Tal polnud vähimatki tahtmist lasta end lüüa selle ainsa koha peale , kus üks oinas tõesti valu kardab . </s> <s> Aga just seda see perenaise teisik nimelt meelsasti tegi . </s> </p>
<p> <s> Kimbatuses vaatas oksal istuv mees maad . </s> <s> See polnud küll ta kingataldadest lootusetult kaugel , ent nii kaugel ometi , et sellele , kes kunagi sporti teinud ei ole , ebakindlust sisendada . </s> <s> Peab siis Marit teda süles maha tõstma ? </s> </p>
<p> <s> Sven hüppas , jooksis kolm ninali kiskuvat sammu ja sai käed toeks maha . </s> <s> Hästikasvatatud inimesena naeratas ta vabandavalt . </s> </p>
<p> <s> " Ma tõesti ei mõista , kuidas ma sinna üles küll sain . " </s> </p>
<p> <s> Mariti naerutuju oli üle läinud . </s> <s> Ristlipsu kandev mees ei olnud koomik vaid eluvõõras intelligent , tundis ta . </s> <s> Selline mees võiks vabalt instituudi õppejõud olla ... </s> </p>
<p> <s> Sven Sarap ei teinud välja Ivo tutvustamispüüdest , vaid kõndis kümmekond sammu eemale , korjas rohust üles põllulillede kimbu , kohendas paari rukkililleõit , vabandas , et kompositsioon asjaolude tõttu poolikuks jäänud , ja viis selle Maritile . </s> <s> " Ma vabandan väga , et segan siin teie kahekesiolemist . </s> <s> Seda süüd ehk leevendab mu siiras rõõm teie elus toimunud suure sündmuse üle , mille puhul ma julgen teid õnnitleda ! " </s> </p>
<p> <s> Osalt süütundest ennistise naeru pärast Marit heldis , kiitis kimbu ilu ja maitsekust , surus näo karedate lillede sisse . </s> <s> Aga samaaegselt ta teadis ka , et teeb seda Ivo kiuste . </s> <s> Roose vastu võttes oli ta sootuks jahedam olnud . </s> <s> Mõni komplitseeritum iseloom oleks ehk endale möönnud , et selline kiusuajamine välistab ükskõiksuse . </s> <s> Maritile ei tulnud see pähegi . </s> <s> Ta oli Ivo vastu juba terve aasta jonni täis olnud . </s> <s> Seda joont jätkates laskis ta Svenil kaua oma kätt peos hoida , nautis naeratavat silmavaatamist . </s> <s> Kui naljakas selle mehe kortsuline näosõõrik ka polnud , tema maneerid olid laitmatud ! </s> </p>
<p> <s> " Tjah , seda nüüd küll , " muutus Sven Sarap Mariti pärimise peale kohmetuks . </s> <s> " Kui täpne olla , siis neliteist aastat pedagoogistaaži , neist kuus direktorina . " </s> </p>
<p> <s> Marit oli küllalt otsekohene küsima , miks ainult neliteist . </s> <s> Mees oli vanem . </s> </p>
<p> <s> " Võiks öelda , ma leidsin end äri alal . " </s> </p>
<p> <s> Miski hoiatas Maritit pärimast , mis pärgel see niisuguse teenistuslehega mehe siia valda algklasside õpetaja kohta otsima ajab ? </s> </p>
<p> <s> Hoovimaja uksel tekkis väike segadus . </s> <s> Marit tahtis Svenil ees minna lasta . </s> <s> Vana rebane kasutas juhust — ei mingil juhul , daam esimesena , esmakordse külalise puhul veel eriti ... </s> </p>
<p> <s> Marit märkas , kuidas see lipitsemine Ivo morniks võtab . </s> <s> Las siis käia ! </s> <s> Selle juures mattis ta endas maha väikese rõõmu , unustas ära , et oli tundnud mehe pilku oma piimapakil rindadel , kui ta oinast peletades oma avara kaelusega otse Sveni jalge ees kummardus . </s> </p>
<p> <s> Ivo polnud tegelikult armukade , asi oli muus . </s> <s> Ta hakkas koguni kahtlema , kas Sven mitte meelega sinna puuoksale ei turninud ? </s> <s> See , mida Sven praegu tegi , oli pinginaabri paraadroll , kuldlokilise Kulla mängimine , mis naised heldima pani . </s> <s> Aupaklik lipitsemine , süütu sädelev flirt ja enda naeruvääristamine , mis kokkuvõttes just vastupidise tulemuse andis . </s> <s> Ainult julged naeravad enda üle . </s> </p>
<p> <s> Kasutanud jutusse tekkinud pausi hakkas Sven pajatama . </s> <s> Tema korjab lilli . </s> <s> Siis see oinas tuleb ja ütleb : " Mää . " </s> <s> Sven pakub talle ristikututti . </s> <s> See maitseb . </s> <s> Aga maitseb ka põldkummel , mille mees kimbu jaoks just hoolega välja valis . </s> </p>
<p> <s> " Ma noomisin teda , ja kujutage ette , tema tõmbus niiviisi , häbelikult , ütleksin , vaateväljalt kõrvale . </s> <s> Ja kui mina kummardun , et lille noppida , siis tema " Ja see vana küüniline lontrus patsutas endale ilmekalt vastu tagumikku , ajades Mariti naerust luksuma . </s> </p>
<p> <s> Pidi olema tüki lihtsameelsem , kui Ivo et uskuda selle rolli ehtsasse ilmsüütusse ! </s> </p>
<p> <s> Marit vabandas . </s> <s> Tal oli tarvis korra teises majas käia . </s> </p>
<p> <s> Ivo istus ja vaatas aknast välja . </s> <s> Oleks pidanud Sveniga juttu ajama , kuna tema oli siin ikkagi rohkem omainimene . </s> <s> Aga ta vaikis . </s> <s> Mida see mees tahab ? </s> <s> Mõtleb ta tõesti enda Maritile kaela määrida ? </s> <s> Ta saab sellega hakkama küll , kui ainult viitsib ! </s> </p>
<p> <s> Ivo polnud kunagi harrastanud vastassoo ees lipitsemist . </s> <s> Ta teadis väga hästi , et kõik need kulunud , läbinähtavad ja naeruväärsed elumehelikud võtted — lilled , aupaklik toon , rõhutatud galantsus — mõjuvad siiski niisama kindlalt kui arseenik . </s> <s> Aga see ei olnud tema mäng . </s> <s> Ivo eelistas mängu puhaste kaartidega , et hiljem poleks rumalaid etteheiteid võrgutamise pärast . </s> <s> Naljalt ei sirutanud ta esimesena kätt . </s> <s> Just see Maritile ei meeldinud . </s> <s> Kui hea on olla ohver , kui mugav on kõik teise kaela jätta . </s> <s> See on mäng , mida meelsasti harrastavad Mariti sugused . </s> <s> Mees muigas kibedalt . </s> <s> Temaga see ei õnnestu , sest — olgem ausad , tema harrastab ju seda mängu ise . </s> </p>
<p> <s> Just Sveni lipitsev galantsus täna puudus ! </s> </p>
<p> <s> Kui Marit teisest majast lõuna korraldamise jutult tuli , avastas ta tagakambris kohutava vaatepildi . </s> <s> Ivo seisis laua juures ja seadis vasaku käega lapselappe , laps ise aga rippus jalgupidi ta paremas kämblas , käed laiali , selg tagurpidi lookas nagu vettehüppajal , ja ägises kahtlaselt . </s> <s> Hetkelise kõhkluse ajal , kui Marit ei suutnud otsustada , kas pista karjuma või tormata last päästma , asetas Ivo pisikese kogenud liigutusega lappidele , keeras need ümber kannikate ja torkas siputava poisi pükstesse . </s> <s> See käis tal igatahes kole kähku ja lihtsalt . </s> </p>
<p> <s> " Anna ta siia ! " ähmitses Marit , jõudmata isegi armukadedust tunda . </s> </p>
<p> <s> Ivo võttis imiku nagu käpiknuku , hoides pöidla ja väikese sõrmega kaenalde alt ja toetades keskmiste sõrmedega kuklast , tõstis selle käpiku kõrgele ja langetas uhke kaarega ema kaitsvatele kätele . </s> <s> Kui hirmus see moment ka polnud , ometi tajus Marit valusa kiivusesähvatuse saatel , et laps sellist kohtlemist naudib , et ta silmis helgib midagi , mis kahtlaselt meenutab riskimisrõõmu . </s> <s> Ja vist tõesti esmakordselt tajus ta , et kasvatab meessoost olevust . </s> </p>
<p> <s> Marit istus voodile , võttis lapse vasakule käsivarrele ja vaatas mehi otsustaval pilgul . </s> <s> " Me tahaksime nüüd natuke kahekesi olla . " </s> </p>
<p> * * * </p>
<p> <s> Päev oli kuumuse tipule jõudmas . </s> <s> Isegi kanad ei siblinud , vaid lösutasid tuhkjas tolmus . </s> <s> Koer magas , jalad pikalt välja sirutatud , õuekase varjus . </s> <s> Üksik valge rünkpilv kõrgus taeva lõputuses . </s> </p>
<p> <s> " Siin võiks tõepoolest rahuga surra , " ütles Sven ja tegi esmakordselt pintsakunööbid lahti . </s> </p>
<p> <s> " Ja mitte elada ? " </s> <s> Ivo ei olnud irooniline . </s> <s> Teda huvitas Sveni seisukoht . </s> </p>
<p> <s> " Sellele ma pole mõelnud . " </s> </p>
<p> <s> " Mõtle ! " soovitas Ivo . </s> <s> " Minu arust oled sa siin tööd otsimas . " </s> <s> Teda puudutas koolivenna salanaeratus . </s> <s> Kui meest Tallinnas miski ei seo ja ta tõesti hädas on Nähtavasti oli Sven autosõidu ajal otsusele jõudnud . </s> <s> Mariti võttis ta igatahes kohe sihikule . </s> </p>
<p> <s> " Küll siin ehk eladagi kõlbaks , " arvas Sven . </s> <s> " Ainult see mõte on harjumatu . </s> <s> Ma olen tallinlane . </s> <s> See on peaaegu rahvus . " </s> <s> Ta naeratas uuesti mingi mõtte üle ja viis jutu mujale . </s> <s> See oli üks viljapuu , millele ta osutas . </s> <s> " Kõik teised on tühjad , aga see on nii pilgeni õunu täis . </s> <s> Mina arvasin seni , et õunad kasvavad enne suureks ja siis lähevad punaseks . " </s> </p>
<p> <s> Ivo seletas , mis õunad need pisikesed ja punased on . </s> </p>
<p> <s> " Ah siis need ongi ? " </s> <s> Sven võttis ühe neist kopsaka karusmarja suurustest õunakestest ja hammustas . </s> <s> Ta nägu kiskus hapust maigust krimpsu . </s> <s> " Poleks küll tasunud selle tühja pärast lasta ennast paradiisist välja ajada . " </s> </p>
<p> <s> " Ja mida me sinu arust siis ilma patuta pihta oleksime hakanud ? " </s> </p>
<p> <s> " Just , just ! </s> <s> Mida me patuta Ai sa " Sven hõõrus ehmunult kaela . </s> </p>
<p> <s> Ivo juba jooksis maja poole , kimedalt pinisevad putukad kannul . </s> </p>
<p> <s> Kui nad rüsinal eeskambrisse tungisid , tõstis Marit hoiatavalt sõrme . </s> <s> " Tss ! </s> <s> Magab . " </s> </p>
<p> <s> Mida see mesilase nõel ikka tegi ! </s> <s> Ja kui ta kord saadud oli , mis aitas siis boorpiiritusega hõõrumine ? </s> <s> Aga kui kena on ometi üht hädavarest tohterdada ! </s> <s> Kuidas see mehele meeldib , kui tema pisihädad maailmakõrguseks kasvatatakse ! </s> </p>
<p> <s> Ivo läks akna juurde . </s> <s> Ta oleks tahtnud lauba vastu klaasi toetada , aga aken oli selleks liiga madal . </s> <s> Veidi kühmu hoides võis ta parajasti õue vaadata . </s> <s> Miks ta siin on ? </s> <s> Kord juba välja visatud , tuleks sellega ometi leppida ! </s> <s> Ei usu Marit , ei usu ta isegi , et neil veel midagi olla võiks . </s> <s> Ja miks ta Sveni pärast armukade on ? </s> </p>
<p> <s> Peale jahedat võõrastuseperioodi , mis oli naasmise järel päris talutav , algas neil Hellega mullu sügisel raske võitlus elu ja surma peale . </s> <s> Hambad ristis , sosinal , et lapsed ei kuuleks , kuni käsipidi kokkuminekuteni , kui nad kodus kahekesi olid . </s> <s> Ivo poleks uskunud , et tema võib mõne naise pärast sedaviisi järje kaotada . </s> <s> Oli ta valmis tapma ? </s> <s> Üksnes haavatud enesetunde pärast ? </s> </p>
<p> <s> Nüüdseks oli see mööda , oli tekkinud habras teineteisemõistmine . </s> <s> Helli teemasid välditi . </s> <s> Aga kuid oskas muidugi ka Helle lugeda ja kevade saabudes muutus ta valvsaks . </s> <s> Seda Ivo Maritile kirjades seletaski , palus vastata postkontorisse nõudmiseeni või helistada tööle . </s> <s> Ei järgnenud seda ega teist . </s> </p>
<p> <s> Jumal teab , mis siis oleks sanud , kui ta siia üksi oleks tulnud ? </s> <s> Nüüd maksis Marit talle kätte Sveni abil . </s> <s> Ainult et mille eest ? </s> </p>
<p> <s> Loogika naiste puhul muidugi ei kehti . </s> <s> Aga siiski , mida oli siis Ivo teinud muud , kui vaid Mariti enda tahtmist ? </s> <s> Kui talle aasta tagasi ust näidati , oleks ta siis pidanud põlvitades paluma , et teda lubataks jääda ? </s> <s> Ühe piir on siin , teisel seal , aga jalanartsuks ei või teist inimest ometi teha . </s> </p>
<p> <s> Aga äkki ei maksagi Marit talle kätte ? </s> <s> Pole ju võimatu , et Sven talle meeldib ja ta vaba naisena tema poole pöördus . </s> <s> Ivo on täiskirjutatud lehekülg . </s> <s> Marit on selle ära keeranud ja pole tema asi , et see ennast ikka veel kergitab . </s> </p>
<p> <s> Aga seda joodikujätist ei või ju Maritile nuhtluseks kaela jätta ! </s> <s> Et ta praegu ei joo , ei tähenda muud kui vaheaega . </s> <s> Ivo teadis ainult üht inimest , kes alkoholismist tõesti pääsenud oli . </s> <s> Teistel esines vaid pause . </s> </p>
<p> <s> Kui Sven tõepoolest Maritile meeldib , on Ivo mäng kaotatud , teadis mees päris kindlalt . </s> <s> Sümpaatiate asjus temalt nõu ei küsita . </s> <s> Ja Ivo tajus hetkeks peataolekut , väikest paanikat sellest võimatust mõttest . </s> </p>
<p> <s> Uks lendas lahti ja Triin kohmetus lävel hetkeks seisma . </s> <s> Ta oli aastaga kõvasti pikkust visanud , oli minetanud peaaegu kogu väikelapse ümaruse . </s> <s> Ta vaatas Ivot ja näis , et on unustanud , mida öelda tahtis . </s> <s> Ilmselt ei kuulunud sündmuskohale naasvad rongaisad küla tavade hulka . </s> </p>
<p> <s> " Ema kutsub sööma ! " </s> <s> Lapse hääl oli jahe ja selge . </s> </p>
<p> <s> Möödas on süllekippumiste ajad , mõtles Ivo üle õue elumaja poole vudivat plikat vaadates . </s> </p>
<p> * * * </p>
<p> <s> Marit Möller astus sammu vestlejatest kaugemale ja vaatas koolimaja aknast õue . </s> <s> Otse tema ees istus Ivo oma luksusautos , vasak jalg hoovikruusal , ja kruttis raadiot . </s> <s> Ta ilme väljendas nukrat skepsist . </s> <s> Maritil hakkas kahju . </s> </p>
<p> <s> Kõik oli ometi suurepäraselt läinud . </s> <s> Nad olid lõuna järel vallamajja sõitnud ja sealt koos Madis Kallausega kooli . </s> <s> Kui Sven Sarap seni ebalev ja umbmääraselt põiklev oli olnud , siis värskelt remonditud klassiruumis tahvli ees oli temas õpetaja ärganud . </s> <s> Hoobilt ilmnes , et kõik see , mis kooliga seotult Maritile tüütu või koguni arusaamatu tundus , on direktorikogemustega mehele enesestmõistetav . </s> <s> Miks oleks Marit pidanud muret tundma , et lappimist vajav katus ikka lapitud saaks ja et need lapid ka vett peaksid ? </s> <s> Seni polnud tal koolis millegi sellisega tegelda tulnud . </s> <s> Seal siis see mõte kõigis korraga idanema hakkaski — lasta asjadel õiget pidi minna , panna mees juhatajaks . </s> <s> Välja ütles selle Marit ise , kummalgi mehel poleks sobinudki seda teha . </s> <s> Sven , kes senini veel isegi jääda polnud lubanud , võttis otsekohe asjaliku tooni . </s> <s> Nüüd oli neil Madisega nii palju arutada , et Maritil jäi aega muule mõelda . </s> </p>
<p> <s> Ivo oli kohe algul nende hulgast ära kadunud ja seal ta nüüd istus , nautis oma luksuslikku mänguasja . </s> <s> Mariti vimm tema vastu hakkas järele andma . </s> <s> Ta väljus tasahilju majast ja istus teiselt poolt autosse . </s> <s> Ivo ei muutnud asendit . </s> <s> Poolkülitsi vasakule välja vaadates kruttis ta ikka veel raadio nuppe , kuni Marit oma käe ta karvasele randmele asetas . </s> <s> " Sul hakkas igav ? " </s> <s> Ta teadis , et pole mehe viis haavu näidata , ja seda Ivo ka ei teinud . </s> </p>
<p> <s> " Mõtlen , et peaks ujuma minema . " </s> </p>
<p> <s> " Oi , tõesti ! " </s> <s> Marit sai aru küll , et ta osa mängupunkte praegu tagasi annab , kuid teadis ka , et Ivo võib järsult loobuda , lükkab lihtsalt käega laua puhtaks ja läheb . </s> <s> Seda ta poleks tahtnud . </s> </p>
<p> <s> Mees oli liiga hästi kasvatatud , et imestunult küsida — kas siis Marit tahab ka tulla ? </s> <s> Oma jaheda korrektsusega hoidis ta nääklust tagasi . </s> <s> " Saite Sveni nõusse ? " </s> </p>
<p> <s> " Tundub nii . </s> <s> Ja mina ei pea juhatajaks hakkama ! " </s> </p>
<p> <s> " Mida ? " küsis Ivo valjemalt ja teravamalt , kui võis oodata . </s> </p>
<p> <s> Marit ei jõudnud enam midagi öelda , sest nurga tagant tulid Sven ja Madis . </s> <s> Naine imestas vaid endamisi , miks Ivo selle Sarapi siia vedas , kui ta nii tundlik on ? </s> <s> Mis õigusi arvab ta endal Mariti suhtes olevat , et teise mehega isegi asjalikku juttu ajada ei tohi ! </s> <s> Mingi nipp või nüke näis sellel asjal küljes olevat . </s> <s> Miks Ivo ehmus , kui kuulis , et tema enda pakutud kandidaadiga töökaubast asja paistab saavat ? </s> </p>
<p> <s> Tegelikult eksis Marit Ivo suhtes põhjalikult . </s> <s> Mees oli liialt ametis teda vallanud iseäraliku äratundmisega . </s> <s> Tal polnud midagi muud mõttes . </s> </p>
<p> <s> Ennist , kui nad koolimajja sisenesid , jäi esimese ruumina nende teele saal , värskelt remonditud , kooliaasta alguse , see tähendab värvi järele lõhnav . </s> <s> Ja klaver seal nurgas . </s> <s> Sven , kes nähtavasti endast kõigile hea mulje jätta oli otsustanud , avas pintsakunööbid ja istus bravuurikalt klahvide taha . </s> <s> Muidugi , teataval päris keskmisel tasemel ta ju mängida oskas , tal oli lastemuusikakooli tunnistuski olemas , kuigi Ivo tema pianistivõimeid ega muusikahuvi eriti ei hinnanud . </s> <s> Seitsmest parimast lapsepõleveaastast , mis sa mamma käsul klahvide taga oled vaevelnud , jätkub igatahes küll ja küll , et ühte vallavanemat ja kirjandusõpetajat esimese hooga tummaks lüüa ! </s> <s> Mida ta mängis ? </s> <s> Alustas piilupardi rongist ja tuli sealt suure kaarega läbi süütu koolilektüüri pioneerilaulude juurde . </s> <s> Marit asus kampa ja kahekesi laulsid nad ilusti , kumbki omal häälel : " Kuigi ma noorem , mis sest hoolin , kiire aegade lend . </s> <s> Saan mina kommunistlikuks nooreks nii nagu vanem vend . " </s> </p>
<p> <s> Vallavanem naeratas . </s> <s> Ivo sapist arvamust pidi oli too neid laule veel mõne aasta eest päris paslikuks laste repertuaariks pidanud . </s> <s> Ta vaatas seda lakutud soenguga noort meest — kas jõudis komsomolikarjääri lõpetada ja parteilisi ülesandeid täitma hakata ? </s> </p>
<p> <s> Marit ja Sven lõbutsesid juba uue laulu kallal . </s> <s> " Mina olen , mina olen pioneer . </s> <s> Minust saab kord insener . </s> <s> Insener ja spetsialist , ehitaja-kommunist " </s> </p>
<p> <s> Koos äkilise vihahooga tuli Ivo Lepalale peale seesmise valgustatuse tunne . </s> <s> Korraga aimas ta mõistvat midagi väga olulist . </s> <s> Ta tahtis äkki endaga olla , selgust saada . </s> <s> Väljunud vaikselt saalist ja majast , istus ta autosse ja hakkas raadiost sobivat taustmuusikat otsima . </s> </p>
<p> <s> Kõigist võimalikest eludest valib inimene enda jaoks lõpuks ühe välja . </s> <s> Igal teenurgal pöörab ta selja teisele elule ja teisele iseendale , kelleks ta saada võiks , kui valiks teise tee . </s> <s> Ivo Lepala oli iseendaga rahujalal olnud kuni eelmise kevadtalveni . </s> <s> Sealtpeale oli ta aina tundnud , et see maailm , milles tal elada tuleb ja tema ise selles maailmas ei meeldi talle . </s> <s> Mängur ei peaks löödud kaartides sorima , see on paratamatu minevik . </s> <s> Tema aga aina meeliskles , otsis lunastust luhtunud võimaluste seast . </s> </p>
<p> <s> Kohe hommikust peale oli Ivo end rahutult tundnud , nagu ette teades , et see mida ta otsib on paratamatult käest lastud või siis pole selles paremat võimalust olnudki . </s> </p>
<p> <s> Talle ei meeldinud see käik siia koolimajja . </s> <s> Tema oli vaid taksojuht . </s> <s> Vallavanem ja kohaliku kooli pedagoogiline kaader hakkasid omi asju arutama ning keegi ei märganud küsidagi , kas Ivo ehk ei kiirusta . </s> <s> See laulupidu oli aga selgelt üle tema taluvuspiiri . </s> </p>
<p> <s> Temagi oli pidanud venitama — mina olen , mina olen piio-neer , minust saab kord inseneer , inseneer ja spetsialist ... </s> </p>
<p> <s> Küll vist seegi tema eneseiroonia juurtesse kuulus , et ta nüüd tõesti insener ja spetsialist oli . </s> <s> Kuigi mitte ehitaja ja ammugi mitte kommunist ! </s> </p>
<p> <s> Veel midagi , mis kõik ära seletas , oli ta intuitiivselt taibanud Aga siis tuli Marit . </s> </p>
<p> <s> Ivo ei olnud tema peale isegi mitte pahane . </s> <s> Ta oli lihtsalt hajameelne , kuni Marit ta virgeks kohutas teatega , et see padujoodik koolijuhatajaks pannakse ! </s> <s> Näe siis , mida ta kokku oli keeranud , nii kergelt , kui ta kõike ka võtnud oli ! </s> </p>
<p> * * * </p>
<p> <s> See mees oli tal käest libisemas ! </s> <s> Rõõmu vabaks võideldud pealelõunast tumestas vaistlik kaotusehirm , tunne , et Ivo on kuhugi kaugesse ükskõiksusse vajumas . </s> <s> Marit ei pidanud midagi lähedast nende vahel enam ealeski võimalikuks . </s> <s> Parema meelega olekski ta lõpetanud kõik nii , nagu see mullu sügissuvel jäi . </s> <s> Aga täna oli Ivo siin , istus vaksa kaugusel temast , tumedate silmade pilk vastujooksvale kitsale ja käänulisele rannateele keskendunud . </s> <s> Autohull , nagu ta oli , nautis ta oma suurepärast kirsipunast monstrumit . </s> <s> Ja Maritit polnud tema jaoks vist olemaski . </s> </p>
<p> <s> Ta oli tulnud leppimisvalmina , avali . </s> <s> Laps oli teda liigutanud , nende vahel aimus äkki ehtsat tunnet , mille Marit oli ammu lõppenuks arvanud . </s> <s> Ebaõnnestunud nimepanek oli tabanud Ivot valusalt , kuigi nii polnud see hoopiski mõeldud . </s> <s> Marit ei saanud ju mehele seletada , et jah , ta oli ju sõbranna pojasse tõesti sala-armunud olnud , umbes nii nagu viieteistkümnesena Alain Deloni , uskudes , et kõik jääb üksnes tema enda teada ja täiesti platooniliseks . </s> <s> Selgus , et saladuseks ei jäänud see üldsegi . </s> <s> Aga mingi naljaka jonniga rippus ta hing selle illusiooni küljes ka siis , kui ta Ivo oma ellu laskis . </s> </p>
<p> <s> Pojale nime pannes ei kõhelnud ta hetkegi . </s> <s> Nüüd oli tal omal Peep ja see nimi oli nuhtluseks , tehes keeruliseks kõik ta suhted endise tutvuskonnaga ning poisi isaga nüüd veel takkapihta . </s> </p>
<p> <s> Marit teadis ju ometi , mis sellest tuleb , kui kulme kergitavale ametnikule kordas : Pe , ee , ee ja pe ! </s> <s> Ta teadis , et teeb teoks ühe unistuse . </s> <s> Aga kõigi unistuste ühine omadus on teostumise hetkel pettumuseks muutuda . </s> </p>
<p> <s> Praegu oleks ta tahtnud Ivole öelda , et ainult tema on Mariti jaoks ainsana mees ja teda ikka veel lummab see kare ilu . </s> <s> Ja tema kiuslikkus tuleb sellest , et Marit lihtsalt ei ole võimeline kellestki sõltuv olema . </s> <s> See ajab ta alati tigedaks . </s> <s> Kõrvalt vaadates märkas ta järjekordselt , et Ivo huulte välisservad olid päevitunud , nii et isegi ta naeratus sellest kuidagi mehisemaks muutub . </s> <s> Tume pigmendiviirg ümbritses ka silmalaugude servi . </s> <s> Oimul , juuste piiril oli nahk köbruline — mälestus tulearmidest . </s> <s> Kõik kokku oligi Ivo , tema Ivo , kelle ta nagu kõik varasemadki kiindumused oleks tahtnud igaveseks säilitada — nagu ülased salmiku vahel . </s> </p>
<p> <s> Maritit ärritas , et reaalne Ivo segab tema hoolsat preparaatoritööd , tuleb loata , astub üle läve , on jälle ta lähedal , laskmata ennast mingitesse raamidesse käsutada . </s> </p>
<p> <s> Hoopis nõutuks tegi teda aga see praegune pagemine seletamatusse kaugusse , jäädes ise , või täpsemalt jättes enda esinduskesta kohale . </s> </p>
<p> <s> Tundmata end milleski süüdi olevat , leidis Marit , et Ivo teeb talle oma tavalisel kombel ülekohut . </s> <s> Selleks hetkeks oli ta juba jõudnud unustada jonnaka vaikimise , üsna ükskõikselt vastu võetud lilled , küll pooleli jäänud , aga päris käredana mõeldud jutluse Ivo kombest oma kohustusi meelest lasta ... </s> </p>
<p> <s> Nagu mehed iganes , tahtis Ivogi , et maailm nimelt nende ümber keerleks , uskus Marit . </s> <s> Mida ta siis tegi , laulis tulevase kolleegiga mõned koolilaulud ! </s> <s> Kas see oli mossitamise põhjus ? </s> </p>
<p> <s> Tegelikult aimas Marit , et Ivoga on midagi põhjalikult korrast ära . </s> </p>
<p> <s> " Keera siit vasakule ! " ütles Marit . </s> <s> Ivo roolis suure auto kitsale ja ohtlikult rööplisale rannateele . </s> <s> Ees , punetama põlenud rannaniitude vahel tuli nähtavale tumesinine meri . </s> </p>
<p> <s> Väike süütunne südames , astus Marit tulisele liivarajale , mille lohkudes õitses kollane mägipipar . </s> <s> Adrulõhn , tuulevine , uduvinesse mähkunud silmapiir Ta teadis , tema koht on praegu hoopis kodus , väikese maja tagakambris , poja juures . </s> <s> See , et ta siia lustima lippas , on vastutustundetu . </s> </p>
<p> <s> Aga sellist suve on siinmail võib-olla ainult kord või paar tema elu jooksul . </s> <s> Ja tänavu pole ta veel kordagi vee äärde pääsenud . </s> </p>
<p> <s> See oli pisike adrune ja kivine neem avara lahe viimases sopis , mis rannajoone w-kujuliseks muutis . </s> <s> Nad kõndisid hanereas mööda kõrkjatevahelist rada . </s> <s> Ivo heitis pilgu üle õla . </s> <s> " Ei tea , kas jätsin käru sellele bemarile jalgu ? " </s> </p>
<p> <s> Üks roheline sõiduauto seisis tõepoolest teel merele hoopis lähemal . </s> <s> On siis neemel veel suvitajaid ? </s> </p>
<p> <s> See oli tõeline paradiis , alastipäevitamise koht , mille ta aastate eest siin avastanud oli . </s> <s> Läbi roostiku viis neemele üksainus rada . </s> <s> Tulija oli kaugelt eemalt näha . </s> <s> Ees , liivaranna ääres oli küllalt kive ja roogu , mille taha võis varjuda . </s> <s> Haruharva oli siin teisi inimesi . </s> <s> Kuigi oli aeg , kui neeme kannal oli end koos teleskoobiga päevade kaupa sisse seadnud kiilaspäine vanamees . </s> <s> Aga see ei lugenud . </s> <s> Ka tema eest võis mõne varjulise paiga leida . </s> </p>
<p> <s> Oli Marit toonud Ivo siia , et oma isiklikku salapatupaika näidata ? </s> <s> Nagu Mariti mõtteid lugedes , jäi Sven neist maha , keeras kõrvale just enne liivaranda jõudmist . </s> <s> Oli näha , et ta eemal särgi üle pea tiris ja jalad paljaks võttis . </s> <s> Valge nagu jääkaru ja ligikaudu sama tüse , mõtles Marit . </s> <s> Kui erinevad olid need kaks koolivenda ! </s> </p>
<p> <s> Ivo jäi iseendaks . </s> <s> Midagi ütlemata loopis ta särgi ja püksid liivale ning seisiski mustade kolmnurkade väel , karvakräsune , päevitunud , kuivetult lihaseline . </s> <s> Maritist välja tegemata marssis ta veepiirile , peatus , käed puusas , jäi merele vaatama . </s> <s> Paistis küll nii , et tema poolest oleks Marit võinud ennast siinsamas paljaks koorida , mees ei vaataks vist üle õlagi . </s> </p>
<p> <s> Selle paljaks koorimisega oli seotud väike eneseületamine . </s> <s> Peale sünnitust oli Marit kaalus kõvasti juurde võtnud ja praeguseks paras trulla . </s> <s> Ta teadis , et see läheb hiljem üle , kui ta toiduga mõistlik on ja laisklema ei hakka . </s> <s> Seda ei saanud aga Ivole seletada . </s> </p>
<p> <s> Tal oli kaasas seesama punane trikoo , mis mullu suvelgi . </s> <s> Selle kaelatagune pannal ei tahtnud kinni minna ja Marit oli sunnitud Ivot appi paluma . </s> <s> Ei kohmetust ega hasarti lugenud naine ta rahulikest kätest . </s> <s> Ja see , et mees peoga üle ta kaela ja õla libistas , oli vaid hoolitsev ja lihtne , kirge sellest küll ei aimanud . </s> <s> Igaks juhuks tegi Marit siiski nurruvat häält , mis oli pooleldi keelav , pooleldi õrritav . </s> <s> Nad seisid kõrvu , hele ja ümar ning tõmmu ja sihvakas , vaatasid vaikides merd . </s> <s> Maritis oli kõik valvel ja pingul . </s> <s> Lõpuks Ivo liigahtas , astus sammu edasi , pritsis jalaga vett ja ütles : " Soe nagu supp ja vetikarämpsu täis . </s> <s> Vägisi saavad kõige halvemad prognoosid tõeks . </s> <s> Mõnesaja aasta pärast võib jala üle soo Soome minna . " </s> </p>
<p> <s> Mida ta siin seisis ja vahtis ? </s> <s> Ta tuli ju ujuma ! </s> <s> Marit solkas otsustavalt läbi kuumade adrulompide kaugemale mere poole , kus oli veidi lainetki . </s> <s> Ta kükitas , heitis käed ette ja sirutas enda kiljatuse saatel vasturulluvasse rohekasse valli . </s> </p>
<p> <s> Ivo oli viimasel ajal peaaegu iga päev meres käinud . </s> <s> Õigupoolest oli tal sellest juba kenake tüdimus . </s> <s> Poleks pidanud siia tulema , mõtles ta . </s> <s> Kõik läheb käes viltu . </s> </p>
<p> <s> Ivo pidi tunnistama , et ta võib küll olla naiste tujude ja tunnete kaunis hea äraarvaja , ette ta neid arvata igatahes ei mõista ! </s> <s> Ta nagu poleks iialgi kuulnud , et kõigist võimalikest suhtlemisviisidest eelistavad naised kindlalt lembust ja ei taha hoopiski sinu muresid kuulata , su tööasju arutada , sulle toeks ja nõuks olla . </s> </p>
<p> <s> Mida ta siis ootas , kui Mariti siia tõi — et naine endale päevituslapid asjalikult ümber ajab nagu noorsõdur mundrikuue , astub su kõrvale ja küsib — oled sa oma praeguse eluga rahul ? </s> <s> Kas automüüja amet tüütu ei ole ? </s> <s> Ja ei päri pilguga — ega mu priskus sulle vastik pole ? </s> <s> Oih , ma olen nii rasvas , täitsa mures oma keha pärast ! </s> <s> Ja ei oota , et sa tõsimeeli vastu vaidled , ta kopsakast väljanägemisest sisimas siiski põlema lähed ! </s> </p>
<p> <s> Kuule totu , sul on paras viiendasse klassi tagasi minna ! </s> </p>
<p> <s> Mõrult muiates marssis mees vette , kahlas sügavamale , kus rohekat hõljumit pisut vähem oli , heitis rinnuli ja hakkas ujuma avamere poole . </s> <s> Päris tükk maad eespool oli kivine saar . </s> <s> See sihiks , raius Ivo kiiret , jõulist krooli . </s> <s> Ei pääsenud kumbki neist olemast ta ise ! </s> </p>
<p> * * * </p>
<p> <s> Üks mees oli oma viikideta pükste torud poolde säärde keeranud ja müttas madalas vees kalda lähedal . </s> <s> Ei paistnud ta suvitamisest suurt hoolivat ega kippunud ka ujuma . </s> <s> Teine hull aga ujus kaldast aina kaugemale , kuni eemal kivisel saarel nähtavale ilmus , tume püstkriipsuke pleekinud raudkivide taustal . </s> <s> Marit , kahe kavaleri peale ainus daam , vahetas kuldprillide asemel ninale roheliste klaasidega ja valgete raamidega päikeseprillid . </s> <s> Nende pääsukeselõige , mis oli talle kunagi hirmsasti meeldinud , polnud enam üldse moes , nagu ka see monokiini , mida ta kandis , nagu ka paljud ta arusaamad ja hoiak , mis ootas , et kumbki mees teda küünarnukist kenasti toetades teravmeelsusi puistaks . </s> <s> Aimamisi teadis ta seda aga ta ei tahtnudki kohaneda ajaga , mis tundus talle võõras , labane ja ahnitsev . </s> </p>
<p> <s> Ta polnud enam kuivikust , kirjandusõpetaja , ta oli tugev maatüdruk , kes linnas veidi haridust saanud ja lõpuks ometi loomulikku elu elama hakanud . </s> <s> Ivo isepäise vabameelsusega polnud ta ikka veel valmis nõustuma , kuigi mõistis väga hästi , et elu ei küsi sellest , mida tema millestki arvab , vaid läheb oma rada . </s> </p>
<p> <s> Millega ta küll Ivo ära oli pahandanud ? </s> <s> Nii mõistmatu ei olnud see mees eluilmaski ! </s> <s> Kui ta mühakat mängib , siis meelega , kiusuks , selline oli tema viis vaielda , esitada oma argumendid näitlike olukordade kujul . </s> </p>
<p> <s> Nõutul moel seadis naine end kenasti rannalinale , tegi lahti pandla , mille ennist Ivol sulgeda oli lasknud . </s> <s> Midagi muud ju üle ei jäänudki kui oodata . </s> </p>
<p> <s> Samal ajal lõõtsutas kivisel laiul ehmunud mees . </s> <s> Viimane sada meetrit siin madalas meres oli liiast olnud . </s> <s> Ta ei julgenud jalgadega põhja proovida enne , kui päris kalda lähedal oli . </s> <s> Süda vasardas , nii et iiveldus tuli peale . </s> <s> " Upu või ära ! " pobises ta korduvalt . </s> <s> Niisiis oli ta nüüd sealmaal , vanuses , kus tuleb arvestama hakata kahanevate võimetega . </s> </p>
<p> <s> Mõrult muiates vaatas ta tagasi väikesele neemele . </s> <s> Selle tipus ergas liival punane laik . </s> <s> Üks mees näis kaugemal mööda rannarada kaldanõlvast nõmmele minevat . </s> <s> Kuidas Ivo küll tagasi saab ? </s> <s> Hästi , tema võiks ju siia laiule ka päästjaid ootama jääda , aga nende poeg väikese maja tagakambris hakkab paari tunni pärast kindlasti tissi tahtma ! </s> <s> Mees raputas pead . </s> <s> Ta oli endast natuke väljas . </s> <s> Issand jumal , viiskümmend ei ole enam mägede taga , aru pole aga peas ollagi ! </s> </p>
<p> <s> Ta heitis kuumadele raudkividele . </s> <s> Oli vaja puhata ja eelkõige rahuneda . </s> </p>
<p> <s> Muidu ta siit küll tagasi ei uju . </s> </p>
<p> <s> See tüse ja lotendava kehaga mees on tõepoolest Sven Sarap , mõtles Ivo . </s> <s> Kui ilus poiss ta noorena oli ! </s> <s> Ivole meenus miskipärast kuuekümne kaheksanda august , raadiohääled , mis valu ja ängiga rääkisid Praha sündmustest . </s> </p>
<p> <s> " Mida nimetatakse siis rahvaste enesemääramisõiguseks ? " oli Ivo küsinud . </s> <s> Nad lesisid Sveni pool laial diivanil . </s> <s> Smetana plaat oli lõpuni jooksnud ja nõelake tiksus viimases , lõputus vaos , mis polnud enam spiraaljoon , vaid kinnine ring . </s> <s> Pigem mõtteharjutusena kui noorusliku , realiteeti mittearvestava õhinaga olid nad endale automaate igatsenud . </s> </p>
<p> <s> Samal ajal oli Sven klassi komsomoliorganisator . </s> <s> Mis kurja ta sellega tegi ? </s> <s> Ivo , kes ei lasknud ennast komsomoli ajada , polnud ju lõpuks muud kui nuhtlus õpetajaskonna kaelas . </s> <s> Ja laulupoistena ei pääsenud neist kumbki kooli kooris üürgamast : " Meri helgib päiksesäras , aerud virvendavad vees . </s> <s> Aga rõõmsalt paadipäras tõmbab lõõtsa pillimees . </s> <s> Mängi , mängi , lõõtsapill , kostku laulud võimsas hoos . </s> <s> Need on kaunid hetked , kui pioneerid koos . " </s> </p>
<p> <s> Tema kaks vanemat last olid ilmselt niisamuti pidanud sinisilmses siiruses neid laule laulma . </s> <s> Terve maa laulis otseses või ülekantud tähenduses laule , mis nõretasid valest . </s> </p>
<p> <s> Ja isad-emad talusid lastekoori esinemise koolipidude aegu ära — nelikümmend siirast silmapaari . </s> </p>
<p> <s> Nii nagu komsomoli , suhtus Sven Sarap hiljem nähtavasti ka parteisse . </s> <s> Mil moel ta muidu direktoriks oleks saanud ! </s> <s> Ja kui ta ka ise poleks läinud , siis naise käsust ta ei pääsenud . </s> <s> Samavõrra kui Kulla oli ulakas ja isemeelne , oli ta lõpuks valitsetav . </s> <s> Seda teadis ta ema , seda teadsid ta õed . </s> <s> Need kolm naist ei talunud Ivot just hea meelega , sest see tõug polnud naiste valitsetav . </s> <s> Ja täpselt samal põhjusel tõrjus Sveni abikaasa mehe endise pinginaabri oma kodust välja . </s> </p>
<p> <s> Ivo teadis , et temal pole midagi valida . </s> <s> Ta sai " inseneriks ja spetsialistiks " ja kavatses selleks ka jääda . </s> <s> Eneseteostust otsis ta kõrvalistest eluvaldkondadest , mitte kutsetööst . </s> </p>
<p> <s> Põlglikult muiates ütles mees endale näkku : pillimees , autoga kihutaja ja naistelemmik , kolm ala , kus ta edukas oli . </s> <s> Jah , aga tema vähemalt ei pidanud hinge valutama kaksikmoraali pärast . </s> <s> Tema ei reetnud isa ja vanaisa mälestust . </s> <s> Tema ei uputanud vastikustunnet tuhande lapse ees valetamisest viinauima . </s> <s> Keemiaõpiku sissejuhatuse jättis ta lihtsalt klassi ees ette lugemata , kuigi selle puudumist tehnikumi õpilaste konspektidest talle vähemalt neljal korral nõupidamistel kõrgest kantslist süüks pandi . </s> </p>
<p> <s> Iseendast mõõtu võtmast ta ei pääsenud . </s> <s> Mida muud mehed kogu elu teevadki ! </s> <s> Ette loobunud võimalusest karjääri teha , heitis ta kaalule reaktsioonikiiruse , riskijulguse , nii et Valdeku-sugused härjadki pidid tunnistama — see poiss julgeb ! </s> <s> Vähemalt selles vallas oli ta neist üle . </s> <s> Ikka ja aina oli ta ennast ka naistega mõõtnud . </s> <s> Siingi ei laiutanud Valdeku-sugused tema suhtes suud . </s> <s> Oli ta seda jälle proovima tulnud ? </s> <s> Ei tahtnud leppida , et teda mullu välja visati ? </s> <s> Tema ei laulnud kaasa , siis , kui selleks õige aeg oli . </s> <s> Nüüd aga , ajal , kus tuli enda eest seista , loobus ta ikka leebelt üleoleva naeratusega ja leidis end pervelt , kui trügijate vägi mööda marssis . </s> </p>
<p> * * * </p>
<p> <s> " To be or not to be ? " </s> <s> Ei vähem ega rohkem ! </s> </p>
<p> <s> Sven Sarap liigutas varbaid , et kuivav vetikakiht neilt lahti tuleks . </s> <s> Mereõhk toniseerivat , joodiaurud rahustavat närvisüsteemi . </s> <s> Naljakas oli ennast vaadelda nagu klaasi põhjas abitult ukerdavat sitikat . </s> <s> Olla või mitte olla ? </s> </p>
<p> <s> " Mõ vernjomsja ! " oli suurelt üle seina kirjutatud . </s> <s> Me tuleme tagasi ! </s> <s> Lõhutud mööbel , puruks kistud raamatud ja seljariided hunnikus keset põrandat ... </s> </p>
<p> <s> Oli asju , mida Sven Sarap ei tunnistanud . </s> <s> Tema ei saanud ometi millegi sellisega seotud olla ! </s> <s> See oli see teine , see , kes rääkis käriseva häälega , kes haises , kes pommis , kes mõnitas sõpru ja tuttavaid , kui temale selg keerati . </s> <s> Ta teadis päris täpselt — see oli see teine ! </s> </p>
<p> <s> Aga tema ise ei suutnud endale kätt külge panna . </s> <s> Pääsemine käis tolle teise kaudu . </s> <s> Ja kui ta kord tolleks teiseks saab , mis sest , et arst oli kinnitanud — ei iialgi enam — kui ta jälle on see haisev ja häbitu , kas see siis äkki lihtsalt hirmust valu ees ei keeldu lahkumast , kas see peabki nii võimatuks teha , mida temalt nõutakse ? </s> </p>
<p> <s> Üksnes prooviks , võimaluse järelekatsumiseks , puhtalt mängult nõustus ta korraks hakkama selle loodava maakooli juhatajaks . </s> <s> Tühjade pingiridade ees , värvist lõhnavas klassiruumis näis see tõesti hetkeks teostatava sammuna . </s> </p>
<p> <s> Tehniliselt oli see võimalik Aga selleks peaks küll Napoleon piraadiks , või mis veel täpsem — veinitallajaks hakkama . </s> </p>
<p> <s> Ja ometi — kui jumalikult rahulik on maailm ! </s> <s> Paar valget pilvesulge taeva otsatus sinetuses , üks paat kaugel merel , kaks autot rannas Kuigi just selliste roheliste BMW-dega nad sõidavadki . </s> </p>
<p> <s> Kas olla või mitte olla ? </s> <s> Kui see vaid suvast sõltuks , siis poleks midagi mõelda — loomulikult mitte olla ! </s> <s> Aga lahkumine on loomuvastane etapp , see vajab , jumal appi , mehisust , millesse Sven Sarap ei usu ja mida tal seetõttu ka ei ole . </s> </p>
<p> <s> See polaarsuse filosoofia teeb pikkamisi hulluks , kuid ometi peab see nii täpselt paika . </s> </p>
<p> <s> Tema , Kulla , oli olnud musterpoiss , kes päris vabatahtlikult kandis kaelarätti ja põlvikuid , kellele sõnakuulmine oli pigem tarve kui kohustus , kes headest hinnetest rõõmu tundis ja kõik , mis õige polnud , kõhklematult ära kaebas . </s> <s> Aga see ideaalne laps oskas juba enne kooli selliseid laule , mida siinmail iialgi ära ei trükita . </s> </p>
<p> <s> Kooli keldrikoridoris jäi ta nagu naelutatult seisma ja vaatama , kuidas kasimata vanamoor küünarnukkideni söökla solgis sopras . </s> <s> See ei olnud tema jaoks vaid vastik stseen . </s> <s> Sellest koridorist näis viivat uks kuhugi jubedusega kütkestavasse teispoolsusesse , mille saadikuks see määrdunud töökitlis , rätiku alt ripnevate hallide juustega ja lapitud kummikutega vanaeit ehk oligi . </s> </p>
<p> <s> Ta kasvas välja põlvsukkadest ja kaebamise kombest , ta oli päikesepoiss , alati naerukil , alati kikilipsuga , alati heatahtlik välja arvatud neil kordadel , kui see õõnes hämarus teda endasse astuma meelitas . </s> </p>
<p> <s> Kogu eluks jäi talle meelde pimesoolelõikus . </s> <s> Pilk naelutatud operatsioonilambi kuplisse , kus moondunud perspektiivis peegelduvad su lillakashallid siseelundid , mida sorivad kummikindais käed . </s> </p>
<p> <s> Kalduvus jubeduse ja naudinguga enda sisemusse kaeda viis lõpuks selleni , et see noor , edukas mees räpasest sügavusest silmi lahti ei saanudki , kuni kord ärkas plekist rataskanderaamil . </s> <s> Tilguti veenis , randmed ja kederluud torude külge kinni rihmatud , ootas see kärutäis veeretamist kas palatisse või surnukuuri . </s> </p>
<p> <s> Ta oleks joonelt edasi joonud , kui vaid oleks saanud . </s> <s> Nüüd pidi ta rahulduma imepisikeste etülaadiannustega , mida tilgutisse süstiti , et deliiriumi kergendada . </s> </p>
<p> <s> Kui maksapõletik sedavõrd taandus , et tõusmine enam teadvust ei kustutanud , tuli tal vastata narkoloogi küsimustele : jah , jõi , jõi ka surrogaate , muretses peaparanduse pärast , müüs asju Ei , ise ei varastanud aga jõi , kuigi teadis , et joodav on varastatud rahaga saadud . </s> <s> Jah , kodust , perekonnast on juba ammu lahus , tänavale kihutatud . </s> <s> On küll kerjanud ja pomminud Ei , ta pole mõelnud , mis edasi saab . </s> <s> Mis tähtsust sellel olekski ! </s> </p>
<p> <s> Nagu ilusat muinasjuttu kuulas ta narkoloogi seletusi — olevat võimalik sotsiaalne rehabilitatsioon . </s> </p>
<p> <s> Kuna ta parajasti juhtus tõesti kaine olema ja tal mingit võimalust ei olnud endale peatäit muretseda , proovis ta seda naljaviluks uskuda . </s> <s> Jah , ta saab aru küll — see oli see teine ! </s> </p>
<p> <s> Ainult et seda hästikasvatatud Sven Sarapit ei olnud ju üldse olemas . </s> <s> See oligi tema kümme aastat kestnud sopajoodikupõlve tähtsaim kogemus . </s> </p>
<p> <s> Naljaviluks oli ta nõus uskuma , et see Sven Sarap on siiski olemas ja et see on temasse tagasi pöördunud . </s> <s> Erilise veendumuseta lubas ta mängus kaasa teha . </s> </p>
<p> <s> Seekordne haiglasolek vältas kuus kuud . </s> <s> Siis seisis ta sügiskollaste puude all rannas ja mõtles natuke elu üle järele . </s> <s> Jälle viisakalt riides , jälle mingi aumõistega , jälle mõtlemisvõimeline , ühesõnaga — peaaegu inimene . </s> </p>
<p> <s> Kuhu pidi see inimene minema ? </s> <s> Tema teadis küll , et ta on jälle Sven Sarap , kuid ega sellepärast siis teised veel ei teadnud . </s> <s> Oma Nõmme-kodu ukse taha keeldusid jalad teda viimast . </s> <s> Elukutse on temale vähemalt mõneks enesetõestamisaastaks kindlalt kaotatud . </s> <s> Kes võtaks õpetajaks üle linna kuulsa härrasjoodiku ? </s> <s> Ja kui ta ennast selles vanuses kuhugi transpordiosakonda tööle sokutada saakski , siis sinna ta ka elupäevade lõpuni jääks . </s> <s> Oli aasta 1988. </s> <s> Õhk undas pingest . </s> <s> Uued võimalused lausa pakkusid ennast . </s> <s> Aga ei äris , ega poliitikas oodatud eilset pätti . </s> </p>
<p> <s> Väga vastumeelselt kõmpis ta Kaasani kiriku taha kõdukvartalisse , koputas korpas värviga uksele , see avanes pilukile ja koos vanainimesehõnguga uhkas sealt emaarmastust . </s> </p>
<p> <s> Loobunud võitlemast järjest rohkem küünarnukke laiutava miniaga , oli ema ostnud tagasihoidliku kahetoalise korteri pehastanud puumajas ja evakueerinud siia lauahõbeda , portselani ning paremiku mööblist . </s> <s> Ta oli ammuilma pensionil ja võis seega rahulikult oma pärisalal tegutseda . </s> <s> Sven teadis , et emal on raha , kuigi temale polnud sellest kunagi jätkunud muuks , kui vaid riieteks ja söögiks . </s> <s> Joomaks mitte pennigi ! </s> </p>
<p> <s> Parema meelega oleks poeg elanud küll kusagil , kus ahvatlus nii käegakatsutav poleks olnud . </s> <s> Ükskõik millega , mis vaid hõlma alla mahtus oleks ta võinud endale igal ajal nädalase peo teha . </s> <s> Seda esialgu , siis aga hakkas ta tasapisi uskuma , et ime võib ehk tõesti juhtuda ja ta saab uuesti iseendaks . </s> </p>
<p> <s> Ema jäi emaks , ta toetas nagu oskas . </s> <s> Kui nad vahel vanade perekonnatuttavate pool istusid , kui klaasidesse valati helkivat vedelikku , ei öelnud ema sõnagi , isegi ei vaadanud pojale otsa . </s> <s> Mees ise keeldus naeratades — tõesti , tänan , aga ei enam ! </s> </p>
<p> <s> Alles siis , kui suudad ise ennast veenda , võib juhtuda ime , et teisedki kõhklemisi uskuma hakkavad . </s> <s> Nende vaagivad pilgud pead lihtsalt sirge seljaga ära kannatama , ei tohi olla ei alandlik ega ülbe . </s> <s> Siis võib ühel heal päeval õnnestuda ema nimel mõni ostu-müügi tehing sõlmida , hiljem teinegi Igatahes peab valitsema täielik usaldus . </s> <s> Enne pole juttugi antikvaarsetest esemetest . </s> </p>
<p> <s> Nende aastatega omandas ta jälle nime — noor Sarap . </s> </p>
<p> <s> Neljakümnesena mattis noor Sarap oma ema Rahumäele . </s> <s> Ka Leila koos lastega oli seal . </s> <s> Juba mõnda aega oli Sven tohtinud lastega kohtuda ja naise ilmne huvi vormistus nüüd jahedaks naeratuseks . </s> </p>
<p> <s> Sven ei teinud endale illusioone . </s> <s> Leila tundis eelkõige huvi ema pärandi vastu . </s> <s> Tahtis mees tahtis tagasi pöörduda peremehena ja mitte armualusena , kellel lubatakse öömajal olla ja kästakse suu pidada , siis peab ta olema jõukas . </s> <s> Nii palju ta seda naist igatahes tundis . </s> </p>
<p> <s> Ta polnud mingi romantik . </s> <s> Ta tunnistas mitut suhete vormi . </s> <s> Sa võid olla naise hooldusalune , toidetav ja pestav . </s> <s> Sa võid lasta end esindusfiguurina ooperis ja kõrtsis talutada . </s> <s> Võid olla ööarmuke , võid olla joomakaaslane , kes naist või kelle teinekord ka naine okseloigust uppumast välja tirib . </s> <s> Suhteid võib olla mitmesuguseid . </s> <s> Ühte Sven ei osanud — armastada , ta ei saanud sellest lihtsalt aru . </s> <s> Kui ta omal ajal Leila pärast hinge valutas , siis oli see solvumisest , et tema haisvat ja vabisevat füüsilist mina kauem talumast keelduti . </s> <s> Leilast kui lähedasest inimesest ta puudust ei tundnud . </s> <s> Ja selgus , et ka emast mitte . </s> <s> Teda polnud enam , ja see oligi kõik . </s> </p>
<p> <s> Ühest ta küll tundis puudust — hoolitsusest . </s> <s> Ta polnud kunagi endale süüa teinud ega pesu pesnud . </s> <s> Siin oleks küll ta endise naise hoolitsus ära kulunud . </s> <s> Aga selleks oli kõigepealt vaja raha tasku muretseda . </s> </p>
<p> <s> Kogu elu oli mõte rikastumisest talle viljatu fantastikana tundunud . </s> <s> Nüüd ta kummatigi teadis , kuidas see käib . </s> </p>
<p> <s> Seni oli ta üksnes ema näpunäidete järgi antiikesemeid vahendanud . </s> <s> Kõik pakkumised kunstiväärtuste piiri taha müümiseks oli ta pidanud tagasi lükkama . </s> <s> Toomata midagi põhjenduseks oli ema üksnes pead vangutanud . </s> <s> Nüüd olid poja käed vabad . </s> </p>
<p> <s> Ta vajas algkapitali . </s> <s> Selleks tuli loobuda suplevast hõbe-Dianast ja ühest 15. sajandi krutsifiksist . </s> <s> See raha taskus , astus neljakümneaastane mees esmakordselt elus ennast iseseisvana tundes välja pehastanud paraaduksest , heitis pilgu kõdukvartali kohal kõrguvatele paehallidele paneelhoonetele , mille üle laius tuulise ilma kiudpilves taevas . </s> <s> Keskturu poolt vooris autosid , tõmmud , vuntsidega mehed roolis , Olümpia hotellil vahetati neoonreklaame . </s> <s> Murelikke vanemaid naisi hiilis seinaääri pidi . </s> </p>
<p> <s> Laianäoline , kogukas , ristlipsga , heas helehallis ülikonnas mees astus vastu oma uuele elule . </s> </p>
<p> <s> Seda , mis järgnes , ta meenutada ei soovinud . </s> <s> Teinud kindlaks , et Ivo ikka veel kaugel kivikaril kajakate märklauda mängib , vangutas Sven pead . </s> <s> Ta oli enne randa jõudmist mahajäänud . </s> <s> Pesus karvendama kulunud ja hallikaspruuniks pleekinud pooletoobiseid trussikuid poleks ta nagunii näidata saanud . </s> <s> Tulevased koolidirektorid selliseid ei kanna . </s> <s> Ühtlasi pelgas ta , et Ivol on varuks mingi vemp . </s> <s> Isesugune kupeldamise hõng oli kogu sellel lool algusest peale küljes . </s> <s> See komme oli pinginaabril alati olnud . </s> <s> Ta võis tüdruku südamerahus keset tänavat jätta , kui tal midagi muud pähe tuli , ja Sven oli nii mõnigi kord pidanud neid lohutama , kätt silitama , koju saatma . </s> <s> Ivo ei hoolinud neist ju üldse . </s> </p>
<p> <s> Ka täna oli midagi sellist õhus . </s> <s> Keset päeva oli Ivo toon kuidagi haugatavalt napiks , lõpuni öelduks muutunud . </s> <s> Mis kass tema ja ta blondi titemamma vahelt läbi oli jooksnud , polnud Sveni asi . </s> </p>
<p> <s> Pikkamisi hakkas ta aga kõhklema . </s> <s> Kas see matslikkus liiale ei lähe ? </s> <s> Ivo ei pilguta loomulikult silmagi . </s> <s> Tema arvates oskavad naised hiilgavalt iseendaga toime tulla . </s> <s> Svenile kippus aga aina kiusakamalt pähe , et ta peaks siiski neemetipule minema . </s> </p>
<p> * * * </p>
<p> <s> Ivo peas keerles nukker-ilus lauluviis . </s> <s> " Meri kustutab kord nende jäljed rannaliivalt , keda lahutanud on elu karm " Ta mäletas nii meloodiat kui kõiki saatepartiisid , harmooniakäigud tukslesid ta soontes , aga sõnu teadis ta vaid lünklikult . </s> <s> Nende bändis " Sügislehti " keegi ei laulnud . </s> <s> Küll oli ta aga seda korduvalt esitanud saksofonil improviseerides . </s> <s> See oli peaaegu tema lipulaul . </s> <s> Ühtlasi oli sellega seotud üks ilus kauge mälestus . </s> <s> See pidi olema 1968. septembris , tolsamal Praha sügisel . </s> <s> Imelik mõelda , nad armusid , seiklesid , tegid lollusi ja ainult pilguti igatsesid automaate ... </s> </p>
<p> <s> Sven oli suve maal , sugulaste pool veetnud . </s> <s> Selle perioodi jagamistvajavad muljed teda õieti Ivole lähendasidki . </s> </p>
<p> <s> Sõpradest tõmmumal , enesekindlamal Ivol oli juba paar aastat teada , et tüdrukud pole ainult vaatamiseks . </s> <s> Kerge muigega kuulas ta Sveni häbelikkust teesklevaid pihtimusi . </s> </p>
<p> <s> See oli kusagil Kesk-Eestis , endises karjamõisas . </s> <s> Suur laokil elumaja , rohelisi habemeid voolus hõljutavate müüridega veskivaremed , ait , mille katus sisse vajunud , õuel kokutav kukk ja juhmid kirjud kanad , hall kass , kes varblasi hiilides rohtunud tikripõõsaste vahel luurab . </s> <s> Oja taga tumedad kuused . </s> <s> Suve kestel aina valkjamaks muutuv viljapõld . </s> <s> Poriligane rada , mis algab õuelt , ületab kõrge kivivundamendiga lauda nurga juures virtsaoja , eksib takjaisse ja suubub teisel pool võsa põlluvaheteele . </s> </p>
<p> <s> Selles natuke nostalgilises , natuke kummituslikus ümbruses on vaid kolm inimest — halvatud vanaeit köögi taga uberikus asemel , mille ümber mürisevad kärbseparved , üks kohmetu-viisakas suurt kasvu linnapoiss ja üks tüdruk . </s> <s> See näosõõrik , kes aina laulu ümisedes keedab ja peseb ja vanamoori kasib , lippab päevad läbi kirjudes päevituslappides , millele meeste päevasärk lohakalt peale on tõmmatud . </s> <s> Alles õhtuks tuleb majja pererahvas — kes laudast , kes põllult , kes kontorist . </s> <s> Hulk päevaseid tunde tiirlevad tüdruk ja poiss õuel ja hoonetes , vältides liigset lähedust , kuid raatsimata teineteist ka päriselt silmist lasta . </s> </p>
<p> <s> Plikat lõbustab , et see nii tüdrukutelembene poiss otsemaid ujedaks kohkub , kui nad omavahele jäävad . </s> <s> Ta õrritab , pillub kahemõttelisusi , peaaegu pakub ennast . </s> <s> Aga poisi lähenemisel tõmbub jahedasse viisakuspoosi — kõik on ju ainult mäng ! </s> </p>
<p> <s> Nädalate kuludes muutub tüdruk tõredaks , keelab Svenil järgneda , kaob kauaks , palub poisil vanaeidele juua anda ... </s> </p>
<p> <s> Ilmneb , et rajalt , virtsasonni tagant , viivad jäljed takjaisse ja seal , keset kärbsepilvedest mühisevat sõnnikuhunnikut ja vanu katkisi vankrirattaid , on vabisev redel , mis avatud luugini viib . </s> <s> Jälitaja näeb , et hääletult ta järgneda ei saa . </s> <s> Redeli peeled koputavad laudseinale tema jalgades kibeleva erutuse , kui ta pulk-pulgalt laudalaka tolmusesse maailma kerkib . </s> </p>
<p> <s> Mis seal toimub , jääbki Ivole täpselt rääkimata . </s> <s> Mida tegi see ümarpõsine tüdruk üksi seal põhuhunnikus , mida ütles ehmunud ilmega linnapoisile ? </s> <s> Sveni teadvuses juubeldavad rõvedad detailid — sõnnikulehk , all ruigav siga , porilased , kes higiseid tuharaid mööda jalutavad ... </s> </p>
<p> <s> Ivo küsis asjalikult — kas seal siis mõnda viisakamat paika kusagil ei olnud ? </s> <s> Ta teadis küll , kuidas mõni tüütu putukas su paradiisi põrguks võib muuta . </s> <s> Vastust ei tulnud ja Ivo avastas pinginaabri näolt pettunud kimbatuse . </s> <s> Mis oleks see lugu olnud nende haisude , kärbeste , vastikustundeta ? </s> <s> Kui Sven selle teema juurde juba kolmandat puhku tagasi pöördus , päris Ivo — kas ta siis tüdruku aadressi ei küsinud ? </s> <s> Kooliplika peaks ju ka sügisest linnas olema . </s> <s> Ja jälle leidis Ivo , et Sven teda ei mõista . </s> <s> Lühidalt öeldes — tüdruk võis ju linnas olla , aga laut koos haisu ja kärbestega oli kindlasti külas ja selleta polnud lugu piisavalt võigas , et olla haruldane , ainukordne Seda pinginaaber just ei öelnud , see selgus pikkamisi ta põiklevatest vastustest </s> </p>
<p> <s> Ivo mõtles , et peab Svenile uue sõbratari otsima , mõne loomuliku , terve tüdruku , kes tal need naljakad naudingud peast välja ajaks . </s> <s> Nii ta kutsuski Sveni džässiklubisse . </s> <s> Tal oli saatjat vaja . </s> <s> Ta tahtis " Sügislehti " mängida , klaveri saatel saksofonil improviseerida . </s> <s> Ja sõber nõustus , kuigi erilisevaimustuseta . </s> </p>
<p> <s> Juba nende lavaletulek tekitas kerge kahina . </s> <s> See pikk , heleda ülikonnaga paipoiss , kes kolm korda klaveritooli nihutas , oli lihtsalt üllatav . </s> <s> Selliseid siin ei käinud . </s> <s> Tema kõhklevate sõrmede klimberdus pani mõne muigama , teise ohkama . </s> <s> Aga siis said nad meloodia jooksma . </s> <s> Pinginaabri tõsine , nooditäpne mäng andis palale selle selgroo , mis Ivo julgetest improvisatsioonidest hoolimata ei lasknud lugu laiali valguda . </s> </p>
<p> <s> " .. keda lahutanud kord elu karm " </s> </p>
<p> <s> Nad teenisid päris sooja aplausi . </s> <s> Ivo asetas pilli toolile . </s> <s> Ta kandis tumesinist lühikeste käistega pluusi , tema kõikide siniste pluuside esivanemat ja heleda sametiga kaetud saksofonipaela , seda ihaldusväärseimat kaelasidet . </s> <s> Ta teadis , kui hästi see tema tõmmu jume ja musta käharpeaga sobib . </s> <s> Kogu mängu aja oli ta tajunud endal ühe tüdruku imetlevat pilku . </s> <s> Nüüd astus ta poodiumilt saali , möödus lähedalt nende lauast — musta dekolteeritud kleidiga brünett ja nahkpintsakus ülbitseja . </s> <s> Heitnud lähedalt kiire , kõneka pilgu väljus ta saalist . </s> <s> Kui ilusaks nad siiski mõistavad oma pilgu võluda ! </s> </p>
<p> <s> Fuajees polnud kedagi . </s> <s> Vaheaeg oli alles kolme numbri pärast . </s> <s> Ivo oli otsustanud , et räägib mõnele tüdrukule , kui õnnetult armunud ta hallis ülikonnas sõber on . </s> <s> Küll mõni halastab ja pisaraid pühkima tõttab ! </s> </p>
<p> <s> Tualetist naastes põrkas ta neid uksi fuajeest lahutava poolvaheseina taga brünetiga tüdrukuga rinnutsi kokku . </s> <s> Mingi hetkeinspiratsiooni ajel ei põiganud ta kõrvale , tabas tüdruku piha , tundis sekundi jooksul , kuidas väänlevad puusad end tema vastu litsuvad , suudles ootavaid huuli . </s> </p>
<p> <s> " Tss ! " </s> <s> Tüdruk tõstis sõrme suule . </s> <s> " Ma olen vennaga ! " </s> </p>
<p> <s> " Katsu järgmisel korral ilma vennata olla ! " sosistas Ivo , viipas kergelt ja astus nüüd inimestest tulvil fuajeesse , vaadates ilmetul pilgul riiakat nahkpintsakut . </s> </p>
<p> <s> Ei , ta ei võtnud neid lugusid sugugi külmalt . </s> <s> Ta polnud veel kaheksateistki täis . </s> <s> Ta mõtles kogu õhtu tüdruku väänlevast kehast ja ahnetest huultest ning unustas Svenile sõbratari hankimata . </s> </p>
<p> <s> Ent järgmisel korral , kui brünett tõesti vennata oli , polnud Ivo vaba . </s> <s> Ja nii see jäigi nukrate pilguvahetuste ja kätelahutuse vahekorraks , kuni mitme aasta pärast kusagil pidulikus saalis , siis juba kumbki oma abikaasa kõrval , eleegiliseks naeratuseks muutus . </s> </p>
<p> <s> Milleks virtsahais ja porikärbsed ? </s> <s> Sven ei võtnud vastu ühtegi tema pakutud tüdrukutest ja Ivol oli targematki teha , kui teise poisi seksuaalkomplekside üle pead murda . </s> </p>
<p> * * * </p>
<p> <s> " Kõigel on piir ! " </s> <s> Sven Sarap jõudis otsusele . </s> <s> Ta oli kunagise pinginaabri peale lausa pahane . </s> <s> Kui sõber matsina käitub , peab keegi ometi rida pidama , või muidu langeb osa häbist temalegi . </s> <s> Pannud sokid ja kingad jalga , kohendanud ristlipsu ja sulgenud pintsakunööbid , asus ta teele . </s> </p>
<p> <s> Vaevalt tunnistas mees endale kihu ja kõhkluse võitlust alateadvuse piirimail . </s> <s> Teda ei huvitanud see poolpaljas naine kuigivõrd , see jättis ta võrdlemisi külmaks . </s> <s> Kuigi lihtsalt öeldes — asi oli selles , et Sven Sarapil polnud saabuval ööl kohta , kuhu magama heita . </s> <s> Sinna Keldrimäe linnaosa kahetoalisse ta minna ei julgeks . </s> </p>
<p> <s> Asi sai alguse aasta tagasi , kui ta omaenda äri ajama hakkas . </s> <s> Peagi avastas ta , et kunstiväärtuste välismaale müümisega pole sugugi lihtne hakkama saada . </s> <s> Väljaveo loa vahendajad ja salakaubitsejad võtsid nii palju vahelt , et järele jäi ikkagi kodumaine hind . </s> <s> Sven hakkas uusi kanaleid otsima , kuni kusagilt ilmus Dima . </s> <s> See oli kolmekümnene , laia kahvatu näoga mees , ilusate siidiste vurrude ja niiskelt läikivat soenguga . </s> <s> Seljas oli tal nahktagi ja randmes mobiiltelefon . </s> </p>
<p> <s> Dima maksis ega tinginud . </s> <s> Dima oli nõus ostma tunduvalt rohkem , kui Svenil pakkuda oli . </s> <s> Ta tahtis tulevikuplaanide tarvis kuulda kõigest , mis saadaval ja silmapiiril . </s> <s> Koos haudusid nad suuri unistusi . </s> <s> Aga üldiselt ei olnud ta unistaja . </s> <s> Ta armastas selgeid sotte , kindlaid tähtaegu ja võis mõnikord ootamatult järsk olla . </s> </p>
<p> <s> " Dumaite , sami dumaite ! " </s> <s> Telefonijuttudes oma kambameestega kasutas ta hoopis käskivamat tooni , kui Sven temalt kuulama harjunud oli . </s> <s> " Eh , duraki ! </s> <s> Horošo , potušite jevo ! " </s> </p>
<p> <s> See tõmbas Svenil turja külmaks ja pani kauaks mõtlema . </s> <s> Mis see siis nüüd oli ? </s> <s> Oli see käsk mõrvata ? </s> <s> Või oli see ehk tema jaoks lavastatud hoiatav õppetund ? </s> <s> Lõpuks jäi ta seda versiooni uskuma , ent midagi lohutavat polnud selleski . </s> </p>
<p> <s> Nende omavahelised jutud püsisid endiselt viisakuse pinnal , kuigi Dima vahel kannatust kaotama kippus . </s> <s> Kuidas võib ometi nii venitada ? </s> <s> Mis tähendab usalduse loomine ? </s> <s> Raha pihku , mis usaldust seal veel vaja ? </s> </p>
<p> <s> Lõpuks Dima raksatas — siin on küsitud kaheksateist tuhat . </s> <s> Olgu kaup homseks kohal ! </s> <s> Äkki selgus , et Dima mäletas nii altarimaali kui küünlanuuskamistange , nii hõbedasi salvrätihoidjaid kui kirikuveini peekrit . </s> <s> Ta tahtis teada , millal Sven need talle toob . </s> <s> Hästi , siis ta tahab aadresse , ta läheb ja ostab ise ! </s> </p>
<p> <s> Sven seletas — see nõuab delikaatsust , kindlat usaldust . </s> <s> Tal olid pisarad kurgus . </s> </p>
<p> <s> " Nadojelo mne ! " vedas Dima käega üle kõri . </s> <s> Küll tema oskab delikaatne olla ! </s> </p>
<p> <s> Sven oli lapsepõlvest saati roojaunenägusid näinud . </s> <s> Nüüd pidi ta ilmsi püksi tegema . </s> <s> Väriseval häälel valetas ta küünlanuuskamistangide omaniku nime ja aadressi . </s> <s> Ülejäänuid ta peast ei mäletavat . </s> </p>
<p> <s> Kaks nädalat hulkus ta päevade kaupa äärelinnades , avastas uuesti urkakõrtsid , leidis vanad joomakaaslased . </s> <s> Ta pidas vastu , vaatas kõrvalt neid igasuguse sihi kaotanud paadialuseid . </s> <s> Koju hiilis ta viimases õhtuvidevikus , uurides enne teraselt , kas teda ei jälitata . </s> </p>
<p> <s> Iga kord , kui ta võtme lukuauku pistis , uskus ta ukse taga teatud tuttavaid ootavat . </s> <s> Lõpuks ta rahunes . </s> <s> Ilmselt oli kujutlusvõime ohtu üle dramatiseerinud . </s> <s> Sestpeale kuulis ta iseenda samme vanal puutrepil jälle raskelt ja kindlalt tümpsumas . </s> <s> Väsinult lukustas ta ukse enda järel , astus akna juurde , et kardinat ette tõmmata , ja tundis kuuma hirmu põlvedest ülespoole kerkimas . </s> <s> Polnud vajagi nägusid näha . </s> <s> See roheline BMW , need närunenud nahkkuued ... </s> </p>
<p> <s> Midagi mõtlemata avas ta magamistoa akna ja ronis veranda katusele . </s> <s> Puuvirn andis jala all järele ja ta leidis end selili sibulapeenrast . </s> <s> Plangul rebestas püksid , tänava paeplaadi taha jooksis kingatalla lahti . </s> </p>
<p> <s> Kui ta hommiku kahkjas hämus sokkis treppi mööda hiilis , teadis ta , et võib ise neile suhu joosta , kuid rohkem ta lihtsalt ei jaksanud . </s> <s> Köögis komistas ta puhtaveeämbrile . </s> <s> Seal ujusid tangud ja makaronid , jahu ja sool — kõik , mis ta toidukapis leidunud oli . </s> <s> Elutoa hävituselasust kaevas ta värisevi käsi välja kaantest lahti rebitud piibli . </s> <s> Nimekiri 316. lehekülje vahel oli alles . </s> <s> Sven viis selle gaasipliidile . </s> <s> Tuba täitis põleva paberi suits . </s> <s> Sama piibli vahel oli ka viis viiesajalist . </s> </p>
<p> <s> Täiesti ükskõiksena laotas ta täiskustud kušetile lõhutud riided ja magas nende otsas hilise hommikuni . </s> <s> Kui ta silmad avas , vahtis tapeedilt vastu habemeajamisvahuga kirjutatud lubadus : " Mõ vernjomsja ! " </s> </p>
<p> <s> Nii eilne ta ka ei olnud , et politseisse Dima peale kaebama minna . </s> </p>
<p> <s> See maailm ei olnud tema jaoks , teadis Sven Sarap . </s> </p>
<p> <s> Nüüd oli ta siin , kõndis piki roogu kasvanud neemeselga , et minna proovima järeleksamit . </s> <s> Valik oli selge — saada täiesti teiseks inimeseks või ennast surnuks juua . </s> </p>
<p> <s> Kuigi seda hästikasvatatud Sven Sarapit ju tegelikult olemas polnudki , ei suutnud see teine ometi maha müüa paarikümmet perekonda sellest ringkonnast , mida ta omaks pidas . </s> <s> Oli inimeses ehk siiski midagi peale bioloogilise indiviidi ja pettekujutelmade ? </s> <s> Lõpuks need kujutelmad ju ainsana takistavadki sind lojuse tasemele laskumast . </s> </p>
<p> <s> Nüüd pidi ta seda uskuma panema ka selle blondiini . </s> </p>
<p> <s> Lausa naermaajav oli mõte , et siinsed inimesed oma lapsed tema kasvatada usaldaksid . </s> <s> Millise kohustuse ta sellega temale endale võtab ! </s> <s> Eelkõige kaotab ta oma avariiväljapääsu , sest koolijuhataja ei joo ennast surnuks , kui elu talle liiga karmiks osutub . </s> <s> Ei tohi ometi võtta lastelt seda võimalust sellesse maailma uskuda . </s> <s> Kas talle meeldis see või ei , mingit mehisust nõudis elu talt nii või teisiti . </s> </p>
<p> <s> Sven Sarap väljus roostikust . </s> <s> Neeme liivatirbil lamas tibukollasel rannalinal punases trikoos blondiin . </s> <s> Tema kõrval hingeldas musta märja karvasasiga kaetud mees . </s> </p>
<p> <s> Ka siia oli ta hiljaks jäänud . </s> </p>
<p> * * * </p>
<p> <s> Midagi mõtlemata oli Ivo oma kiviselt laiult vette kahlanud . </s> <s> Muud pääseteed ta ei leidnud . </s> <s> Sellest hetkest oli möödunud kõigest veerand tundi , kuid tagasivaates näis see aeg igavikuna . </s> </p>
<p> <s> Põhi kadus jalge alt ja kohe algas arütmia . </s> <s> Kui su süda aeg-ajalt pärgarteri ahenemise märke ilmutab , ei tohi selliseid ujumisretki ette võtta . </s> <s> Saarele jõudmine oli osutunud ohtlikuks seikluseks . </s> <s> Tagasiteele asus juba ette hirmunud mees . </s> <s> Ja nii ta siis kuulaski mootorit , mis aeg-ajalt kaks-kolm lööki üksteise otsa virutas ja siis etterutatud aja jagu viivitas . </s> <s> Iga kord andis oodata , enne , kui tundsid , et pump siiski lõplikult vait pole jäänud . </s> <s> Kiiresti tekkis hingeldus ja õhupuudus . </s> <s> Vette hingamisel saab ujuja niigi vähe õhku . </s> <s> Kui hakkad kartma ja hoiad suu kogu aja veepinna kohal , nõuab liiga püstine ujumisasend palju rohkem jõudu . </s> <s> Pikka maad nii ei uju . </s> <s> Selili puhata Ivo ei saanud . </s> <s> Kuivetud inimesed püsivad üldse halvasti pinnal . </s> <s> Paigalseis oli küll kuidagi , peamiselt alla lastud jalgade töö tõttu võimalik , kuid ei nõudnud sugugi vähem pingutust kui ujumine , pealegi viljatut . </s> </p>
<p> <s> Nii ta siis solgerdaski pikkamisi ja püüdis end veenda , et kõigest hoolimata ujub ta ikkagi kuivale . </s> <s> Selleta oleks tappev paanika ta kätte saanud . </s> </p>
<p> <s> Keset seda nutmaajavalt lolli olukorda hakkas Ivo kuulma mingeid hääli . </s> <s> Oli see hallutsinatsioon ? </s> <s> Ei , need olid heledad hõiked siinsamas lähedal . </s> <s> Ta vaatas ringi . </s> <s> Peaaegu tema tulekuteel oli paat ja kaks poissi jändasid kalavõrguga . </s> <s> Kuidas ta küll sellesse sisse ei ujunud ! </s> </p>
<p> <s> Ivo tahtis appi hüüda , kuid ei suutnud . </s> <s> Häält ei tulnud . </s> <s> Ikka veel oli ta mingi võltshäbi kammitsais . </s> <s> Ta keeras otsustavalt selja paadi poole ja jätkas . </s> </p>
<p> <s> Lõpuks ei aidanud miski , ta ei suutnud end enam hingamiseks vee peale tuua ja laskis jalgadel vajuda . </s> <s> Peale õõnsat sekundit , kui paistis , et ongi kõik , puutusid varbad põhja . </s> <s> Ta sai puhata — kikivarvul suuni ulatuvas vees . </s> <s> Aga see oli ka kõik . </s> <s> Edasipääsuks tuli ikka veel ujuda . </s> <s> Kuidas ta ka ei rapsinud , viimaks õnnestus ometi sumama hakata . </s> </p>
<p> <s> Nüüd ta siis lamas hingetuna Mariti rannalinal . </s> <s> Enam polnud jõudu eneseirooniakski . </s> <s> Ta lihtsalt toibus , kuni märkas endalt küsida , milleks kogu see jant siin ? </s> <s> Miks , tont küll , ta siin üldse lolli mängis ? </s> </p>
<p> <s> Muidugi oli ta terve talve , kevade ja suve adunud endas käärivat solvumust . </s> <s> Marit polnud ju vajanud muud , kui temalt vaid üht mikroskoopilist kullest . </s> <s> Ja nähtavasti polnudki see naise hetketuju . </s> <s> Kirjad kadusid teadmatusse . </s> <s> Kas sellel aadressil neid üldse keegi luges ? </s> </p>
<p> <s> Küsimata nüüd enam endalt , miks ta seda sidet nii otsib , põdes ta hüljatust nagu haigust . </s> <s> " Aga äkki on see armastus ? " päris ta endalt sapiselt . </s> </p>
<p> <s> Aasta oli möödunud just kui ainult tänahommikuse telefonikõne ootuses . </s> </p>
<p> <s> Jumal hoidku , Ivo Lepala ei olnud ju naiste suhtes mingi romantiline Romeo . </s> <s> Sellestsamast kiirsuudlusest amoniaagilehases tualetiesises oli talle külge jäänud komme mitte enam eemale põigata , kui mõni tots talle rinnutsi otsa joosta oli otsustanud . </s> <s> Kord lõppes see suudlusega , kord vastu kõrvu saamisega — midagi võimatut selles igatahes ei olnud . </s> <s> Kui tüdruk kippuski kurja nägu tegema , võis kergelt naeratades eemale põigata , oma ilusaid hambaid näidata , või ka keelt . </s> </p>
<p> <s> Alles aja möödudes hakkas ta taipama , et liiga kergesti sõlmitavad suhted mässivad ta tarbetutesse ja tüütutesse seiklustesse , millest ta aina vähem rõõmu tunda mõistis . </s> <s> Ta hakkas valima , muutus tõrjuvaks . </s> <s> Koos liiga lihtsa eduga oli saabunud kurb kainenemine . </s> </p>
<p> <s> Hellega , selle sirgeseljalise ja tõsimeelse blondiiniga abiellus ta vist küll eelkõige sellepärast , et ta teda kaua aega kätte ei saanud . </s> <s> Ivo oli siis kahekümne seitsme aastane , Helle kakskümmend üks . </s> <s> Temale oli see algus , Ivole küll mitte lõpp , aga sügav keskmäng kindlasti . </s> </p>
<p> <s> Niisiis oli ta õppinud suhtuma naise kehasse mitte kui eesmärki ja trofeesse , vaid pigem kui teatavasse paratamatusse . </s> <s> Ta teadis , et on naistele just samasugune saak , nagu oli arvanud naisi olevat enda saak , kui ta veel roheline oli . </s> </p>
<p> <s> Teda vihastas tõsiselt , kui mõni sind alandanud ja solvanud kräsupea sulle lohutuseks iseennast pakkus . </s> <s> Äraseletatult — maksis valerahaga , tehes seejuures veel suuremeelse annetaja näo . </s> </p>
<p> <s> Viis , kuidas Marit ta roosid külmalt kõrvale pani , oli juba ise küllalt solvav , siis flirt Sveniga . </s> <s> Aga alles lõunalauas , pere vaikivate pilkude all , sai Ivo jagu lõplikult täis . </s> <s> Vana Möller oli kõige läbitungimatum . </s> <s> Peremehena lõikas ta leiva lahti ja sõi seejärel sõnatult oma suppi . </s> <s> Temast ei tasunud oodatagi , et ta Ivo suhtes mõne viisakusfraasiga maha saaks . </s> <s> Aivi tundis ilmset piinlikkust nagu lapsedki . </s> <s> Ka Mihkel vaikis . </s> <s> Lõõp vahtis ta muigest vastu , aga Ivo ees hoidis ta end tagasi . </s> </p>
<p> <s> Edasi ei läinud põrmugi paremaks . </s> <s> Koolis oli Maritil asja küll pilgest ilmet varjava vallavanemaga , küll Sveniga , igatahes mitte Ivoga . </s> <s> Ivo otsustaski , et aitab nüüd ! </s> <s> Seda taibanud , toppis Marit ta nina alla oma tugeva selja ja tolle lollaka pandla . </s> <s> Ivo sulges selle , ei suutnuid kiusatust vältida , puudutas naise kaela ja samas valdas teda iha . </s> <s> Nagu põletavalt kuum ja raske sulatinana vajus see ta vaagnaluusse . </s> <s> Tigedana iseenda peale demonstreeris Ivo Maritile täiuslikku ükskõiksust ja marssis seejärel merre . </s> </p>
<p> <s> Lõdisevana ja lööduna naasis ta nüüd Mariti kõrvale , sai aga just rätikule heita , kui nägi Sveni kõrkjaist väljumas . </s> </p>
<p> * * * </p>
<p> <s> Marit nihutas end Ivole lähemale , et Svenile enda kõrval ruumi teha . </s> <s> Ja kui kohmetult puhisev Sarap oma pikad koivad kure kombel kokku oli voltinud ning Maritit riivamast hoidudes käed sülle peitis , ütles naine : " Teie sõber on võrratu spordimees ! </s> <s> Kas teile ei tundu , et temast tuleks eeskuju võtta . " </s> </p>
<p> <s> Ivol polnud aimugi , et Maritile oli tema südameviga ammuilma teada . </s> <s> Kui mitu korda oli naine kuulanud , kuidas sõber öösel kööki läks , vaevatult ohates istus ja pea kätele toetas ! </s> <s> Selle südame rütmihüppeid oli naine kuulanud , kui nina mustades rinnakarvades , põske ta rinnale surus . </s> <s> Ta teadis , kuidas Ivo raskematel tõusudel tempot vähendas , kuidas ta ennast liigsetest pingutusest aga ka ägedatest tunnetest säästis . </s> <s> Midagi polnud Maritile teadmata . </s> <s> Seda enam ärritas teda mehe kangekaelsus . </s> <s> Kui ta korra juba nõrgem oli , miks ta siis ometi ei lasknud enda eest hoolitseda ? </s> </p>
<p> <s> Nagu rannanaine , kes oma silmaga pealt vaatab , kuidas ta mehe paat tormiga rüsijäässe aetakse , jälgis ta Ivo kroolimist kivilaiu suunas . </s> <s> Jäägu mehe enda mureks , kuidas ta sealt tagasi mõtleb saada ! </s> <s> Kurat küll ! </s> <s> Marit oskas ka kange olla ! </s> </p>
<p> <s> Ta ei tõstnud kukalt liivalt , ei uurinud , millal mees tagasi tulla mõtleb . </s> <s> Aega veel oli , laps polnud veel näljas , teele juhuslikku autot püüdma minna polnud veel tarvis . </s> </p>
<p> <s> Sven võttis Mariti pakutud teema vastu ja nad lõõpisid tükk aega Ivo kallal , kuigi Marit vaikselt jälgis mehe diafragma tukslemist . </s> </p>
<p> <s> " Pole viga , ta on meil ikka tubli olnud , " jõudis Sven lõpule . </s> <s> " Mitu luumurdu sul on , kuusteist ? </s> <s> Ja põlesid kolm korda ? " </s> </p>
<p> <s> Ivo keeras laisalt pead . </s> <s> " Haugu , haugu ! </s> <s> Kes teisena oigab , oigab kõvemini ! " </s> <s> Ta karvkate oli jälle turri tõusnud ja silmad polnud enam kallerdunult hallid . </s> <s> Marit leidis , et mees on küllalt puhanud , kui ta juba selliseid sapiseid vaimukusi pillub . </s> </p>
<p> <s> " Kes ujuma tuleb ? " küsis ta ja hüppas jalule , lippas põlvini vette ja sumatas kõhuli . </s> </p>
<p> <s> " Ajab mere üle kallasete , " märkis Ivo . </s> <s> " Peterburi linn upub ära . " </s> </p>
<p> <s> Sven üksnes muigas hapult ja Ivo mõistis , et pinginaaber on nende igavese ja vääramatu sõpruse selleks korraks reetnud . </s> </p>
<p> * * * </p>
<p> <s> " Keegi tahab su limusiini ära ajada , " ütles Marit . </s> <s> Nad lähenesid kolmekesi autole , mille kõrval seisis punase pintsaku ja valgete pükstega mees , kes , käsi silme kohal varjuks , läbi toonitud külgklaasi auto sisemust uuris . </s> </p>
<p> <s> " Kas jätsin jalgu ? " päris Ivo ja võõras pöördus tulijate poole ning naeratas . </s> <s> Tal oli just äsja juuksurikammi alt tulnud piinlikult korras soeng , väga korralik lips ja särk . </s> <s> " Ei sest miskit ! " ütles ta naljakalt peene ja pudistava häälega . </s> <s> " Hirmus relv , ah ? " </s> </p>
<p> <s> " Hakkas meeldima ? " küsis Ivo Mariti suureks hämmelduseks . </s> <s> Temas polnud enam jälgegi ilmselgest iseolemisest , mis tema ja maailma vahele eraldusjoone tõmbas . </s> <s> Miks ta selle ülesmukitud kahemehe ees puges ? </s> </p>
<p> <s> Marit oli küllalt kaua koolis töötanud . </s> <s> See karjuvalt moodne võõras kuulus nende puupeade hulka , kes Dostojevski ja Tolstoi vahet tegema ei õpigi . </s> <s> Kirjandusteos , kui see just põnevusjutt ei ole , jääb sellise jaoks igaveseks mõistatuseks . </s> <s> Aga juba eelviimases klassis sõidavad nood kooli ette oma autoga ja nende kõnetoonis on kaastundlik mõnitus : oled küll oma arust kole tark , aga raha sul ju ei ole ! </s> <s> Selle argumendiga algab ja lõpeb nende maailmas kõik . </s> </p>
<p> <s> Ja järsku Ivo , see enesekeskne ja leebelt irooniline , tark Ivo Miks ta selle ülbe moepoisi ees oma autoga uhkustama hakkas ? </s> <s> Nüüd olid mõlemad juba kapoti all , siis seadsid end sisse istuma . </s> <s> Võiks ju märgata , et Maritil hakkab aeg käes nappima ! </s> </p>
<p> <s> Valmis rooli istuma , lennutas punapintsak äkki Svenile võtmekimbu , mille see muidugi maha laskis kukkuda . </s> <s> " Tulge bemariga järele ! " </s> </p>
<p> <s> Sven tõstis võtmed maast , viis need viisakalt ülbitsejale peo peale . </s> <s> " Ma mõtlen , khm , kui teie autole ehk hobune ette rakendada , siis ehk saaksime kahe peale toime . " </s> </p>
<p> <s> " Teie ka ei sõida ? " hõikas mees Sveni käisest mööda Maritile , raputas pead ja virutas auto ukse enda taga kinni . </s> </p>
<p> <s> Kui tumepunane monstrum minema oli õõtsunud , vaatas Marit Sarapile otsa ja muigas kibedalt . </s> <s> " Niipalju siis meist peetaksegi . " </s> </p>
<p> <s> Sven luges oma sõrmi , enne kui vastutahtmist möönis . </s> <s> " Näete , jah ! </s> <s> Eks see ole raske leib , mida sel kombel teenima peab . " </s> </p>
<p> <s> Maritil polnud mõttessegi tulnud , et auto ei ole Ivo oma . </s> <s> Ta teadis , et mehel jäi mullu auto Tallinna . </s> <s> See punane paistis küll kuidagi kahtlaselt uus ja luksuslik , aga pea siis tänapäeval ei rikastuta ! </s> <s> Niisiis — Ivo ja autode müügiagent ! </s> <s> Mida kauem sellele mõelda , seda valusam oli . </s> </p>
<p> <s> Lootes vestlusega pealetikkuvat nukrust peletada , imestas Marit : " Ja kuidas siis teie , ärimees , nagu te ütlesite enda olevat , autot ei juhi ? " </s> <s> Ta ei osanud aimatagi , millise enesehaletsuse õhupalli ta kogemata katki torkab . </s> </p>
<p> <s> Kui nad veerand tunni pärast autosse istusid , puges Marit taha , Sveni kõrvale . </s> <s> Ta ei tahtnud sellega isegi Ivot karistada . </s> <s> See , mida Sven talle rääkida jõudis , oli lihtsalt liiga värske . </s> <s> Temas oli tekkinud mingi suur ja vägev hoovus , mis soovis end kaitsvalt üle Sarapi laotada . </s> <s> Ja ainult kusagil kaugel kummitas jõuetu teadmine , et teine , hoopis rohkem kaastunnet vääriv mees haavuks kindlasti sügavalt , kui taipaks , et Marit tema saatusele jälile on saanud . </s> <s> Ta ei tahtnud Ivole haiget teha . </s> <s> Vist küll esmakordselt kogu nende tutvuse jooksul oli ta valmis käituma trotsita , säästvalt . </s> </p>
<p> <s> Ivo Lepala aimas , et Sven polnud järjekordselt suud pidada suutnud . </s> <s> Ta keeras kindlal käel , kaotusega juba leppinult , autonina tulekusuunda ja vajutas pedaali . </s> <s> See loom võis teha rohkem kui tema kunagised ralliautod . </s> <s> Ta ei läinud välja arutule riskile , kuid ei jätnud tagaistujaile ka muljet , et nende arvamust selles asjas küsitakse . </s> <s> Ta jõuab Möllerite õuele minutipealt samal ajal kui selle proovisõidutagi . </s> </p>
<p> <s> Sõitatahtjaid oli muidugi palju , ostis mõni üksik . </s> <s> Aga see pudrusuu oli nende väheste hulgast , kes sellise pataka vaba raha on võimelised kokku otsima , ja autost oli ta igatahes vasikavaimustuses . </s> <s> Mine tea , ehk näkkab ! </s> <s> Siis on ta firmas edukuselt teisel kohal ja vähemalt vallandamine esialgu ei ohusta . </s> </p>
<p> <s> Ta sai aru küll , et oleks ennist pidanud Sveni ja Mariti proovisõidule kaasa võtma , kuid teadis , et kaubareisija rolli ta nende ees mängida ei suudaks . </s> </p>
<p> <s> " " On tõesti hea , et laul on luhtunud ja sõnad surid ilma tegudeta . " " </s> <s> meenutas ta mingeid laulusõnu . </s> <s> " " On tõesti hea , et midagi ei juhtunud . </s> <s> Ja ausalt öelda — milleks ennast petta . " " </s> </p>
<p> <s> Ivo oli selja sirgu ajanud . </s> <s> Oleks Marit teda praegu kibedalt naeratamas näinud , ehk oleks temas midagi liigahtanud Kuid Marit vestles tasasel häälel Sveniga ja tal polnud Ivo kukla tagant võimalustki mehe nägu näha . </s> </p>
<p> * * * </p>
<p> <s> Marit oli nututujus . </s> <s> Õues jättis ta pinginaabrid sinnapaika , võttis Triinult lapsevankri ja sulges enda taga väikese maja ukse . </s> <s> Kaks õnnetut meest jäid omapäi . </s> <s> Marit tundis loomusunnilist vajadust mõlemat lohutada , aga teadis , et neist tuleb paratamatult valida üks . </s> </p>
<p> <s> Sven Sarap , see laitmatu härrasmees , kutsub esile imetlust ja aukartust . </s> <s> Ta on seesmiselt nii tagasihoidlik , pigem laseb enda üle naerda , kuid ei muutu pretensioonikaks , ei tõmba endale tähelepanu . </s> <s> Muidugi , ta on ebakindel ja õrn . </s> <s> Talle meeldib , kui temaga tegeldakse . </s> <s> Aga ta ei mässa selle vastu , ei ütle jämedusi . </s> <s> Ta on mees , nagu Mariti arust üks mees olema peab . </s> </p>
<p> <s> Ivo , igavene väänkael , on alatine vastaspool . </s> <s> Kasvatuse viisakusevõõp ei varja ta isepäisust . </s> <s> Vahel tahaks ta kõrvu rebida , teda tuuseldada ja nurka seisma panna . </s> <s> Käsutama harjunud õpetaja ajab selline kangekaelsus tihti lausa raevu . </s> <s> Ja samas mõistab Marit , miks see nii on . </s> <s> Kohe päris algusest peale on ta tundnud selle mehe hingepiina . </s> <s> Ta teab , mis meest vaevab , kuid ei saa sinna midagi parata . </s> <s> Ivo ei tunnista seda , ei tunnista nõrkust , haiget südant ega igavest üksindust , millesse ta ennast ise on mõistnud , keelates endal olla lohutatav ja abivajav . </s> <s> Ja Marit ei ole longuspäine järeletõttaja . </s> </p>
<p> <s> Kuigi tahaks olla ... </s> </p>
<p> <s> Kuni poiss rinda tühjaks imes , naine rahunes . </s> <s> Pühkinud põsed peoga kuivaks , pani ta lapse voodisse , jälgis , kuidas silmadesse uni sigines ja laud sulgusid . </s> <s> Siin , selle kätki juures oli tema koht , teadis ta . </s> <s> Ta ei jookse kellegi juurde . </s> <s> Ta sulges tasa ukse ja väljus õue . </s> </p>
<p> <s> Pääsukesed istusid traadil ja lobisesid . </s> <s> Punase loojakupäikese poolt hakkasid teravalt kõrvu karjakellad . </s> <s> Õde tuli loomadega ja tema kõrval kõndis Sven Sarap , vits peos , ristlips ees ja nägu enese üle muigel . </s> </p>
<p> <s> Kus siis Ivo oli ? </s> <s> Selgus , et mees istub koerakuudi katusel ja mängib Hundiga . </s> <s> Peni , kes tal mullu , kutsikana hirmu peale ajas , kiunus mõnust , kui Ivo ta rinda sügas ja väntas tagajalaga kaasa . </s> </p>
<p> <s> Marit toetas selja vastu päikesesooja majaseina ja otsustas , et ei lähe nende juurde , jääb ootama , kumb esimesena tuleb . </s> <s> Ta teadis , et teeb sohki , sest oli kindel , et see on Sven . </s> <s> Praegu rääkis too kaevul karja jootva Aiviga ja sügas lehma turja . </s> <s> Marit teadis , et peaks hüüdma ja hoiatama . </s> <s> Mees tegi seda , mida maainimene kindlasti ei teeks . </s> <s> Asi on selles , et lehm , priitsinud künast paar-kolm ämbrit vett keresse , kergitab nina , hingab pahinal õhku vee pinnale . </s> <s> Ta ei mõtle seejuures ilmselt midagi . </s> <s> Ta lihtsalt tunneb , et januvaev on mööda , ja siis tuleb talle järgmine vajadus pähe . </s> <s> Ta kas toodab samas labidatäie auravat lehmakooki , nagu üks jõllsilm just äsja tegigi , või siis meenub talle kihelev parmupiste ja ta rehmab peaga , püüab sügelevat kohta keelega laabata . </s> <s> Pole arukas sel ajal ta esijala kõrval seista . </s> </p>
<p> <s> Ja siis see juhtuski . </s> <s> Nähes sarvpead järsult enda suunas pöörduvat , hüppas Sarap ehmunult tagasi , libastus värskes lehmasita hunnikus ja kukkus sinna istuli . </s> </p>
<p> <s> Maritil oli ta katse korraga peast pühitud . </s> <s> Ta ruttas kaevule ja nägi , kuidas Ivo kuudikatuselt maha kargas , küünarnukke külgede vastu surudes ja põski närides naerupurset tagasi hoida püüdes eemale ruttas . </s> </p>
<p> <s> " Mis sa irvitad ! " sisistas mööduv Marit . </s> <s> Ta kiirustas appi mehele , kes oli end püsti ajanult ja oma reostatud käsi vahtis . </s> <s> Enam polnud jälgegi tagasihoidlikust eneseirooniast . </s> <s> Mees oli ehtsalt nutul . </s> </p>
<p> <s> " Ajage kohe pintsak ja püksid maha ! " nõudis Marit , ise kuuehõlma pidi meest joogikünale käsi loputama talutades . </s> <s> " Noh , kiiremini , mida te ootate ! </s> <s> Kes selle puhtaks saab , kui see sisse jõuab imbuda ! " </s> </p>
<p> <s> " Nüüd pead küll jala järele tulema , " teatas Ivo . </s> <s> " Sibimasinat pole mul sinu jaoks kusagilt võtta . " </s> </p>
<p> <s> " Härra Sarap ei sõida täna kuhugi ! " käratas Marit . </s> <s> " Härra Sarap läheb homme koos vallavanemaga maakonda ennast tööle vormistama . " </s> <s> Ta oli Svenil pintsaku seljast maha sikutanud ja hakkas seda vette kastma . </s> </p>
<p> <s> " Raha ja dokumendid ! " hädaldas Sven . </s> </p>
<p> <s> Marit tundis , et tal käed värisevad . </s> <s> Ta mõistis , et oli praegu Ivole viimase hoobi andnud . </s> <s> Selle mehe uhkus ei ela seda alandust üle — terve õhtupooliku oli Marit teadnud , et jätab Sveni öömajale — jumal paraku — muidugi mitte enda juurde , aga siia siiski . </s> <s> Ja ta polnud seda kellelegi öelnud . </s> <s> Aga kaotada polnud enam midagi . </s> <s> " Püksid maha ! " käsutas ta Sarapit . </s> <s> Ja kui see ähmis näoga nõutult vahtima jäi , läks Marit ise rihmapannalt lahti harutama . </s> </p>
<p> <s> " Lõpuks ometi on igaüks oma õiges osas , " mainis Ivo kuivalt ja kõndis minema . </s> </p>
<p> <s> Mariti ähmil oli tõsine põhjus . </s> <s> Ta teadis , et mehel on ta viimased hilbud seljas . </s> <s> Lehma väljaheide sisaldab aga rohkesti klorofülli , seda looduse üht tugevamat värvainet , mis lahustub üksnes keevas piirituses . </s> <s> Kui see koesse sisse imbuda jõuab , ei saa seda sealt enam kuidagi kätte . </s> <s> Ise köögi poole kuuma vee järele lipates käskis ta Triinul Sveni jaoks oma dressipüksid tuua . </s> <s> Kui ähmis ta ka polnud , ajas pooletoobistes trussikutes ja päevasärgis , kurvalt sorakil ristlipsuga mees ta muigama . </s> </p>
<p> <s> Ivo naasis siis , kui Svenil Mariti punased puhvis treeningud juba jalas olid . </s> <s> Need ulatusid talle vaevalt allapoole põlvi . </s> <s> " Äärmiselt stiilne janitšar , " leidis Ivo kuival tooni . </s> <s> " Ega sul mõnda punast kübarapõhja ei ole , mis natuke fessi meenutaks ? </s> <s> Ja mõõk kuluks ka ära . " </s> </p>
<p> <s> Marit tahtis midagi käredat öelda , heitis hävitava pilgu ja kohtas Ivo silmis ehtsat kurbust . </s> <s> Ja kui aus olla , tundis ta isegi , et see kloun oli ta täna ära vaevanud . </s> <s> Viskab lehmasita sisse selili , nüüd kasi teda ! </s> <s> Natuke imelik algus tulevase direktoriga suhtlemisel . </s> </p>
<p> * * * </p>
<p> <s> " Sööma ! " hüüdis Aivi ukselt ja Marit ajas selja sirgu . </s> <s> Ta oli oma pesukojatööga lõpule jõudnud . </s> <s> " Palun ! " viipas ta Sarapile . </s> <s> See seisis hädiselt ja vahtis oma käsi . </s> <s> Marit taipas , mees ei suuda uskuda , et nendega veel süüa kõlbaks . </s> <s> " Toas pesete , " lohutas ta ja uuris ümbrust . </s> <s> Ivo oli silmapiirilt kadunud . </s> </p>
<p> <s> Marit saatis Sarapi uksest sisse ja läks ise tagasi . </s> <s> Ta vaist ei petnud . </s> <s> Kuigi Ivo Mariti sisenemise hetkel püsti oli , polnud mingit kahtlust . </s> <s> Ta oli oma magava poja juures meelisklenud . </s> </p>
<p> <s> Nad istusid eeskambris laua äärde ja vaikisid . </s> <s> Mõlemad teadsid juba , kuidas jutt lõpeb . </s> <s> Öelda polnud neil suurt midagi . </s> <s> Viimaks sõnas mees : " Vannun enda maa pealt ära , kui sa selle pätt-joodikuga hätta jääd . " </s> </p>
<p> <s> " Ta ei joo enam , " ütles Marit ja mees muigas . </s> <s> " Mida sa naerad ? " </s> </p>
<p> <s> " Sa ju tead — sellised igavesed lapsed ei ole enese eest vastutavad . </s> <s> Mida rohkem sa teda suunad , seda kergemini käest ära läheb . " </s> </p>
<p> <s> " Las see olla minu mure , " lausus Marit ootamatult vaikselt ja pehmelt . </s> <s> " Sina ju ei jää . " </s> </p>
<p> <s> " Ei . " </s> <s> Mees raputas pead . </s> <s> " Minu elu on seal . " </s> </p>
<p> <s> " Läheb sul hästi ? " </s> </p>
<p> <s> " Läheb kuidas läheb ! </s> <s> See on see ainus ja teist elu mul pole . " </s> </p>
<p> <s> " Siis ei peaks sa ka kuri ega nukker olema . " </s> </p>
<p> <s> " Mul on paar viga , miks ma sulle ei kõlba . </s> <s> Ma ei talu kantseldamist ja sinu meeleheaks ma ennast lehmasitaga kokku pöörama ka ei hakka . " </s> </p>
<p> <s> " Kuidas sa teda ei salli ! " </s> </p>
<p> <s> " Marit , ma ei tulnud siia , et Saad aru , me ei saa jätkata . </s> <s> Marit , ma ei taha sind kaotada päriselt ! " </s> </p>
<p> <s> " See see ongi . </s> <s> Just see see ongi . </s> <s> Sulle piisab vähesest , aga mina tahan kõike või üldse mitte midagi . " </s> <s> Viimased sõnad murdusid reetlikult tuhmiks . </s> </p>
<p> <s> " Kahjuks ei saa veel päriselt meesteta hakkama , " lausus Ivo mõrult . </s> <s> " Muidu te poegi enam ei sünnitakski . " </s> </p>
<p> <s> Naine pani keelavalt käe laual lebavale rusikale ja Ivo lõtvus , noogutas , ajas end pikkamisi püsti . </s> <s> " On aeg , " ütles ta . </s> </p>
<p> <s> Teda sööma kutsuda oleks olnud mõttetu . </s> <s> Aga mida talle küll teele kaasa panna ? </s> <s> Marit leidis tühja paberkoti ja väljus . </s> <s> Ta tuli sellega peagi aiast . </s> <s> See oli punaseid paradiisiõunu täis . </s> <s> Süüa vihad , aga kisselliks väga head . </s> <s> Ivo võttis need vastu , pöördus minekule ja järsku olid nad kaelastikku , huuli purevas suudluses , siniseid jälgi jätvas klammerdumises . </s> <s> Marit tundis ennast laiali valguvat , tahet kaotavat , tundis rindadest piima immitsevat , vajus kuhugi , haihtus Ja istus äkki laua taga . </s> <s> Ivo läks , selg kühmus , juba akna tagant läbi . </s> </p>
<p> * * * </p>
<p> <s> Ta kujutles seda nii selgelt . </s> <s> Õhtupäike paistab kaldu aknasse . </s> <s> Tolmukübemeid tantsitava punase valguse linik nihkub aina ukse poole . </s> <s> Päevast väsinud talupere soojendab peopesi teetasside ümber . </s> <s> Kohmetult naeratav Sven teeks end meeleldi hästi väikeseks , kuid kõrgub siiski teistest üle . </s> <s> Kasvatus ei luba tal söögilauas küürutada . </s> </p>
<p> <s> Mihkel kergitab oma ümara pea , lausub midagi taktitut ja tögavat . </s> <s> Marit ägestub , astub Sveni kaitseks välja . </s> <s> Midagi pole juhtunud , aga nad teavad , et see mees jääb nende hulka ja on ta juba omaks võtnud . </s> </p>
<p> <s> Kas Ivo tõesti aimas seda ette , või tundub talle nii nüüd tagantjärele ? </s> <s> Temas mässab isase raev , kes on mängust välja jäänud . </s> <s> Aga , kes teda siis jättis ? </s> <s> Ja mida ta sealt üldse otsis , mida lootis ? </s> </p>
<p> <s> Auto sõitis ise . </s> <s> Ivo ainult hoidis käsi roolil . </s> <s> Kaunid rannamaastikud jäid selja taha . </s> <s> Viimast korda välgatas kauguses meri ja teepael hakkas pikkamisi kõrgemale ronima . </s> </p>
<p> <s> Nemad , kodanlasevõsud , kes ei sobinud sellesse niinimetatud sotsialismi , ei sobi varakapitalismi hoopiski . </s> <s> Nad sobiksid ehk tõelisse sotsialismi , Päikeselinna . </s> <s> Neid kasvatati nii . </s> <s> Moraal on alistatute pärisosa , nad leiavad selles eneseväärikuse , milles nad võitjaid ületavad . </s> </p>
<p> <s> Kummide viginal keeras punane auto suurteele ja Ivo vajutas gaasi . </s> <s> Osuti libises sujuvalt , kuni kahesajale peatuma jäi . </s> <s> Juht lihtsalt rohkem ei tahtnud . </s> <s> Tuuleulg tungis salongi , kui Ivo akna alla lasi . </s> <s> Ta hammustas paradiisiõuna ja tegi kibeda grimassi . </s> <s> Süljanud õunapooled välja , võttis ta istmelt paberkoti ja sirutas käe klaasiavasse . </s> <s> Sõidutuul tahtis kätt liikmest välja väänata . </s> <s> Ivo kallutas kotti ja korraga oli õhk auto taga täis vihisevaid ja hüplevaid puna-kuldseid kuulikesi . </s> <s> Mees keeras tühja koti suu vastu tuult . </s> <s> See paisus ja lõhkes hetkega . </s> <s> Ei mingeid tarbetuid olmevalesid ! </s> </p>
<p> <s> Olid nad Hellega teineteisele andestanud ? </s> <s> Ivo ei uskunud , et selline asi võimalikki oleks . </s> <s> Lihtsalt loobutakse reaalsuse vastu mässamast . </s> </p>
<p> <s> Eesminejad lendasid tagurpidi vastu ja pisenesid peeglis olematuks . </s> <s> " Mind peeti meeletuks rüütliks , kes rahu ei hinnanud kolde ees , " ümises ta mõttes . </s> <s> Aga juba pilkusidki vastutulijate laternad ja Ivo Lepala pidurdas , pressis end vägivaldselt üheksakümnekilomeetrilisse kivisesse paigalseisu , et ühiskonna seatud raamidesse mahtuda . </s> </p>
<p> <s> Hinges oli leebe nukrus , nagu ikka siis , kui kõik on lõplikult selge . </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
