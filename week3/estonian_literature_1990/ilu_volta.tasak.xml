<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> " Volta " annab kaeblikku vilet </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> " Volta " annab kaeblikku vilet </head>
<p> <s> Meie , muistsed preestrid , oleme tseremoniaalsed ja melanhoolsed . </s> <s> Orus tümpsub suur litaur , tõuseb helepunane päike , portselantähed langevad silmapiiri taha — eioeh eioeh ! — täna oleme nii tseremoniaalsed ja tõsised . </s> <s> Me unustame tähtsusetud asjad , me rebime hüatsindid peast , me patsutame vastu maad . </s> <s> See tähendab , et me oleme nii tseremoniaalsed . </s> <s> Kas meil on kunagi olnud võimalust tegutseda hullumeelsemalt , armastusväärsemalt või ... veelgi tseremoniaalsemalt ? </s> <s> Kas meil on olnud enam põhjust puhuda punast suitsu oma ninasõõrmetest või olla uhkem ? </s> <s> Me raiskasime veerand sajandit , palju sajandeid selle nimel , mis tuleb . </s> <s> Võite seda nimetada , kuidas tahate : kirurgiaks , kleptomaaniaks , kalligraafiaks . </s> <s> Meie võime aga kõikidele öelda : oleme midagi loonud — revolutsiooni , reaktsiooni , ekstra — ja oleme , oleme dada . </s> <s> Dada — selle sõna fantastilisus on mõõtmatu . </s> <s> Dada Tzara , dada Huelsenbeck , dada m'dada , dada m'dada dada , mhm , dada dera dada , dada Hue , dada Tza . </s> </p>
<p> <s> Richard Huelsenbeck </s> </p><div2 type="alaosa"><head> 1 . peatükk , milles tutvustatakse vanaonu </head>
<p> <s> Talv . </s> <s> Külm ja lumine talv . </s> <s> Raagus okstel külmetavad varesed . </s> <s> Tormituul hävitab esimese suure sula ajal kohale lennanud mustakuuelised linnud , kes tegelikult just nimelt maastiku valge fooniga kokku sobiksid . </s> <s> Nad lebavad plekilisel lumel , kuldsed nokad vastu valget fooni . </s> <s> Pilved avavad lumeväljadele uue päikese ja kuldsed laigud libisevad üle kuldsete nokkade . </s> </p>
<p> <s> Oo , kuidas lõgistab aknaplekki . </s> <s> Nagu kurat oleks kallal . </s> <s> Ja just nii , nagu tuisuvaalud veerevad üle vana koltunud ja krimpsutõmbunud sulalume , nii ka uued põlvkonnad astuvad üle eelmistest , võttes endale eelmiste kogu parima pärandi ... </s> </p>
<p> <s> Akna taga aga hämardub . </s> <s> Seal peab keegi vana naine külmetama . </s> <s> Ta puhastab luuaga teed . </s> <s> Seal asuvad lumised puud , millel hüpleb tihaseid . </s> <s> Tuul silitab tutte nende peas . </s> <s> Tänavalaternate valgusel paistavad need tutid väikeste siravate tähtedena . </s> <s> See on ilus vaatepilt . </s> </p>
<p> <s> Niisugustes tingimustes alustan ma oma lugu ... </s> </p>
<p> <s> Ma olen kõhn nirginäoga poisike , suure karvase ruudulise soniga . </s> <s> Ma olen viimast aastat ajalehepoiss , pärast ühe aasta möödumist ei sobi enam olla . </s> <s> Riks on mu nimi . </s> </p>
<p> <s> Tegelikult on see mu lugu tööliste juhi ja hea maalikunstniku Gustav Aleksandri poeg Kalenderi lugu . </s> <s> Ma püüan seda nii hästi edasi anda , kui suudan . </s> <s> Kord kasutan ma selleks tema enda jutustust , kord valan tema sõnumi omaenda visioonidesse . </s> <s> Oodake , kohe rullub jutustus lahti . </s> </p>
<p> <s> Kuid kõigepealt pean ma ütlema midagi enda kohta . </s> <s> Ma olen noor ja elus äpardunud ja mul on palju hirme . </s> <s> Emma on alati olnud minu ainus armastus . </s> <s> Ent ma vajasin meestegi hulgas autoriteeti , kellest võiksin elu jooksul mõelda . </s> <s> Ja sain selle vana maalikunstniku Gustav Kalenderi näol . </s> <s> Olgu siinkohal läbilõige tema elust . </s> </p>
<p> <s> Ta on sündinud 1887. aastal . </s> <s> Tallinna linnas , vaeses töölisperekonnas . </s> <s> Need olid stagnatsiooniajad , tollal ei juhtunud eriti midagi . </s> <s> See aeg oli rikas vaid hiljem tuntuks-hinnatuks saanud sündinute poolest : </s> </p>
<p> <s> 1886. Friedebert Tuglas , Karl Rumor . </s> </p>
<p> <s> 1887. Oskar Luts , August Kork . </s> </p>
<p> <s> 1888. Viktor Kingissepp , Eduard Laaman . </s> </p>
<p> <s> 1889. Günther Reindorff , Jüri Vilms , Anton Starkopf . </s> </p>
<p> <s> 1890. Jüri Uluots , Johannes Barbarus , Hendrik Visnapuu , Marie Heiberg , Alfred Sällik . </s> </p>
<p> <s> 1891. August Gailit , Richard Roht , Johannes Einsild . </s> </p>
<p> <s> 1892. Artur Tupits , Ado Vabbe . </s> </p>
<p> <s> Mul on au lisada siia nüüd ka Gustav Kalenderi nimi . </s> <s> Ta on üks epohh kunstiajaloos . </s> <s> Kui ta mulle minu lapsepõlves kommi- või jäätiseraha andis , mõtlesin : vaat see on üks eesti mees , kelle nime peaksid järeltulevad põlved meeles pidama ! </s> <s> Võin öelda üht . </s> <s> Tema eludeviisiks oli " kord uidata mõtetega taevastes kõrgustes , siis aga taas olla lausa tähenärijalikult maapealne . " </s> </p>
<p> <s> Vanamees elas puumajas Tallinna äärerajoonis . </s> <s> Temaga on seotud mu elu parimad mälestused . </s> <s> Ei tea , kas niisugust inimest veel maailma kunagi sünnib . </s> </p></div2><div2 type="alaosa"><head> 2 . peatükk , milles Riks armub </head>
<p> <s> Suviti armastas Emma koos sõbranna Lilliga oma kassi ja koera tarvis ehitatud maja katusel lesida , päikest võtta ja lobiseda . </s> <s> Vahel ilmusin ka mina sinna , kõhn ja närviline poiss , nagu ma olin . </s> <s> Ei suutnud saada ära enda pilku tüdrukuilt , eriti Emmalt . </s> <s> Nad olid nii erinevad tüdrukud : Emma blond ja õrna näonahaga , nii et tal oli kerge punastada , Lilli aga tumedat verd . </s> <s> Va kass-pikavurruline magas hommikuti . </s> <s> Magas majas , mille katusel kaks siredat tütarlast päevitasid . </s> <s> Magades pikavurruline krobistas tasakesi . </s> </p>
<p> <s> " Viitsid , toome toast moosi ja kohupiima , sööks maasikakreemi , " ütles Lilli ühel ennelõunal sõbratarile , samal ajal kui ma põõsaste tagant õhates kahte tüdrukut vaatasin . </s> <s> Tüdrukute graatsia ja seelikukahin ajasid mul pea täiesti segamini . </s> <s> Ja nende omapärane tarkus ning hoolas meel lisasid veelgi iha mu nooruslikule tulisusele . </s> <s> Niisugused olid ja on väärt tüdrukud . </s> </p>
<p> <s> Eks jälgisin siis , kuidas Emma end püsti ajas ja kuidas käsi , millele ta seejuures toetus , kergelt tagurpidi kaardus . </s> <s> Verinoored naised on harilikult plastilised . </s> </p>
<p> <s> Emma läks majja , päevitunud keha trikoo all pingul . </s> <s> Vaatasin ennast põõsaste taga põhjalikult üle : kas mul võib olla naiste juurdes lööki ? </s> <s> Vaatasin enda kõhnu käsi ja jalgu , mille põlved kummaliselt sissepoole , hingasin sisse sirelite lõhna ja sain aru , õigemini mõistsin enda ikka veel lapsemeelse mõistusega , et kolm päeva ma lihtsalt tõmban lõuga . </s> <s> Võib-olla isegi kolm kuud . </s> <s> Ega mu elu ka pärast seda eriti kerge ei ole , sest ilmselt ei saa ma ka siis nii mehiseks meheks , et heita nii naiseliku naise nagu Emma kõrvale . </s> <s> Ma pean tegema läbi mingi sõja või elama läbi midagi muud koledat . </s> <s> Võisin seiklustesse söösta , seda enam , et otse vihkasin kindlapalgalise ametikoha otsinguid . </s> <s> Ei tahtnud jääda mingisse valitsusse enne vasakpoolse , rahvameelse valitsuse tulekut . </s> </p>
<p> <s> Sel korral aga hiilisin ma Lillist mööda , ehkki temagi tundus mulle väga veetlev . </s> <s> Otse Emma maja tagant algas tiik , sugugi mitte nii suur , kui harilikult tiigina ette kujutatakse , ja sellel ujusid valged luiged . </s> <s> Udus tundusid luiged eriti suurtena . </s> </p>
<p> <s> Tollal Emma kõrvale astudes kuulsin , kuidas mingi loom või lind häälitseb läbi leitsaku , täpselt nagu inimene . </s> <s> Inimese häälega . </s> <s> See oli niihästi müstiline kui võigas , nii et isegi järve ääres tassi pesev väga plikalik Emma Jaakson võpatas . </s> <s> Või mispärast isegi — temataolised harilikult võpatavadki . </s> </p>
<p> <s> " Part , " ütlesin mina nii filosoofiliselt kui võimalik . </s> </p>
<p> <s> " Ise oled part , " vastas tüdruk imestunult ümber pöörates . </s> <s> " Luik muidugi . " </s> </p>
<p> <s> Päike paistis endise vägevusega ja ladvad kohisesid . </s> <s> Luik jah . </s> <s> Mul oli hea meel selle luikede järve pärast . </s> <s> Tahtsin kõigepealt veidi neiukesel ümbert kinni hoida . </s> <s> Juhul muidugi , kui mina ei punasta ja süda jätab peksmise järgele . </s> </p>
<p> <s> " Tahad ka maasikakreemi ?? " küsis plika . </s> </p>
<p> <s> " Tahan , " vastasin mina . </s> </p>
<p> <s> " Me hakkame maasikakreemi sööma ja tamkat mängima , " teadustas väike neiu . </s> </p>
<p> <s> " Ole rahulik , ega mina teid ei sega , " vastasin mina . </s> </p>
<p> <s> " Ma olen alati rahulik . </s> <s> Ja olen ka praegu rahulik . " </s> </p>
<p> <s> Viimane lause kordus hiljem veel ühes teises situatsioonis , raamatukogus nimelt . </s> <s> Sel ajal oli juba sügavalt tunda , et minu armastus on väga-väga õnnetu . </s> <s> Või kas üldse tasub sellise tunde iseloomustamiseks kasutada sõnakest " armastus " ? </s> </p>
<p> <s> Ma ei saa edasi , see kõik on liiga valus . </s> <s> Liiga valus . </s> <s> Kirjeldan parem seda teist olukorda . </s> <s> Raamatukogu trepil sammaste all oli palju gümnasiste : tugevad maapoisid ja -tüdrukud , kaenlas kodukootud riidesse mässitud kompsud . </s> <s> Oli ka palju vaeseid , kulunud rõivis . </s> <s> Oli rikkamaid , tviid- ja velvetriideis ... </s> </p>
<p> <s> Emma astus oma seeliku kitsusest hoolimata üsna vabalt ; kuidagi lahedalt ja omapoisilikult . </s> <s> Ta vehkis mapiga ja naeratas vastu tulevatele noormeestele oma pimestavat naeratust . </s> <s> Õhus oli sumedat nukrust ja minnalaskmist . </s> <s> Kevad ju ... </s> </p>
<p> <s> Ometi ei saanud ma temast , kes ta oli kiindunud teisesse mehesse , lahkuda ilma silmast silma jututa , ilma uduste pilkude ega väriseva tämbrita . </s> <s> Vajasin hüvastijättu . </s> </p>
<p> <s> Astusin ootamatult Emma ette ja põrnitsesin talle raskelt otsa , nagu põrnitsevad inimesed elu lõppjaamas . </s> <s> Ta oli veidi kohkunud , nagu naised ikka niisugustel puhkudel . </s> <s> Seisin tema ees ja olin temast tunduvalt pikem . </s> <s> Tundsin endas selgelt tajutavat värinat , mis algas kusagilt põlvede juurdest ja läbistas kogu keha . </s> <s> Värin ilmus ka minu suule ja segas minu võimalikke sõnu . </s> <s> Võrdlesin meie mõõte . </s> <s> Emma oli ahvatleva herilasepihaga ; see tõi mul soolaka klombi kurku ja sundis mõttekrambile : </s> </p>
<p> <s> OLEN MEES </s> </p>
<p> <s> OLEN TUGEV </s> </p>
<p> <s> OLEN ÜLE . </s> </p>
<p> <s> " Sul , " kogelesin , isegi teadmata , miks . </s> <s> " Sul on soengus surnut teesklev lepatriinu . " </s> </p>
<p> <s> Möödus imelühike hetk ja Emma hakkas minu naljaka väite peale naerma . </s> <s> Ta tõstis oma käe tihedatele tumedamaks värvitud juustele ja kihistas natuke , lõpupoole juba hästi tasa . </s> </p>
<p> <s> " Võta ära , " ütles ta . </s> </p>
<p> <s> Astusin tema juurde , tundsin tema parfüümi lõhna ja surusin ta keha enda vasaku käe ja puusa vahele . </s> <s> Tema juuksed puudutasid minu nägu ( neis ei olnud mingit lepatriinut ) ja äkki oli minu käe all nii palju ihaldusväärset . </s> <s> Seal oli tema soojus , tema pluus , mis kattis tema pehmet nahka pihal . </s> <s> Tema musta seeliku ülemine äär ja tema habras selgroog , mida oli õige vähe , jah , ülimalt vähe tunda õhukese rasvapolstri alt . </s> </p>
<p> <s> Sellisena ongi Emma , minu kõige kallim , mulle meelde jäänud : üllatununa , parema kõrva tagant veidi sasitud juustega , jälgimas , kuidas ma üha enam temast eemaldun , muutudes lõpuks punktiks ja siis hoopis nulliks . </s> </p>
<p> <s> Otsisin pelgupaika linnaproletariaadi keskelt , kiikasin katlamajadesse , vagunidepoodesse , töörahva õllelõhnalistesse saunadesse ja isegi streigikoosolekutele . </s> <s> See kõik oli minu jaoks põgenemine lörriläinud ja liiva jooksnud armutunde eest . </s> <s> Tahtsin näha kallist Emmat vaid siis , kui olin täiesti terve ja reibas — kui mul oli mingit lootust . </s> <s> Harilikult mul lootust ei olnud . </s> </p>
<p> <s> Selle kohta , kuidas naistega käituda , jagas mulle nõuandeid eelmainitud Gustav Kalender . </s> </p>
<p> <s> Gustav elas Väike-Ameerika tänaval , hoopis eemal ringirahmeldava rahva teedest . </s> <s> Elas koos haruldaselt kena naisega . </s> <s> See naine oli otsekui eeskujuks teistele . </s> <s> Kõrvalkorteris asus saja-aastane Liisa . </s> <s> Õieti küll vireles . </s> <s> Liisat pidi abistama , tema häält pidi naaberkorterisse kuulda olema , talle pidi otsekohe juua ja rohtu andma , kui ta oma surivoodil oigas . </s> <s> Nii et kui ilm vähegi lubas , siis hoidsid G. ja tema abikaasa oma aknad lahti , et õigel ajal naabrinaise oigeid kuulda . </s> </p>
<p> <s> Ta oli kord olnud kunstnik , kuid ta oli tekitanud mingi skandaali , mida väiklane seltskond kuidagi ei suutnud aktsepteerida . </s> <s> Seepeale oli ta põhjalikult solvunud ega teinud eesti kunsti heaks enam midagi . </s> <s> Töötas klaasipuhujana oma väikeses töökojas ja tuli sealt välja selleks , et oma naist imetleda ja perekonnaõnne nautida . </s> <s> Ja seda ta oskas , sest raha paistis tal ikka veel olevat . </s> </p>
<p> <s> Vana mees on mulle ikka väga tõsisena meelde jäänud : isegi kui ta naljatas , varjutas tema nalju sünguse pitser . </s> <s> Harva on inimestel nii tugev , terve , hallide karvadega rind , nagu temal oli . </s> <s> " Mari " silmas tegi talle häda , andis põhjust silmahaigust alaliselt siunata . </s> <s> Ja ometi oli ta ühest silmast pooleldi vigasena justkui vigurit täis : pilgutas kiiresti mõlemat silma ega lasknud pead norgu . </s> </p></div2><div2 type="alaosa"><head> 3 . peatükk , milles näidatakse mässumeelt </head>
<p> <s> Mulle olid revolutsiooniideed aga nii kallid , et tänapäevainimesed seda kuidagi ette kujutada ei suuda . </s> <s> Armastasin tehaste masinate mürinat , armastasin raskeid parkunud käsi , mis samasuguse osavusega , nagu nad seovad mähist pooli ümber , suudavad kanda ka punalippu . </s> <s> Imetlesin maituult ja vabrikuvilesid , põrandaaluse ajalehe lõhna ja töölise aganast leivakannikat . </s> <s> Mõtlesin anda oma elu töörahva rahvusvahelise solidaarsuse eest . </s> <s> Maksta oma elu eest kallilt , mitte panna seda tuksu õnnetu armastuse nimel . </s> <s> Gustavis olin leidnud tõelise mõttekaaslase . </s> <s> Ta oli alustanud oma töömeheteed " Voltas " . </s> <s> Siis läinud raudteele ja lõpuks sattunud sinna , kuhu ta ei oleks eales unistanud sattuda : kunsti-ilma . </s> <s> Selles ilmas olnud aga tugev konkurents . </s> <s> Kelle kohta kunstikriitikud vihje tegid , et ta ei suuda justkui enam olla kaasaegne , see oli ka konkurentsist väljas ega antud talle enam palju ruumi näitusteks . </s> <s> Ta pidi loobuma esinemistest avangardsetes almanahhides . </s> <s> Jäi vaid raamatute illustreerimine , kuid sellest ei elanud ju ära . </s> </p>
<p> <s> Vanameister Gustavi viimasele näitusele ilmusid Bach , Triik , Sannamees . </s> <s> Bach oli alles noor ilus naine , tegi väljapaneku ees ringi ja võttis siis välja lumivalge pitsiga ääristatud ninaräti . </s> <s> Mõned installatsioonid olid talle tõesti südamesse läinud . </s> <s> Kuid vanamehelikult magusa sentimentaalsusega ei löönud tol ajal enam kedagi . </s> <s> Gustav Kalenderi parimad päevad olid lõppenud . </s> <s> Ja ehkki talle jäi raha , millega ta elu lõpuni elada võinuks , suurt kunstnikukuulsust talle elu lõpuni ei jäänud . </s> <s> Ta unustati . </s> </p>
<p> <s> Sel ajal mõtlesin ma hoopis Gustavi nooruspäevadele . </s> </p>
<p> <s> Silusin " Edasi " kolletanud lehti ja andsin suud ridadele " Vennad ! </s> <s> Nõudkem 8- ( kaheksa ) tunnilist tööaega nagu meie vennad Piiteris ! ... </s> <s> Kui ei anta , siis , vennad , jätame töö seisma . " </s> <s> Paatoses " siis ... vennad " peitus kahtlemata terve maailm . </s> <s> Mitte too julm ega ahne , vaid Uus Ilm täis kunagi saabuva lõpliku õnne õielehti ja rõõmupisaraid ! </s> </p>
<p> <s> Gustavi maja ja laohoonete puntra taga oli väike kuurike . </s> <s> Ühe kuuriseina ääres hoidis ta klaasisulatusahju , teise seina juures leidus väike kruustangipaar . </s> <s> Kui me temaga ilma asjadest rääkisime , siis istusin mina alati mustrita praak-kaevukaante peal ja kuulasin vanameistrit ammulisui . </s> <s> Jutud , mida ta vestis , olid erinevad . </s> <s> Kord puudutasid need lihtolmet , kord aga kauget tulevikku , mil peaksid ringi kihutama nooljad kosmoselaevad . </s> <s> Ta kõneles pikalt ja põhjalikult : </s> </p>
<p> <s> " Vaata , poiss , enamlased tegid Venemaal revolutsiooni , ja nüüd on nende riik tugev kui karu . </s> <s> Mitte kedagi ei karda , välja arvatud Saksa armee . </s> <s> See on kõik tänu terrorile ja hirmule . </s> <s> Need on kaks asja , mis panevad laisa vene rahva tööle . </s> <s> Ja kolmas , see on Stalin kui eeskuju . </s> <s> Stalin töötab kogu aja , hoolitseb kõige eest . </s> <s> Nii ööl kui päeval töötab ta . </s> </p>
<p> <s> " Aga kes on esseerid ? " ei jätnud mina onu Gustavit rahule . </s> </p>
<p> <s> " Vaat need olid ühed hirmsad elukad . </s> <s> Nemad arvasid , et talupojad on valmis mõisnikke ainult sellepärast kukutama , et nad hiljem nõus oleksid kogu maa andmisega kohalike valla- ja linnavalitsuste käsutusse , et siis sedasama maad , nende oma higi ja verega sajandite jooksul väetatud maad valitsustelt välja rentida ! </s> <s> Ja kommunismi peale nad naersid , ei pidanud ka seda üldse võimalikuks . </s> <s> Aga milleks siis üldse revolutsiooni teha , kui ka edaspidi keegi " oma vajaduste järgi " nodi ei saa ? </s> <s> Nende nimi ongi tulnud tähtedest S-R , " sotsialistitšeskaja revoluutsija " . </s> <s> Kommunismi ei kusagil . " </s> </p>
<p> <s> " Nii et revolutsionääride eesmärk on siis palju nodi saada ? " </s> </p>
<p> <s> " Ära siis Riks , kohe sõnasabast kinni võtma hakka . </s> <s> Vaata parem siia . " </s> </p>
<p> <s> Gustav otsis molberti alt välja tolmunud ja kolletanud vihu , mille kaanel gooti kirjas seisis : </s> </p>
<p> <s> " KOMMUNISMUSE A-B-C . </s> <s> N.Buhharini järele ümber seadnud H.Pöögelmann. " </s> </p>
<p> <s> Ja nüüd ... nüüd loe , Riks , mis nad siin kirjutavad : kommunism on vabade ja teadlike töötajate ühiskond , kes saavad aru töö loovast jõust , sellest , et töö teeb neid vabaks . </s> <s> Sa küsisid , kust võtta varandust nõndaviisi , et seda kõigil oleks ? </s> <s> See võetakse ära rikastelt , kes on selle kokku ahnitsenud . </s> <s> Igaüks saab oma jao ja pärast seda elavad kõik hästi . " </s> </p>
<p> <s> " Ja miks siis meie töölised oma rõhujatelt varandust ära ei võta ? </s> <s> Neil on seda ju lihtne teha , ainult politseilt ja sõjaväelt tuleb relvad ära võtta ... " </s> </p>
<p> <s> " Seletan , kõik seletan sulle , sa oled tore poiss , Riks , ja sellepärast pead kõike teada saama . </s> <s> Kui pankur Scheelilt raha ära võtta ja vaesemale rahvale laiali jagada , siis saab igaüks tõesti palju rikkamaks . </s> <s> See oleks õiglane . </s> <s> Aga meie naaber Venemaa on juba ammu samamoodi teinud . </s> <s> Järelikult peame pankur Scheeli raha jagama saja miljoni venelasega . </s> <s> Niimoodi jäävad meile ainult mõned närused kroonid . </s> <s> Isegi siis saan ma sellest rohkem kasu , kui Scheelile kogu raha alles jääb ja seda vaata et veel isegi juurde tuleb . </s> <s> Sest see suurpankur maksab riigikassasse maksusid , ja tänu sellele saan mina trammiga sõita , odavalt teatris käia . </s> <s> Saan ka riigilt abi , kui mind tahetakse vallandada või vallandataksegi . </s> <s> Esipuhku aitab ametiühing mind advokaadiga , teist puhku aitab riik töötu abirahadega . </s> <s> Aga see , et Scheeli-vanale esialgu raha alles jääb , ei tähenda mitte , et töölised kunagi kommuunat ei hakka tegema . </s> <s> Teeme küll , aga kunagi hiljem , nii umbes aastal 2000 , siis , ma arvan , on küll õige aeg . </s> <s> Aga võib-olla tuleb see aeg juba Lenini sajandaks sündimise päevaks , noh , aastal 1970. </s> <s> Sest lugu on niisuke , et töölised ei pea tegutsema isikliku kasu nimel , vaid täpselt teooria järgi , ja see teooria ju ütlebki , et töölistel ei ole isamaad , kuid alguses on iga töölisliikumine rahvuslik ja on seda senikaua , kuni oma kodanlus on kukutatud . " </s> </p>
<p> <s> Jäin kuulama ja mul oli vist suugi lahti . </s> </p>
<p> <s> " Nüüd ma näen su näost , et sa tahaksid väga küsida , kuidas siis eesti ja vene tööliste vahel maksva solidaarsusega jääb . </s> <s> Et kas see ka edaspidi maksev on ? </s> <s> Muidugi , muidugi , see on ikka olemas , aga ma seletan nüüd ära , kuidas me vene töölistega leivakotti jagama hakkame . </s> </p>
<p> <s> Selleks , et sotsialistlik võim mingis riigis võita saaks , peab riik kõigepealt olemas olema . </s> <s> Peab eksisteerima . </s> <s> See mõte on ka Marxil ja Engelsil tervenisti sees . </s> <s> Aga meie enamlased seda ei mõistnud . </s> <s> Läksid Piiterisse meid maha müüma , olgu küll , et Lenin pakkus Eestile iseseisvust . </s> <s> Vaat seda isetegevust rahvas välja ei kannatanud , olgu ta ükskõik kui vaene . </s> <s> Või Anvelt ja Kingissepp rahva käest küsisid , kui tahtsid meid Venemaaga liita !! </s> <s> Oleksid nad küsinud , siis oleksime rahulikult arutanud , et nii ja naa , kodanlus ja revolutsioon , töölised ja vabrikandid , kui palju anname töörahva ülemaailmsesse solidaarsusesse ja kui palju maksudena riigituludesse . </s> <s> Ja missuguse riigi ? </s> <s> Missuguse ühiskondliku korraldusega riigi ... </s> <s> Seda oleksime pidanud otsustama . </s> <s> Rahvas on meil sõbralik , üksmeelne , äsja ärganud ; rahvas teadis , mida vaja . </s> <s> Ja seesama rahvas peksis landesveeri ja punakaardi välja . </s> <s> Vastutasuks meie enamlaste reetlikkuse eest . </s> <s> Või kas nad olidki enamlased ? </s> <s> Nad võisid olla ka vähemlased , ma ei saa kumbagi variandi kasuks pead anda . " </s> </p>
<p> <s> See jutt oli minu jaoks liiga keeruline , kuid nii palju sain ma aru , et Gustav on majanduses üsna tugev , ei ela pilvede peal . </s> <s> Anvelti ja Kingissepa küsimuses pärisin muidugi lisa . </s> <s> Pärisin nõnda : </s> </p>
<p> <s> " Kommunistlikes " Leekides " on just sellest kirjutatud , et seltsimees Kingissepp oli kindlasti enamlane , sest pooldas eksproprieerijate eksproprieerimist . </s> <s> Ma olen alles noor ja roheline ja eriti hästi sellest kõigest veel kahjuks aru ei saa , aga asi nõuab lähemat vaatlemist ja kommenteerimist . " </s> </p>
<p> <s> " Või seltsimees Kingissepp oli selline ja selline ! </s> <s> Rooska tuleks anda seesugustele seltsimeestele . </s> <s> Ma seletan , oleme rääkinud . </s> <s> Eesti Vabariik natsionaliseeris mõisa- ja kirikumaad ja jagas need maatameestele välja . </s> <s> Kelle põllumajandusprogramm see oli ? </s> <s> Muidugi , sa ei tea , sind ei olnud viiendal aastal Tallinnas . </s> <s> Meilt käisid Tampere konverentsil nuhk Reimann ja pommidepanija Nikolajev . </s> <s> See oli kohe enne jõulu . </s> <s> Mis Tampere konverentsil räägiti , sellest teatasid nad kohe ka teistele ja mina sain sellest teada kolmandate isikute kaudu . </s> <s> Ja räägiti — toimub kaks revolutsiooni : kodanlik-demokraatiline ja sotsialistlik-proletaarne . </s> <s> Pärast esimest jaotatakse maa kõigile välja ja nendest suurematest maadest , mis on juba päriseks ostetud talude omanduses , tehakse lõikeid . </s> <s> Selle pakkusid välja enamlased ja Eestis see teostuski kohe pärast kodanlise vabariigi võitu . </s> <s> Pärast teist revolutsiooni moodustatakse mõned suurmajapidamised ja üldiselt jälgitakse , et keegi eriti rikkaks ei läheks . </s> </p>
<p> <s> Lenin oli Tamperes öelnud , et pärast seda läheb leib nii odavaks , et kapitalism kogu maal saab uued tuurid sisse . </s> <s> Tekib monopolistiline suurtööstus ja põllumehed hakkavad nõudma suurtööstust , suuri masinaid . </s> <s> Tahetakse saada kunstväetist , suurt maaparandust , suuri kombaine ja viljakuivateid , suuremahulisi ümbertöötlemise vabrikuid — see kõik on keeruline asi , ega see ei ole niisama ! </s> <s> Talupojad ei ole enam mahajäänud klass , linna ja maa vaheline antagonism hakkab kaduma . </s> <s> Talupojad hakkavad siis nõudma maa kuulutamist ühisomanduseks . </s> <s> Eestis sellele hinge sisse puhuda ei õnnestunud ja ei ole sellele tänase päevani hinge sisse puhutud . " </s> </p>
<p> <s> " Kuidas , nuhid ja terroristid käisid teil tähtsatel parteikonverentsidel , vahendasid oma muljeid ja kõik ülejäänud olid nõus neid tõsiselt uskuma ! </s> <s> Äkki nad valetasid ? ! " </s> </p>
<p> <s> " Nad ei saanud valetada , isegi kui oleksid tahtnud . </s> <s> Meie revolutsionäärid olid poole Euroopa peal laiali , neid oli Soomes ja Rootsis , otsapidi Norraski . </s> <s> Nuhk läks sellepärast , et nuhil oli parem liikuda . </s> <s> Politsei ei võtnud teda kinni . </s> <s> Nii olid lood . </s> <s> Tihti oli ta nuhk vaid " poole kohaga " — andis mingi väikese trükikoja üles ja samal ajal tõi hoopis seltsimeestele andmeid selle kohta , mis politseis tehakse , mille peale politseis mõeldakse . </s> <s> Vaat niiviisi . " </s> </p>
<p> <s> Sattusin tema jutust korralikku vaimustusse ja hulkusin pärast seda kaua ümber nagu muneja kana . </s> <s> Mitte nagu hauduja kana , kes lösutab kogu aeg ühe koha peal ! </s> <s> Võtsin pool tunnikest vaba aega , et mõelda ainuüksi sellest ja korrata Gustavi müstilisi sõnu : " revolutsioon " , " korralikult pehkinud " , " Tõnisson " , " Piiter " ... </s> <s> Pealegi sain ma aru , et nuhk olla ei olegi ju nii halb , kui esmapilgul paistab . </s> </p>
<p> <s> Tagantjärele kahetsen , et ma ei küsinud Gustavilt kõike päris täpselt . </s> </p>
<p> <s> Ühel hallil kevadpühapäeval , kui ma onu Gustavit taas tervitama tulin — ta lõhkus koduõue puid — ütles onu mind nähes : </s> </p>
<p> <s> " Hea , et sa täna tulid . </s> <s> Täna on Töölisteatris Kitzbergi " Kauka jumal " . </s> <s> Ma tean , et sa oled alati tahtnud sellesse teatrisse minna . </s> <s> Kas jah ? </s> <s> No vaata kui tore . </s> <s> Ajan varsti oma sihverplaadi puhtamaks ja siis lähemegi . " </s> </p>
<p> <s> Jooksin vaimustunult koju riideid vahetama . </s> <s> Onu oli sel päeval tõesti tore . </s> <s> Olin tema poja moodi , sellepärast ta mind armastaski . </s> </p>
<p> <s> Kui tagasi jõudsin , ei olnud Gustav veel teatrisse minekuks valmis . </s> <s> Ma ise panin tema lipsu turja pealt trukiga kinni . </s> <s> Siis olime teel . </s> <s> Kriuksuv tramm lippas meist vuhinal mööda ja avas oma uksed seal , kus inimestel oli kiirem kui meil . </s> <s> Meie jalutasime ruttamata mööda kitsaid agulitänavaid ja nautisime paeplaatide mügarikke taldade all . </s> <s> Igasugust rahvast sõelus meist mööda — soldateid ja pirukamüüjaid , koeri ja tuletõrjujaid , koolilapsi ja teetöölisi . </s> <s> Gustav silus oma halle pehmeid vurre ja rääkis nõnda : </s> </p>
<p> <s> " Täna tahaksin sulle jutustada sellest , kuidas tuhande üheksasaja viiendal aastal meie tööliste nõukogu tegi minule ülesandeks maale kihutuskoosolekut pidama sõita . </s> <s> Vaat need olid rasked ajad ! </s> <s> Kindralkuberneri käsul oli Uuel turul rahva pihta tulistatud . </s> <s> Mis hirmus veretöö ! </s> <s> Kui sa , Riks , teaksid , kui palju häid seltsimehi langes seal ! </s> <s> Sellepärast oli tarvis maameestele rääkida , et nad töölistele appi tõttaksid , kõik oma rõhujad maha tapaksid ja sõjaväe maalt minema ajaksid . </s> <s> Mitte kõikides valdades veel ei mässatud . </s> <s> Meie , töölised , pidime sõjasõnumi maad mööda laiali kandma . " </s> </p>
<p> <s> Vahepeal olime jõudnud Kivivõllaste linnajakku , teatrile päris lähedale . </s> <s> Etenduseni oli veel aega . </s> <s> Istusime pingile ja onu Gustav vestis nõnda : </s> </p>
<p> <s> " Sel ajal olin mina kaheksateistkümneaastane noor poiss , pea täis plikasid ja mässuvõitlust . </s> <s> Üles olin mina kasvanud ilma isata ja juba maast madalast viletsust näinud . </s> <s> Minu ema oli pesunaine ühes rikaste pesumajas ja tööd oli teisel ikka nii palju , et minu tarvis oli tal väga vähe aega . </s> <s> Ma olin seitseteistkümmend aastat vana , kui hakkasin juba ise kaela kandma . </s> <s> Sel ajal juhtus nii , et " Volta " mehhaanikatsehhist vallandati mõned töölised ja kuna meister minu ema tundis , siis jäi tema pilk pidama minul , kes ma olin sel ajal naksakas poiss , ühtegi tööd ei peljanud . </s> <s> Ükskord sügisel tuli ta meie juurde ja ütles : " Tule homme tehasesse , Kusti , ma näitan sulle augustantsimismasinat . " </s> <s> Nõnda algaski minu õpipoisiaeg " Voltas " . </s> <s> Sain kiiresti kõik selgeks . </s> <s> Töö oli iseenesest huvitav : detail tuli konveierit mööda ette ja minul kohe — raksaki ! — nokk sisse ja valmis . </s> <s> Õõnestornidega oli hea töötada , aga kui puuriots murdus , siis ... " </s> </p>
<p> <s> " Oot-oot , kuidas , kas sa pistsid siis oma noka metalli sisse ? " </s> </p>
<p> <s> " Ära sa , Riks , siis kohe sõnasabast kinni võtma hakka ! </s> <s> Nokaks me nimetasime seda suurt puuri , mis teeb metalli sisse lohu , mis teiselt poolt näeb välja nagu mumm . </s> <s> Või siis teeb lihtsalt augu . </s> <s> Mina räägin ikke piltlikult , mis parata ! </s> <s> Noojah . </s> <s> Kui tehases täie eest tööle hakkasin , siis nõudsid teised , et ma seks puhuks ka suured liigud teeksin . </s> <s> Nad saatsid mind nurga-taha-poodi porujommi järele . </s> <s> Neid päevi ei taha kohe mitte meenutadagi . </s> <s> Sest mis on " Volta " ? </s> <s> Niisked õued kollaseks värvitud majaseintega , veetoobrite , kikerpäripõõsaste ja kurjade koertega , keda vahel võõraste kallale hassetati . </s> </p>
<p> <s> Keset seda suurt ehitist seisis vabriku jõuajam ehk kompressor , sest elektrit pidi ju ometi mingi mehhanism valmistama . </s> <s> Seda tehti teadagi auru jõul . </s> <s> Seal olid viis hiigla aurukatelt . </s> <s> Mitte kõik korraga tule all , vaid paar alati tagavaraks , kui ehk mõne katlaga midagi juhtuks või teda remontida tuleks . </s> <s> Ümber keskmasina olid ka suured dünamomasinad elektrit kogumas , üsna suurte hooratastega . </s> </p>
<p> <s> Aga minul oli seal ka palju häid sõpru , Säki Karla näiteks . </s> <s> Tema oli treial , tema oli sotsiaaldemokraat . </s> <s> Viis mind ametiühingukoosolekule ja ütles : kui sulle siin liiga tehakse , siis tule ja ütle . </s> <s> Ütle julgesti , ära mitte midagi karda . </s> <s> Ükskord lõunavaheajal pistis ta mulle ühe raamatukese pihku . </s> <s> Selle nimi oli " Tööliste vilets seisukord " . </s> <s> Lugesin raamatukese kaanest kaaneni läbi , niipalju kui mul aega oli . </s> <s> Aega muidugi eriti ei olnud . </s> <s> Tööpäev kestis meil ju üksteist tundi — algas kell seitse hommikul ja lõppes kella seitsmeks õhtul , lõunavahe käis selle sisse . </s> <s> Alles peale meie esimest streiki andis tehasevalitsus järele ja hakkas üheksatunnise tööpäevaga nõusse . </s> <s> Meie nõudsime ikkagi kaheksat . </s> <s> Ühele vihatud meistrile anti siis rassott kätte , aga teised jäeti ametisse . </s> <s> Meie arvasime , et saame neid meistreid ka tulevikus kotti ajada ja värava taha kärutada , aga nii see siiski ei olnud . </s> </p>
<p> <s> Suvel oli palju kõiksuguseid kihutuskoosolekuid . </s> <s> Jaanipäeval oli üks streik ja siis läksime metsa koosolekut pidama . </s> <s> Seltsimehed andsid mulle sini-must-valge lipu kätte ja ütlesid , et võta esiotsa see , sest punaseid lippe tohib praegu vaid niisugustes kohtades üles panna , kus see politseile kohe näppu ei puutu . </s> <s> Trikoloor on praegu Tõnissoni ja Pätsu meeste lipp , aga siis oli see politseinikute jaoks lihtsalt üks värviline lipp , mille otstarbest nad mitte mõhkugi aru ei saanud . </s> </p>
<p> <s> Siis algasid ärevad päevad . </s> <s> Saime lühema tööpäeva , saime oma tööhinded ja trahve ei olnud enam nii palju . </s> <s> Mina hakkasin palka saama 1 rubla ja viiskümmend kopikat päevas . </s> <s> Aga sellest oli veel vähe . </s> <s> Pehkinud isevalitsus tahtis meid , noori , nekrutiteks võtta . </s> <s> Minulgi seisis ees liisuvõtmine ja vannutamine , kuid võtsime oma pundi kokku ja selles pundis oli töömehi nii " Voltast " , Lutherist kui " Dviigatelist " . </s> <s> Otsustasime , et läheme ühes Toompeale ja näitame , milleks meie , liisupoisid , oleme võimelised . </s> <s> Pidasime seal siis suure miitingu maha ja laulsime " Marseljeeset " . </s> <s> Kardavoid ja kasakad tulid mõõgatuppede ja rusikatega vehkides ja meie pidime lõpuks siiski all-linna taanduma . </s> <s> Sel ajal oli meil tehases järjekordne streik , aur oli kateldest välja lastud ja kõik töölised värava ette kogunenud . </s> <s> Vabadusjänu oli nii kuradima suur , et sel ajal meie enam majanduslikkude nõudmistega ei leppinud . </s> <s> Liisupoisid isekeskis võtsime kokku ja lugesime üksteisele ette " Sõjaväeteenistuse seadust " ( täieliku nimetusega " Uus teenistusse arvamise , vabatahtlikkude võtmise ja kooliõpetajate vabastamise kord ja uued karistusemäärused kroonuteenistuse seaduste vastu eksimise kordadel " ) . </s> <s> Selle seaduse § 86 järgi oleksin mina kui pere ainus , pealegi veel isata laps , pidanud sõjaväeteenistusest vabastust taotlema , kuid see ei seganud mind teisi mässule õhutamast . </s> </p>
<p> <s> Siis kiskus aeg juba hilissügisele . </s> <s> Vabriku keldris , kus hoiti varuosi ja muud träni , toimusid kihutuskoosolekud . </s> <s> Koosolekute ajal põles seal ainult üksainus tuhm lamp ja seegi oli harilikult poolenisti kinni kaetud , et valgus ukseprao vahelt välja ei paistaks . </s> <s> Ühel usaldusväärilisel seltsimehel oli selle ukse jaoks võti . </s> <s> Seal siis istusimegi iga nädal koos ja arutasime , mida edasi teha . </s> <s> Sest streigitud juba justkui oli , politseiga samuti tapeldud . </s> <s> Sel ajal , kui käis parteikassa täiendamine tarviliku varaga , olin mina partei noorliige ja minule keegi nii tähtsaid ülesandeid ei usaldanud . </s> <s> Aga ma olin alati varmas kuulama , mida vanemad seltsimehed mulle rääkisid — vaatasin särasilmi otsa ja muudkui noogutasin kaasa , just samuti nagu sina praegu . </s> </p>
<p> <s> Meil leidus siis üks agar seltsimees , keegi Voormann , vuntside ja väljamaa viisi palituga , kes oli " Punase Lipu " toimetuse trükikojas laduja ja kes käis vabrikute vahel sidet pidamas . </s> <s> Bürgermusse koosoleku järele valisime tema oma piirkonna ehk rajooni nõukogu esimeheks . </s> <s> Vaat tema sai kohe kiiresti teada , mida oli keskkomitee Pikal uulitsal otsustanud . </s> <s> Voormann käskis kaevata " Volta " keldri kõrvale salajase punkri , kus hoiti relvi , aga lendlehed olid kogunisti minu juurdes pööningul , nii et isegi ema sellest midagi ei teadnud . </s> <s> Kord kutsus see Voormann mind kõrvale ja rääkis nõnda : </s> </p>
<p> <s> " Seltsimees Kustas Kalender , aalias Kusta ! </s> <s> Nüüd , mil meie partei ülesanne on ka maaproletariaadi hulka sõjasõnumeid külvata , ootavad sindki suured teod . </s> <s> Sa pead maatöölistele kudagiviisi selgeks tegema , et seitsmesaja-aastane orjaöö ja äraarvamata ägamine nüüd möödas on , kuid selleks , et talupoeg viimaks ometi selga saaks sirutada , peab ta mõisa vara viimseni konfiskeerima ja maal omaette revolutsioonilise valitsuse asutama . </s> <s> Talupoeg peab õieti teadma , et tal lootust paremale tulevikule ainult sel juhul on , kui ta ärganud töölisklassiga nõndaütelda käsikäes , ühes tegutseb . </s> <s> Jätku nad mõisamajad alles , aga parunid ja vonnid ja muud junkrud kihutagu minema , sest hooneid läheb ju ikka tootmiseks vaja . </s> <s> Tsaari " armu " peale ärgu mitte loodetama hakaku . </s> <s> Mis mõtet kaubelda , kui palju renditegu teha — plats puhtaks , mõisa- ja kirikumaad siia ja asi mutt . </s> <s> Ja kuna minul see Vändra värk südame peal , siis mina saadan su otseteed sinna " pätsude " maile , kus — Vändra metsas — see värk toimus , saad aru ? ! </s> <s> Sest need igavesed passatskid on sealkandis nii äraarvamata konservatiivsed , tapsivad " Pätsu " ära , kes uuendusi tahtis . </s> <s> Nõnda ütleb laul . </s> <s> Nii et nende " pätsudega " pead sina asju ajama ... " </s> </p>
<p> <s> Voormann seletas veel pikalt-laialt Vändrast ja rongidest , aga see kõik läks minul justkui kõrvust mööda , sest ma sain ju sellest pikast seletamisest nii aru , et mind tahetakse saata parteilise ülesandega Tallinna abilinnapea Konstantin Pätsu juurde . </s> <s> Voormann ei sobinud juhiks , see oli tõsi . </s> <s> Ka kõige lihtsamaid asju oskas ta nii hirmus keeruliselt seletada , et ihukarvad tõusid turri . </s> <s> Mina teadsin , meie kõik teadsime , et on olemas vaid üks Päts , too Konstantin , Tahkuranna ehitusmeistri poeg ja " Teataja " vastutav väljaandja . </s> <s> Populaarse lugemisvara " Kuidas pidada mesilasi " tõlkija ning tähtis levitaja rahva sekka . </s> <s> Päts oli ka kõrgel kohal linnavalitsuses . </s> <s> Mulle kippus kangesti jääma sihuke mulje , et partei käskis minul asju ajada Pätsudega , kellest üks ... sa kuradi kurat küll — oleks justkui maha tapetud . </s> <s> Kui Voormanni juttu kuulata , siis ei võinud eales milleski päris kindel olla . </s> <s> Mehele oli juhiks olemine ajapikku väga meeldima hakanud , ta nautis seda ja oli juba üsna halva iseloomuga : pahandas , kui vastu vaieldi . </s> </p>
<p> <s> Mõtlesin ilusasti järgi uurida , mis teeneid partei minult ikkagi ootas , kui suur juht oma iseäraliku kõne lõpetas ja samas käratas : " Saite aru , seltsimees Kalender ?? " </s> </p>
<p> <s> Mina ei olnud kõne lõppu kuulnud . </s> <s> Olin elevil Pätsu pärast . </s> <s> Mõtelda vaid — mina , noor tööline pidin saama rääkida nii tähtsa asjamehega ! </s> <s> Pidin paugupealt vastama " ei saanud veel päris täpselt " , kuid nähes Voormanni sünget ja nõudlikku pilku , taipasin : see mees hakkab mind eksamineerima ja siis tuleb kohe välja , et ma tema kõne lõppu üldse ei olnud kuulanud . </s> <s> Sellepärast vastasin tema küsimusele jaa . </s> <s> Ja tema seepeale : " Väga hea , siis täitke see . </s> <s> Siin on teile kolm rubla ja revolver . </s> <s> Ja tingimata võtke suurem patsahkam lendlehti ühes . " </s> </p>
<p> <s> Nood lendlehed , millest ta rääkis , olid küll väga suure jõu ja maksvusega . </s> </p>
<p> <s> Pärast neid Voormanni sõnu ei olnud enam midagi parata , tuli käsku täitma asuda . </s> <s> Kui lendlehekesed võetud , mõtlesin , mida ma selle Pätsuga esiotsa peale hakkan . </s> <s> Kas tema vastu aitab revolver või patsahkam lendlehti ? </s> <s> Heitsin pilgu neile lendlehtedele : teoorjuse kaotamine , majoraadi- ja laadaeesõiguse ning alkoholimüügi võõrandamine mõisnikelt , kiriku- , rüütelkonna- ja kroonumaade ärajagamine kogu seltskonna liikmete vahel , kvootamaa eksproprieerimine , mõisarendil olevate vakumaade sunduseline äramüümine . </s> <s> Aina maad , maad , maad ... </s> <s> Peab ütlema , et kõige paremini oskasin ma metalli sisse auke teha , kuid mul olid selged ka parlamentaarsed printsiibid , milleks meie parteid kohustas suur Erfurti programm . </s> <s> Aga maad — need olid minule mõistatuseks . </s> <s> Meie põllumajandusprogrammist teadsin vaid niipalju , et pärast maa ühisomanduseks kuulutamist jaotatakse maid endiste mõisamaade arvel , muidugi ainult sel juhul , kui maatööliste nõukogud ei otsusta kollektiivsete majapidamiste kasuks . </s> <s> Kuidas need otsustavad , puudus mul igasugune selge ettekujutus , sest esialgu ei olnud veel mingisugust vabadust ja mööda maad luusisid kasakate salgad . </s> <s> Mina olin üsna kindel , et Päts teab , missugune on talurahva arvamine , sest tema oli õppinud ülikoolis ja tema käsutada oli ju statistika . </s> <s> Sest statistika — see on üks imeline asi . </s> <s> Kõikvõimas ! </s> <s> Tean ju omast käest ütelda , et ühtegi puuri ei võeta kasutusele enne , kui nende lõikeomadusi ei ole korralikult katsetatud ja proovitud . </s> <s> Tööliste võim ei ole , ei saa olla kobakäppade hirmuvalitsus — see peab olema esimene tõeliselt õpetatud võim maailmas . </s> <s> Nõnda leidsin ma kohe alguses , et Pätsu ajud kuluvad meile oma eesmärkidele liikumise juurdes marjaks ära . </s> <s> Olgu küll , et Päts vahel liiga palju kapitalistidega mehkeldas — oktoobrisegaduses oli ta siiski palju häid käike teinud : soovitas töölistel uulitsa peal korda pidada , algatas puudust kannatavate tööliste toetamise , andis oma ajalehe sotsiaaldemokraatidele . </s> </p>
<p> <s> Siis ma mõistsin , mida pean edasi tegema . </s> <s> Pidin linnavalitsuses ära käima ja Pätsult soovitusi ja nõuandeid küsima . </s> </p>
<p> <s> See päev , kui ma kodus pööningul tuki pesupali alla peitsin ja lendlehtede patsahkamiga üles Toompeale hakkasin kõmpima , oli õige tuuline . </s> <s> Falki pargis astusin ühte kõrtsi sisse , mille fassaad veel kaunikesti palju lõhkumisjälgi kandis . </s> <s> Seal tegin julguse võtmiseks pisikese tripitski , nii et pea sumisema hakkas nagu eeskujulik mesilaspere , mida Päts oma tuntud raamatukeses kirjeldas . </s> <s> Varsti tulid mulle kaks noort kerglast naisterahvast vastu . </s> <s> Nemad vaatasid mind ja itsitasid isekeskis . </s> <s> Üks kekutas : " Uih sa helde aeg , kust see küll lahti lastud on ! " </s> <s> Teine jälle vastu , et : " Eks ta see treigimees ole , nagu selliseid kõige linna peal liikvel on ! " </s> <s> Astusin siis julgesti piigadele ligi ja ütlesin nendele härrasmehe kombel : " Olen jah streigimees , aga meie tahame ka naisterahvastele paremat elujärge . </s> <s> Kui võidame meie , saate teie omale paremad töökohad , mehe sõna selle peale ! </s> <s> Sähke , siin on teile paar lendlehte , õppige nüüd uut moodi elama , preilid . " </s> <s> Jätsin naised sinnapaika ja rühkisin edasi Raekoja poole ega vaevunud sinnapoole sülgamagi , kus meie seltsimehi vangis hoiti , sest vastutuult süljata pole mõtet . </s> </p>
<p> <s> Raekoja platsil ei olnud sel ajal kõrvalist rahvast liikvel , sest veel kestsid viimased täitsa rahulikud päevad . </s> <s> Teisipäeval , jõulukuu kaheksandal päeval pidi " Volta " keldris uus koosistumine tulema , aga siis ma ei teadnud veel , mida nad seal arutama hakkavad . </s> <s> Seda mina mäletan täpipealt . </s> </p>
<p> <s> Et platsi peal kõik aeg rahulik oli , alustasin mina Raekotta Pätsu juurde minekut , aga kurjavaimu soldatipoisid seisid ees . </s> <s> Nii kui mina uksele lähenesin , siis nendel — sutsti — püssitikud ees . </s> <s> Ja muudkui kurjalt nõudma : ikka propusk ja propusk . </s> <s> Katsusin siis neile seletada nii- ja naapidi , nii palju kui minu vene keele kasinad varud lubasid . </s> <s> Pakkusin neile ka kolme rubla , aga ei aidanud miski , tuli taanduda . </s> <s> Mõtisklesin , mida ma nüüd peale hakkan . </s> <s> Jäi veel pisike võimalus Päts " Teataja " toimetusest kätte saada . </s> <s> Hakkasingi samme sinnapoole seadma . </s> <s> Nägin aga ära , et Karja uulitsal üks laia habemega talumees oma raskelt täis laaditud vankri kõrval sekeldab . </s> <s> Vanker oli otsast otsani püriidiräbu täis . </s> <s> Astusin julgesti ligi , panin tervituseks näpud soni noka juurde ja ütlesin , et ma olen üsna tugev sell , võin aidata takka lükata , kui va kronu ise nii väga ei jaksa . </s> <s> Seltsimeest tuleb ju avitada . </s> <s> Talutaat oli kohe lahkesti nõus ja ütles , et tänapäeva noorus ei olegi nii hukas , kui tema esteks arvas . </s> <s> Mina sain kohe paugupealt aru , miks tal püriidiräbu vankris on . </s> <s> See ollus on odrale väga kasulik . </s> <s> Ükski tark talupoeg ei pane enne terakestki otra maha , kui tal pole koormatäit " Dviigateli " püriidiräbu — seda oli mulle rääkinud seltsimees Sõssujev sellestsamast tehasest , millest jutt käib . </s> <s> " " Postimees " sehkendab jo iga nädal , et tuleb ikke kunstväetist tarvitada , küll siis õnn õitseb ja kasu tõuseb , " õiendas pikas hames talupoeg . </s> <s> " Nüüd on talve aeg ja millal sa siis enam kunstväetist tood . </s> <s> Ega's suksu pea kaua kannatama , minu hingemaa on enam-vähem linna väravate lähedal . " </s> </p>
<p> <s> Andsin tallegi ühe lendlehe , tema aga vaatas mulle pikalt ja mõtterikkalt otsa , kiskus piibunosu ja ütles kavalasti silmi kissitades : </s> </p>
<p> <s> " Aga kas siis see teie revlutsjoon ka kreposti-raamatud ära kaotab , mis vallamajas tulekindlas kapis seisavad ? " </s> </p>
<p> <s> Kreposti-raamatutest teadsin mina sama palju kui lehm pühapäevasest päevast ja sellepärast küsisin , et mis imeloomad need siis veel on . </s> <s> Tema seletas , et need niisugused raamatud olla , kus seisvat , kui suurel hulgal koha ostja esteks pangale , teiseks mõisnikule ja kolmandaks tuttavatele koha ja selle inventaari eest võlgu jäi — kui kolmandaid ülepea kreposti-raamatus asjasse segatakse . </s> <s> Tema , Päkassaare Hindrek olevat sakste laenuasutusele võlgu sada rubla , ka summa kahe tuliuue adra ja rehetoa ahju — s.t. ju sisuliselt imikpõrsaste ületalvepidamise ahju eest . </s> <s> Nüüd ma sain aru küll , kuhu koer on maetud ja vastasin talle jumala rahus : " Ära üldse muretse , küll revolutsioon kustutab sinu võla . </s> <s> Ära kaotavad selle , küll sa näed . </s> <s> Junkrud laenupangas kaovad nii kui sõnnikuhais hiljasügisel . " </s> </p>
<p> <s> Aga tema muretses : " Kuidas siis nii ? ! </s> <s> Kas minus siis kübetki tänumeelt ei ole ? ! </s> <s> Põllud on mul kunagi kui meri , põrssad lihavad , õnn on tulnud minu õuele — ja kõik see on loodud mõisniku-mehe rahadega . </s> <s> Midagi ikka peaks talle maksma ! " </s> <s> Raiusin julgelt : " Su jutt on liiga väheteadlik , seltsimees . </s> <s> Kõigepealt peame valeliku tsaarivalitsuse troonilt tõukama , kuna see valitsus rahvaga kahe otsaga vorsti mängu mängib : rahvale igasuguseid vabadusi lubab ja samas rahva selja taga ja isandate huvides jõledat mustasada loob . </s> <s> Kõigepealt peaks iga vald ikke omad härrad minema kihutama . </s> <s> Maha hirmus väevõimu-valitsus ! " </s> </p>
<p> <s> Aga tema vaidles vastu , et nende härra olevat hea , süüdi olevat nende valla kirjutaja , kes " armulisele keisriherrale " saadetud palvekirja mõisaorjuse vähendamiseks viimasel hetkel omasorgeldatud palvekirjaga asendas . </s> <s> " See oli üks näotu tegu , kuna maarahvas veel ka kalli tempelmargi pidi omast taskust kinni maksma , aga pole viga , kui pakilisemad tööd otsakorral , siis ajame valeliku kirjutaja kotti . " </s> </p>
<p> <s> Nägin ära , et see talumees oma " keisriherra " küljes ripub nagu munakoored väetima kanapoja ümber . </s> <s> Ja ega siin aidanud agiteerimine ka mitte . </s> <s> Sellepärast jätsin ma selle mehega südamlikult jumalaga ja keerasin sammud " Teataja " toimetuse poole . </s> <s> Oli iseäralikult vaikne , ajalehepoisid ei lärmanud ka enam kusagil nagu nad harilikult : " Ostke " Teatajat " ! </s> <s> Kõik maa ja ilma uudised sees ! </s> <s> Jaapani keiserlik maavägi viimaks lüüa saanud ! " </s> <s> Nende ees jäävad seisma meie linna väärikad kodanikud ja kõlistavad kopikaid oma rahakukrutes , nii kõhnades kui tüsedates , sest uudiseid nemad armastavad , muidu poleks nad kodanikud mitte . </s> </p>
<p> <s> Läksin kaupmehemajadest mööda ja peatusingi lõppude lõpuks " Teataja " toimetuse maja ees . </s> <s> Siis mööda kitsast treppi kolmandale korrale , nagu ikka . </s> <s> Ma koputasin arglikult ja " jaa " peale astusin sisse . </s> <s> See suur ruum oli pungil täis kõiksugust paberipahna , raamatuid ja kaartisid , ja kõige selle keskel troonis keskikka jõudnud musta põskhabemega mees . </s> <s> Ma kummardasin talle ja ütlesin , mida ma toimetusest soovin , tema vastas põrinal : " Her-rra Päts läks terve kubermangu vallakirjutajatega kohtama . </s> <s> Mida siis noormees temast ka soovib ? " </s> <s> Mina julgesti vastu : " Oh , ma sooviksin lihtsalt teada , mida herra Päts arvab algava ülemaalise kongressi mõttest ja eesmärkidest . " </s> <s> Ja lisasin igaks juhuks juurde : " Muuseas , ega ma siis paha või nuhkimise pärast , ma ... mina olen lihtsalt linna kodanik ja aus tööline , sellepärast tahaksin teada . " </s> <s> Ma arvasin , et nüüd kohe tuleb pikem epistel . </s> <s> Toimetusemees süütas tikust melankoolselt küünla , jäi minule otsa põrnitsema ja päris : " Kas kaugematest või siis lähematest eesmärkidest ? " </s> <s> Mina vastu : " Väga kaugetest , väga kaugetest eesmärkidest , mis ehk selle aastasaja sissegi ei mahu . " </s> <s> Sellepeale küsis see tähtjas asjamees niimoodi : " Kas , ütleme näituseks , teie oskate vigadeta kirjutada ? " </s> <s> Mina kohe vastu , et jah , jah . — " Saksad ei tunnista meie seltskondlise kultuura iseolemist ja näeksivad heal meelel , et kõik eesti soost mehed ja naised kolme talve jagu külakooliga lepiksivad . </s> <s> Kuid eks Koidula ja Jakobsoni ajal panivad kodanlised demokraadid loosungi maksma , et Eesti Aleksandri kool tuleks asutamisele . </s> <s> See oli meie suure kultuuralise arenemise esimene idu , ja kui teid , viks noorherra , huvitab , kui te ehk kavatsete sellest kõigest kunagi kirjutada , nagu mina kunagi suurema kirjutamisetöö ette võtsin , " Teataja " naljalisa tehes , siis märkige ära käesolev aasta : tuhat üheksasada viis . </s> <s> Et miks on just see aasta tähtjas ? </s> <s> Meie nõutame luba õpetada algkoolilapsi rahva keeles ja mina näen selgesti ära , et me selle loa gubernaatorilt ka saame . </s> <s> See on murrang meie kultuura- ja hariduseelus . " </s> </p>
<p> <s> Tundsin ka ise härrast meelt seeüle , et kõige väetimad eestlased nüüd varsti emakeeles kooliharidust võivad saada . </s> <s> Et meil nüüd varsti ühtegi põlvepikku poisikest ei ole , kes rahva keelt vigadega kirjutab ! </s> <s> Aga teistpidi " on maid maailmas tuhandeid ja rahvaid mitmeid miljoneid " , nagu laulusalmgi ütleb : meie nimetame eesti rahvast lihtsalt " rahvaks " nagu mõni indiaanisuguharu endid tähtsalt " inimesteks " nimetab . </s> <s> Rääkisin tähtsale toimetajahärrale niimoodi : </s> </p>
<p> <s> " Ärgem öelgem lihtsalt " rahvas " , ärgem kartkem püha eesti rahva nime ! </s> <s> Nii maa- kui linnatöölised on ennekõike eestlased , rahva hulgas pole veerandi jagugi võeraid . </s> <s> Mina olin tööliste hulgas üks esimesi , kes Mustamäe metsas sinimustvalget lippu kandis ja mina olen seeüle uhke . </s> <s> Aga mitte sellele lipule ei ole meie , töölised , valmis truudust vanduma ja suud andma , vaid ikka omaenda armsale kallile punalipule , mille värv seltsimeeste verest siginenud on . " </s> </p>
<p> <s> Paistis , et toimetajamehele meeldis minu südi kõne . </s> <s> Ta läks raske raamatutaagaga kaetud riiuli juurde ja võttis sealt ühe raamatu välja , et seda minule anda . </s> <s> Ta ütles saatesõnaks : </s> </p>
<p> <s> " Selles raamatus on koos eesti uuem kultuuraline mõte , mis siin noorte suleseppade poolt kenasti väljendatud saab . </s> <s> Siin on Kallas ja Haava , Suits ja Mihkelson , siia on ka vana hea Juhan Liiv ära eksinud . </s> <s> Kuna minul neid raamatuid üksjagu ikke leidub , siis palun lahkesti üks endaga ühes võtta , sest näen , et see just teiesugusele ärksale ja ärganud noorelemehele vaimulähedane paistab . </s> <s> Praegu on kole segased ajad ja pole teada , kui kaua meid ja meie kontorit siin veel üldse on . </s> <s> Sõjavägi kipub kasarmutest välja , ka pidi sakste Maapäev juba jälle koos istuma , nii et ajad on karmid . </s> <s> Aga kui te ise tubli olete , siis ei hakka teie hõlma keegi . " </s> </p>
<p> <s> Ja nii sündiski . </s> <s> Mina olin üsna tubli . </s> <s> Toimetuse ees vaatasin raamatut ja nägin , et sellele keeruliste antiikva-tähtedega " Noor-Eesti " kirjutatud oli . </s> <s> Raamat oli üsna paks ja tõotas pikaks ajaks lugemist . </s> <s> Ja nii saigi olema : lugesin seda raamatut pool aastat hiljem päris mitu päeva , ei tahtnud teist enne käest ära panna , kui ta kaanest kaaneni läbi oli . " </s> </p>
<p> <s> Pärast teatrietendust jutustas vana tööline ja kunstnik Gustav Kalender järgmist : </s> </p>
<p> <s> " Õhtul läks kiiresti pimedaks . </s> <s> Mina läksin enne kojuminekut linna serva , et imetleda , kuidas plingib Suurupi kauge tuletorn läbi ööpimeda . </s> <s> Muuseas , oli sügava lume aeg , valged väljad igal pool . </s> <s> Tuletorni tuhm valgus oli ennast kui ämblikuvõrk lumel kõikjale laiali laotanud ja laotas iga korraga järjest vähem , sest pilved tegid ilma pimedamaks , läbitungimatumaks . </s> <s> Laskusin sügavas lumes kummargile ja vaatasin neid lumekristallisid , mis selles valguses kumasid . </s> <s> Ma ei märganud ses nähtuses midagi erilist . </s> </p>
<p> <s> Järgmisel päeval algaski üldstreik . </s> <s> Täpselt kell kümme hommikul tõmmati Krulli tehasele vile peale , otsekohe liitusid nendega ka meie omad . </s> <s> Ja kui ka Lausmanni omad ventiili lahti keerasid , siis algas linnas üldine undamine , mida ütlemata tore kuulda oli , sest vaata , noor mees — kui ventiil lahti kruvida , siis jääb maailmatuma suur kolb seisma , tema järel kohe ka turbiin . " </s> </p>
<p> <s> " Aga kui lisaauru enam välja ei lasta ? " küsisin ma veidi rahutult . </s> </p>
<p> <s> " Siis lendab kogu kupatus õhku ja masina-mehed saavad surma , " vastas Gustav ja minu arvates oli see õudne , sest töölisklass on minu jaoks kõige püham ja elektrijaama aurumasina niisugune käitumine võrdub mu silmis kontrrevolutsiooniga . </s> </p>
<p> <s> " Vaat nii , me tarkpea Riks , pärast seda kui viled puhuma hakkasid , olin ma paari minutiga " Volta " ees . </s> <s> Töö jäi korrapealt katki . </s> <s> Värava ette oli kogunenud üle viiesaja töölise ehk " terasmuskli " nagu meid siis kutsuti . </s> <s> 1904. aasta lõpu ja 1905. aasta alguse punased võitluslipud olid välja toodud ja ühe peale oli kirjutatud " WABADUS " , teisele " WABADUS KUI PARATAMATA ASI ! " kolmanda peale aga " WENNAD , EDASI ! " </s> <s> Neljanda peale oli kirjutatud " WABADUS , SARNADUS , WENNASTUS ! " </s> <s> Inimeste meri lainetas ja kutsus kõiki häid vaime leevenduseks oma hädale ja viletsusele . </s> <s> Mäletan , et ümber meie tehase tiirles merikajakapaar kui uue aja sümbol . </s> <s> Meri on ju meid läbi aastasadade hoidnud . </s> <s> Keegi ehitas värava juurde kastihunniku , mille peale astus kiitsakas valehabemega mees ja hüüdis tuntud revolutsionääri Taavet Liosneri häälega : </s> </p>
<p> <s> " Kas meie tõesti laseme edasi kesta orjust , mis kägistab meid oma õudsete haarmetega ? </s> <s> Kas meie tõesti lepime sellega , et meistrid meid edaspidigi trahvida võivad , nii et meie perede tarvis ei jätku leiba ? </s> <s> Kas meie oleme rahul sellega , et meie seltsimehed maatöölised teoorjuse ja saja muu ekspluateerimisliigi all ägavad ? </s> <s> Ei !! </s> <s> Kas vabadus või surm , nüüd ei ole muud teed ! </s> <s> Nüüd ainult edasi ! " </s> <s> Kõneleja oli kui Messias : salkus ja kahvatu , silmad kiiskamas sügavalt pealuust . </s> <s> Selline oli ta , juudisoost revolutsionäär Taavet Liosner . </s> </p>
<p> <s> " Mis sina ka tööliste eluolust tead , studendist herra ! " hüüdis üks . </s> </p>
<p> <s> " Juudid ise tahavad , et tuleks suur korratus , siis nad saavad hõlpsamine võimule ! " hüüdis teine . </s> </p>
<p> <s> " Siin on provokaatorid , siin on hässitajad , " huilgas Liosner hüsteeriliselt ja sealsamas käis tume , kurjakuulutav kahin rahvamassist läbi . </s> <s> Nuhi ehk spiki hirmsat nime teadis küll igaüks , kuid kõneleja oli püüdnud jätta muljet , et tema hurjutajad kuulusid samuti nuhkide kilda . </s> <s> Järelikult ei olnud ta veel saavutanud suurimat võitu , mida iga revolutsiooni ajal peab saavutama — võitu iseenda üle . </s> </p>
<p> <s> Aga rahvas oli omadega segamini , sest aasta jooksul oli juba liiga palju streigitud . </s> <s> Jah , seal siis hõõguvad mõne õnnetu lese tasujanulised silmad , teisal seisavad töötud rühmiti , paigalised-lapilised talipalitud karedaid vintsutatud ihusid vaid natuke soojendamas . </s> <s> Teiste hulgas nägin ka sotsiaaldemokraadist noort majateenijat Elts Ertelit oma ei tea kust saadud kulunud jänesenahkse mütsi ja muhviga . </s> <s> Valgejänes oli tol ajal moodis , sest eks ole ju nainegi teadupärast rohkem naine , kui tema kurgualune on täpselt valge talve moodi — ta sulab siis loodusega ühte . </s> </p>
<p> <s> Elts Ertelit teadsin ma sellepärast , et ta oli kõigil miitingutel ja oli korra ka esinenud . </s> <s> Räägiti , et tal olevat olnud mingi osa töölislauliku loomisel , ja sellesse laulikusse olin kord temalt isegi mälestusallkirja palunud . </s> <s> Tüdruk naeratas kenasti ja kirjutas värisevi käsi , lapse käekirjaga " E.E-lt , mälestuseks . " </s> <s> Uljas revolutsioonivaim kihutas seda plikakest takka . </s> <s> Ta oli sünnilt Tartu tütarlaps , tumedapäine , peene piha ja pikkade jalgadega . </s> <s> Tema silmad olid suured nagu inglil , palged roosad ja tema pruunide silmade pilk tumenes , kui ta oli erutatud . </s> <s> Tema hääl oli niisugune , nagu teeks talle keegi kogu aeg haiget . </s> </p>
<p> <s> Nõnda pea läksin talle ligi , kui sain , ja võtsin ta oma karukäppade vahele , sest ma mõtlesin , et revolutsioon on üks ja ainus ning et mässudes ja ülestõusudes ei tegutse mitte inimene ihuüksi ja teistest eraldi , vaid tegutseb koos kogu rahvas ja rahva juhid vaatavad sel ajal hindavalt , mida tuleb olemas oleva inventaari hulgast säilitada ja mida tuleb purustada . </s> </p>
<p> <s> Ma ütlen , ma olin sel ajal noor — veri vemmeldas , otsaesine kuumas ja jalad viisid mind üha edasi . </s> <s> Ja nii ma siis embasin Elts Ertelit , sest ta meeldis mulle oma uhkes vapras üksihoidmises , mida pidevalt valgustas jahe isevärki leek , ilus nagu tõde . </s> <s> Võtsin ta enda ligi , sest laulusalmgi ütleb : " Rmmake üksteist , miljonid " . </s> <s> Ja minu arvates räägib see laulusalm just revolutsioonilisest situatsioonist . </s> <s> Võtsin selle naise enda ligi ja hüüdsin : " Seltsimees Elts Ertel , me oleme vabad ! </s> <s> Veel veidi ja siis me küll paneme kõik rõhujad ... " </s> </p>
<p> <s> Jõudsin veel näha Eltsekese üllatunud naeratust , kuid siis pidin hakkama hädalisemate asjade peale mõtlema ja jõudu kulutama , sest läbi talvise kuiva õhu tungis välgukiirusel minu ligi tugev raske töömeherusikas , maandudes otseti minu näol . </s> <s> Minu seisukord oli keeruline , inimesi oli nii palju meie ümber . </s> <s> Oli näha , et minu karistaja võtab tõsiselt hoogu uueks hoobiks . </s> <s> Pidin selle kõik väga kiiresti läbi mõtlema : tõukasin ennast lahti armastusväärilisest naisest ja armukadedast mehest . </s> <s> Vankusin aga padavai eemale , ja oligi juba aeg , sest keegi hõikas , et Soo uulitsa alguses oli kasakate ratsasalka nähtud . </s> <s> Tõmbusin vaevaga suure lepa varju ja mõtlesin rahulikult . </s> <s> Mõtlesin ilusti läbi , mis oli toimunud . </s> <s> Sain mõttele , et kui kõik on hirmus ärev ja rahvas hakkab türanni kukutama , ei tähenda see , et naised peaksid tol hetkel käima käest kätte . </s> <s> Parem näopool valutas , kuid jahe ilm leevendas tublisti minu kannatusi . </s> <s> Sel ajal ratsutasid kasakad rahva sekka ja hakkasid nuutidega võmmima , kuhu juhtus . </s> <s> Nägin ka , kuidas Elts oma meesterahvaga minema sibas . </s> <s> Tema , õrnuke , ei saanud kasakanuuti maitsta . </s> </p>
<p> <s> Kuulsin , kuidas mudelitsehhi tööline Osvald Kada hüüdis , et me jookseksime nende tsehhi , mida me siis troppis tegimegi . </s> <s> Seal ma nägin , et meie omadest olid juba kõik kohal , ma mõtlen puurimeeste teist jagu . </s> <s> Palju inimesi oli seal ja osa neist olid ajutise lepinguga Piiteri töölised . </s> <s> Töölisvanemaist olid seal Karik ja Johansen , nad istusid treipingil ja ma nägin , kuidas Karik midagi rääkis ja Johansen talle kiiresti jah-jah kordas . </s> <s> Sel ajal hakkas mul nina verd jooksma ja ma läksin rutusti kempsu . </s> <s> Selle täiskriipseldatud ukse taga kuulsin Osvald Kada kähisevat häält : </s> </p>
<p> <s> " Mehed , ei tasu enam mängida ! </s> <s> Oma töölisvanemaid me enam tagasi tööle ei saa , töötame vahepeal paar nädalat , töötame jõuluni ! </s> <s> Eks siis pärast näe , mis saab . </s> <s> Ega tsaari ei saa jõuga panna oma mannifesti täitma ! " </s> </p>
<p> <s> Kõik olid väga rõhutud meeleolus , sünged , pead maas . </s> <s> Kadale vaidles vastu ainult üks hääl : </s> </p>
<p> <s> " Aga Lausmann seisab praegu ! </s> <s> Miks peaksime siis meie tööle hakkama ! " </s> <s> Aga Kada kähises talle vastu : " Kas sina toidad minu naist ja lapsi ? ! " — " Hoo-hoo-hoo , " naeris keegi täiel häälel . </s> </p>
<p> <s> Sõna võttis Johansen : " Vennad , Kadal , jah , õigus ei ole . </s> <s> Kui me praegu tööle hakkaksime , siis muutuksid meie nõudmised ju mõttetuks , saaksid tühjaks ! </s> <s> Küllap peame täna lihtsalt töökohtadel olema , homme aga hoopis koju jääma . </s> <s> Nii saame õhta poole uusi orakaid ja muid terasid valmistada , mis kasakaid läbistaksid , kui nad mõtlevad linnas uuesti tulistama hakata . </s> <s> Igaüks saab teha oma pingil : kes treipingil , kes kas või käärpingil . </s> <s> Osa viilidest ja rasplitest on minu käes , seltsimehed , võite küsida ! " </s> </p>
<p> <s> Tööliste taprid olid tõepoolest nende eneste valmistatud . </s> <s> Pikad odad ja kidalised kärbid ja muud udjakad . </s> <s> Lähivõitluses olid need lausa suurepäralised , aga kuulide vastu muidugi mannetud . </s> <s> Mõtlesin : no saame näha , kus me neid tarvitama hakkame . </s> <s> Kuulsin , kuidas keegi kõik sõjariistad ette luges , mis töölistel peavad olema : " Meile on hädatarvilikud : raudotsadega kumminuudid , keppidesse peidetud odad ja mõegad , löökrauad , pussid , nuusktubak silmaviskamiseks , buldogi-revolvrid ja paljud teised asjad ... " </s> </p>
<p> <s> Siis võttis Johansen uuesti sõna : " Seltsimehed , kui te pimedal ajal linnas liigute , siis hoidke endid seinte varju ! </s> <s> Soldati kuul ei hooli sellest , kas te olete noor või vana , kukk või kana , nagu üteldakse . </s> <s> Ja eks see kuul läbista ebateadlikku pead sama hästi kui teadlikkugi , parteimanifesti tundmisest ei ole säärasel hetkel kasu . " </s> </p>
<p> <s> Siis astus üks võõras tööline rutuliselt sisse , noor , uljas , pika sammuga . </s> <s> Töömehel olid pika säärega kirsavoid jalas ja sall lehvis uhkelt ümber kaela . </s> <s> See mees jooksis ruumi keskele ja hüüdis : </s> </p>
<p> <s> " Vennad , sõjaseadus on väljas , igal uulitsa nurgal võib sellest lugeda ! </s> <s> Ka olla " Teataja " kinni pandud . </s> <s> Nemad nõuavad relvi ja juhte , ainult relvi ja juhte eneste kätte ! " </s> </p>
<p> <s> Mina olin sel ajal peldikust välja tulnud ja küsisin ühelt vanalt tööliselt närvide rahustuseks plotskit . </s> <s> Tema vastu : </s> </p>
<p> <s> " Kuuled , vana , ära küpsetavad need kasakad meid kõiki . </s> <s> No mis neil arus ... " </s> </p>
<p> <s> Sel hetkel hakkas minu mõistuses üks väike tuluke kumama . </s> <s> Sain aru , et ma olin Pätsi otsides väga rumalasti teinud . </s> <s> Mitte sellist käsku ei olnud kogenud parteiseltsimees minule andnud . </s> <s> Tema tahtis , et ma sõidaksin Vändrasse talupoegi mässule kihutama ja neile paremat elu kätte näitama . </s> <s> Ta oli mulle asja selgituseks pool laulu ette laulnud , ikka et " Vändra metsas , Pärnumaal / lasti vana karu maha / pojad jäivad emast maha / võeti , viidi turule / viidi Pärnu laadale ... " </s> <s> Selle laulu pealkiri oli lihtsalt " Päts " ja kui Voormann oli mulle öelnud , et " nende Pätsudega pead sina asju ajama " , siis oli ta sellega silmas pidanud , et ma pean Vändrasse sõitma ja sealsetele konservatiivilistele talupoegadele selgeks tegema , et vabadust ei saa taeva väega , et seda ei anna ei tsaar ega hiiglane ! </s> <s> Ma pidin neile selgeks tegema , et ega röövellik maarent muidu ära ei kao , kui mõisnikku majast välja ei aja . </s> <s> Nüüd sain aru küll , kui tähtis oli Pärnumaa talupoegi revolutsiooni leeri võita . </s> <s> See ülesanne oli usaldatud minule , mina aga ei olnud sellega hakkama saanud . </s> <s> Ma olin asjast valesti aru saanud ja mõelnud , et ma pean asju ajama meie kuulsa linnaisa Konstantin Pätsu , Keila õigeusu koguduse papi Mihhail Pätsu ja teiste nendetaolistega . </s> </p>
<p> <s> Mul olid silmad häbi täis , aga õnneks ei olnud mahti väga kaua nukrutseda , sest sündmused muudkui jätkusid . </s> <s> Töölisvanemad panid pead kokku , arutasid ja siis hüüdis üks : </s> </p>
<p> <s> " Kes on selle poolt , et streik jätkuks ? " </s> </p>
<p> <s> Enamus olid poolt mis poolt , aga mõned abieluinimesed kõhklesid , tammusid jalalt jalale , viimaks sülitasid kibestunult ja lahkusid ühisest väerinnast . </s> </p>
<p> <s> Johansen : " Streik on muutunud ülelinnaliseks . </s> <s> Meie , töölised , asume öösi linnas jälle üleüldise korra kaitsele . </s> <s> Sadam , gaasivabrik , veetorn , vaksal , need jäävad jälle " Volta " poegadele ... " </s> </p>
<p> <s> " Vaksalit ärme parem seekord võta , võtame Diakonisside kliiniku esise , " hõikas keegi vahele . </s> <s> " Miks peame meie kogu aeg tulest kastaneid tooma ! " </s> </p>
<p> <s> " Seal on raudtee mehed , seal peavad nemad korda , " teadis keegi rääkida . </s> <s> Töölisvanemad saatsid ühe paberilehe ringi käima , kuhu igaüks pidi kirja panema , kuhu ta tahab jääda . </s> <s> Töömehed andsid paberit ettevaatlikult edasi nagu reliikviat . </s> <s> Kui see lõpuks minu kätte jõudis , siis kirjutasin sinna suurte , ilusate tähtedega : </s> </p>
<p> <s> " Gustav Kalender — SADAM . " </s> </p>
<p> <s> Siis arutasid töölisvanemad uuesti midagi , ja et nende kõnet kuulda , astusin julgesti lähemale . </s> <s> Selgus kurb tõsiasi : tööliste esimene valvekord pidi algama õhtul kella kümnest , kuid just sellest ajast hakkas maksma kindralkuberner Voronovi liikumiskeeld : kõik isikud , kes pärast kella kümmet uulitsa peal tabatakse , võetakse kinni kui mässajad . </s> <s> Erand tehti ainult neile , kel ette näidata mõjuv põhjus öiseks ümberhulkumiseks : voorimehed , linnas elavad talusulased ja -tüdrukud , trükkimisekodade ehk " tipukraahviate " töötajad , ajalehtede toimetajad ... </s> <s> Erand tehti ka öiste rongikoosseisude töötajatele , aga see oli küll ilmaaegu , sest raudteelased streikisid juba mitmendat päeva . </s> </p>
<p> <s> Nõu pidavate tööliste juurde saabusid administratsiooni esindajad : direktori abi tööjõu värbamise alal koos kahe meistriga . </s> <s> Need olid üsna vihatud meistrid , kuigi need kõige vihatumad olid ju tehasest ammuilma välja puksitud . </s> <s> Direktori abi rääkis meile kõigile , et kui me juba hommepäev tööle ei hakka , siis oleme pätid ja ta saadab meile salga politseinikuid peale . </s> <s> Sellega oli nende lühike jutt lõppenud . </s> <s> Sammusimegi oma töökohtadele , nagu Johansen oli käskinud , kuid Johansen ise sosistas mulle kõrva sisse , et ma tuleksin kella kaheksaks tehase keldrisse , sest tähtsaid asju olevat arutada . </s> <s> Mina olin muidugi nõus . </s> <s> Minu tuju oli väga räbal , kui ma korraks koos teistega silmakirjaks tööle asusin . </s> <s> Süda kripeldas Eltse pärast . </s> <s> Tundus küll niimoodi , nagu oleksin ma sellele tüdrukule juba oma südame kinkinud ; ta ei andnud mulle mitte rahu . </s> </p>
<p> <s> See mahtra algas siis " Volta " hoovi keldris õhtul kella kaheksa ajal peale . </s> <s> Selles keldris hoiti tehaseaparatuuri varuosi , seal oli pime ja külm . </s> <s> Suviti oli seal töötajate söögikoht . </s> </p>
<p> <s> Panin puhvaika ettenägelikult selga . </s> <s> Ruumis hingitses vaid üksainus visisev küünal . </s> <s> Inimeste nägusid ei olnud näha . </s> <s> Majas oli palju võõrast rahvast , põhiliselt talumehed . </s> <s> Praegune linnarahvas on ju enamasti kõik maalt pärit , pole juhus , et talus öeldakse edasipüüdlikele perepoegadele : " Mine , aga ära minnes kunagi unusta , kust sa pärit oled . " </s> <s> Seda öeldakse laia maailma lendajaile ka tööliste agulis ja see on õige , sest muidu ei lähe elu edasi . </s> <s> Nii et seal tööpinkide varuosi täis keldris istusid vanade tääkide hunniku ümber tõsised potisinistes ja süsimustades pikk-kuubedes ja hamedes mehed . </s> <s> Ma nägin seal kõvakübarat Alutaguse moodi ja tinanööpe Virumaa moodi , läikiva sirmiga nokkmütse Põhja-Eesti moodi ja nahkvööd Tori moodi . </s> <s> Nende vammustelt õhkus naftaliini hõngu . </s> <s> Mõned neist lööberdasid ringi kulunud pasteldes , teistel jälle olid kriuksuga saapad . </s> <s> Inimesed ei ole iial võrdsed . </s> </p>
<p> <s> Kokku oli seal poolteistsada inimest , vaevu mahtus ära . </s> <s> Sotsiaaldemokraatide juhid seisid vaikides kui müür . </s> <s> Nad olid omale kaabud silmile vedanud , et neid ära ei tuntaks . </s> <s> Ka mõned naised olid nende hulgas . </s> <s> Üks naine kirjutas kõik üles , mis toimus . </s> <s> Tal oli paks karusnahkne vest seljas ja ilusad mustad lokid langesid ta piiratud laubale . </s> </p>
<p> <s> Seal siis vaikiti seni , kuni töölisvanemad hakkasid kõnelema . </s> <s> Nad kõnelesid suurest viletsusest ja hädast , mis lihtsamat rahvast oli tabanud . </s> <s> Nad ütlesid , et maa peal ei ole niikaua rahu tulemas , kuni on rikkaid , kes hoolega jälgivad , et tööinimese käes üleliigset leivatükki ei oleks . </s> <s> Nad soovitasid trotslikult kuulutada sõda rikkuse maailmale . </s> <s> Seal oli ka üks Seimi-nimeline kõneleja , kes ütles , et saksad ei tohtivat uue demokraatliku korra järgi ilma tööliste nõusolekuta mingisuguseid seadusi välja kuulutada , sõjaseadust veel kõige vähem . </s> <s> " Dviigateli " rattamaja tööline Treimann küsis , kust mässav rahvas relvi võtab . </s> <s> " Kui meil pole relvi , siis me ei suuda ju isegi seda vabrikutööliste retsimise asutust ära kaotada , kus Hahn pesitseb . </s> <s> Seal on ju politseisid veel üsna vähevõitu . " </s> <s> Eks ta mõelnud Reveli ringkonnakohtu prokuröri , vabrikute vaneminspektorit Adolf Hahni , kelle asetäitja maksude alal oli altkäemaksuvõtjast ametnik Ernest Ernestovitš Bete . </s> <s> Selle Treimanni avalduse peale hakkas üks Mahtra mees vastu vaidlema ja ütles , et tema arust peaks rahvas esialgu sakste valitsushooned rahule jätma ja minema maale mõisaid põletama . </s> <s> " Kui te võitlete lohega , " ütles ta eeskujuliselt , " siis ei ole mõtet vemmeldada tema saba , ehk kui see näibki eluka kõige tugevam kehaosa . </s> <s> Tasub pista kurku , kust tuli välla kargab , see on kõige parem viis . " </s> <s> Seepeale kostis maameeste poolt heakskiitvaid hüüatusi . </s> <s> Pärast seda Mahtra mõisamoonakat esines haritud ja prillitatud tegelinski Venemaa Sotsiaaldemokraatilise Partei poolt . </s> <s> Ta luges ette , mida on klassikud Marx ja Engels töörahva relvastatud väljaastumise kohta kirjutanud . </s> <s> Ta kasutas niisuguseid sõnu nagu " materiaalbaasi röövimine valitsevalt klassilt " ja " võttes võtjate tagant oleme endid vabaks teinud " ja " vereimeja pea on keiser , orjaahela ots on tema käes " . </s> <s> " Mõisad tuleb puhtaks teha jah , " kähistas prillidega tegelinski . </s> <s> " Alustada tuleb just maalt , sest maal on rõhumine suurem ja mõisnike kasud talupoegade arvel on suuremad kui vabrikantide kasud tööliste arvel . " </s> <s> Lõpetuseks ütles see haritud mees dramaatilisel häälel , et seltsimees Liosner on nüüd vangis ja pole üldse teada , mis temast saab . </s> <s> " Tema kõne , mida me ennist vabriku hoovis kuulsime , jäigi tema luigelauluks . " </s> <s> Sellele ei pööranud keegi tähelepanu , sest kohalviibijad ei tundnud Taavet Liosnerit . </s> <s> Selle asemel läks lahti vaidluseks , missugustest poodidest võtta relvi ja missugustest raha . </s> <s> Vaidlusest ma enam osa ei võtnud , sest Karik müksas mulle külge ja ütles tasa : " Ma ihusin endale ka pika noa . " </s> <s> — " Mina ka . " </s> </p>
<p> <s> " Nii ongi õige . " </s> </p>
<p> <s> Võtsin noa saapasäärest ja näitasin talle . </s> <s> Hingasin ihusoojale noale ja sellel lõhkesid imepisikesed veemullid . </s> <s> Külm oli . </s> <s> Petrooleum visises , tema kuldläikeline tuli heitis krobelisele laele tontlikke varje . </s> <s> " Tubli , tubli , " vastas Karik . </s> <s> " Mitte selles ei ole asi . </s> <s> Meister Mööldremann andis need töölised ära , kes olid platsile punaste lippudega tulnud . </s> <s> Seltsimehed võeti vangi , aga lipud konfiskeeriti asitõenditena . </s> <s> Mida teie , noored inimesed , arvate selle kohta , mis on reeturi palk ? " — " Surm , " vastasin veendunult . </s> <s> " Millal ta selle sigaduse teha jõudis ? " — " Kui kasakad väljakule jõudsid , küsis pristav : " Kuhu läksid mehed punaste lippudega ? " </s> <s> Ja Mööldremann näitas selle koha otsekohe kätte . </s> <s> Kõik kolm võeti kinni , lipud konfiskeeriti . </s> <s> Nii et tee kähku , poiss , ja ära hädalda midagi oma loppis lõua pärast — pole see nii hullusti loppis midagi . </s> <s> Revolutsioon on jõudnud sellesse arenemisjärku , et reeturitega hakkavad juba kõnelema pistolid . </s> <s> Lähme , meil on kiire , sest me oleme kõigil rinnetel nõutud mehed ja meil ei ole aega seda koosolekut lõpuni kuulata . </s> <s> Partei juhatuse inimestega on kokku lepitud . " </s> </p>
<p> <s> Meile vaadati kahtlustavalt järele . </s> <s> Vist mõeldi , et lähme koosolekut üles andma . </s> <s> Aga partei täidesaatva kogu esimees Aleksander , kes ka seal läheduses viibis , seletas , et niisugust plaani meil küll ei ole . </s> <s> Aleksandri silmad seisid kaabu varjus , harva oli nähtud tema nägu . </s> <s> Kuid mulle näis , et imeliku läikega on need tema silmad , niisugused heledad ja torkivad . </s> <s> Ta oli pikk laiaõlgne mees , kandis alati mustast sineliriidest mantlit . </s> <s> Ta oli habetunud sell kumeda häälega , rääkis loogilisi , väga lõpetatud lauseid , mis pahatihti ei kannatanud vastuvaidlemist . </s> <s> Hiljem Tartus elades sain ma teada tema tegeliku nime : Kesküla . </s> <s> Aleksander Kesküla . </s> </p>
<p> <s> Ma sain aru , et mind kutsutakse inimest tapma , kuid esialgu see mind ei heidutanud . </s> <s> Külm tuuline hilisõhtu oli , siin-seal liikusid ringi politsei ratsasalgad , mõned püssimehed kõndisid jalgsi mässajate kodude poole , täägid õieli . </s> <s> Õige kaugelt kostis joobnu lällamist , millele linna koerad , koonud kuu poole , käpad krudisevas lumes vihase mürakoorina vastu kajasid . </s> </p>
<p> <s> Mööldremann elas ühes sügisrõskes kaldatänavas , puumaja teisel korrusel . </s> <s> Kummastki aknast paistsid tuled , ma nägin seal isegi inimkujusid ringi tatsamas nagu varje . </s> <s> Uulits oli pikk ja Mööldremanni maja oli juba poole pealt näha . </s> <s> Karik ulatas mulle kiiresti teise " pistoli " . </s> <s> " Kõigepealt koputame tasakesti uksele ja kui avatakse , siis hüüa " Revolutsiooni nimel ! " ja vajume kohe sisse . </s> <s> Väga valjult ära hüüa , me pole mingid metsalised , pole vaja röökida . " </s> </p>
<p> <s> Alles siis , kui ma tundsin relva külma pidet oma pihu vastas , sain aru , millele ma välja lähen , mida pean tegema . </s> <s> Ma ei tahtnud tappa ja tundsin hinges sügavat vastikust . </s> <s> Oli juba ette selge , et minu käsi selleks teoks ei tõuse . </s> <s> Enam ei olnud sugugi nii kindel , et reeturi palk just surm peab olema . </s> <s> Õnneks oli just sel hetkel uulitsa teises otsas inimkogu näha . </s> <s> Tema sammud kõlasid tasa nagu hiilija ettevaatlik astumine . </s> <s> Ta ainult vilksatas ; sellest meie järeldasime , et ta liikus kiiresti . </s> <s> Karik kargas pimeda majaseina juurde varju ja sundis ka mind enesega kaasa . </s> <s> Tundsin märga majaseina ja astusin kogemata kojamehe aegsasti uulitsa peale toodud liivakasti , mis oli üks suur porikäkk ja lehkas halvasti . </s> <s> Sel hetkel jooksis äkiline tuulehoog meie vahelt läbi , nagu must kass . </s> <s> Kostis kiuksuv tehasevile ja gaasilaternate tuli tehti visisedes surnuks , justkui poleks nad iial põlenudki . </s> <s> Olime pimedusse maetud . </s> <s> Hämaruses hulpisid vaid mustade kardinate tagant paistvad petrooleumilampide valgusplekid . </s> <s> Jäta meelde , Riks , et revolutsioonisündmused on alati ootamatud , nad tulevad ja lahkuvad kui tuultekeeris . </s> </p>
<p> <s> " Aa , gaasivabrik pandi lõpuks kinni , " ümises Karik rahulolevalt . </s> <s> " Seda parem . " </s> </p>
<p> <s> Vaatasin üles : suur poolkuu oli pilvekahlu tagant välja tulnud ja muutis kogu taeva kuidagi läbipaistvaks . </s> <s> Umbes nõnda on seda hetke ju ajaloolasedki kirjeldanud . </s> <s> Mõtlesin , millal on kõige õigem tapatöö eest põgeneda . </s> <s> Arutlesin : kui ma jalga lasen ja Kariku raskel hetkel üksi jätan , siis mõistavad seltsimehed mind hiljem kindlasti surma . </s> <s> Seda ei saanud lubada . </s> <s> Õnneks ei lastud mul kaua mõelda . </s> <s> Mööldremanni uks kääksatas ja lävele ilmus peremehe jässakas kogu . </s> <s> Küllap oli ta tulnud vaatama , mis väljas sünnib . </s> <s> Samal hetkel haugatas Kariku püstol . </s> <s> Kuulsin veel kuuli vilinat ja lühikest tuhmi karjatust . </s> <s> Midagi pikemalt mõtlemata hüppasin hoovi ja silkasin üle sügava lume , tapatööst eemale . </s> <s> Takkajärgi tunnen , et ma ei oleks tohtinud seda teha . </s> <s> Revolutsioon pumpas välja minu ara vere ja asendas vapraga . — " Tagasi , sunnik ! " karjus Karik ja sahistas lumes , mina aga võtsin hoogu ja hüppasin kõige täiega üle aia . </s> <s> Olin järgmises hoovis ja siis järgmises , ma lidusin edasi kui meeletu . </s> <s> Aga selles järgmises hoovis ründas mind suur must elajas , märjad traatjad karvad kohutavalt turris . </s> <s> Rrrrrrr , tegi ta . </s> <s> Oleksin võinud visata noaga : säuhh ... ja valmis . </s> <s> Kuid ma ei teinud seda . </s> <s> Tegin veel ühe hüppe üle aia ... siis lühike sööst üle järjekordse põiktänava ja juba olin ma tühermaal lumiste pajude ja leppade taga , kus mind keegi ei võinud märgata . </s> <s> Siin oli meri . </s> <s> Tumeda mühava Tallinna lahe taga säras majakas , selle valgusel paistsid laevad sadamas . </s> <s> Gaasivabriku sulgemine oli sadamalt endaltki tuled röövinud . </s> <s> Vaatasin selja taha , kuid ei näinud midagi , hoopis kuulsin . </s> <s> Ma kuulsin püsside tärinat ja hõikeid . </s> <s> Kuid need kostsid kaugelt all-linnast ja minuga ei olnud kellelgi tegemist . </s> <s> Ees oli vägitegudeks innustav sadam , taga aga kodu , mu väeti kodulembene emake ja minu arad püksid . </s> <s> Mul oli sel ajal kaks püksipaari : kirikupüksid ja tööpüksid . </s> <s> Streigi ajal kandsin mina kirikupükse ja töö ajal tööpükse . </s> <s> Sel ajahetkel oli just nimelt streik . </s> </p>
<p> <s> " Kui ma selle taktikaga jätkan , olen ma argpüks , " mõtlesin , ja tahtsin kohe olla vapper entusiast . </s> <s> " Minust peab saama julgepüks !! </s> <s> Lähen sadamasse korda looma . " </s> </p>
<p> <s> Kõrr-rrrr , liikusid padrunid trumlis . </s> <s> Tegelikult , võis ütelda , olin ma hambuni relvastatud . </s> <s> Ees ootas sadam . </s> <s> Edasi ! </s> </p></div2><div2 type="alaosa"><head> 4 . peatükk , mis suubub hämarasse öhe </head>
<p> <s> Aga surmast ei olnud mina seniajani iial mõelnud . </s> <s> Nüüd olin näinud seda oma silmaga . </s> <s> Teadsin : olen süüdi , kui seltsimees Karik nüüd kasakate kuulide all langeb . </s> <s> Ja ma tundsin end väga näruselt . </s> <s> Tundsin , et mul ei ole enam maailmas kohta . </s> <s> Et surm on intiimne , väga inimlik asi . </s> <s> Seltsimeestele silma vaatav , nendega üsna lepitatud surija ei hakka iial kodu käima , sellepärast on surm sama ühiskondline ettevõtmine kui oma hääle andmine töölisteklassi partei toetuseks . </s> <s> Isegi tööliste leinalaulus " Sind vaevatud " käiakse surmamõttega nii ümber : </s> </p>
<p> <s> " Ei vaenlane teotust saa tuua ... </s> </p>
<p> <s> Su ümber on vendade read . </s> </p>
<p> <s> Me ise nüüd sulgeme , sõber , </s> </p>
<p> <s> su silmad nii julged ja head , </s> </p>
<p> <s> jah head , su silmad nii julged ja head . " </s> </p>
<p> <s> Teadsin , et sadamasse oli saadetud korda pidama mu vana hea semlak Säki Karla . </s> <s> Küllap ta kõndis seal ringi , terariist taskus , ehk vaidles nendegagi , kes sel äreval silmapilgul paadiga Soome tahtsid põgeneda . </s> <s> Eks olnud selliseidki . </s> </p>
<p> <s> Ainult kuu kumas heatahtlikult üle selle väikese sadama , millele mina nüüd lähenesin . </s> <s> Nägin kaugelt gaasivabriku aeda , seal kõndis ringi politseinik . </s> <s> Patareisadama ladudes olid samuti relvastatud valvurid . </s> <s> Aga seal kusagil oli minu sõber ja õpetaja Säki Karla . </s> <s> Tema juurde pidingi lõpuks jõudma , ja seal , kui vaja , siis kasakate-karistussalklastega võitlusse astuma , et hoida väsinud , võitlustest tulevate seltsimeeste jaoks sadamat kui viimset põgenemisteed lahti . </s> <s> Karl Säkk oli öelnud : " Kõik töölised peavad uulitsa peal korda . </s> <s> Mina pean korda sadamas , sest nii on see minu osaks määratud . </s> <s> Läbi võrgukuuri akna näen ma kõike , mis maailmas sünnib . </s> <s> Sadamavalvurid mind vaevalt segavad , gaasivabriku vahid ka mitte . " </s> <s> Ühesõnaga — sel ööl ei saanud keegi magada . </s> </p>
<p> <s> Hiilisin tasa raudteetammi varju . </s> <s> Äkki tõusis otse mu tuulest õhetava näo ees maast lörtsi ja soppa üles . </s> <s> Seda tegid meeste sammud . </s> <s> Kolm tugevat meest kadusid ähkides rannamändide taha . </s> <s> Ja — võtaks mind see ja teine ! — ainsa hetke jooksul tundsin ühes ära sama patsaani , kes mind päeval " Volta " ees oli näkku löönud . </s> <s> Nad jäid seisma , jõllitasid üksteist , vehkisid kätega . </s> <s> Paistis , et nad ei oska otsustada , kuhu õieti edasi minna . </s> <s> Mind hakkas asi hullupööra huvitama . </s> <s> Kohe nii , et ma hiilisin neile järele , leidsin ühe puhtama koha ja jäin laohoone nurga taha pikali , et seks puhuks , kui mind ikkagi avastatakse , joobnut teeselda . </s> <s> Ma kuulasin nende juttu , nii et nad aimatagi ei osanud , et ma seda teen . </s> <s> Tol ajal liikus linnas inimesi vähem ja olid suuremad võimalused üksteist trehvata : sellepärast ma kohtasingi tihti tuttavaid . </s> <s> Minu põu oli täis põnevusvärinat , sest tarvitses mul vaid kael rohkem õieli ajada , kui ma juba oleksin oma vaenlast seletanud ; tema aga minu sealviibimisest küll midagi ei teadnud . </s> <s> Kuulsin : rääkis üks peenikesevõitu hääl , kuid ma ei suutnud meelde tuletada , kus ma seda häält varem kuulnud olin . </s> <s> Igastahes olin . </s> <s> Hääl ütles nõnda : " Eks magame Säki Karla kuudis , enne kui Muraste mõisa peale lähme . </s> <s> Egas töö jänes ei ole , et ta eest ära jookseb . " </s> <s> Talle vastas päevase lööja karune hääl , igat sõna otsekui vorstivõileiba välja haugates : " Just ! </s> <s> Seal on soe , sealt ei tea meid esialgu keegi otsida ja seal saame lonksukese viina enne magamaminekut . </s> <s> Homme tuleb kindlasti raske päev . </s> <s> Eltsekese juurde Pahlmanni taha mina täna enam ei lähe , see teeb mind asjata kurvaks ja mina ei saa ju ometi kurvana vabadust kohata . " </s> </p>
<p> <s> Seepeale ma tõmbusin eemale , mulle sellest aitas . </s> <s> Nüüd tulid mulle Eltse kunagised sõnad meelde : " Mina olen Tartu tüdruk , aga siin Tallinnas ma peatun päris linnamüüri lähedal , linna keskel väikeses majas on minu elamisepaik . </s> <s> Kui kunagi aega saame , siis hakkame võib-olla teineteisel külas käima . " </s> <s> Kui ilus ja armas oli ta seda üteldes ! </s> <s> Just sellel raskel hetkel igatsesin ma teda kõige rohkem . </s> <s> Pole midagi paremat sellest , kui suur sajand on alles ees ja sul on väikene neiukene kaenlas . </s> </p>
<p> <s> Need kaunid mõtted panid mind asjalikult mõtlema , millist Pahlmanni see kuradi mees mõtles . </s> <s> See kuradi mees , see minu rivaal Eltsekese südame ees ... </s> <s> Endamisi niimoodi aru pidades tuli mulle meelde , et linnas vaid üksainsam Pahlmanni-nimeline asutus olemas , see asub täpselt vahtkonna maja kõrval ja " Revaler Clubi " vastas . </s> <s> See on Pahlmanni , eesti soost linnarahva seas ka Mahlamanni trükkimisekojaks nimetatud . </s> <s> Niipalju kui mina mäletasin , oli see maja ikka kõrge ja tugeva planktaraga ümbritsetud , aga talviti kuhjus lumi vastu planku ja nii oli sealtki hõlbus üle ronida . </s> <s> Aiasopis , ses päris tagumises sopis oli küll väike maja , mille aknad harva valgust näitasid , aga see jäi pigem vahtkonna kui trükikoja poole . </s> <s> Nii ei olnud sugugi kindel , kas ma selle löömamehe sõnade järgi Eltsekese elamist üles leian ... </s> <s> Pealegi võin ma kesklinnast läbi minnes soldatitele pihku jääda — ikkagi sõja aeg ! </s> <s> Mõtted kippusid vägisi süngeteks muutuma . </s> <s> Kui ma jõuangi pärale , mõtlesin , pole sugugi teada , kas Eltse kodus on või kas ta mind sisse laseb . </s> <s> Kuid minu armuvalu oli igastahes suur ja nõnda ma siis otsustasingi vähemalt proovida . </s> <s> Tuiskasin vaatide ja tünnide vahel mööda kaid edasi , tegin haake ja põikeid , et kõrvalised isikud mind ei märkaks , ega peatunud enne kiviklibusele rannale jõudmist . </s> <s> Sääl oli kindel , et mind ei märgata tõesti . </s> <s> Säält läks üks tee suurde sadamasse ja leidus ka palju raagus puid ja põõsaid , mis mulle muidugi meeldisid , sest nendes oli väga hea ennast varjata . </s> <s> Sel hetkel lõid kirikukellad südaööd , mis tähendas , et ma juba kolmandat tundi ümber hulkumas olin . </s> <s> Pärastlõunal taevast alla tulnud lörts oli sopaks tarretanud ja plärtsus mu vanade saabaste all . </s> <s> Need saapad olid ema kingitus , pidin neid hoidma . </s> <s> Lompidesse ma ei astunud . </s> <s> Ma jõudsin Rottermanni ladudeni ja lidusin täie ajuga mööda karjamaad . </s> <s> Mulle ratsutas vastu terve sõjavägi , kuid nad ei näinud mind pimedas , pealegi oskasin ma joostes ennast hoolega puude taha hoida . </s> <s> Nood hallid kogud pürgisid peatumata edasi . </s> <s> Tõsiselt hakkasin kartma alles siis , kui ma Laial uulitsal hobujaamani jõudsin . </s> <s> Ma arvasin , et linn on kindlasti tugeva valve all ja mina jään juba esimeste minutite jooksul vahele . </s> <s> Kuid midagi niisugust ei juhtunud . </s> <s> Iga kord , kui ma kusagilt kahtlast müra kuulsin , hüppasin mõnesse põiktänavasse . </s> <s> Neid on meie linnas õnneks palju . </s> <s> Raekoja platsil linnavalitsuse ees seisid politseiohvitserid , aga nad ei märganud mind , sest ma kalpsasin sisse ühte turuputkasse ja otsustasin oodata , kuni tund veel hilisemaks muutub . </s> <s> Tihti veeti vange üle platsi ja sellest oli näha , et linnas toimuvad suured arreteerimised . </s> <s> Asi oli väga karmiks muutunud . </s> <s> Sellepärast ei olnud mul vahelejäämise puhuks midagi head loota . </s> <s> Minul oli ju relv põues ja kuuetaskusse " Noor-Eesti " album surutud . </s> <s> Justkui kihutusraamat ! </s> <s> Nii see siiski ei olnud mõeldud , raamat oli mul juhuslikult taskusse jäänud . </s> <s> Nii et kui ma seal külmas pimedas turu kanakuudis jalalt jalale tammusin , siis pidasin plaani ikkagi Eltse juure ööseks jääda ja talle hommikul " Noor-Eesti " esimesest andest õrnalt mõne luuletuse ette lugeda . </s> <s> Vaat niisugune kava oli minul . </s> <s> Aga ma ei saanud oma kava hästi teostada , sest neetud tragunid ja võmmid luusisid ümber raekoja . </s> <s> Nende hulgas oli ka erariides mehi , kes minu arusaamist mööda mitte muud kui nuhid olid . </s> </p>
<p> <s> Just nende erariides meeste pärast tekkis mul mõte edasi liikuda . </s> <s> Takkajärele mõtlen , et see mind päästiski , sest need , kes tuhande üheksasaja viiendama aasta 12. detsembril kinni kukkusid , pääsesid peaaegu kõik eluga , aga kellele sama asi nädalavõrra hiljem osaks langes , neil pead ei silitatud , nendest sai laip tänkjas pakasemaas . </s> <s> Reaktsioon läks järjest tugevamaks , nagu üteldakse . </s> </p>
<p> <s> Ma läksin sõjaväemeestest mööda , arvates , et need ehk mind ei puutu . </s> <s> See oli valearvestus . </s> <s> Tähtis ohvitser ilusa pruuni hobuse juurdes hüüdis minule : " Jei , paarenn , kudaa ? " </s> <s> Ma ei jõudnud veel vastatagi , kui kolm soldatit mul külges olid ja mind rõvedalt kobasid . </s> <s> Otsekohe leiti revolver ja " Noor-Eesti " üles , ja soldatijõnglased ulatasid need siis ülemuse kätte . </s> <s> Nuga jäigi minule , on mul siiamaani alles . </s> <s> Taipasin , et olen omadega vahel ja põgenemisel saaksin ilmselt surma . </s> <s> Ohvitser astus minu ette ja hakkas hirmsal kombel võõraid sõnu pilduma . </s> <s> Muide , meie ajal oli kooliharidus vene keeles , aga siin oli , kuidas nüüd ütelda , paradoks : ainukene teadus , mida ei õpetatud , oli ju vene keel ise . </s> <s> Õpetajad vististi arvasid , et vene keel kõikse loomulikum keel on ; et see keel on kõikidel keelel ja meelel ning et ainult idioodid vene keelt ei oska . </s> <s> Nii et kogu selle venekeelse koolihariduse peale oskasin ma seda keelt tol ajal veel väga vähe , vaid mõne sõna tönkasin , see oli kõik . </s> <s> Vabrikusaksad oskasid enamasti maakeelt , nad rääkisid seda kangelt , sirge seljaga , nagu oleksid hernetondi alla neelanud , jah , nii . </s> <s> Mida tähendavad " tšort vazmii " , " hui " , " razaitiiss " , " negodjai " ja " lõk-lõk " , seda ma loomulikult teadsin . </s> <s> Lisame veel mõned lihtsad sõnad ja laused , ja sellega olidki minu vene keele varud ammendatud . </s> <s> Oleksin palju andnud , kui oleksin võinud selle ennasttäis traguniga rääkida laste kombel , s.t. nii , nagu õpetab töölisagulis sündinud laulusalm : </s> </p>
<p> <s> " Punaste pükstega politsei </s> </p>
<p> <s> ütles mulle " Idii damoi ! " </s> </p>
<p> <s> Mina ei mõistnud seda keelt , </s> </p>
<p> <s> pöörasin selja ja näitasin keelt . " </s> </p>
<p> <s> Nii et kui nad oleksid minule " idii damoi " öelnud , oleks ju kõik korras olnud . </s> <s> Oleksin jätkanud oma teed daami juurde . </s> <s> Paraku hakati mind kahe püssimehe vahel politseimaja poole ajama . </s> <s> Lähim politseimaja asus Vene uulitsal . </s> <s> Soldatid vaikisid mind konvoeerides , ainult allohvitser kamandas järsult , kui oli vaja äkisti suunda muuta . </s> <s> Eks siis kõndisime , tagantpoolt kostis veel samme . </s> <s> Ju toodi seal siis kedagi teist . </s> <s> Mu silmad olid pimedusega nii harjunud , et politseijaoskonda sisenedes pimestas mind isegi sealsete petrooleumilampide helk . </s> </p>
<p> <s> Tuli aga jälle uus ülekuulamine . </s> <s> Läbiotsimine oli sel korral põhjalisem , isegi palitu vooder käristati lahti . </s> <s> Saapa seest nuga aga ikka ei avastatud . </s> <s> Ma olin sügavas masenduses , et mul ei õnnestunud oma plaane teoks teha , aga ma panin ülekuulamise juurdes tähele , et kõik mu asjad olid uurija laual , nende hulgas ka " Noor-Eesti " . </s> </p>
<p> <s> Uurija ei hakanud palju uurima ega puurima , tema jäi hoopis pinnaliseks oma küsimustega . </s> <s> Ju siis oli palju kinnipeetuid , palju neid , kellega tegelda tuli . </s> </p>
<p> <s> Vastuvaidlemine ei aidanud — algas rännak vangla poole . </s> <s> Tsaariaja vanglast on palju räägitud , nõnda pole tarvis siin pikemalt peatuda . </s> <s> Praegusel ajal on juba mitmeid häid raamatuid selle kohta saada . </s> <s> Istusin rahvast tuubil täis Toompea vanglas kolm kuud ja sain lahti alles 17. veebruaril koos kõigi teiste " Volta " meestega . </s> <s> Tuttavatest olid seal Treimann " Dviigatelist " ja " Volta " töölisvanem Johansen , kes , saanud kuulda , et ma relvaga öises linnas vahele jäin , mind tubliks revolutsioonivõitlejaks kiitis . </s> <s> Ta olla ühelt pisivargalt , kes neil päevil vanglast vabanes , kuulda saanud , et minu seltsimees Karik üsna pea sõjakohtu alla läinud ja maha lastud . </s> <s> Voormann ja Reimann on põgenenud , Sõssujev on maal maha lastud ja too " Teataja " naljamees , kes ei pidanud paljuks minuga tookord toimetuses musta huumorit visata ( siiski mulle väärt albumit kaasa andes , mille sain peale vangistust tagasi kui maksvale riigikorrale mitte ohtliku ) ... tema oli ka kadunud . </s> <s> Johansen ütles , et ta nimi Eduard Vilde olla . </s> <s> Üks mu tuttav voltalane , Kangur nimi , olla hoopis " Dviigateli " tööle läinud . </s> <s> Nii et selle hea sõbrapoisiga tuli edaspidi Lasnamäel kohtuda . </s> </p>
<p> <s> Läksin muidugi kohe koju . </s> <s> Ema oli päris otsa lõppenud , ta pidi ärevusest kreepsu saama kui jälle mind nägi . </s> <s> Minu endine priske välimus oli pisut muutunud . </s> <s> Olin nüüd kahvatu ja aukus palega nagu emagi . </s> </p>
<p> <s> Nii et viskasin oma " Noor-Eesti " lauale ja kuulasin , mida emal mulle ütelda oli . </s> <s> Ema hellakene rääkis , et nende pesumajas mõned naised lahti lastud , aga tema kui kõige tublim jäänud . </s> <s> Oli veel mõne rubla võrra palkagi tõstetud . </s> <s> Ilma minuta ei olnud ema hätta jäänud . </s> <s> Pesumaja omanik oli Kalamaja politseimeistri naine ja too daam oli siis ema eest kostnud , et tema pool mitte läbiotsimist ei korraldataks . </s> <s> Ja kardavoid ei tülitanudki ema . </s> <s> Vana emake arvas , et mind võetakse kindlasti " Voltasse " tagasi , sest pärast talviseid sündmusi on neil inimesi ikka pigem puudu kui üle . </s> <s> Mina vastasin , et kinnivõtmise hetkel olin ma tahtnud ühe tüdruku juurde minna , sest aeg on ju minulgi tüdrukutega tegelema hakata . </s> <s> Nüüd ma lihtsalt jätkan oma teekonda : lähen hommikul vahtkonna maja ette , koputan ja küsin , kas neiu Elts Ertel on kodus . </s> <s> Kui ta on Tartu sõitnud , siis sõidan minagi Tartu ja minu edaspidine elukäik sõltub sellest , kus on see neiu . </s> <s> " Mis rahade eest sa sinna sõidad , ise töötu ja puupaljas ? " õiendas ema . </s> <s> " Tartu-sõit maksab oma neli rubla , kust sina selle raha võtad ? " </s> <s> Eks vastasin siis , et nii palju ei saa Tartu-sõit raudteed pidi maksta , see on ilmvõimata asi . </s> <s> Pahandasin endamisi , et ema on siiski tüütu vananev naine ega aita siin seegi , et mind veri tema poole veab , tema ja ta emaliku rüpe poole . </s> <s> Eks otsustasin siis öö omas kodus pehmete valgete linade vahel ära magada , sest et homne päev toob arutust , pühapäev ikka pikka meelta , nagu laulsid meie esiisad õitsitule paistel . </s> </p>
<p> <s> Öösel hakkas kuramuse külm , sest ma olin puuhalgusid meelega kokku hoidnud ega olnud neid nii palju ahju loopinud kui tarvis . </s> <s> Kütta tuli ju veel terve kuu , kui mitte kaks : halgusid ei olnud laristada . </s> <s> Kui hambad liiast plagisema hakkasid , kargasin voodist üles ja tegin paar kärmet ringi ümber maja . </s> <s> Aga hommikul olin jällegi reibas . </s> <s> Panin parima pintsaku selga ja ajasin terava habemenoaga lõualt minema need üksikud karvaudemed , mida nooruse jumal oli minule juba kinkida jõudnud . </s> <s> Siinkohal peab tähendama , et mu juuksed olid sel ajal pikemad kui harilikult — see tuli mõnede tüdrukute sõnadest , mis mu juuste värvi ja ilu taevani olid kiitnud : " Oled küll mehine mees , Kusti , aga sinu juuksed on pehmed ja ilusad nagu naisel . </s> <s> Hoia siis neid , ära lase ennast soldatiks võtta . " </s> <s> Niisugune naiste jutt on muidugi liiga magus ja mina tundsin , et lasen end pigem soldatiks võtta , kui et hakkan kunagi naiste pilli järgi tantsima . </s> <s> Ent minu juuksed ulatusid küll kohani , kus inimese kuklal pisuke lohk on , mitte kaugemale . </s> <s> Nii arvasin ennast plikanirakatele paremini mõjuvat ja oletasin , et Eltski minu välimuse peale ohkama hakkab . </s> <s> Nii et kui sul , Riks , on aega minu pikka elulugu lõpuni kuulata , siis sa kuuled , et Elts hakkaski ohkama ja tema süda siis kiiremini lööma , kui ta silmad mind , vaest töölismeest ja raamatuid tudeerinud revolutsioonivõitlejat nägid . </s> </p>
<p> <s> Karja uulitsal oli kõik vanaviisi . </s> <s> " Revaler Clubi " ees põles ikka seesama " Volta " kaarlamp ja vahtkonna maja ees pätserdas soldatijõnglane . </s> <s> Aga Mahlamanni aias nägin ma kojameest ja küsisin temalt : " Tere jõudu , kas teie võiksite mulle juhatust anda , kas neiu Elts Ertel elab veel siin ? " </s> <s> Kõlas vastus : " Ei , preili läks juba mitu nädalat tagasi Tartu . </s> <s> Ega herra ei juhtu mõni Jakupi tuttav olema ? " </s> <s> Harjumatusest , et mind oli härratatud ja võõra mehenime kuulmisest küsisin natukene taktita toonil : " Ja kesse Jakup siis veel on ? " — " Jakup oli preili peidmees . </s> <s> Ta tahtis preilit juba jõulu ajal altari ette viia , aga näe , surm tuli vahele . </s> <s> Lasti teine kusagil Läänemaal maha , eks temal läks nõndasama kui kõikidel mõisarüüstajatel . </s> <s> Egas surm siis sellest ei küsi , kas kusagil kuldsõrmused ja pruudiloor ootavad . " </s> <s> Nüüd oli mul küll selge pilt , et Jakup oli toosama isik , kes tookord sõjaseaduse aegu nii toorel viisil mu lõualuid " silitanud " oli . </s> <s> Nii et too vägevate lõuapäradega tüüp oli siis looja karjas ! </s> <s> Mul jagus jultumust kojameest edasi pinnida : </s> </p>
<p> <s> " Kas tahtis siis preili niisuguse mehega ühte abielusse astuda ? " </s> <s> Sellepeale tuli kojamees väravast välja ja tunnistas mind teravalt oma terashallil pilgul . </s> <s> Siis aga , minu ausameelsest silmavaatest vististi tröösti leides , rögistas ta hääle puhtaks ja vastas sama puhtast südamest : </s> </p>
<p> <s> " Mina ei tea , kes teie olete ja mis asju teie ajate , aga nuhk te küll ei ole , sest pika elu jooksul olen ma õppinud inimeste silmade raamatut lugema . </s> <s> Nägin läbi oma passatskist venda , näen teidki . </s> <s> Küllap olete üks eksinud hing , kelle jalgade alust on armastus kõigutanud ja kes sel kõikuval pinnasel on valmis kallile neiule kas või maailma otsa järgi minema , ikke tema väikeste jalajälgede rida pidi . " </s> <s> — " Teil on õigus , mu härra , täpselt nõnda see on , " katkestasin teda korraks , et siis veelgi suurema põnevusega edasi kuulata . </s> <s> Ta jätkas : " Kui te küsite lihtsalt seda , kas preili Ertel tahtis seesuguse mehega paari minna , siis saate ka lihtsa vastuse : ei tahtnud mitte . </s> <s> Ja seda asja meie rohkem ei aruta . </s> <s> Head nägemist ! " </s> </p>
<p> <s> See jutuajamine oli lõppenud . </s> <s> Ma hingasin sisse südatalve puhast õhku , vaatasin lumehangesid ja valgeid katuseid ja tundsin : siin on kole vähe Tallinna vana hääd agulihõngu ... minust võib saada tartlane ja mina ei saa seda romantilist agulihõngu tulevikus vast nii tihti tundma kui seni . </s> <s> Nägin tänu sellesamale kojamehele puhtaid treppe . </s> <s> Nägin , kuidas Karjavärava-tagused ühehobusevoorimehed kannatlikult sõitjaid ootasid . </s> <s> Lähemal ajal pidin niisama kannatlik olema , vastu panema näljale , janule ja väsimusele , et õigel ajal neiuni jõuda . </s> <s> Tuli rongisõiduks ja ehk ööbimisekski raha laenata . </s> <s> Seisin nõutult keset uulitsat ja mõtlesin : kellelt küll ? </s> <s> Ma vajasin rubla ja viitkümmet kopikat , et hädapärases kolmandas klassis sõita . </s> <s> Siis tuli mulle meele , et mul on pööningul vana pesupali all revolver ! </s> <s> Mis õnn , et läbiotsimist ei olnud korraldatud ! </s> <s> Vahel võib inimesel ikka ropult vedada . </s> <s> Läksin vaatama : alles oli , keegi ei olnud seda tolli võrragi liigutanud . </s> <s> Revolvri eest võis saada kuni nelikümmend rubla , ainult kust küll leida ostjat ? </s> <s> Oli kibe revolutsiooni aeg ja Tallinna relvamüüjaid oli ilmselt hoiatatud : kui keegi tuleb relvi pakkuma , siis tuleb teatada politseile . </s> <s> Võimalik , et Läände pagenud Voormann oli selle mullu sügisel ise kusagilt relvapoest pihta pannud ! </s> <s> Uurisin pisikest , vabalt pihku mahtuvat relva : valmistatud Minskis , müüdud Minskis ... ilmselt ei klappinud siinse numeratsiooniga . </s> <s> See revolver ei olnud lihtne relv , ei , hoopiski mitte : ta oli revolutsiooni laiahaardelisuse , kõikehõlmavuse sümbol . </s> <s> Kes teab , kus ta vaeseke vahepeal käinud oli , enne kui Minskist meie kanti sõitis ! </s> <s> Läksin tehasesse va Johanseni käest nõu küsima , mis tema asjast arvab . </s> </p>
<p> <s> Valvur tundis mu kohe ära ja oli imestunud , saades kuulda , et ka minusugune " piimahabe " on juba kinni istunud . </s> <s> Mees ei täinud mind sisse lasta , vaid kutsus Johanseni välja . </s> <s> Mina ju selles tehases enam ei töötanud . </s> <s> Johansen tuli ja oli algul väga sõbralik . </s> <s> Alles siis , kui ma hakkasin rääkima oma " vaesest töötust sõbrast , kes leidis oma pööningult vana , kuid veel hästi laskva revolvri , mida ta tahab ilma sekeldusteta maha müüa , et kusagilt jumalapärast leiba saada " , muutus tööliste vanem Johansen väga kurjaks . </s> <s> Ta sisistas mulle , et ma niisugustest sõpradest silmapilk loobuksin , sest need relvad olla niisutatud mullu sügisel hukkunud seltsimeeste verega . </s> <s> " Kas sa ei mäleta , mida pidid meie langenud vennad tegema , et neid relvi saada ? </s> <s> Aga nüüd lähevad need vabamüüki ja sulid ja petised hakkavad nende ümber keerlema . </s> <s> Ja kord , kui tõstame oma relvad uuesti , siis ei heideta armu ka sinu niinimetatud " sõbrale " ! " karjus ta . </s> <s> Püüdsin teda rahustada , öeldes , et sel ajal kui sõbra relva viimati pruugiti , ei olnud töölisteliikumist veel maamuna peal olemaski . </s> <s> Ja vanem rääkiski veidi rahulikumalt : " Töölised organiseerusid halvasti , sellepärast sai revolutsioon esimese valusa õppetunni . </s> <s> Trahvid , kõrged töönormid ja ületunnitöö on tulnud tagasi , puugid leidsivad taas verd ja kärbsed sitta . </s> <s> Aga kunagi teevad töölised uue jõupingutuse ja siis — prassai , kuradi mustasada . </s> <s> Ma ei uskunud algul oma kõrvu , kui sa revolvri müümisest rääkisid . </s> <s> Relvi hangivad-vahetavad-müüvad edasi praegusel ajal vaid politseinikud ametikoha ja vabadusega riskeerides , olgu see sulle selge . " </s> </p>
<p> <s> Ma lõin kahtlema , kas ma ikka tohin seda revolvrit müüa . </s> <s> Vennad töölised kannatavad ja relvad ei olegi rahva käes , kuhu see ometi kõlbab ? ! </s> </p>
<p> <s> Ja siiski müün ma selle revolvri maha , mõtlesin . </s> <s> Kui ma ei müüks , kas ma siis veel Eltse näeks ? </s> <s> Noorte ilusate naistega on alati kiire : jääd päevavõrra hiljaks ja sul ei ole siis enam mõtet tulla . </s> <s> Ta on mehele läinud . </s> <s> Vanem mees kannataks selle läbi põrumise välja , aga kas ka verinoor nagu mina ? </s> <s> Ei iialgi , mõtlesin , seda ma välja ei kannataks . </s> <s> Istuda vanglas ja hüüda siis kallima pulmas " kibe " , see on tragöödia , mu poiss , see on suurem kannatus , kui töölisteklassi ühise võitluse nurjumine . </s> <s> Töölisteklass muutub taas tugevamaks ja proovib uuesti oma eesmärkide eest seista , mida aga pean mina tegema , kui mu armastatu on mind eluks ajaks õnnest ilma jätnud ? </s> <s> Abielud kestavad ju aastakümneid , mida pean mina niikaua tegema ? </s> <s> Minema teise naise juurde ja ootama , kuni tolle vastu samasugune armastus tekib ? </s> <s> Aga kui ei tekigi , mis siis ? </s> <s> Ei , Voormanni relva ma pidin müüma , mingu või maailm hukka ! </s> <s> Ja juba ma teadsin ka seda , et just politsei kaudu on seda kõige hõlpsam teha . </s> <s> Aga kuidas , kellele ? </s> <s> Ajalehe toimetuses pidi sellest teatama . </s> <s> Võtsin taas " Teataja " tee jalge alla . </s> <s> Kuid " Teataja " majas Niguliste uulitsal olid nüüd hoopis teised inimesed ja asutised , nad naersid minu küsimise peale ja pärisid , kus ma elanud olen . </s> <s> Mina muidugi ei saanud ütelda , et vangis olin . </s> <s> Nad soovitasid kuulutusi hoopis " Päevalehte " viia , pidada väga hea leht olema . </s> <s> Läksingi " Päevalehte " , võtsin seal suures uhkes ruumis ühel toimetajal tinanööbist kinni ja küsisin : " Vabandust , toimetaja-isand , ehk võite teie teada , kus siin Tallinnas revolvrit ära müüa saab ? " — " Revolvrit ?? " tegi tema suured silmad . </s> <s> Ta vaade oli pilklik ja viina hais käis suust välja , aga muidu oli ta väga meeldiv noor mees , mäletan . </s> <s> Otsustasin temaga riskida : " Kui te just politseisse kaebama ei lähe , siis võin ma teile jutustada , kuidas asjalood minuga on . </s> <s> Ma olen nimelt endine tööline , vahepeal kolm kuud vangis istunud . </s> <s> Istusin sellepärast , et ma ühe relvaga linna peal sõjaseaduse ajal vahele jäin , aga teine relv on mul veel alles . " </s> </p>
<p> <s> Toimetaja-isand läks näost kaameks ja palus mul sosistada . </s> <s> Ta mõtles veidi , käis korraks oma kabinetis ära ja tuli sealt välja , villane sall kaelas . </s> <s> Ta haaras mul küünarnukist ja lükkas ukseava poole , kuid ise tuli õnneks järele . </s> <s> " Olete aus inimene , " teatas ta . </s> <s> " Mina otsustasin teid õllega kostitada , kui teil midagi selle vastu pole . " </s> <s> Muidugi ei olnud mul midagi selle vastu ja nii me siis läksimegi ühte nooblisse kohta , kus lakeid ette ja taha kummardusi teevad ja lauale suuri külmast pärlendavaid visinajoogi pudeleid toovad . </s> <s> Endale ostis toimetaja-isand klaasi mahla ja rõngasvorsti kartulitega , minule aga ainult pudeli õlut , ehkki mu kõht oli nii tühi , et lõi pilli . </s> <s> Kuid polnud midagi parata . </s> <s> " Ärge arvake , et ma teid üles andma lähen , " sosistas ta . </s> <s> " Meie , ajakirjanikud , ei ole hoopiski sellised . </s> <s> Aga võtke teadmiseks , et revolutsiooniga seotud relvadega äritsemine läheb praegu väga kõva paragrahvi alla . </s> <s> Kui te midagi niisugust teete , pidage hoolega silmas , et te sellest mitte kellelegi välja ei lobise , " sosistas tema . </s> <s> Sellest hoolitsusest muutusin mina hoopis härdaks ja rääkisin oma loo tervenisti ära . </s> <s> Toimetaja-isand kuulas mind hoolega , jäi siis hetkeks käsipõsakil mõttesse ja ütles : " On teil vast elu . </s> <s> Muidugi , kui aus olla , siis mina teeksin teie seisukorras samuti . </s> <s> Nii et ma ütlen teile , mida ma litsentseerimata relvade ostust-müügist tean . </s> <s> Aga hoidke , et te sellest kellelegi ei hinga : ei sellest , mida ma teile nüüd ütlen , ega veel vähem sellest , et mina teile seda ütlesin . </s> <s> Kas jah ? " — " Jah , Jumala nimel , teie olete ju minu elupäästja ! </s> <s> Kuidas saaksin mina teid sisse vedada ? ! " — " Hm , ise revolutsionäär , aga räägib Jumalast ... </s> <s> Eks te kuulake siis . </s> <s> Kui teil on käepärast põrandaalune revolver ja te tahate sellest võimalikult kalli raha eest lahti saada , siis võiksite kaubale saada Suurupi rannakaitseülema staabikapten Masljannikoviga , kes müüb ja ostab kõikvõimalikke tulirelvi . " </s> <s> Ma võtsin seepeale tubli sõõmu jahedat õlut ja jäin üsna purju . </s> <s> " Kirjutage meie lehele , saatke Tartust sõnumeid ! " pakkus toimetaja-isand . </s> <s> " Kui teil oli sidemeid " Teataja " inimestega , siis ei tohiks kirjutamisetöö teile mitte võõras olla . " </s> <s> — " Ega olegi , " praalisin mina . </s> <s> " Olen kirjutanud ühe nupu tuvidekasvatusest Kalamajas ja see nupp ilmus " Teataja " kuulutusteveerus . </s> <s> Kui tarvis , võin ma teile kas või uudisjutu kirjutada . " </s> <s> — " Head uudisjuttu oleks praegusel ajal küll vaja , " muigas toimetaja . </s> <s> " Aga veel rohkem meeldib mulle see , et praegusaja töölised on iga asja peale naksid : käsitsevad puurpinki , kirjutavad romaane , käivad laskeharjutustel ... </s> <s> Ehk võiksite teie koguniste minu katusegi ära parandada ? " — " Küll ma kevadel parandan , " lubasin mina suure suuga . </s> <s> " Talvekülmaga pole kombeks seda tööd ette võtta . " </s> <s> — " Meest sõnast , härga sarvest , " naeris toimetaja-isand ja maksis arve . </s> <s> Nägin seda , kuidas ta rublalised letile ladus . </s> <s> Selle peale ütlesin mina : " Igaühe kohus on proletariaati toetada , sest proletariaat on toetanud teid kõiki . </s> <s> Kes seda ei tee , ütleb enese lahti rahvast , saab ta vaenlaseks . " </s> <s> Ma hoiatasin seda intelligendikest . </s> <s> Tema aga vastu : " Leidke mulle siit tänavalt paargi inimest , kes proletariaati ei toeta . </s> <s> Kõik toetavad . </s> <s> Vaadake näituseks seda härrakest , kes käib uhkes kasukas — eks temagi ole oma südames maal , oma südames ta lüpsab lehma ja hangub heina . " </s> </p>
<p> <s> Pärast seda läksime tagasi toimetusse , kus ta andis mulle värske ajalehe ja palus kõik tulevased kirjatööd saata sel aadressil , mis lehe servale üles tähendatud . </s> <s> Jätsime südamliselt jumalaga ja mina lahkusin kirjatarkade majast ühe tähtsa teadmise võrra rikkamana . </s> </p>
<p> <s> Kuid Suurupist tagasi tulemise järel oli mu taskus kakskümmend üheksa rubla . </s> <s> Odavalt elades oleksin saanud selle rahaga paar või rohkemgi kuud tööd tegemata elada . </s> <s> Teadsin , et revolver maksab tegelikult rohkem , kuid kartuses , et kaup hoopis katki võib jääda , ei hakanud ma staabikapten Masljannikoviga kauplema . </s> <s> Kallistasin ema ja palusin tal tervist hoida . </s> <s> Lubasin talle Tartust kindlasti kirjutada . </s> <s> Ühel valusalt jäisel ja pakalisel hommikul astusin Tartu rongi peale , kaasas " Noor-Eesti " kirjatööde kogu , paar villaseid sokke , võileivad ja kakskümmend üheksa rubla . </s> <s> Kui tume Toompeagi oma süngete vanglaurgudega mu rongist mööda ujus , sain ma aru : uus lehekülg on pööratud , uued tuuled puhuma hakanud . </s> <s> Annaks jumal , et need ei oleks nii tormilised kui karmis Tallinnas . </s> </p>
<p> <s> Püüdsin Noor-Eesti albumit avada , kuid leidsin selle esimestelt lehekülgedelt vaid igavat jura liikuvatest pilvedest , nooruse jõust ja " isakesest Marxist " . </s> <s> Seal oli öeldud , et Marx isake , Kant aga vanaisake olla . </s> <s> Kes oli Kant , ei teadnud ma , aga see-eest tahtsin teada . </s> <s> Ent antud momendil polnudki see oluline . </s> <s> Mu põu põles ju , armastus tahtis kasvada ahastuseks ja igatsus Eltse järele tundus eluterve . </s> <s> Pidin oma tahtmised teoks tegema ja Eltse juurde pääsema . </s> <s> Samas ei teadnud ma midagi Tartu linnast . </s> <s> Mina ei teadnud rohkem , kui " Teatajast " lugeda võis : sääl on mingi Taaramäe aed , sääl toimuvad tantsu- , uisutamise- , vaskpillimängu- ja kirjandusõhtud , sääl on ka rida seltse eesotsas Käsitööliste Avitamise Seltsiga . </s> <s> See oli kõik , teadmised olid ammendatud . </s> <s> Tartu linn on nii väikene , et kui neiu Elts Ertelit küsida , siis juhatab mulle igaüks sinna teed , arvasin ma . </s> <s> Ja siis teatas kanduhter äkki : gorod Jurjev ! </s> </p>
<p> <s> Vaksalist mäletan ainult suurt sebimist , muud midagi . </s> <s> Ja et teiste kompsude kõrval tundus minu oma lausa mannetu olevat . </s> <s> Astusin sellega vaksalisandarmi juurde , lõin kannad — plaksti ! — stroisse ja pudistasin : " Lubage esitella — rarzrezitte postraavit ! </s> <s> Kas siit linnast on lootust ühte tüdrukut ülesse leida , kui ma tema aadressi mitte ei tea ? " — Vaksalisandarm oli kogukas mees , halli habeme , suure haavaarmiga üle näo ja tuhakarva topilise sineliga . </s> <s> Tema vastas : " Jeii olje . " </s> <s> Kuid nähes , et ma pettunult ära pööran , hakkas omalaadiliselt sisisema : " Tuulge , kamm hier , herr . </s> <s> Devotška živjot v Tartu ? " — " Jawohl , " vastasin üllatunult . </s> <s> See oli keeltepaabel , mida me tarvitasime , kõrvalseisjale oleks see küllalt iseäralist mõju avaldanud . </s> <s> " Idiite , paarenn , " pakkus mees lahkelt ja mina läksin tema järel võmmijaoskonda . </s> <s> Ta pakkus mulle lahkelt istet ja vaatas suurest raamatust või kladest järele . </s> <s> " Familija kak ? " </s> <s> Ütlesin neiu perekonnanime . </s> <s> Tema : " Jest ! </s> <s> Ertel jest . " </s> <s> Ma lausa hüppasin püsti . </s> <s> " Kak ? " </s> <s> " Sjiia on kirjutatud ... </s> <s> Kuke uulitsa tšetõõre — njeli , voot . " </s> </p>
<p> <s> " Kuke uulits asub Supilinnas , " õpetasid võmmi-kurinahad . </s> <s> " Lähed üle Toome ja oled naksaki kohal . " </s> </p>
<p> <s> Toomemägi oli lumine , täis hõbedasi härmalõngu . </s> <s> Sinna oli ka liuväli tehtud . </s> <s> Lasin sääl ühes väikeste poistega paaril korral liugu , ikka edasi ja siis jälle tagasi . </s> <s> Läksin ka mööda ühe suure kuninga ausambast ja eksisin uulitsarägastikus ära . </s> <s> Lõpuks juhatas keegi vanem proua mulle õige tee kätte . </s> </p>
<p> <s> Eltse maja oli puust ja punane nagu paljud teisedki Tartu majad . </s> <s> Aias vedeles lumelabidas , väike koer haukus õues , korsten popsutas tasakesi suitsu ja kõik aknad olid jäälilli täis . </s> <s> Hooviväravgi oli irvakil , kuid minul ei ole mälestust selle kohta , kuidas ma sealt üldse sisse sain , sest ma olin nii ähmi täis . </s> <s> Koppisin uksele , koer klähvis kui meeletu . </s> <s> See häiris mind . </s> <s> Siis aga paotus uks , ent jäi ketti . </s> <s> Keegi vana daam oli minul vastas , peas must rätik kui nõgi , silmad peas kilamas . </s> <s> " Keda tarvis ? " ühmas ta veidra häälega . </s> </p>
<p> <s> Köhatasin hääle korralikult puhtaks ja küsisin : " Tere hommikut , proua , vabandage , kas siin elab neiu Elts Ertel ? " </s> <s> Seepeale tehti uks päris pärani ja vanamutt seisis mu ees . </s> <s> " Neiu Elts ? " päris ta otsekui üllatunult . — " Elab küll , kena poiss . </s> <s> Kas olete tema tuttav Treffneri koolist ? " </s> </p>
<p> <s> " Seda just mitte . </s> <s> Mina olen tema tuttav Tallinnast . " </s> <s> — " Ah Tallinnast ? </s> <s> Jah , ta elas seal küll vahepeal , too oli ju siis , kui mu poeg Loksal soolakunturi asju ajas . </s> <s> Siis elas Eltsekene küll Tallinnas . </s> <s> Aga temal olid sääl ütlemata halvad sõbrad . </s> <s> Meie oleme korralik perekond ega ei mässa keisriherra vasta . </s> <s> Vaat nii . </s> <s> Ja Eltse pole niipea koolist tulemas — ehk vaatate niikaua linna ja tulete siis tagasi . " </s> </p>
<p> <s> Polnud midagi parata , pidin minema . </s> <s> Selle külmaga ! </s> <s> Valge pilv taevas oli nagu udusarv , aiateibad paukusid ... </s> <s> Astusin tühja pagaripoodi sooja . </s> <s> See kuulus kuulsasse Pulgakohvi ettevõtete hulka . </s> <s> Oli äripäev ja sääl polnud kedagi peale kõrtsmiku . </s> <s> Tellisin temalt puljongit kuumade pirukatega , kohvi ja suhkrukringli ja tema teenindas mind hea meelega . </s> <s> Küsis veel riginal-raginal üle : " Ehk soovite , nooreherra , ka Viini jääkohvi ja värskeid dessertkooke kolm kopikat tükk ? " </s> <s> Mina , lihtne tööline , vastu : " Jääkohvist ei oska mina küll midagi arvata . </s> <s> Aga kui koogid nii odavad on , siis — kes teab — võib ju võtta kah . </s> <s> Võib ju võtta ühe nii ... prooviks . " </s> <s> Kookidega läks natuke aega . </s> <s> Et aeg oodates igavaks ei läheks , võtsin ma taas " Noor-Eesti " välja , sellest võis lugeda : </s> </p>
<p> <s> " Seitsmekümnendate aastate ümber kuuldi üht nime kõlavat , taeva võlvilt vastu hõiskavat , see nimi oli eestlane . </s> <s> Ja see aeg oli Eesti rahvusliku ärkamise aeg , ilus kevade-idill . </s> <s> Taevas paistis nii sinine , rahva süda oli täis ihaldusi ... " </s> </p>
<p> <s> Ja kui mina siis sääl kohvilonksude taga mõnulesin , paistis mulle läbi akna ikkagi midagi tähtsat silma , mis mu meeleolu korrapealt muutis . </s> <s> Üks tütarlaps teisel pool uulitsat oli väga Eltse moodi . </s> </p>
<p> <s> Lajatasin sonimütsi pähe ja panin rutuliselt teemajast välja , olgu küll , et ma Eltse moodi tüdrukut silmapiiril enam terendamas ei näinud . </s> <s> Vaatasin taevasse ja nägin esimese tähe süttimist , mis tähendas , et õige külm alles järgmisel päeval tuleb . </s> </p>
<p> <s> Kui ma õhtul teist korda sõbratari ukse taga koputasin , siis olin kontideni tungivast pakasest juba nii läbi imbunud , et häälgi kähe oli . </s> <s> Soe tee oli vahepeal vaid leevendanud . </s> </p>
<p> <s> Olin ette kujutanud sadu võimalusi , missugune too neid ust avades võiks olla . </s> <s> Kuid ukse tegi ikka veel see tädi lahti . </s> <s> Elts oli kohe ta selja taga . </s> <s> Ta lõi kaht kätt kokku . </s> <s> Oot-oot , las ma mõtlen , kuidas see kõik oli . </s> <s> Eltse punahuultest , ta pihast , mis värises kui haab vihmasaju käes , võisin aimata , kui salapärane , mõistmatu ja viimaks kohutavgi on naiste maailm . </s> <s> " Sina siin , " punastas Elts ja ta puna ulatus ta peenikese kaelani välja . </s> <s> " Mina ei mäleta sinu nimegi . " </s> <s> Iseäralised kuldkollakad triibud jooksid preilna kleidil , võitlesid ta rinnal musta värviga oma värvide võitlust ja kadusid siis üle õlanukkide . </s> <s> Mida rohkem ma neidu vaatlesin , seda kohmetumalt ta ennast tundis . </s> <s> " Siin on su saatus , siin on sinu hingele mõeldud päikesekiir , " ütlesin ma endale . </s> <s> Aga temale rääkisin pika jutu maha . </s> <s> Ütlesin , et olen Gustav Kalender ning ma tulin teda vaatama , sest meid ühendab võitlus inimeste äravõtmata õiguste eest . </s> </p>
<p> <s> Siis pistis see krõnks seal kõrval pinisema : " Niisugune on tänapäeva noorus , midagi ei ole parata . </s> <s> Neiuke ei tunnegi veel õieti noortmeest , aga tema juba kodus platsis . </s> <s> No pole midagi , meie võtame teid ikkagi vasta . " </s> </p>
<p> <s> Ma võtsin kingad jalast , sain tuhvlid asemele ning me läksime ja lugesime laua taga söögipalve . </s> <s> Ma nägin , et neil oli kõik juba valmis : viiekopikane leib , kartul ja maaoad . </s> <s> Mina vohmisin toidu ahnelt sisse ja Elts vaatas õrnalt mu söömist pealt . </s> <s> Ta vaatas nukralt otse mu suule ja justkui pomises midagi endamisi . </s> <s> Ma võtsin sõna ja rääkisin ära oma vangi sattumise loo . </s> <s> Maalisin sünge pildi sügisöisest linnast , kus kuritegelikud elemendid korratusi sünnitavad — ainus jõud , kes suudab neid korrale kutsuda , on hilisõhtused töölispatrullid . </s> <s> Vaadake ometi noort imetabast töölist : ta on niigi kurnava päeva veetnud ja öösel peab ta veel püssi käele võtma Väsinud jalgadel ringi tuiama ja järele vaatama , et keegi eriti koerustükke toime ei paneks . </s> <s> " Selle eest aga viiakse noor tööline vangi , " lõpetasin retooriliselt . </s> <s> " Sääl siis sitsib ta kolm kuud . " </s> <s> Lootsin niisuguse jutuga välkuvate prillidega vanaproua südametunnistuse peale mõjuda . </s> <s> Too jäigi vaikseks ja lubas meil Eltse tuppa minna . </s> </p>
<p> <s> Mul hakkas süda ärevalt põksuma , sest et ma varem ühegi tüdruku toas ei olnud käinud . </s> <s> Ma ei teadnud isegi seda , kas võib toa perenaist kohe embama hakata või oodata , et naine mu peale sellelaadiliselt mõjub , et embus kohe iseenesest tuleb . </s> <s> Kleidikahin ajas mind kergelt hulluks , nagu ta rõhuva enamiku noorte meestega harilikult kipub tegema . </s> </p>
<p> <s> Selgus , et Eltse tuba on väikene valge kambrike tuules kõikuva tihasemajaga akna taga . </s> <s> Nurgas konutas must riidekapp ja õpiraamatuid täis laualt vaatasid mind kaks portselanist kuju : karjus vilespilliga ja pikas rüüs nümfike , kes paitas toonekure tutilist pead . </s> <s> Avasin ühe õpiraamatu ja lugesin sealt pika venekeelse joru ... </s> </p>
<p> <s> " Siin , sellest kohast saan ma vististi aru , " küsisin , " et naised kõike sedasama peavad õppima , mis meie , mehed ? " </s> <s> " Istu mu kõrvale sohvale , " oli preili väga viisakas . </s> <s> " Luba , et täna õhtu hoolitsen mina sinu eest . </s> <s> Kas sinu kõht sai ikka täis ? " — " Tänan , kõht on täis , " vastasin . </s> <s> " Kas see hirmus mäss on Tallinnas nüüd möödas ? " küsis ta naeratades . </s> <s> " Kuidas see siis nii hirmus on ? " ei saanud ma aru . </s> <s> " Sa isegi olid ju vist , kui ma ei eksi , " Revolutsioonilaulude " trükkiandmise juurdes tegev . " </s> <s> — " Hirmus pole midagi muud kui see , et kõik nii kaua kestab . </s> <s> Mina lootsin möödunud aasta poliitikalisest elust küll midagi muud . </s> <s> See muu jäigi tulemata . </s> <s> Ma lootsin , et naiste kleidid võivad pärast vabaduse tulekut lühemaks minna , naistele hakatakse samuti õpetama kõiksugu õhupallindust ja auruvedurindust just nagu meestelegi , ja mis kõige tähtsam , et edaspidi isad oma noori tütreid enam ei saaks sundida sellele mehele , kellest mingisugust kasu ei ole . </s> <s> Minul on Romeo ja Julia kurb lugu veel liigagi hästi meeles . </s> <s> Tõsi , minu armas isa on seks vast liiga hea , et mind millelegi hirmsale sundida . </s> <s> Sest abielust on ju teada , et on hetki , mil mees ja naine teineteisele kui üks süda ja üks hing peavad olema ... " </s> </p>
<p> <s> Varem olin ma tüdrukut vaid pidul musutanud ja ükski tüdruk polnud minuga nii tõsiselt rääkinud kui Elts oma pimedas toas . </s> <s> Ta aknasse mahtusid sadakond tähte ära ja kardinad olid nii neitsilikud nende valgusel . </s> <s> See tekitas minus pühaliku tunde , kuid kõigele pühadusele vaatamata ma ei saanud ometi tema lapsikut tõsidust naermata jätta . </s> <s> See naisterahvas arvas tõsimeeli , et revolutsioon tema kleidi lühendamiseks ilma sündinud on , ehkki peab ütlema , et abieluvabadus ja naiste teadusetegemine põhjusmõtetena tunduvalt tarvilikumad olid . </s> <s> Nendest rääkis ta ju ka . </s> </p>
<p> <s> Tahtsin küsida , kas ehk temagi ärvib mehele minna , ja kui jah , kas siis juba aasta paari pärast või hiljem . </s> <s> Siis mõtlesin ümber : mul puudus julgus selleks . </s> <s> Ta hakkas ise rääkima sellest , mida ma tahtsin kuulda : </s> </p>
<p> <s> " Mina õpin praegu gümnaasiumis ehk gümnas . </s> <s> Juba järgmisel aastal oskan ma nõnda palju vene keelt , et ükskõik missuguses suure Venemaa nurgas kohalikele venelastele saksa keelt mõistaksin õpetada . </s> <s> Nii et kui ma enda püüdmistes tahaksin veidi kaugemale ulatada , siis peaksin ma veel selle kevade õppima ja selle sügise ja järgmise kevade . </s> <s> Aga mis siis sinul ometi plaanis on ? " </s> </p>
<p> <s> Ma ei saanud ju ometi öelda , et ma ainult teda tahan . </s> <s> Sellepärast hakkasin keerutama : " Minul on taskus kakskümmend üheksa rubla . </s> <s> Olen tehaseleiba juba küll ja küll maitsta saanud ja mõtlesin samuti ärksusele ja haridusele edasi liikuda . </s> <s> Nii et viin oma 29 rubla otsejoones Hugo Treffneri kätte , sest et ta oma kooliga Liivimaa kubermangu piiridest kaugel eemalgi teada-tuntud on . </s> <s> Minust peab saama haritlane , niisugune , nagu olid Kant ja Marx . " </s> </p>
<p> <s> Elts tegi üllatunud nägu ja tuli lähemale . </s> <s> Sel hetkel sain ma teada , et ta lõhnab nagu karukellade väli vihmasaju järel . </s> <s> Ta pani oma valge käe minu karedale tehasepoisikäele ja vilistas tasa , nii et ta peened huuled hetkeks samuti valgeks läksid : " Aga armas poiss , herra Treffner ei taha sinu raha ! </s> <s> Tema laseb eesti soost noormeestel ikka tasuta õppida , on alati lasknud . </s> <s> Teiseks on kõige targem , kui sinu raha pangas intresside läbi tarvilikku täiendust leiab , sest tänasest kolmekümnest rublast võib mõne korda mõne kuu pärast näituseks hoopis üheksakümmend rubla saada . </s> <s> Kolmandaks pole minu arvates üleüldse mõtet raha haridusele ära raisata , kui sa , ütleme , kolme-nelja aasta pärast jõuaksid osta mõne keskmise suurusega talukoha või hakata meie linnas majaomanikuks . </s> <s> Ela maailmas kui majapidamise peremees — nõnda kõneleb minu ristiema , kellega sa just nüüdsama tuttavaks said , ja see on sula tõsi . </s> <s> Ole mureta : Kanti ja Marxiga teed sa tutvust küll , sest mina ise hakkan tulevikus sulle saksa keele õpetust andma . </s> </p>
<p> <s> Vaata , seda kõike rääkisin mina sulle , aga eks mees ise muidugi otsustab , mida ta pääle hakkab . " </s> </p>
<p> <s> Selle kõneluse pääle olin ma nii jahmunud , kui üldse veel saab olla . </s> <s> Vaatasin tema tumedatesse säravatesse silmadesse ja suur ülemeelik rõõm haaras mind kaasa , ainult niisugune , nagu nooruses olla saab . </s> <s> Tundsin , et tema kõne oli olnud käepakkumine mulle ! </s> <s> Minule , lahtiste käte ja lahtise peaga mehele . </s> <s> Sellepärast ma siis haarasin infantiilsel õhinal ta mõlemad käed ja tema rindade kuldsed triibud tantsisid mu palavikuliste silmade ees oma graatsilist reinlenderit . </s> </p>
<p> <s> " Mis raamat sul taskust välja vahib ? " päris Elts usalduslikult . </s> <s> Ma andsin raamatu silmapilk temale . </s> <s> " " Noor-Eesti ! " hüüdis noor naine . </s> <s> " Ma olen sellest üht-teist kuulnud . </s> <s> Siin on ju Eestimaa kõik kuulsaimad luuletajad esindatud . </s> <s> Luba ma sirvin . </s> <s> Jah , siin on Juhan Liiv , kes on praegu haige — kahju , ta on ju alles noor mees Oi , Kusti ! </s> <s> Mis see siis on : Rudolf Lesta — " Ma vihkan teid , ilusad naised " . </s> <s> Või nii vaata Lestat ! </s> <s> Milles siis ilusad naised küll süüdi on ? " naeratas ta oma no-vaatame-milleni-see-võib-viia naeratust . </s> <s> " See paistab olema huvitav kirjatükk — ei tea , mis siin siis seisab : " Tuime ja alandlikka sõnu oleks veel enam tarvis , kui ma ära ütelda tahaksin , mida ma sinu liiliavalge rinna najal viibides — " — oh teid mehi küll ! kuidas siis küll nii , et " najal " , kui minu teada ikka naised on harjunud enam meestele nõjatuma ja toetuma . </s> <s> Nii et kaitset vajavad mehed teevad kirjanduses ilma . " </s> <s> Hämaral ööl leidsin hämaral ööl Sind kaisutades , kui soniv naer meie ühises hinges pidi asuma ja sadatuhat ja mitusadatuhat veripunast roosi meie ühiseid meeli suudeldes oma küllusesse matma " " Noor-Eesti " ja nii kõrgelennuliselt paljusõnaline ? </s> <s> Kas ehk teisedki kirjatükid ses raamatus on samasugused ? " — " Saa aru , " katsusin mina oma lemmikuid õigustada . </s> <s> " Ta ei mõtlegi vihata kõiki ilusaid naisi , ainult neid , kes on ka hingetud , mitte üksnes ilusad . " </s> </p>
<p> <s> Ta laskis vastu mu kätt nipsu ja pragas : " Kas ilusad naised on siis eal hingetud ? </s> <s> Olgu see hing neil või tige , kuid hingeta ei saa nemadki . </s> <s> Kui neile miski muu läbielamisi ei valmista , siis äge võitlus nende ümber ja nende pärast teeb seda ometi . </s> <s> Kuid harilikult kannatavad nad sellepärast , et mõned arutud mehed neid endile looduks peavad . </s> <s> Meie ajal on palju vägistamisi külaelus ja alles hiljuti võisime lehest lugeda , kuidas rumal soldat Tallinnas olla kedagi naist taga ajanud . </s> <s> Kaua sa ikka jaksad soldati eest ära joosta ! </s> <s> Õnneks astusivad töölised vahele . " </s> </p>
<p> <s> " Kui seelikud lühemaks peavad saama , siis tehakse seda kõike veelgi tihedamalt , " vaidlesin . </s> <s> " Haridus teeb inimesed ilusamaks , " vastas piiga . </s> <s> " Kui meil on revolutsioon , kes lubas siis ärides märatseda ja teatreid põletada ? </s> <s> Seda lubas inimeste vähene aabitsatundmine . </s> <s> Kole on öine jõuk , kes mingeid piire ei tunnista . </s> <s> Neid õpetama ei oleks mina nõus . </s> <s> Minu Jakup oli ka selline . </s> <s> Mu hääl on isegi nõrk , aga tema rääkis mulle kogu aeg vahele . </s> <s> Sina ei tunnud teda , sind on ta lihtsalt ühe korra löönud . </s> <s> Kummaline mõtelda , et me kumbki teda enam kusagil näha ei saa . </s> <s> Me vaatame me vaatame vaid meist ikka kaugemale ja kaugemale astuvat musta kuju varajase hommiku kasteudus " </s> </p>
<p> <s> " Kas sind võib suudelda ? " kuulsin ennast küsivat . </s> <s> Ta oli üksildasse mõtiskellu vajunud , ühegi pisarata , pilk ühes punktis ja see punkt oli sisse seatud kuhugi kummuti logiseva jala juurde . </s> <s> " Suudle mind vennalikult palele , " ütles ta , enne kui ma oma küsimuse pääle ehmatada jõudsin . </s> </p>
<p> <s> " Nii see oli " head ööd " ütlemiseks . </s> <s> Sina magad eestoas pukkvoodil . </s> <s> Hommikul lasen ma tädil vabanduse kirjutada ja kooli ei lähe . </s> <s> Homme peab otsustama , mis sinust peab saama . " </s> <s> Ta pilgutas mulle silma ja mina suudlesin teda rutusti veel teiselegi põsele . </s> <s> Panin tähele , et ta minust vaid veidi lühem oli , ehk küll apsatid teda kindlasti pikemaks tegid . </s> </p>
<p> <s> Siis tuli ka tädi uurima , et kuhu küll " mässuline noorherra metropoolist " magama pannakse . </s> <s> Ta kiitis selle kohagi heaks , kuhu ma pukkvoodi laiali laotasin . </s> <s> Tädi pidi kindlasti juurde lisama , et " mõneks päevaks saab meite kotost kindlasti öömaja , kui aga ise igatepidi viks ja korralik kaasüüriline olla . " </s> <s> Sellega oli jutt lõppenud . </s> <s> Ma ei kuulnud enam sedagi , kuidas tüdruk oma toas kohmitses . </s> <s> Ei suutnud ma kuidagi uinuda : Eltse armas näoke püsis minu ees . </s> <s> Ma vaatasin läbi akna mitu korda taeva poole , aga suur hõbedane jäälill oli neelanud selle avaruse . </s> </p></div2><div2 type="alaosa"><head> 5 . peatükk , milles onu saab tasustatud peoga </head>
<p> <s> Elts läks järgmisel päeval siiski kooli , tumesinine koolikleit seljas . </s> <s> Hommikul kohvilauas palus ta oma tädi käest midagi niisugust , mis minu olemisse suure muutuse tõi : ta palus nimelt luba mind paar nädalat kostil hoida . </s> <s> " Kusti on ju mees — ta võib käia puid tellimas ja neid lõhkuda Just kurtsid , et kuidagi ei saa koormatäit puid kohale toodud ja peeneks jahvatatud . </s> <s> Kusti teeb mehetöid , " ütles tüdruk iseäralise rõhuga . </s> <s> Seepeale jäi tädi temaga kohe nõusse ja mina olin muidugi õnne tippu tõstetud . </s> <s> Leppisime kokku , et elan kuu otsa nende pool Kuke uulitsas ja selle eest vaid tööga maksan . </s> <s> " Kas proovid pärast seda veidi talutööd ka teha ? </s> <s> Mu koht on siit vaid seitsme versta kaugusel , " rääkis neiu Elts . </s> </p>
<p> <s> Miks ka mitte , leidsin mina . </s> <s> Kevad pisitalus keset metsamaid — see oli vast midagi ja ma kadestasin neiu Eltse selle eest . </s> <s> Sain teada , et Elts õpib A.S.Puškini-nimelises tütarlastegümnaasiumis . </s> <s> Et selle eest maksab tädi — vanemate koht on vaene ja nemad kahjuks maksta ei jõua . </s> </p>
<p> <s> Järgmisel õhtul oli selge ilm ja kuiv tuhklumi . </s> <s> Elts tegi imekiiresti oma õpitükid ära ja sõnas : " Nüüd läheme aeda , kus ma tutvustan sulle Masuurikut , meie peni . " </s> <s> Musta-valgekirju klähvits ei tahtnud mind sugugi ligi lasta . </s> <s> Ma olin terve päeva mugavalt toas istunud ja " Noor-Eesti " albumit lugenud ning vahepeal silmade puhkamiseks ka tädi kirjut , veidi helendavat , justkui punaste ja siniste tilkade segust tehtud klaasmuna vaadanud . </s> </p>
<p> <s> Koerakuudi ukse kohale oli üks ilukirjas silt kinnitatud , mis ütles järgmist : </s> </p>
<p> <s> " Kuulge , kulla inimesed , </s> </p>
<p> <s> waadake mu willakesi , </s> </p>
<p> <s> katsuge mu karwakesi ! " </s> </p>
<p> <s> Kuna silt niimoodi kuulutas , püüdsin end Masuurikule lähemale ajada , et talle üks korralik pai teha , ent see ei õnnestunud mul mitte kuidagi . </s> <s> Peni oli minu peale maruvihane . </s> <s> Oma teada kaitses ta perenaist . </s> <s> Ega ma olegi elus enam nii raevukat peni näinud , enne kui aastaid hiljem omale ise koera võtsin ja siis temaga väljas ringi kõndides vahel võõraste koerte lähedal olekut pidin taluma . </s> </p>
<p> <s> Kuna klähvits ka pärast kiusamist midagi muud ei teinud , kui aga haukus ja lõrises , läksime aia teise nurka , kus tikerpuuoksad lumekoormat kannatasid . </s> <s> Elts lisas , et suvel kannavad need väga hästi . </s> <s> " Need on imemagusa maitsega meetikrid , " ütles ta ja tegi siis jälle teist juttu : " Eks ole ju nõnda , et homme viid sa kogu oma raha Rüütli uulitsa panka ja rohkem seda ei raiska ? ! </s> <s> Arvan päris tõsiselt , et see raha peab aastas 13% intressi kandma , ta on seda väärt , sest on see summa ju suure vaevaga teenitud . " </s> <s> Hakkasin kohe vastu vaidlema , sest tahtsin tädile korteri ja kosti eest vähemalt viis rublagi jätta . </s> <s> Ta potsutas villase käpikuga mu suule : " Ole nüüd , kallis Kusti — Matilde-tädi on vana ja rikas : temal on " soolakuntur " . </s> <s> Tal on poeg ja sellel on suur pere taga . </s> <s> Olgu küll , et ta mind praegu koolitab — kui tema ükskord sureb , siis pärijate pärast ei näe mina sellest varast krossigi . </s> <s> Paari aasta pärast paneme poole intressi all olevast rahast näituseks Karl Hackenschmidti värvimistöökoja aktsiate alla . </s> <s> Nii et ära vaidle . " </s> </p>
<p> <s> Mu elu pidi igal juhul muutuma . </s> <s> Minust pidi saama lihtne inimene , kes looduse rüpes kõhutäie ja katukse eest oma tööd rügab . </s> <s> See meeldis minule , sest minul oli olemas põhiline — armastus . </s> <s> Viimane ei olnud küll veel päris kindel , kuid oli tõenäoline , sest et Elts mulle sel hetkel aias nii lähedal seisis , oli nii magus ja õrn minu vastu , et suisa jube hakkas . </s> <s> Kõigepealt panin ma ühe käe tema pihale ja teatasin : " See on nii kena , et sa mõtled ökonoomiliselt " — " Mis sinul sellest ? " päris ta nipsakalt , kuid samas astus mulle lähemale . </s> <s> Mul hakkas väga hea . </s> <s> Ma pomisesin : " No seda et no mina olen ju teil kostil , " ja leidsin ta kuivad huuled üles . </s> <s> Musi ei tahtnud mina enam kuidagi katki jätta , olgu küll , et plika seda mitmel korral üritas . </s> <s> " Sa suudled väga akadeemiliselt , " ütles ta lõpuks , aga ta hääl oli kiledam ning justkui ei kuulunud enam sellele valmis küpsenud naisele . </s> <s> " Mis tähendab akadeemiliselt ? " — " Too tähendab , et targalt , " vastas tema . </s> <s> " " Postimehes " oli kord artikkel sellest , et mehed erinevate rahvuste hulgast suudlevad erinevalt . </s> <s> Igaüks suudleb isemoodi : ameerikamaalased pealiskaudselt , hotentotid liigtehnikaliselt , venelased kirgliselt , ungarlased eriti õrnalt ja magusalt " — " Aga kuidas eesti meez suudleb ? " pärisin . </s> <s> " Läheme aga tuppa . </s> <s> Miks sa ütled " meez " , kui peaks " mees " ütlema ? " — " Minu keel ei paendu teistmoodu , " vastasin . </s> </p>
<p> <s> Ma tundsin , et tikerpuupõõsa juurdes nauditud suudlus oleks justkui tõesti maitsenud küpsete otimarjade järele . </s> <s> Igatahes jäi see minule eluajaks meelde . </s> </p>
<p> <s> Samal õhtul otsustasime , et niipea kui lumi kogu Eestimaal üldiselt sulama hakkab , lähen ma maale . </s> <s> Tööle . </s> <s> Eltse isa ja ema aitama . </s> <s> " Pärast seda läheb veel kümme päeva ja siis lastakse sääl väikene varss välja kepslema . </s> <s> Kui sa , Kusti , teaksid , kui armas see väikene varss on ! " </s> </p>
<p> <s> Neiu määras mind edaspidiseks sulasepõlve ja mina olin sellega rahul ja rahulik . </s> <s> Ma olin ju nüüd õnnelik inimene . </s> </p>
<p> <s> Eltse oli armas vaadata , kui ta õhtuti lambi tasaseks keeratud tule paistel õppetükka tegi . </s> <s> Mina lesisin sel ajal muudkui voodis ja muudkui vaatasin teda . </s> </p>
<p> <s> Riks , kujuta ette , et sul läheb igal hommikul kell kaheksa uni ära ja sa pead omale otsima tegemist kuni kella kolmeni , sest sel ajal tuleb Elts koolist . </s> <s> Lumises Tartu linnas ei ole mõtet jalutada , kui sul ei ole raha . </s> <s> Lähed pagari ulu alla ja jood kohvi , aga see võtab aega kümme minutit — mida hakata siis peale ülejäänud ajaga ? </s> <s> Iseasi , kui saab juua viina , sest siis muutub aja tajumine ja kakskümmend , isegi kolmkümmend minutit tunduvad kümne minutina . </s> <s> Viina jaoks oli raha vaja , kuid seda ei saanud nii kiiresti . </s> </p>
<p> <s> Siis , ühel hommikul nägin vallikraavi nurgal parteijuht Aleksandrit seismas . </s> <s> Ta tammus jalalt jalale , siis astus paar kiiret sammu . </s> <s> Tundsin ta kõnnaku järgi ära — " Volta " koosolekulgi oli ta kippunud nõndasama edasi-tagasi kõndima . </s> <s> Üll hiirhall tolmumantel — niisugune on ta minu mälestustes . </s> <s> Seal seisis Kesküla — reaalne , käegakatsutav võimalus liituda ülikoolilinna vaimlise eluga . </s> <s> Et ta vaimliste asjatoimetustega tegeleb , oli tema välimusest küll otsekohe näha , sest ta kandis musta kõvakübarat " oktoober " . </s> </p>
<p> <s> Otsekohe astusin talle suure hallooga ligi , lisades : " Meie partei juht , siin on üks partei lihtliige , keda te võib-olla mäletate " Volta " istungist peale . </s> <s> Endine voltalane . </s> <s> Gustav Kalender . </s> <s> Vahepeal olin vangis . " </s> </p>
<p> <s> Minu lähenedes liikus Kesküla käsi kiiresti taskusse , kuid sama kiiresti tuli sealt ka välja . </s> <s> " Mida teie tahate ? " küsis ta hiiglama kuival toonil . </s> </p>
<p> <s> Tollal ei teadnud ma midagi tema võitlusemeetoditest . </s> <s> Kuid need viisid , mida tema oma eesmärkide saavutamiseks kasutas , said hiljem tuntuks , kui üks teine tööliste eestseisja Anvelt neid pruukima hakkas . </s> </p>
<p> <s> See käis nõnda : " Revolutsiooni nimel kuulutan trükikoja ülevõetuks . </s> <s> Käsin teil edaspidi täita vaid minu korraldusi ! " </s> <s> Selle lause juurde kuulus tähendusrikkalt ette sirutatud revolver , harilikult mauser . </s> <s> Parteiseltsimees Aleksander ütles vist samuti nii . </s> <s> Kuid jutuajamise juures , mida me lumises Tartus pidasime , ei maininud Kesküla kordagi sõna " revolutsioon " . </s> <s> Küllap ei tahtnud ta jumala nime ilmaaegu suhu võtta ja hoidis seda mõne niisuguse korra jaoks , kunas revolvriga sihitud jälle tema korraldusi pidid täitma . </s> </p>
<p> <s> Rääkisin sellele tähtsale mehele : </s> </p>
<p> <s> " Mul on niisugune mõte . </s> <s> Vanglas nägin , kui palju häid seltsimehi seal kinni istub . </s> <s> Kas poleks võimalik neid kuidagi vabastada ? " </s> </p>
<p> <s> " Isegi siis , kui te oleksite partei kuller , ei kõneleks ma teile niisuguseid üksikasju , " oli Kesküla vastus . </s> <s> " Kas teid kui revolutsionääri ikka võib usaldada ? " </s> </p>
<p> <s> Ahmisin õhku . </s> <s> Kuidas siis teisiti ! </s> <s> Mul on nii palju revolutsioonilist staaži ja äkisti sellised süüdistused ... </s> <s> " Ma olen ju valmis korda saatma mingisuguse tuleproovi . </s> <s> Ma hoian kas või tulist rauda käes ja ei pilguta silmagi . " </s> <s> -- Kesküla vastas : " Parem tuleproov praegu kui puhastustuli hiljem . </s> <s> Minul ei ole teile mingisugust tööd anda . </s> <s> Ma tean , et teie peale ei ole keegi iial koputanud , sellest aitab . </s> <s> Nuhke tunnen ma juba pilgust ära . </s> <s> Ja teie nuhk ei ole , seda on tunda . " </s> <s> Rääkides vahtis ta iseäraliselt enda ümber , just nagu peljates kutsumata võõraste kohale ilmumist . </s> <s> Lumisel Toomel ei olnud siiski kedagi , ainult liiga vara kohale lennanud musträstad laulsid oma õnnetut kaebelaulu pakasele . </s> <s> Läbi udu ei olnud ühtegi lähenejat näha , või ka kellegi samme kuulda . </s> <s> Sellepärast võis tuntud eesti revolutsionäär veidi häält kõvendada . </s> <s> Ta küsis : " Kas teie tunnete küllaldaselt Erfurti programmi ? " — " Jah , jah , " vastasin kärmesti ja pilgutasin närvlikult mõlemat silma . </s> </p>
<p> <s> " Noh , vaatame , " sõnas tema ja päris otsekohe : " Mis on selle suure programmi eelosa teine punkt ? " </s> </p>
<p> <s> " Ee ... hmm-hmm ... </s> <s> Nnonoh , jah ... </s> <s> Midagi naiste kohta , ma arvan ? " </s> </p>
<p> <s> " Õige . </s> <s> Hiljem tuleb ju sellestki juttu . </s> <s> Teises punktis üteldakse küll , et kuna naisterahva vastupanuvõime liiga nõrk on , siis võib kapitalist teda lisateenistuse pakkumise ettekäändel hõlpsamine prostituudina tarvitada . </s> <s> Palju tähtsam , et Erfurti programmi teises osas " Proletariaat " otsekohene proletariaadi definitsioon asub . " </s> <s> — " Jah . " </s> <s> — " Ja kuidas see definitsioon kõlab ? " </s> </p>
<p> <s> " Proletariaat on klass , kes ... ei oma midagi , ehk ta küll kõik väärtused loob . " </s> </p>
<p> <s> " Proletariaat on palgatööliste klass , mille liikmed ei oma midagi peale oma isiklise tööjõu , mida nad elamise saamiseks müüvad ; nende ja ainult nende poolt luuakse kogu tööstuse kõik produktid , " raius ta , õõtsutades pöialt nagu taktikeppi . </s> <s> " Nagu näete , on Erfurti töölisjuhtide koosolekul loodud definitsioon siiski tunduvalt pikem ja täpsem kui teie oma ... " </s> </p>
<p> <s> " Jah , nüüd näen ma seda küll , " ütlesin mina ja ise salamisi mõtlesin , kas tasub tema kuuldes Kariku nime nimetada . </s> <s> Midagi oli jäänud mu hinges kripeldama , et ma Kariku ürituses lõpuks siiski ei osalenud ja selle asemel hoopis minema silkasin . </s> <s> Nõnda siis tahtsin vabandada tema , vähemasti tema vaimu ees , mis Toonela teisele kaldale sõudmas on . </s> <s> Vestluskaaslane aga katkestas halastamatu enesekriitika mu mõtetes : </s> </p>
<p> <s> " Teie tulge õhtul Societasesse , sest täna pidi seal huvitav ettekandmine toimuma , autoreferaat " Marx ja Darwin " . </s> <s> Societas on poolavalik paik , seal ei ole teil mingeid ebameeldivusi karta . </s> <s> Politsei pole juba ammu seal käinud ja kui ongi , siis keelatud kirjavara pole sealt küll kunagi leitud . </s> <s> Tähtvere 5 Supilinnas , kui Tartu linn teile äkisti tundmata peaks olema . </s> <s> Ja veel . </s> <s> Lõpuks tahan teid siiski hoiatada . </s> <s> Ma ütlesin " poolavalik paik " , aga too ei tähenda , et te võiksite hakata linna peal selle kohta informatsiooni laiutama . </s> <s> Kui omakaitse mõnedele seltsimeestele jälile saab , siis on tõesti läbi . " </s> </p>
<p> <s> Lasin pilgu lumisele teele langeda , et aadressi meelde jätta . </s> <s> Kui pilgu uuesti tõstsin , siis Aleksander Kesküla minu ees enam ei olnud . </s> <s> Ta oli kadunud nagu tina tuhka ; temast ei olnud kuuenööbikestki alles , nii kaugele kui silm selles valges rahus ja vaikuses seletas . </s> <s> " Hmmm , " tegin ma väga rahulolemata kombel . </s> <s> Ja siis vaatasin , kas Kesküla kadumise kohast mitte sinist suitsu ei tõuse , kuid seda juba ei olnud . </s> <s> Pärast paariminutilist otsingut leidsin aga värskelt tekkinud jälje , siis teise . </s> <s> Too teine oli kipakas nagu paat ; ei olnud tal mingeid selgeid piirjooni . </s> <s> Siis veeremise jälg . </s> <s> Ja lõpuks oigav inimene , mees . </s> <s> Inimene oli lumine , tema suu , silmad ja kulmud olid märga lumepuru täis . </s> <s> Enam ei olnud kahtlust : Aleksander Kesküla oli järsust Toomemäest alla veeredes õnnetul kombel oma jala nikastanud . </s> <s> Astusin talle ligi , et teda püsti aidata , ent juba ta aitas end ise . </s> </p>
<p> <s> Ta ähkis ja puhkis nagu suur karu , ise aga seletas : " Sa kurat küll , ma tahtsin ju jälle ootamata kadumist harjutada , aga jalg vääratas . </s> <s> Ma olen nüüd täitsa sant , kederluu puha paigast ära . </s> <s> Et kurat neid mägesid siia ilma on leiutanud . " </s> <s> — Ta kloppis ennast puhtaks ja toetus lähimale pingile . </s> <s> " Kas te liikuda saate ? " — " Ma pean puhkama . </s> <s> Ja lõppude lõpuks — mis see teie asi on ? </s> <s> Jah , kederluu on täitsa paigast ära , võib-olla on isegi mõra sees . " </s> </p>
<p> <s> Minus küpses idee . </s> <s> Tegin ettepaneku : " Mulle tuli praegust üks mõte . </s> <s> Mis oleks , kui võtame voorimehe ja sõidame minu poole , kus te mõne aja saate olla . </s> <s> Sinna on ka võimalik hõlpsamini arsti kutsuda . </s> <s> Revolutsionääride asi — iga arsti kogenud konspiraator ei salligi , sest arst võib kusagil poetada , keda ta on ravinud . </s> <s> Aga ma elan korralikus peres ja sealne perenaine on nii ontlik , et kellelgi mõttessegi ei tule teid enamlises tegevuses kahtlustada . </s> <s> Ma võin kõigile valetada , et olete minu vend . " </s> </p>
<p> <s> " Aga too viis ei tule ju kõne alla . </s> <s> Mul enesel on raha vaid ettenägemata otstarbe jaoks , aga praegu juhtunu ei olnud ettenägemata sündmus . </s> <s> Ma oleksin võinud ette näha , mis minuga juhtub , kui ma Toome lumist nõlva pidi laskudes paar täie ajuga sammu teen . </s> <s> Nüüd ehk veel vaid kortel viina tuju tõstmiseks ja muud ei midagi . </s> <s> Viin paneb vere kiiremini ringi käima ja teeb ka haigele kohale head . </s> <s> Pärast seda saan ma juba rahulisemalt edasi minna . </s> <s> Nüüd ehk peame vaid ühe koha otsima , kus eksitamata juua saab . " </s> </p>
<p> <s> " " Eestimaa " sissesõitmise hoovi tagakambris saab juua niipalju kui tahad , jumala rahus . </s> <s> Sääl ei armastata eriti palju käia , kuna sääl on perenaine , mitte peremees . </s> <s> Tühi , üksik paik . </s> <s> Ja voorimehe eest maksan mina , " lubasin suure suuga , ise väga rõõmus , et niisugune tähtis ja noobel mees nagu Kesküla minuga koos juua soovib . </s> <s> Temasugustele olen ikka alt üles vaadanud . </s> <s> See mees tuli treppi mööda alla , mina aga jooksin uulitsale , et voorimeest hõikuda . </s> <s> " Vanemuise " poolt klobistaski üks kohe kohale . </s> <s> Aga aega võttis temal see tulek . </s> <s> Parasjagu puistas lund alla ja hobuse pea paistis lumesaju seest otsekui must mask välja . </s> <s> Voorimees oli mõlemad jalad kõvasti astmelaudadele toetanud , " ujus " oma sõidukiga lumesaju seest kohale ja küsis : " Nnnnoh , herra ? ! " — " Lubage teie küna peal santlaagerdada , " vastasin mina seepeale , sest vahepeal oli ka lonkav Kesküla kohale ilmunud . </s> <s> Ma aitasin tal troskasse ronida , nagu seltsimeeste viis . </s> <s> Nimetasin kohe koha , kuhu sõita . </s> <s> Sõitsime vaikides . </s> <s> Siis kõneles voorimees : </s> </p>
<p> <s> " Ilmaaegu sjai mu vaankert " kjunaks " nimetatud . " </s> </p>
<p> <s> " Et mida ? " </s> </p>
<p> <s> " Mjina reagin , et ilmaaegu sjai mu vaankert " kjunaks " nimetatud . " </s> </p>
<p> <s> " Keegi pole nimetanudki , mees , ära porise ! </s> <s> No mis sa porised , " hurjutasin mina ja hingasin mõnuga sisse voorimehe piibutubaka kärssamise lõhna . </s> <s> Kesküla ei ütelnud aad ega peed . </s> <s> Paistis , et ta on rohkem ametis näo krae taha varjamisega . </s> </p>
<p> <s> " Ia kjull , ma ehk kuulsjin vaalesti , " tuli voorimehe poolt summutatud ja tige vastus . </s> </p>
<p> <s> " Kas te olete venelane ? " alustasin temaga lähemat juttu . </s> </p>
<p> <s> " Ma olen vjeenelane , " vastas tema sama otsekoheselt . </s> <s> " Minu suugupu algus on seitsme inimpjõlve taga . " </s> </p>
<p> <s> Jõudsin vaid imestusest ahhetada ja mökitada , kui voorimees karjus : " " Jeestimaa " kõrts ! " </s> <s> Tuli maha kobida . </s> </p>
<p> <s> " Kakskjummend kopikat , " ütles voorimees parastavalt . </s> </p>
<p> <s> " Sähke . " </s> <s> Andsin talle raha ära . </s> <s> Kuid minu süda ei andnud ikka veel rahu . </s> <s> " Kuidas nii , seitsme inimpõlve taga ? </s> <s> Seitse põlve venelasi ? </s> <s> Seitse põlve vapraid tammiskilpidega vägilasi ? " </s> </p>
<p> <s> Voorimees sidus oma suksu lasila külge . </s> <s> Siis lükkas ta hobusele kaerakoti näkku ja loom hakkas rahulolevalt kaera järama . </s> <s> " Seitse kopakat ljojon kertsis kohe ljabi , " lubas ta joviaalselt ning vandus nii kui voorimees , kes ta ju tegelikult oligi . </s> </p>
<p> <s> Veel kõrtsuleti ees päris too halli vammusega mees minult " tammiskilpide " kohta selgitusi . </s> <s> " Mjis kuuradi kilpidega , " ei saanud ta aru . </s> <s> Seletasin : " Bogatõrri s dubovõmi štšitami , tšort paberii . " </s> <s> Seda mõistis ta paremini . </s> <s> " Eta što , russkije štoli ? " küsis ta veel igaks juhuks üle . </s> </p>
<p> <s> Kesküla vaikis . </s> <s> Ta tellis omale õige vähe viina ja jõi selle ka üsna kiiresti ära . </s> <s> Pidime voorimees Vassiliga kogu aeg tundma , et sel salapärasel härral on väga kiire . </s> <s> Pimedas ruumis nägin vaid Kesküla silmavalgeid . </s> <s> Märkasin sedagi , et viina juues ei võtnud ta kindaid käest . </s> </p>
<p> <s> Märkigem , et mina ei tellinud omale midagi , sest mul ei olnud rohkem raha peale nende kahekümne kopika , mis juba sõidu eest makstud said . </s> <s> Ja mitte keegi ei kippunud mulle välja tegema . </s> <s> Voorimees haigutas . </s> <s> Ta oli kurb , et keegi rohkem tema ürgse ja iidse päritolu vastu huvi ei tundnud . </s> <s> Ma ei tundnud huvi , sest ma oleksin võinud hõlpsasti ette aimata , mida ta vestab . </s> </p>
<p> <s> Aleksander : " Õppige programmi , mis viisteist aastat tagasi Erfurti linnas maha öeldud sai . </s> <s> Sest teie näete ju , et tolles vallas te kahjuks eriti tugev ei ole . " </s> </p>
<p> <s> " Saksa soost herrad on vuorimehele keige paremat sorti kaup , " sekkus Vassili meie jutuajamisse . </s> <s> " Njeed kliendid maksavad kerralikku jootraha . </s> <s> Joodud saavad pjarast njende sjõitu ikke joodud . </s> <s> Lürpsti ... " </s> <s> ( Rüüpas viina . ) </s> <s> " Aga mjõnikord juhtub , et mõni kraadepoiss ei maksagi , obeseid on tema sjõidu pärast nii palju vaevatud . </s> <s> Eta bezobrazie . " </s> </p>
<p> <s> Veel veidi ja juba oli ta oma jutuga nihkunud asjaoluni , et Toomemäe kandis olevat üks pood avatud , milles ronkmusta värvi troska lakkimiseks ja see olla voorimeestetsumftile lausa taeva kingituseks . </s> </p>
<p> <s> " Kuulge , Vassili , " ütles Kesküla tigedalt , kuid tasa . </s> <s> " Meid ei huvita teie töö kõik üksikasjad ! </s> <s> Basta ! </s> <s> Kui olete oma viina ära joonud , siis laske siit jalga , vekk-vekk . " </s> <s> Sellepeale haaras Vassili oma halli näruse soni , kohendas lipsu , soovis jumalaga ning leidis tasa kobades tee kõrtsist välja . </s> <s> Olime nüüd Keskülaga kahekesi . </s> <s> Need olid väga ülevad hetked minule , sest inimesed partei keskkomiteest paistsid mulle tollal tõeliste olümposlastena . </s> <s> Kesküla pea kohal kaardusid rasked laetalad ja tema toetas oma mehise kogu vastu lauda . </s> <s> Ühtegi sõna ei tulnud tema poolt . </s> <s> Et tekkinud vaikust katkestada , ütlesin midagi mõtlemisele painutavat : </s> </p>
<p> <s> " Eesti rahva kasu võib ainult siis tõusta ja õnn õitseda , kui see suure vene rahvaga rahuliselt üheskoos , nõnnaütelda käsikäes oma teed sammub , arvan mina . " </s> </p>
<p> <s> " See kõik võib ju ilus olla , " vastas mu vestluskaaslane . </s> <s> " Ja proletaarse revolutsiooni seisukohalt samuti hädatarvilik , aga eesti rahva suurest raamatust " Kalevipoeg " saame meie hoopis teistsuguse sõnumi kätte . </s> <s> Kui olete lugenud seda raamatut , küllap siis mäletate , et eesti kangelasel Kalevipojal kohe pärast pealinna asutamist üks sõjatee jalge alla tuli võtta , mida veel praegugi Assamalla lahinguks kutsutakse . </s> <s> Olen täitsa kindel , et see suur lahing , kus kangelane oma " hõbedase " hobuse kaotas , peeti maha peaasjalikult slaavlaste ehk slavutitšitega . </s> <s> Kui " Kalevipoega " hoolikamalt lugeda , siis näitavad seda uurijale kõik tunnistähed . </s> <s> Võõrad sissetungijad , kes Assamalla all lüüa said , ei saanud olla taani ega saksa rüütlid , sest need tulid kõigepealt Riiga ja Lyndanisesse . </s> <s> Viimases pani väejuht Valdemar veel taani lipu ehk Danebrogi esimest korda lehvima . </s> <s> See juhtus Toompea nõlval , kohas , mida praegu " Taani kuninga aiaks " kutsutakse . </s> </p>
<p> <s> Aga Assamalla ründajad ei tule Lyndanisesse , vaid säädivad sihtmärgi kohe Viru randa ja üldse Virumaale . </s> <s> Niisugused ründajad saavad tulla ainult ida poolt läbi suurte laante ja soode . </s> <s> Kalevipojale teatatakse tollest , viiakse talle sõna . </s> <s> Ja tema tuleb muidugi appi . </s> <s> Tuleb isegi Alevipoeg Alutagusest , mis oli tollal väga kaitstud koht . </s> <s> Tol ajal , kui talurahvas oli veel edukäiguline ajaloojõud , oli eestlastel rohkelt ajalooliseid vaenlasi , venelased nende seas . </s> </p>
<p> <s> Aga mis oli niimoodi siis , ei ole niimoodi praegu . </s> <s> Nii palju on töölisi eestlaste hulgas ja töölisel saab olla vaid üks vaenlane : kapitalist , kurnaja , vereimeja . </s> <s> Tema ja kapitalisti vahel saab olla vaid laetud parabellum , mauser , brauning . </s> <s> Rahvad lepivad ja hakkavad tõeste koos tegutsema , vaenulised klassid aga ei lepi . </s> <s> Neid ei suuda va peaingel isegi lepitada ; kui vaja , lähevad nad koos parematele maadele . </s> <s> Võitlus kapitali vastu on internatsionaalne . </s> <s> Karl Marx kirjutab sõnaselgelt : töölisel ei ole isamaad . </s> <s> Ja sellega tuleb leppida , sellega peab leppima . " </s> </p>
<p> <s> Seda kõike võis ta tasakesi rääkida , kuna sel ajal meie läheduses kõrvalisi isikuid ei viibinud . </s> <s> Meie jutuajamise lõpuks andis see tähtis mees mulle tagasi need kakskümmend kopikat , mida ma voorimehesõidu peale olin kulutanud . </s> <s> Pidin tookord temaga jumalaga jätma ja ega ma polegi teda edaspidises elus kordagi näinud . </s> <s> Salapäraselt , nagu ta minu elusse jõudis , nii ta ka kadus . </s> <s> Ja midagi ei olnud parata . </s> <s> Ent ma tegin tema jutust ainuõige , minu meelest progressiivilise ehk ajaloo-edukäigulise järelduse : eesti rahva pühi raamatuid tuleb lugeda tähelepanelikumalt , iga rida , iga salmi tuleb hoolikalt vaadata . </s> </p>
<p> <s> Astusin mööda pimenevat Tartut . </s> <s> Sel ajal lõi Suurturu trumm ja turuväravaid hakati aeglaselt kinni tõmbama . </s> </p>
<p> <s> Nagu sa , Riks , mäletad , pidin lõpuks Societasesse välja jõudma . </s> <s> Olin kole põnevil , kes seal esinevad ja kes seal üleüldse viibivad . </s> <s> Muide , Societase ringi liikmeid nimetati Tartus " sootsiusteks " . </s> </p>
<p> <s> See maja asus teistest Herne tänava majadest tagapool . </s> <s> Tuli hoovi sisse kolistada ja seal ma siis seda silmasingi : seal kerkis must sünge Tähtvere 5. </s> <s> Panin tähele , et mõned aknad olid hoolikalt valgete aknaeesriietega kinni kaetud . </s> <s> Või oli see vahariidega ? </s> <s> Kui koer kuulis lume krudinat , siis ta hakkas urisema , kui aga mina ise nähtavale ilmusin , pistis kohe lärmama . </s> <s> Sel hetkel vilksatas ühel aknal kellegi nägu . </s> <s> Mu silm isegi ei seletanud , millisel . </s> <s> Ootasin kannatlikult ukse taga . </s> <s> Mulle tuli üks eesti talupoja moodi mees ust avama ; verinoored , veidi naiivilised silmad ettepoole , otse minusse puuritud ja see tundus päris ilusa žestina . </s> <s> Tema aga küsis , mida ma soovin ja mina ütlesin rahulikult parooli , mille Aleksander Kesküla oli mulle selgeks õpetanud . </s> <s> Seepeale ütles talumees : " Lähme ! " ja meie läksimegi trepist üles . </s> </p>
<p> <s> Olin sattunud väikesesse ruumi , mida valgustas vaid tuhm elektrilamp . </s> <s> Seal oli umbes kümmekond inimest , pooled neist juudid . </s> <s> Istuti poolkaares ümber naise , kes oli vist koosoleku juhataja . </s> <s> Märkasin , et nad olid kõik keskmiselt paremini riietatud kui harilikud tänavatel liikujad . </s> <s> Ainult üks neist oli üliõpilase vormirõivais . </s> <s> Mul käis pea ringi ja ega ma ise õieti teadnud , kas sündis see rõõmust või uhkusest . </s> <s> Sellepärast vaatasin ma ühe silmaga interjööri ja teisega mind ümbritsevaid inimesi . </s> <s> Ime veel , et silmad päris kõõrdi ei jäänud ! </s> </p>
<p> <s> Korteri sisustus ei olnud suurem asi , kuid inimesed olid huvitavad . </s> <s> Kõige enam mulle just meeldiski koosoleku juhatajanna . </s> <s> Ei enne ega pärast ole ma näinud nii klaari näolapiga naisi , olen selles kindel . </s> <s> Tal oli keeruline " vrisuur " — mitu tumedat lokki oli leidnud rahupaiga ta väikese pea meelekohtadel . </s> <s> Ta silmad olid põhjatult helesinised , pilk vahva , ent kuidagi endasse pöördunud ( mitte tige ) . </s> <s> Võluva musta kleidi poolest meenutas ta Marie Underit , teist meie sõnaseadmise- ja naiseilusuurust . </s> <s> Sel hetkel ma mõtlesin , et küllap see naine suudleb nõnda , nagu suudleks õrn haab tuult . </s> </p>
<p> <s> " Teeme nüüd nii , " sõnas juhatajanna mulle väga rangelt , " et kõigepealt sina ennast tutvustad ja siis meie . " </s> <s> See kõnepruuk , see hääl ei sallinud vastuvaidlemist . </s> </p>
<p> <s> " Olen Gustav Kalender , kakskümmend aastat vana , " Volta " tööline . </s> <s> Rohkem nagu polegi midagi lisada . " </s> </p>
<p> <s> " Kalender ! " kostis ümin mitmest suust . </s> <s> " Kuidas sul siis nii imelik nimi on ? " </s> </p>
<p> <s> " Eks see kõik sai alguse Vene-Türgi sõja ajal , kuhu mu esivanem Peeter Aadujevitš saadeti , " vastasin julgelt , täiel häälel . </s> <s> " Sõjalaagris oli kalender üleval ja Peeter Aadujevitš lehitses selle kapsaks , sest et tahtis rutem koju saada . </s> <s> Tahtis , et aeg kiiremini lendaks . </s> <s> Unterohvitser talle siis selle nime panigi ja pärast kinnitati see veel tema kõrgeaususe poolt . </s> <s> Alguses pidi Peetrikesele üks midal antama , vapruse eest . </s> <s> Aga kui tema kõrgeausus kuulis , et Aadujevitš on ülemäära kalendrit lehitsenud , siis jäi midali andmine ära . </s> <s> Kohe täitsa ära jäi . " </s> </p>
<p> <s> Seltskond reageeris hirmsa naerupahvakaga . </s> <s> Sotsiaaldemokraatlikus ringis ei ole vist kunagi naerdud nii südamest , nii nakatavalt . </s> <s> See ring võttis mind silmapilk omaks , mulle pakuti tooli . </s> <s> Keegi mustasilmne , eriti punaste huultega noor meesterahvas , ilmatu raamatupamp kaenla all , aga kippus mind hoopis kangel eesti keelel õpetama : " Jätke meele , sms . </s> <s> Kalender , et tõelise sotsialisti jauks mingeid kõrgeaususi olla ei tohi . " </s> </p>
<p> <s> Seepeale rääkis oma suguvõsa lugu keegi lõbus noormees , heasüdamlik noormees , kelle pea kuju ja tumedapoolne juuksetukk laubal meenutasid suurt marineeritud kurki . </s> <s> Selgus , et noormehe nimi on Veidermaa — krahv ise oli oma mõisas selle nime tema eelkäijale-esiisale pannud . </s> <s> Tulnud esiisa mingi sooviga krahvi juurde , siis esitlenud teda krahvi kammerteener : " Wieder ein Mann . " </s> <s> ( Jälle üks mees . ) </s> <s> Ja krahv andnud Veidermaale heast südamest nimeks Wiedermann . </s> <s> Selle nime andnud krahv suure enesestmõistetavusega , otsekui kingituseks . </s> <s> Seda au kanti sajandeid , ja kantakse võib-olla kuni Viimse Päevani , mil keegi suur tuleb kõikide nimede kandjaid ära kutsuma . </s> </p>
<p> <s> Võluv naisjuhataja ei täitnud oma lubadust iseennast esitleda . </s> <s> Kui minuga seotud komejant läbi sai , siis ütles ta tasa : " Jaaa jätkame nüüd oma autoreferaadiga , mille pealkirjaks " Naine ja sotsialismus " . " </s> </p>
<p> <s> Ta tegi sellel kohal väikese pausi , vaadates kuulajaid , nagu vaatavad inglid patust pöördunuid . </s> <s> Ma teadsin , et haritud preilid pidid olema kõhnad — nagu tema . </s> <s> Kõhnad ja hoolitsetud soenguga . </s> <s> Täidlust ja korratust peeti talutüdrukute viisiks . </s> <s> Linnaseltskonda see ei sobinud . </s> <s> Linnas maksis nõue : ole kõhn , kas või minestamiseni . </s> <s> Ja kui pale muutub liialt kahvatuks , siis võib sellele ju veidi ruuži lisada ; pärast seda oled justkui noor ja terve . </s> <s> Kuid juhatajanna jätkas oma autoreferaadiga ja tegi seda nõnda : </s> </p>
<p> <s> " Sotsialismuse ajal on naise põli hoopis parem kui kapitalismuse ajal. </s> <s> Ei ole mingit otsest sundi . </s> <s> Isegi mehele mineku vajadus on vaba , ja sinu peale ei hakata viltu vaatama , kui sa ise seda sugugi ei taha . </s> </p>
<p> <s> Kui kristalselt aus olla , siis võiks ütelda , et naisküsimus naistesse ei puutu . </s> <s> Küsimus ei ole selles , mida naised nõuavad , vaid mida olud neilt nõuavad . </s> <s> Kui mees ikka ei taha , siis võib ütelda , et ka naine ei taha mitte . </s> <s> Ent naise õiguste taotlust ei ole mitte elu välja mõelnud , vaid selle on elu ise loonud , elu kogu omas vägevuses . " </s> </p>
<p> <s> " Kas naisküsimus siis tõesti veel ka meestesse puutub ? " küsis keegi mees . </s> <s> " Ei tea , misjauks see peaks veel meestesse puutuma ? " </s> <s> Ettekandja seletas : </s> </p>
<p> <s> " Aga mehed ju tahavad naistega abielluda ! </s> <s> Neile ei ole vaja naisringi revolutsioonilisi , tulikõnelisi väitjaid , neile ei ole vaja vokiringi sukavardaveeretajaid . </s> <s> Neil on vaja naist , seda ka seksuaalilises mõttes . " </s> </p>
<p> <s> " Seksuaalilised vajadused on ju naistele täitsa loomuomased , " ei jäänud vaidleja ikka veel rahule . </s> <s> " Nad ei pea enestega mitte midagi tegema , et ennast selleks sundida ... " </s> </p>
<p> <s> Ettekandja silmavaade muutus eriti teravaks : " Kahjuks peavad . </s> <s> Kahjuks vahest peavad sundima . </s> <s> Mõnedel juhtudel peavad . </s> <s> Kui on ikka tegemist õllekõhuga flegmaga , kui on tegemist espetsiaalselt kasuahne inimesega , kes on naise raha kallale mõtelnud tulla ... " — " Ahah , ahah , selge , " jäi küsija rahule . </s> <s> " Enam kui selge on praegu . " </s> </p>
<p> <s> Ettekanne võis vabalt jatkuda : </s> </p>
<p> <s> " Tütarlapsed , kes kodus rahulikult kosijat ootavad , on mineviku mälestustes . </s> <s> Naisel tuleb silmad lahti lüüa , et ta ka oma kuldaväärt isikule kohaste õigustega varustet oleks . </s> </p>
<p> <s> Tihti kasutatakse kahjuks naise tööjõudu kurjasti . </s> <s> See on lausa häbematus . </s> <s> Temale makstakse sama töö eest vähem palka või siis antakse isegi raskemaid kohustusi töökohtades ... </s> <s> Ka ei võeta arvesse tema emakohustuste täitmist . </s> <s> Tema erilist seisundit , mille pärast ta on siin maailmas olemas just nimelt naisena , mitte mingisuguse muu olendina , vabandust , inimesena ... </s> <s> Kõik see nõuab naistelt enestelt silmaringi laienemist ja õiguste taotlemist . " </s> </p>
<p> <s> Minule igatahes meeldis selle kena preilna südi kõne . </s> <s> Eltsegi silmadest olin vahel midagi sarnast välja lugenud . </s> <s> Kõne ei olnud küll piisavalt revolutsiooniline , kuid mulle meeldis , et ettekandjannale rohkem keegi vastu vaielda ei julgenud . </s> </p>
<p> <s> " Ja nüüd , " tegi ta asja põnevaks , " lähemegi meie vaieluse põhipunkti juure . </s> <s> Kudas õnnestub naisel , kes ühe mitte ihaldatud seltskonna juures on oma nime määrinud , küll uuesti tõusta , uuesti jatkata oma eluteed just nimelt naisena , just nimelt tulevase emana , ja kui soovite , õrnema olendina , nagu naisi vahel nimetatakse ? </s> <s> Ega jo toda " lipakat " siis paremasse kooli ega tööle võeta . </s> <s> Meeste ligasusele vaatab kodanlus sallivalt , aga tütarlaps olgu puhas kui kristall . </s> </p>
<p> <s> Mida ette võtta ? </s> <s> Fiktiivne abielu tuntud , lugupeetud advokaadiga ? </s> <s> Fiktiivne ? </s> <s> Kas nii ? </s> <s> See ajaks nii mõnegi asja korda , sest kõrgem seltskond tunneb end siis otsekohe rahustatuna : see ja see " kahtlane " naine läks kaasa usaldusväärilise mehega , kelle kohta teada , et ta ei poolda vabaarmastust . </s> <s> Mina vist eelistaksin seda teed . </s> <s> Kuid kas siis nii võib ? </s> <s> Kas tõesti nii ? " </s> </p>
<p> <s> " Ja , nii , " hüüdis üks juutidest . </s> <s> " Advokatsioon on meil praegu tugev , asi tal siis kaitsta nais kui mehega võrdset olendit ? " </s> </p>
<p> <s> " Just nimelt , " jätkas referaator . </s> <s> " Naine on võrdne mehega , seda võib küll ütelda . </s> <s> Mõlema aju kaalub sama palju , mõlemal on ühesugused vaimlised harjumused ... </s> <s> Ja sotsiaaldemokraatia vabastab naisi veelgi . </s> <s> Kas kellelgi on vastuväiteid ? " </s> </p>
<p> <s> " Minul on poolt väiteid ! " hüüdsin . </s> <s> " Ma tunnen väga tarku naisi , kes meestest isegi üle on . </s> <s> Pigem vähem , aga paremini , taoline on nende juhtmõte . </s> <s> Need vast on naised ! </s> <s> Näiteks kas või need niinimetatud " pruunseelikud " siin Tartu linnas . </s> <s> Nende juhtmõte on sotsiaaldemokraatiline . </s> <s> Ma ei saa teisiti , kui aga pean seda austama . " </s> </p>
<p> <s> Minu nende sõnade peale jäid kõik vait nagu sukad . </s> <s> Ainult juudi patriarh Aabram puhus tasakesi piibusuitsu eemale , just nagu iseenesega nõu pidades . </s> <s> Tume inimeselaps ! </s> <s> Ettekandjannale ütles ta : " Alma , mida sa arvad sellest seisukohast , et naisliikumine peaks ka ühtlasi sotsiaaldemokraatiline olema ? " </s> <s> Nüüd siis sain teada , et sinisilmse rõõsapalelise haldja nimi Alma on . </s> <s> Alma aga jätkas rangelt : </s> </p>
<p> <s> " Naisliikumise toetamine on sots-demmidele tõesti iseloomulik . </s> <s> Revolutsioonilised parteid on alati nõudnud seda , et seaduses ei oleks punkte , mis naistele juba ette halvemat varanduslist olukorda kuulutavad . </s> <s> Sellepärast on iga naisliikumise kohus sotsiaaldemokraatiline olla . " </s> </p>
<p> <s> Sel hetkel keerati võtit lukuaugus ja Alma tõmbus ruudulise maavillase pleedi varju . </s> <s> Ta keris oma jalad kähku seelikusse . </s> <s> Kuid ukselävel seisis reibas noor mees hülgevuntside ja väljamaa viisi palituga . </s> <s> Noore elu rasked katsumused olid tema kõrgele laubale vägevaid vagusid vajutanud , nagu oleks ta meretuulest pargitud madrus . </s> <s> Aga ta ütles enese tutvustamiseks järgmist : " Näh , narrid , kas tee siis ära ei tunne , mina olen ju " Tivoli " limbsutehase tööline Kristjan Sõkutaja ! </s> <s> Mind kui ammetiühisuse selli tunneb ju igaüts . " </s> <s> Siis vaatas ta minu poole ja tema kulm läks kortsu : " Ma ei teadnudki , et teil on siin võeraidki ... " — " Mina olen siin asja pärast , " vastasin julgelt , kõlaval häälel . </s> <s> " Kuulasin huvitavat ettekandmist " Naine ja sotsialismus " ja ütlesin ka oma arvamise nende küsimuste pääle . " </s> <s> — " Gustavit ei tohi sa nõnnaviisi nokkida , " kuulsin Alma autoriteetset daamihäält . </s> <s> " Temal on soovitusi väga kõrgelt poolt , Kristjan , sa ep tea arvatagi , kust ... " — " Noh , ja kust siis ? " — " Otsekohe keskkomiteest . " </s> <s> — " Oi jummal , jummal küll , või selline mees on meile külla tulnud ... " </s> </p>
<p> <s> Seejärel õpetas noor mustasilmne mees ka Kristjan Sõkutajat : " Kui oled empiriomonist , siis võid Jumala nime mainida , vaata ainult , et sa seda ilmaaegu ei tee ... " </s> </p>
<p> <s> Sõkutaja hakkas edasi-tagasi käima nagu munas kana . </s> <s> Hakkas " sõkutama " . </s> <s> Küllap oli sel mehel ikka midagi hinge peal . </s> <s> Tal oli õige väheke pardi taarumist meenutav kõnnak , mis tähele panemata jäi , kui just hoolsalt ei vaadanud . </s> <s> Ta vaatas igaühele kordamööda näkku ja põristas siis : </s> </p>
<p> <s> " Kes meist , põrandaalustest , end veidi legaalsemana , avalikumana tunneb , tollel pole ju patt lõbutseda , pidutseda ! </s> <s> Armsad punased üliõpilased , mõned meite vabriku lugemisringi liikmed on juba ammu unistanud Tiigi tänavas pidutsemisest koos herrade studengitega , ametnike ja vahest isegi vabrikantide võsukestega ! </s> <s> Elu tuleb tunda , linna seltskonnanaisi tuleb tunda . </s> <s> Eduline ei ole ainult see , kes tööliste keskele hoiab , seda enam , et streigid on viimasel ajal nii ilmvõimata — kes streikima hakkab , see kohe ukse taha tõstetakse . " </s> </p>
<p> <s> " Krassivõi retš , " ütles üliõpilasmundris noormees külmalt . </s> <s> " No zatšem eta ? " </s> </p>
<p> <s> " Tiigi konvendimajas on homme kella kuue paiku võidupidu-õhtu , kuhu meiegi võiksime oma esindajad saata . </s> <s> Küll EÜSi sootsiused meid aitavad , küll me nende käest õigel ajal sõna saame . </s> <s> " Imetleme " buržuaad seestpoolt , tantsime naistega ... </s> <s> Mina hakkaksin üheks esindajaks . </s> <s> Tantsimise samme ei ole sugugi raske ära õppida . " </s> </p>
<p> <s> Alma ilusad silmad muutusid iseäraliselt julmaks . </s> <s> Ta köhatas ja ütles : " Ah siis sina tahad koos kodanlise seltskonnaga lõbutseda , samal ajal kui sinu verevendi ennekuulmatul kombel ekspluateeritakse ! " </s> </p>
<p> <s> " Mina tahan samuti , " poetasin mina . </s> </p>
<p> <s> Alma ilusad silmad valgusid pisaraid täis . </s> <s> Ruumi sugenes kahetsusväärne vaikus , kuid siis katkestas selle Alma mahe rinnahääl . </s> <s> Naine oli oma pleedist välja roninud ja võttis nüüd väljakutsuva asendi . </s> </p>
<p> <s> " Karistussalgad käivad mööda maad , teie aga ootate orjapidajate laualt armuandi ! </s> <s> Revolutsioon on oma haripunktilt tõugatud , teie aga ... ma lihtsalt ei leia sõnu ... " </s> <s> Sel ajal , kui ta niisugust juttu ajas , nähti juut Aabramit omaette pomisemas , justkui " iseendale " sõnu peale lugemas . </s> <s> Aabram oli musta kuue lahti nööpinud ja prõksutas oma süsimusti rinnakarvu . </s> <s> Siis ütles aeglaselt , justkui kõheldes : </s> </p>
<p> <s> " Mjina oshtan biljettit . " </s> </p>
<p> <s> Seepeale hüüdis Sõkutaja : " Täitsa vunts , Aabram . </s> <s> Nüüd näen , et sina õigete seltsimeeste viisi järele teotsed . " </s> </p>
<p> <s> Piduliste seltskond oligi koos . </s> <s> Aabram , mina , Sõkutaja . </s> <s> Mul oli salasoov Eltse kaasa võtta . </s> <s> Kuhu siis Elts jääma pidi ? </s> </p>
<p> <s> Samas arvasid kõik asjassepühendatud , et Aabramit ei lasta tema ekstravagantse välimuse tõttu iialgi konvendimajja ; ja nõnda siis pidi ta lihtsalt täitma liikuva rahakoti osa . </s> </p></div2><div2 type="alaosa"><head> 6 . peatükk , milles hobune ärkab õudse heli peale </head>
<p> <s> Kohtusime sombusel pealelõunal " Tillemanni kella " all . </s> <s> See oli üks suur kell , mis seatud kellassepatööde reklaamimiseks Tartu Raekoja platsile . </s> <s> Elts kandis oma tavapärast triipudega siidkleiti ja paistis , et ta on õige elevil . </s> <s> Kohendas iga natukese aja tagant minu mansetinööpe ja kaelasidet , mille eest talle muidugi tänulik olin . </s> <s> Ta oli oma juuksed niimoodi kukla taha sidunud , et need jäid siledalt ja tihedalt vastu peanahka . </s> <s> Ja ma pidin järjekordselt tunnistama , et ta on ikka ilus küll . </s> </p>
<p> <s> Vana Aabram , " meie liikuv rahakott " , oli kahjuks just sellel päeval väga ära vajunud . </s> <s> Ta silmad punetasid . </s> <s> " Ma djeen djeiiega vaid mone danzukjeeru , " ähvardas ta . </s> <s> Veel väitis ta , et on vana ja tahab ruttu koju , " ärgu nuored talle seda bahaks bangu " . </s> <s> Panin tähele , et temagi kõneleb naljakalt oma vurre keerutades ja sõna " bangu " hääldas ta , nagu hääldavad oma sõnu mõned troopikalise Aafrika hõimud , näiteks kruu-kruu hõim . </s> </p>
<p> <s> Uulitsal tuli meie seltskonnale vastu kurikuulus valeprohvet Lind , musta mantli hõlmad eest lahti , silmad peas põlemas . </s> <s> See paistis olevat ohtlik mees , sest et ta igasse kanti hüüdis : " Planeet Marsist on tükk lahti tulnud ja purjetab täie auruga Maa poole ! </s> <s> Maailma lõpp on käen ! </s> <s> Püha kirja ettekuulutused kõik täide läinud ! </s> <s> Planeet Marsist on tükk lahti tulnud ja purjetab täie auruga Maa poole ! " </s> </p>
<p> <s> Astusin valeprohvet Linnu juurde ja seletasin talle kõik ilusasti ära . </s> <s> Nagu lapsele . </s> <s> Ütlesin talle : " Heakene küll , tükk on lahti ja purjetab , aga ega see siis sellepärast veel meie planeeti taba ! </s> <s> Kosmoses on vahemaad palju suuremad , kui sina arvad . " </s> </p>
<p> <s> See jutt võttis teda korra nõutuks küll . </s> <s> Ta jäi seepeale üsna vait , ainult limpsas keelega oma kuivetanud huuli . </s> <s> Ja läks rahumeeli edasi , just nagu poleks meie vahel midagi olnud . </s> </p>
<p> <s> Aga pidu oli meil seekord vägev . </s> <s> Konvendimaja oli heledasti valgustatud ja lipuehtes . </s> <s> Aabram ostis meile piletid , nagu oligi lubanud . </s> <s> Olime aga siiski võõrad selles seltskonnas ja nii saime vaid meie Eltsega sisse , Sõkutaja jäi välja ega jõudnud pärast peo korraldust ära needa . </s> <s> Valeprohvet Lind oli meile järele hiilinud . </s> <s> Meie tantsukeerdude ajal rääkisid nemad valeprohvet Linnuga mesijuttu ja seletasid tollele süngele mehele , mida nemad maailma lõpust mõtlevad . </s> </p>
<p> <s> Tollest õhtust ei ole mul suurt meeles , sest Eltse ilu ja ümbritseva melu tõttu sattusin nii suurde segadusse , et ei saanudki aru , kuhu , kuidas ja kellega pean ma minema . </s> <s> Ma ei saanud vahepeal ju suudki lahti ja hetked , mil noorik vestles oma tuttavate meestega , tundusid minule igaviku pikkustena . </s> <s> Ja neid tuttavaid mehi oli temal palju . </s> <s> Drapeeritud lavale ilmusid värvimütsides ehk teklites noormehed ja laulsid " Kolm noortmeest kord pimedas läks üle jõe ... üle jõe , üle jõe , üle Reini jõe , üks avas suu ja ütles , näe : " Seal hurtsik on , kust paistab tuli ; sääl meie unistus olla võib ... ka meie jauks pada on tulel , mängib meie jauks muusika õrn ... " " </s> <s> Valeprohvet Lind astus ligi ja ütles , et see on möödunud sajandist pärinev saksa laul , mis räägib ühest tähtsast aukandjast , kes kord " kõige perssega " on Reini jõkke uputatud ja mida nägi ette juba suur muistse aja prohvet Nostre-Dame , aga mind ei huvitanud kogu see jutt kopikavõrragi . </s> </p>
<p> <s> Elts hakkas kummaliselt õhetama ja naaldus minu käsivarre vastu . </s> <s> " Aga lähme ometi tantsima , " pakkus ta . </s> </p>
<p> <s> Olin üsna ehmatanud . </s> <s> " Mina olen töölispoiss , mina ei oska ühtegi tantsu . </s> <s> Kui ma tantsiksin , siis see näeks välja nagu sepalõõtsa puhumine , siuh sinna ja siuh tänna . " </s> <s> Aga juba vedaski ta mind tantsuplatsile . </s> <s> Jõudsime paari reilenderit kargava paari vahele ja tüdruk tahtis juba korralikku tantsuasendit võtta , aga mina vahtisin talle juhmi näoga otsa ja mudisin ta sõrmi . </s> <s> Mida enam neid mudisin , seda higisemaks need läksid . </s> <s> " Noh , " käsutas Elts . </s> <s> Niisuguse nohhi nahin ajendas mind tegutsema ja ma krabasin vasaku käega ta piha ümbert kinni , nii et ta peenikesed jalad korraks maast lahti kerkisid . </s> <s> Mõtlesin , et ei tea , mis nüüd juhtub , aga tema ütles lihtsalt : " Ära tee . " </s> <s> Jah , ta kehastas minu ees seda reformkleidi moodi , mis tänapäeva tütarlaste meeli vallutab . </s> <s> Just samal hetkel , kui ma nii mõtlesin , suutsid mu jalad saavutada tammumise rütmi , nii et me võisime vähemalt välispidiselt tantsu jäljendada . </s> </p>
<p> <s> " Karl Marx on öelnud välja , et tähelepanelikkus on kunsti ema , " ütles Elts , kui ma teda jõhkralt enda vastu tirisin . </s> <s> Peab ütlema , et see tütarlaps ei olnudki nii väga tirida ; kui tegingi mingi vale sammu , siis puuris ta oma harilikust kõrgemad kontsad maha ega lasknud end kuidagi vedada . </s> <s> Lõpuks hakkas mul palav ja ma tegin ettepaneku minna toolidele istuma . </s> <s> Läksimegi . </s> <s> Toolide taga kahardas oma lehti aaloe . </s> <s> Lill oli seda nägu , et puhkeb kohe-kohe õide . </s> </p>
<p> <s> " Kusti , kas sulle meeldivad lõunamaised naised , kes panevad süsimustadesse juustesse valge nelgi , mille kinnitavad kõvasti kõrva äärde ? " küsis Elts ja puges mu kaenlasse . </s> <s> Olin erutunud ja sellepärast vastasin : </s> </p>
<p> <s> " Jaa-jaa ! </s> <s> JAA ! </s> <s> Just nimelt ! </s> <s> Meeldivad ! </s> <s> Just nimelt ! </s> <s> Ooh , kuidas meeldivad ! </s> <s> Jaa-jaa , nagu sinagi ! </s> <s> Sina oled küll veel ilusam ! </s> <s> Küll-küll ! " </s> </p>
<p> <s> " Kas sa tahad natukse limpsu ehk kalja ehk mõdu juua , Kusti ? " küsis neiu , ehmunud minu iseäralisest sõnavalingust . </s> </p>
<p> <s> " Mõdu ! </s> <s> Kalja ! </s> <s> Igatahes ! " </s> </p>
<p> <s> Läksime kohvimajja ja veendusime , et kõik kohad olid juba kinni . </s> <s> Neid valdasid suitsetavad ja kaarti löövad noored härrasmehed . </s> <s> Meeste ees kõhutasid suured keraamilised õlletopsikud , õhkkond oli sume , natuke purjus ja suitsuvine hõljus igal pool . </s> <s> Saime siiski istuma valeprohvet Linnu lähedusse . </s> <s> Kartsin , et ta ulatub meid sealtki nokkima ja nii kahjuks juhtuski . </s> <s> Et aga etenduseni oli veel natuke aega , siis rüüpasime rahumeeli kalja ja Elts hakkas rääkima : </s> </p>
<p> <s> " Kusti , ma tahaksin sulle ühte ja teist kurta . " </s> </p>
<p> <s> Mu süda paisus nagu tuule alla saanud puri . </s> <s> Valge puri punaste ristidega , et oleks stiilsem . </s> <s> Ma pean ikka tõesti olema tugev , kui tema tahab mulle midagi kurta . </s> <s> Ja siis ta ütles natuke rinnahäält meenutaval tämbril , mis minule ütlemata armsalt kõlas : </s> </p>
<p> <s> " Ma pole jabur , aga ma olen näinud öösel tonta . </s> <s> Nii umbes kella kahe-kolme ajal. </s> <s> Olen neid näinud tädi toas . </s> <s> Et korteri soojust hoida , on minu ja tädi toa vaheline uks alati lahti . " </s> </p>
<p> <s> " Pane siis uks kinni , kui tondid tädi toas on , " soovitasin mina . </s> <s> " Kui tondid on ainult tädi toas ja kusagil mujal neid ei ole ja uks kahe toa vahel on lahti , siis mina näen siin ainult ühte pääsemisteed : tuleb see uks sulgeda . " </s> </p>
<p> <s> " Teatud ajal ilmuvad seinale kellegi hambad . </s> <s> Suured ja rohelised . </s> <s> Lõgistavad üksteise vastu . </s> <s> See on seinal . </s> <s> Nagu vari või midagi . </s> <s> Ent üllatavalt elus vari . </s> <s> Ma ei saa sellepärast magada . </s> <s> Ma pean seda aeg-ajalt vaatama . " </s> </p>
<p> <s> Ma võtsin Eltse käe . </s> <s> See oli külm ja võdises nagu linnupoeg . </s> <s> See oli selle naise rütm , saan takkajärgi aru . </s> <s> Ja juba klobistasid meie taga kellegi sammud . </s> <s> Valeprohvet Lind ütles : </s> </p>
<p> <s> " Näete nüid , noored , see on märk apokalüpsisest . </s> <s> Juba vanad prohvused ütlesid , et tuleb suur katastrophus . </s> <s> Suur õnnetus tuleb veel siis , kui meil vaevalt mahti on oma viletsaid päevi kokku lugeda . </s> <s> Juba lendavad linnud madalalt , piimaga söödetud limukad muutuvad suureks ja valgeks . </s> <s> Nüid veel hambad seinal . " </s> </p>
<p> <s> Noore daami hallid silmad olid suured ja süütud , kui ta mulle väsinud häälel ütles : " Küll sellel härral on nukrad jutud . </s> <s> Paistab , et tema ei olegi kultuurimaailmast pärit . </s> <s> Ma tahaksin siit ära , tagasi koju . " </s> </p>
<p> <s> Õige varsti seisime taas talvise tuule käes , mis meid kõigest paar tundi tagasi pidumajja oli lükata aidanud . </s> <s> Tondijutt ununes sootuks . </s> </p>
<p> <s> Emajõe järsul kaldal jäime seisma , hoidsime teineteisel ümbert kinni ja vaatasime tähistaeva ilu . </s> <s> Oli päris loogiline , et seal kusagil pidi ka see Marsi tükk olema , mis parasjagu täie hooga meie poole " purjetamas " . </s> <s> Aga langevaid tähti ei olnud üldse . </s> <s> Küllap vist sellepärast , et ei olnud enam midagi soovida — armastus oli ja naine oli ; kõik näis olevat parimas korras . </s> <s> Kõrgel vilkusid ilusad kollased tähed . </s> <s> Oma sümboolsusega jäi see õhtupoolik küll igati meelde . </s> </p>
<p> <s> Mis sai minul selle vastu olla , et ta juuksed minu nägu puudutasid ! </s> <s> Mu sinine lips nagu linnutiib ... see tahtis embuses hoopis ära kukkuda ... </s> <s> Eltse kuumad huuled sosistasid magusalt : " Huvitav küll , kumb olid enne , kas armastus või tähed ? " </s> </p>
<p> <s> Pean enda kahjuks tunnistama , et dialektikas ei olnud ma toona tugev ega ole õigupoolest nüüdki . </s> <s> Sellepärast vastasingi : " Eeva olevat ilmas väga kaua elanud . </s> <s> Sina oled eevatütar ja sellepärast elad sina väga kaua . </s> <s> Ja sinu armastus elab väga kaua . " </s> <s> Ma ei tea , kas mul on õigust niimoodi öelda , kuid see kõlas nagu lapse rahustamine . </s> </p>
<p> <s> " Tähed on siiski üle kõige , " vastas Elts väsinud ilmatarga toonil ja püüdis mu paljaid sõrmi hetkeks oma käpikusse toppida . </s> <s> " Kogu Universumis süttinud tähtede valgus ei ole veel mitte jõudnud meieni . " </s> </p>
<p> <s> Kui me õhtul hilja koju jõudsime , lubas Elts , et teeb mulle pukkvoodile kena " varesepesa " , aga ise ta sinna pessa minu kõrvale ei tahtnud ronida , nagu ma lootsin . </s> <s> Aga niisuguste asjadega oli ka aega . </s> <s> Elts hakkas hoopis madala kummuti otsas jalgu kõlgutama ja lubas , et räägib mulle ühe lühikese tondiloo . </s> </p>
<p> <s> " Ühes kauges provintsis asus mõis , mille preili ei saanud kuidagi mehele . </s> <s> Mitte seda , et ta olnuks nii inetu või paks või ma ei tea , kes , aga ... " </s> </p>
<p> <s> Muidugi , naiste asi . </s> <s> Kohe asub rääkima tüdrukutest , kavaleridest ja mehelesaamisest . </s> <s> Mina oleksin rääkinud kõigepealt tinutusplekist , rootorist , nullvoolu pingest ja ei tea millest veel . </s> </p>
<p> <s> " Preili mõis oli lihtsalt inimasustusest eemal . </s> <s> Talviti olid mõisaesised platsid kõik hästi valgustatud , et hundid ei tuleks ligi , koera murdma . </s> <s> Ühel udusel hommikul aga oli kuulda kabjaplaginat . </s> <s> Tulijaks oli tugev ja sihvakas noormees musta tuka ja sädemeid pilduvate silmadega . </s> <s> Vaevu suutis ta pidurdada oma lõhkuvat ratsut ja küsis , kas on kodus kõrgeauline preili Adelheid von Nuremberg . </s> <s> Aga too oli parajasti punastes rõugetes , kohutavas haiguses , peaaegu suremas . </s> <s> Siiski tahtis ta ilusa noormehega kokku saada . </s> <s> Ta saatis teenijarahva kaudu sõna , et võõras tuleks sisse ja ootaks mõned päevad , kuni preili on juba nii terve , et saaks temaga kõnelda . </s> <s> Noormees tuligi sisse ja talle anti parim tuba . </s> </p>
<p> <s> Öösel ärkasid kõik õudse heli peale . </s> <s> Hobusetall hirnus , lausa möirgas üksmeelselt . </s> <s> Hundid olid sinna sisse tunginud . </s> <s> Nad kiskusid ratsude sapsusid ega hoolinud hirmsas näljas sellest , et surmani hirmunud loomad neist mõnegi oma võimsate tagajalgadega mättasse lõid . </s> <s> Hunte oli palju ja nad tungisid karjakaupa peale . </s> <s> Kui keegi neist langes , siis tulid uute read kohe tema asemele . </s> <s> Tundmatu noormees virgus kõige esimesena ja haaras kaminast tulerondi . </s> <s> Kuid ta tegi seda nii õnnetult , et terve hulk tuliseid süsi langes vaibale . </s> <s> Vaip põles mõne hetkega maha ja kohe oli tuli ka kardinates . </s> <s> Kogu maja lahvatas leekidesse . </s> <s> Parun , kammerhärrad ja teenijad jooksid välja , aga seal tabas neid hundikarja rünnak . </s> <s> Nii ei jäänud neil muud üle kui tagasi põlevasse majja joosta , kus nad oma otsa leidsid . " </s> </p>
<p> <s> Muinasjutus järgnes veel tundmatu noormehe kadumine koos hobusega . </s> <s> Kui tubli pidi olema tema ratsu , et kandis teda läbi sügava lumega täitunud laane , eemale välejalgsetest huntidest , kellele kaks põgenikku olnuksid just sobiv saak ! </s> <s> Mõis põles aga tukkideni maha ja järgmisel talvel oli mõisaasemel vaid kohev lumi . </s> </p>
<p> <s> Sel lumel oli kaheksakümmend ilusat veretilka , just niipalju kui kunagi armsal mõisapreilil rõugeid . </s> <s> Nad kurtsid midagi eeterlikul naisehäälel , kui keegi neile lähenes , kuid sõnade lõpud viis tuul , justkui polnukski midagi öeldud . </s> <s> Väikese väesalga eesotsas ratsutas sinna too tubli rüütel , kelle süü läbi oli hävitustöö aset leidnud . </s> <s> Jõudnud veretilkedeni , tuli ta meile juba tuttava ratsu seljast maha , haaras kiivri kaenlasse ja põlvitas hardalt tilkade ette , et paluda neilt andestust kohutava patu eest . </s> <s> Veretilgad suutsid talle öelda vaid sõnade esimesi silpe , aga niipalju suutis noormees küll aru saada , et talle öeldi : " Kutsu kuradit ! " </s> <s> Ta ei tulnud enam kunagi sinna tagasi ja ometi mäletas ta veel surivoodilgi neidu , keda ta polnud elus iialgi näinud . </s> </p>
<p> <s> Lugu kõlas ülevalt nagu Ludwig van Beethoveni sümfoonia . </s> <s> Jõudnud selle poeetilise ja mõtlemapaneva loo jutustamisega lõpule , kohendas tüdruk mu tekisiilu , nii rabavalt emalikult , et ma üllatusest haigutasin . </s> <s> Uni murdis maha meid mõlemaid , kuid me uinusime erinevais sänges . </s> </p>
<p> *** </p>
<p> <s> Järgmise nädala alul külastas Eltse nende klassi moraalijärelevaataja ( nadziratelnitsa ) . </s> <s> See oli veidi inetu tüdruk tumesinises rangelõikelises kleidis , natuke vanemast kursusest kui Elts . </s> <s> Puškini gümnaasiumis valitseva korra kohaselt ei tohtinud ülevaatajale iial vastu vaielda . </s> <s> Kui niisugune asi juhtus , siis oli karmi karistust karta . </s> <s> Võidi anda niivõrd palju õppetükka , et noor neiu ei suutnud seda kõike enam välja kannatada . </s> </p>
<p> <s> Ülevaatajaile tuli alati " tänan " ja " palun " ütelda , muidu läks asi väga halvaks . </s> <s> Vaesel õppuril ei olnud siis enam mingit elu . </s> <s> See oli kõige halvem variant üldse . </s> </p>
<p> <s> Ajal , mil range ülevaataja ukse taga koppis , tegime meie , poiss ja plika , sees veidi vallatust . </s> <s> Üsna süütut vallatust , see oli kõigest üks kassikangas , mida tüdruk ümber mu käte keris . </s> <s> Elts pani karmi külalise minu kõrvale istuma ja serveeris talle teed . </s> <s> Algul vahtis ülevaataja mind nagu kuri kõueilm , pärast aga leebus . </s> </p>
<p> <s> Korraga langes moraalivalvuri pilk Eltse vihikutele , millest mõni üsna korratu . </s> <s> Ta kirtsutas ninakest . </s> <s> Ühte vihikusse vaatas ta sisse ; see oli vene keele oma . </s> <s> Selle ühel küljel töö all ilutses suur pruuni tindiga kirjutatud viis . </s> <s> Käekiri oli vist neil lehekülgedel liiga korralik ja nadziratelnitsa heitis tütarlapsele ette : </s> </p>
<p> <s> " Ah sa pätt , jälle kellegi pealt maha viksinud ! " </s> <s> Ajasin kõrvad kikki . </s> <s> Kui range noor daam juba nõnda ütles , siis ikka pidi selle taga midagi olema . </s> <s> Kuulsin , kuidas Elts midagi vastuseks kokutas . </s> <s> Nad võrdlesid kellegi kolmanda klassiõe vihikut Eltse omaga ja kõik lahenes iseenesest . </s> <s> Jäin minagi rahulikuks . </s> </p>
<p> <s> Ja selleks korraks asi nõnda lõppeski . </s> <s> Kui järelevaatajaplika lahkunud oli , siis matkis Eltseke tollele iseloomulikku tuka eemale puhumise viisi . </s> </p>
<p> <s> Aga kui ta oli seal , siis kiirustasin ma tema tuppa , et pääseda ligi salajastele materjalidele ja raamatutele . </s> <s> Just tema laual kollase heleda lambivalguse all nägin erakordselt huvitavat teost : " Lisa material Immanuel Kantile " . </s> <s> Niikui ma seda nägin , mõistsin , et mingid nägematud jõud on valmistanud Kantile ette erakordse materjali . </s> <s> Ma ei julgenud mõeldagi sellest , et kohe praegu ilmub Eltse parfüümilõhnalisse tuppa vanameister ise ja arvab kõik ära . </s> <s> Ja tüdruk , kallis tüdruk ei saa sellest midagi teada . </s> <s> Filosoofia toimub ilma naiste teadmata . </s> </p>
<p> <s> Külitasin taas pukkvoodil ja lugesin " Postimeest " , aga sellest ei mõelnud ma üldse , mida või kuidas peaksin ma Tartu elust " Päevalehele " kirjutama . </s> <s> Mõtlesin hoopis sellest , kuidas kiiremini Eltskesele " ära teha " , tema ihu õrnustele ligi pääsedes . </s> <s> Sest vaata , poiss , kui armastus on olemas , siis võib ju nõndaviisi mõelda . </s> </p>
<p> <s> Eltsel oli , muide , hall maavillane kampsun . </s> <s> See oli tema jaoks liiga suur . </s> </p>
<p> <s> Just see kampsun oli tal seljas , kui ta ühel õhtul mulle sülle istus . </s> <s> Tema käisid lotendasid , tema palged õhetasid , silmad pildusid pikkade ripsmete alt pisukesi kiiri . </s> <s> Ta oli hirmus kerge , ma võisin teda hüpitada niikui suvesooja õuna või väikest lindu . </s> <s> Ühega niisugustest lindudest olin ma juba tuttav . </s> <s> Mu isa oli surnud ja meil emaga oli olnud ikka tavaks pühapäeviti tema haual käia . </s> <s> Seda tegime isegi talviti , sest ema armastas isa nii väga . </s> <s> Me kõndisime mööda kitsukest teerada ja vaata — ainult mustad ristid paistsid helevalge lume seest välja . </s> <s> See oli kole . </s> <s> See mõte , et viimsel päeval maa hauad avali paiskab ja õiged välja tulevad . </s> </p>
<p> <s> Aga seal , ühe puu peene oksaharu peal istus väike kollase kurgualusega lind . </s> <s> Ta vaatas meile targasti otsa ja muudkui laskis oma katkemata siuts-siuts laulu . </s> <s> Ema kahvatas ja vakatas , ta astus sammu tagasi , just nagu oleks temal vanakuri kallal . </s> <s> " See lind on just meie jaoks siin — ei saa olla muud , kui et seesinane on ilmutus ja tunnistäht , " hüüdis ta . </s> <s> Hiljem lisas , et küllap see lind oli isa vaim , ja palvetas terve õhtu . </s> <s> Mina vaidlesin vastu : " See lind ei saanud olla isa vaim . </s> <s> Üksi loodus teretas meid , nagu tema viis . " </s> </p>
<p> <s> Nii et Elts oli ikka lõpmata armas , kui ta minu süles istus . </s> <s> Mina hoidsin tema ümbert kinni ja tema sosistas minu kõrva järgmise asjakese : </s> </p>
<p> <s> " Küllap oleks meil kahel veelgi lõbusam , kui siia toodaks pisuke kiisu-njäu . </s> <s> Ja kesse muu seda ikka toob , kui mitte sina , eks ole ? " </s> </p>
<p> <s> Lubasingi varmalt teda aidata ja kassi kas või maa alt välja tuua . </s> <s> " Maa alt ei ole vaja toda tuua , " ütles Elts Tartu murrakus . </s> <s> " Pisukesi kasse on turul ühe kopka eest müüa . " </s> </p>
<p> <s> Järgmisel hommikul olid väga selged silmad . </s> <s> Taevas oli eresinine ja lumised avarused linna piiride taga lõpmata kauged . </s> <s> Ma ei tahtnud enda meeleolu turul käimisega rikkuda ja seepärast otsustasin hoopis Kassitoomele kassi tooma minna . </s> <s> Ma olin lehest lugenud , et niisugune koht nagu Kassitoome on olemas . </s> <s> Minu ettekujutamise järgi pidi Kassitoomel olema kasse nii et kubiseb , inimene ei saa vaata et jalgagi maha toetada . </s> <s> Asi see siis ära ei ole ühte pisukest poega nende hulgast kaasa krahmata ! </s> <s> Pealegi pidi Kassitoomel minu ette kujutamise järele ka palju kassispetsialiste olema , kes minu tarvis paremad tõud ja vahmiilid välja valivad . </s> <s> Sest " Kassitoome " ei tähenda midagi muud kui et " kassi toome " , just kassi aga oligi mul vaja tuua . </s> </p>
<p> <s> Kassitoomele jõudsin ma inimeste juhatamise järgi varakult , aga keda seal ei olnud , olid kassid . </s> <s> Kui ma seal nii õnnetult seisin ja mõtteid mõlgutasin , ilmusid ei tea kust välja kaks punavalgetes mütsides ning kurguni nööbitud vammustes noorsandi , kes teineteise peale järskude lühikeste saksakeelsete kraaksatustega karjusid , ikka et " komm hier " ja " gehen Sie weg ! " </s> <s> Mina ei mõistnud toona seda keelt silmapilgukski , mitte nii nagu hiljem , kui olin saksa keeles juba üsna kõva käsi . </s> <s> Pikem noormees astus teisele ligi ja äsas talle tubli mütaka rusikaga vastu õlga . </s> <s> Viimane vankus , aga jäi siiski püsti . </s> <s> " Donnerwetter ! " karjatas ta hirmsa häälega . </s> <s> " Ich habe einen grosse Revolver ! " </s> <s> Nüüd oli mulle selge , et tegu on tudengitega , kes on ühise joomingu ajal mõne naisterahva pärast tülli sattunud . </s> <s> Kui nad on tudengid , arutlesin endamisi , küllap nad siis ka vene keelt mõistavad . </s> <s> Astusin neile ligi ja tõin aga jälle oma kassijutu lagedale : " Izvinjiite , gaspadaa , a at sjudaa moožna košku kupitj ? " </s> <s> Minu arvamist mööda pidi kõrvaline jutt nende sisse nõndaviisi mõjuma , et nad vähemalt korrakski oma " donnerwetteri " unustavad . </s> </p>
<p> <s> Minu küsimise peale jäid mõlemad vait , ja jõllitasid mulle oma joobnud pilkudega otsa . </s> <s> Heledapäisel kaagil oli müts suurest löömisest maha kukkunud , ta põrnitses oma tuhkblondide salkude alt nii mis kole . </s> <s> Panin aga tähele , et tema silmad olid head . </s> <s> Heledapäine kraaksatas : </s> </p>
<p> <s> " Koschka ?? </s> <s> Wo ist koschka , armer Landarbeiter ? " </s> </p>
<p> <s> Nad ei tea sedagi , mõtlesin oma suureks imestuseks . </s> <s> Seda nad ei tea , aga kraaklevad Kassitoomel ! </s> <s> Võtsin nõuks seda neile näidata . </s> <s> Mul ei jäänud muud üle , kui laskusin käpuli lumme ja tegin järele kiisude kõndimise rütmi . </s> <s> Püüdsin seejuurdes oma kuuesabaga ägedasti vehkida ja samuti kõrvu liigutada , mis neile enneolemata kombel nalja sünnitas . </s> <s> Nühkima ma vastu neid saksaraisku ei hakanud . </s> <s> " Ein Schwein ? </s> <s> Ein Hund ? " pakkusid nad üksteise võidu . </s> <s> Lõpuks ei jäänud mul üle muud kui haledal häälel " Njäääuuuuuu ! " hüüda . </s> <s> Nüüd mõistsid nad kohe , missugust looma mul vaja oleks . </s> <s> Nende tüli ununes korraks ja me kõik lahkusime sealt Kassitoomelt heade tuttavatena , kes jõid ühest pudelist viina . </s> <s> Mina üle ühe lõuatäie ei võtnud , sest minul pruut ootas . </s> </p>
<p> <s> Aga kass sai siiski ostetud — turult , mitte Kassitoomelt . </s> <s> Ta mahtus vaevalt pihu peale , aga tema triibuline kasukas oli siiski ilus sile . </s> <s> Nime pani talle Elts — ta sai nimeks Miuks ehk roomapäraselt Miux , sest et neiu pidi koolis palju lugema rooma klassikute teoseid originaalis ja seal oli üks sarnase nimega tegelane . </s> </p>
<p> <s> Maarjapäev , talusuiliste palkamise päev oli kiiresti kätte jõudnud . </s> <s> Minu päevad tädi Matilda köögis ja Eltse toas hakkasid märkamatult läbi saama . </s> <s> Ees ootas mehine töö . </s> <s> Ühel nädalavahetusel leppisime kokku — Elts tuleb koos minuga maale ja näitab , kus tema isa popsikoht asub . </s> <s> Otsustasime , et kevadel hakkab ta iga kahe nädala takka seal käima , et saaksin teda aeg-ajaltki näha . </s> <s> " Kas see kõik on kindel nii kui raudnael ? " pärisin ärevalt . </s> <s> " Raud-polt-kindel , " vastas Elts lõbusalt . </s> <s> " Ma hakkan sind täitsa kindlasti vaatamas käima . " </s> </p>
<p> <s> Igatsesin väga tööd , sest see oli minule kontimööda . </s> <s> Noore mehe ihu tahab alati rasket rahmeldamist ja nii sinagi , Riks , oled selle peale kindlasti tulnud . </s> </p>
<p> <s> Jätsin tädiga südamliselt jumalaga . </s> <s> " Issand , nagu oma laps , " hüüdis tädi ja langes minu rinnale . </s> <s> Elts sättis niikaua oma jänesenahkset muhvi kaela ümber . </s> <s> Ta pistis pähe potikujulise mütsi , mis veidi meenutab tänapäevaseid lendurimütse . </s> <s> Seepeale pistsin ma Miuxi põue ja too hakkas seal mõnusasti nurru lööma . </s> </p>
<p> <s> Oli hämar jahe õhtutund . </s> <s> Sel tunnil lahkusime kolmekesi Tartust . </s> <s> Me tegime seda ühe sünge ja vaikiva talumehe vankril . </s> <s> Meil tuli mööda lagunevat teed seitseteist versta maha sõita — minul pruut kaenlas , Miux aga kahe käpaga minu salli kaelustamas . </s> <s> Ma ütlesin Eltsele , et ilmake on nii pehme , et lumeräitsakate harudki pikad . </s> <s> " Too lumeräitsakas on õnnetooja linnuke , " ütles Elts ja need tema sõnad jäid mulle kauaks meelde . </s> </p>
<p> <s> Seks päevaks olin Noor-Eesti albumit koguni nii palju tudeerinud , et mina möödalibiseva lumise maa , millest talude mustad õblukesed suitsud välja vaatasid , väga Villem Grünthali luuletuses ära toodud " talvise õhtu " sarnase tunnistasin olevat . </s> <s> Ütlesin Eltsele , et kui Villem Grünthal kirjutas </s> </p>
<p> <s> " Mööda lõpmata teed </s> </p>
<p> <s> lähevad reed </s> </p>
<p> <s> eha punal , </s> </p>
<p> <s> kuu kahvatul kumal — </s> </p>
<p> <s> kaugele " </s> </p>
<p> <s> — siis tegi ta seda just nagu meie jaoks , meie olusid silmas pidades . </s> <s> " Võib-olla sõitis kord temagi kalli inimesega mööda metsalagendikku ? " mõtlesin mina ja seda mõtlemist kuulis ka Elts . </s> <s> Tema , tüdruk , vastas , et kui poeet ütleb , et inimese tee on lõpmata pikk , siis on tal ilmselt õigus . </s> <s> Inimeste seltskond olevat tõesti väga vastupidav . </s> <s> " Kusti , kas sa tead , kuidas naised sünnitamisel valu kannatavad ? </s> <s> Valu olevat liiga suur , et jääda iseendaks . </s> <s> Uimaseks lööb see vähemasti . " </s> <s> Seepeale meenutasin mina sõdu , millest võtavad ju osa ainult mehed . </s> <s> Me jõudsime ühisele otsusele , et inimkond kestab tõesti üle aegade . </s> </p>
<p> <s> Siis ma küsisin armsaimalt : " Kas sa oleksid rahul , kui mina oleksin sinu vend ? " — " Minule küll meeldiks , kui mul oleks sihuke tubli ja tark vend , " kõlas vastus . </s> <s> Minu ilme muutus kohe , ma tundsin end pisut sandisti : " Hmm , mulle oleks rohkem meele järele , kui sa oleksid minu ... ee ... ah , seda pole vaja ütelda . " </s> </p>
<p> <s> " Ütle juba välja , ära häbene . </s> <s> Kui sa alustasid , siis ütle . " </s> <s> — " Ee ... sul on väga ilusad silmad , tead . " </s> <s> Nii me seal siis kudrutasime ja suur taevaski vaatas meid häätahtlikult . </s> </p>
<p> <s> Kuu hüppas pilve taha varju ja sel ajal ütles Elts , et ta näeb juba Jüri mõisa telefonitraate . </s> <s> Möödusime suure valge kiriku või kabeli aiast ja see hoone kumas üle metsade . </s> <s> Oli ütlemata ilus . </s> <s> Meie sõitsime üle madalate käsipuudega sillakese ja jõudsime roobasteele , kus lumi juba enamasti sulanud oli . </s> <s> See tee viiski Möira külla , kus elasid Eltse ema ja isa . </s> <s> Otsekui hiiglapikk võrdumisemärk tuhisesid kaks poripruuni roobast vesimärga kuuvalgusest sädelevasse segametsa . </s> <s> Me peatasime talumehe seni katkestamata liikumise , ütlesime mehele " hääd tervit " ja hakkasime lumes sumbates mäkke astuma . </s> </p>
<p> <s> Siin , metsade keskel asus Soonesalu talu — kes teab , kuidas muistne nimepanija just sellele nimevariandile komistas Kas liikus ta kiiresti maad mööda , kõiksugu nimesid sinna-tänna pildudes Või polnud tal ehk kuhugi kiiret ja ta tuli heledal pühapäeval koos pererahvaga mõdu ja leiba maitsma ? </s> <s> Pilgutas peretütrele silma , soris oma tarkades paberites ja ütles — ehk kergelt iniseval toonil — " Nää , armas rahvas , ei ole teie tarvis ühtegi mõistlikumat nime kui Soonesalu Olgu küll , et see midagi ei tähenda , kuid pidage see siiski endal , sest tulevastel põlvedel võib seda vaja minna . " </s> <s> Ja talupere pidi sellega leppima . </s> </p>
<p> <s> Olgu öeldud , et Soonesalu oli seitsme tiinu suurune koht , neist kaks tiinu oli heina all . </s> <s> Veel kümme aastat tagasi oli koht olnud suurem , kuid siis teinud Jüri mõisnik ühe äralõike ja niimoodi sundusega saadud maad " kvootamaaks " tarvitanud . </s> <s> Kohale oli peale pandud naturaalrent , ehkki ümberkaudsetele kohtadele nagu Jõesaare , Muuluka , Räägu ja Nuudi hoopis orjuserenti rakendati . </s> <s> Nii maksis Soonesalu aastas mõisale 20 rubla , 35 puuda rukist , 20 puuda otri , kümme vakka kartulit , leisikas linu ja muud vähem nimetamisväärset . </s> <s> See-eest oli Soonesalu peremees vabastatud tee tegemisest , telefoniliinide tõmbamisest , vee- ja abiteost . </s> <s> Iga paari aasta pärast võttis mõisahärra nende maa peal olevast metsast häid kuusepalke , milliseid Soonesalu Aadam seejärel oma suksuga mõisa pidi vedama . </s> </p>
<p> <s> Maja ees lumel oli palkide lohistusjälgi , hernehirnutis oli pikali , adrad passisid rehe all niikui kari koledaid kummitusi . </s> <s> Aknast paistis tuli : tubli peremees ei maganud ikka veel . </s> <s> Hästi oli näha , kuidas suur kardlamp laes ripub . </s> <s> Peremees oli lõua pihkudele toetanud ja paistis , et ta on millessegi väga süvenenud . </s> <s> Ma teadsin , et ta loeb jumalasõna , otsib sealt kinnitust , et käesolevalgi aastal ei ikaldaks . </s> <s> Aga kui sealne suur koer niutsudes minu pruudi ees roomas , sest too ei täinud teda omale ligi lasta palitu puhtuse pärast ; kui me seisime mu uue elukoha kivilävel ja vaatasime teineteisele otsa , Elts alt üles ja mina ülevalt alla ja tähtede erksad silmad jälle meie peale vaatasid , tuli minule üks isevärki mõte . </s> <s> Kujutlesin end pooleldi vägeva mehena , kelle uhkes eluhoones põleb õhtuti niisamuti tuli . </s> <s> Kui Riigiduuma meie maale tuleks , siis võiksin ma ju olla Riigiduuma saadik , mõtlesin . </s> <s> Nõnda ma siis elaksin Soonesalu längmaal koos oma veetleva naisega . </s> <s> Kuid ma ei tahaks olla suur härra , kindlasti mitte . </s> <s> Arvasin , et tahaksin olla rahvamees nagu Jannsen või Jakobson , niisugune , kes igal sammul oma sugurahva kasu silmas peab . </s> <s> Näituseks ei saa ma enam naisegagi vanal kombel , ristiinimese viisi magama minna — ei , ühel pool sängisambas peaksid asuma Marxi ja teisel pool Kanti teosed . </s> <s> Nii tekib vaimline ruum sinna , kus me magame . </s> <s> Riiul , kuhu peaksid mahtuma " Kapital " , " Gotha programm " , " Erfurdi programm " ( viimane ei olnud küll aktuaaliliselt teps mitte Marxi kirjutatud ) , pidi olema küllalt lai . </s> <s> Teisel pool pidi asuma n.-ö. </s> <s> Kanti vaimline ruum , mis oli minule tollal täitsa tume maa . </s> <s> Eltsekese pillatud mõisted nagu " die Menschheit " või " ding an sich " tegid Kanti mõistmise minu jaoks veelgi raskemaks . </s> <s> Nii palju teadsin ma siiski , et Kant õpetas mõõdukat kuulekust , mis tähendas , et ma võiksin oma südames soovida , et peremees , kelle juurdes ma teenin , minu kõrval ja minuga üheskoos tööd teeks , otsekui võrdsed omavahel . </s> <s> Siis ma veel ei teadnud , et mul on professorile sobiv helge pea , ma tabasin hästi Kanti eetika tuuma . </s> <s> Niisuguseid mõtteid mõtlesin ma . </s> </p>
<p> <s> Siis said mu väsinud ihu ja külmetavad käed tunda taluahju soojust . </s> <s> Ma lasksin Miuxi põrandale ja temagi paterdas oma pehmete käpakeste peal ahjuni . </s> <s> Siis tõusis laua tagant kogukas peremees ja vantsis meile vastu . </s> </p>
<p> <s> Selle lüheldase laiade õlgadega mehe silmad vaatasid minu peale väga heatahtlikult . </s> <s> Paistis , et ma olen tas päris hüval kombel huvi äratanud . </s> <s> Aadam kandis linnavurhvi vesti , mis eest veidi narmendas — see oli tema kirikuriie . </s> <s> Pükste sääretorudest vaatasid välja jämedad karvased jalad . </s> <s> Habe tökatikarva , juuksed veidi heledamad — niisugune on see mees minu mälestustes . </s> <s> Eriti hoolega vaatasin , kas on ta näos Eltse moodi näojooni , aga ma ei leidnud ühtegi . </s> <s> Jõudsin juba näha ka perenaist , Eltse hella ema . </s> <s> Ta oli rinnakas , pruunis pluusis ja triibulises seelikus naine . </s> </p>
<p> <s> Aadam ei pannud oma raamatut kinni . </s> <s> Ta tuli meile heatahtlikult naeratades vastu , kuna perenaine Eltse rinnale ruttas . </s> <s> " Eks sa näe , misukesed maivanderid mo majasse ronivad , " naeris Aadam . </s> </p>
<p> <s> Soonesalu perenaise hääl oli kare nagu jõuluvorstide krõbin . </s> </p>
<p> <s> " Isa , ma tõin sinule sulaspoisi , " ütles Elts väga omapoisilikult . </s> <s> " Nimi on Gustav tal ja tal põleks mudu kogu suve jooksul midagi tettä . </s> <s> Üksi " Päevalehte " tahtis pisukese artikli kirjutada , aga ega too siis kogu aega hõlma . " </s> </p>
<p> <s> Pereema ja pereisa astusid mulle lähemale , et minusugust " imelooma " oma silmaga kaeda . </s> <s> Vanamees sirutas mulle oma tugeva pahkliku käe . </s> <s> Ta pigistas minu kätt otsekui tangidega , et tunda , kas minusugune " kirjasolkija " üldse maatööd vastu peab . </s> <s> " Noh , eina-aal ja kevadel on meil rohkemb sulast tarvis , " ühmas ta läbi vurrude . </s> <s> " Iki kohe tost nädalast saad pihta hakata , joah ? " </s> </p>
<p> <s> " Jah . </s> <s> Kaljukindel jah . " </s> </p>
<p> <s> " Istu , " käsutas vanamees . </s> <s> " Sõs teeme selle asja hommpäiv kirjutaja manu klatiks . </s> <s> Korter on sool prii , kolm söögikordagi priid , kui aga esi mees oled . </s> <s> See iki sobib ? " </s> </p>
<p> <s> Nooooo , miks ei sobi Armastuse pärast oleksin küll enamagi koorma selga võtnud . </s> </p>
<p> <s> Hakkasime kartulit , silgusoolvett ja leiba sööma . </s> <s> Keerasin selle kõik mehiselt segamini nagu pudru ja kapsad , ikka sellepärast , et maitseks paremini . </s> <s> Perenaine kõneles : " Tubli tüdrik , Elts . </s> <s> Teab ju küts , et isäl raske päivast päiva põldudega rahmeldada . </s> <s> Toob tubli linnapoisi , et aga isal kergemb oleks . " </s> </p>
<p> <s> Aadam tõmbas kirstunurgast pudeli vängelt lõhnava märjukesega ja otsis kaks plekktopsikutki ligi . </s> <s> Ta vaatas , kuidas noored söövad ja rääkis midagi sellest , et sulased ja peremehed just küünlapäeval tuttavaks peaksid saama . </s> <s> " Sõs viib maarja nemad ütte ja jüri lahutab , kui aga sulane vilja mahategemisega mitte külland hakkaja ei ole . </s> <s> Prõlla on maa veel lapiti lume all , tarvis kaugemalt võserikust hagu tuua , et me lapsed jürikuu külmadel öödel mette haigeks ei jääks " Niisugune inimlik filosoofia oli vanal peremehel . </s> </p>
<p> <s> Ei ma mõistnud niisuguse jutu peale pea midagi kosta , rüüpasin vaid mulle valatud märjukest . </s> <s> See oli kõige ehtsam puskar ! </s> <s> Ma kugistasin kiiresti leiba peale ja õnneks sain vastlapäevast järgi jäänud punakaspruunist searibist lisagi ampsata . </s> <s> Soonesalu Aadam pani tähele mu puskari-kimbatust ja selgitas : " Too tieb so hengekese tahedaks niikui havi kurguluu . " </s> <s> Siis tundsingi huvi , kas sealkandis kiisku püüda võib nagu Pärnu kandis . </s> <s> " Kui vili maas , siis on jo natukese vabamb too meite olek , " kõlas vastus , mis oli minule üliväga pärikarva . </s> <s> " Sõs võib kalale minna , palun lahkeste . </s> <s> Aga veiksed on me järvesilmad kiisale , too röövlinägu tahab jo roppu moodi kudeda . </s> <s> Siit sa kiiska juba ei leia , mine aga Kääpa jõkke mõni pühaba , siit seitse versta Siis on vähid ka otsas ja küll nääd , kudas mu naene Miina paneb vähid kapsastega patta . " </s> <s> — Sain aega talutares rohkem ringi vaadata . </s> <s> Märkasin , et kirst ja häll olid seal kõrvuti nagu kestmise ja järjepidamise sümbolid : hällis puhas valge lina , kirstus aga viina . </s> <s> Siis rändas mu pilk soemüürini . </s> <s> Seal oli säng nagu ikka . </s> <s> Silmasin oma rõõmsaks üllatuseks , et sängi juures on must kalev seinas . </s> <s> Jämedale , küllap kümneid aastaid kestvale riidele oli tikitud imepeenelt " Kui Kungla rahvas kuldsel aal kord istus maha sööma ??? " </s> <s> Kirja juurde oli joonistatud päikeseloojangupunane kaugustesse viiv tee . </s> <s> Mina aga ei suutnud mõista , miks peaksid nii ilusa laulurea taga kolm ligund küsimusmärki asuma . </s> <s> Miks Kungla rahva ilu ja lust küsimuse all asuvad ? </s> <s> Elts sättis sooja jakikest pihale ja haigutas magusasti . </s> <s> " Jo siis polnud kindel , et Kungla kuningad oma kuldset põlve üleüldse elasivad ! </s> <s> Vanaherra Hermann pakkus ehk koguni üle . </s> <s> Võib-olla polnud üldse olemas valguse- , pimeduse- ja taasärkamisaega , vaid üksainus viletsus on kogu aeg olnud , ükskõik kas siis ilma härrata või härraga . </s> <s> Kas ikka kogu rahvas istus maha sööma ? </s> <s> Või oli nii , et mõned eriti valitud istusid ja ülejäänud kamp läks põldu kündma ? " </s> </p>
<p> <s> " Ää aja patujuttu , tütreke , " vastas nüüd ema . </s> <s> " Valguseaig on iki olnd , isegi kerikusaks tunnistab toda . </s> <s> Ütleb aga , et maarahvale puutus Jumala sõna enne näppu kui saksad oma pimeduseajaga tulivad . </s> <s> Hää , et kerikisand nõnna räägib . " </s> </p>
<p> <s> Elts lahkus me vaidlusest . </s> <s> Ja minagi ei mõistnud selle orjusejutu peale muud mõtelda , kui et küllap eestlastel kunagi ikka kuningad olemas olid ja küllap leidus ka orje nendele . </s> <s> Just seda oligi Elts tahtnud ütelda ja mina olin temaga nii ühel nõul , et samad sõnad suhu ja isegi täht " s " samamoodi välja tuli . </s> <s> Aga kui kõik meie jutud olid seks õhtuks räägitud , ütles Soonesalu Aadam : " Piale nelipühi vaatame , ehk me siis muudaks valitsejaherraga kontrahti ja sa lähess mõisa tööle . </s> <s> Oma pere saab sõs rohkemb hingata . </s> <s> Ei , sulasega üten on iki paremb . " </s> </p>
<p> <s> See mõisamineku-jutt oli mulle uudiseks . </s> <s> Ent ma olin sellegagi nõus . </s> <s> Siis hakkasid nad mulle tagakambri aset tegema . </s> <s> Kottpimedas rehetoas lõhnas Jumala vilja järele . </s> <s> Ma kõndisin mööda valgepäisest tüdrukust , kes magas rahumeeli oma pikas puuvoodis , nukk kaenlas . </s> <s> Ta võis segamata magada , sest selles majas uksed ei kääksunud . </s> <s> Eltse vend oli koguni nii pisike , et magas vanemate läheduses . </s> </p>
<p> <s> Ahjuvommil oli minu õle-magamisase , seda nägin selgesti . </s> <s> Eeskambri uks aga oli jäänud lahti ja valgusekiir tungis läbi rehetoa lõhnava pimeduse . </s> <s> Heledas laigus seisis Elts ja tegi mulle silma . </s> <s> Tüdruku emal ei jäänud see tähele panemata . </s> <s> Ta jäi mu ette seisma ja küsis oma lihtsal viisil : " Kas olete ehk juba niikaugel , et teist prr-ruut ja peidmees piaksid saama ? " — Mina vastu , et : " Sellest pidime hommepäev kõnelema . " </s> <s> — " Ää ullu tükki tee , " pragas Miina . </s> <s> " Mul tütar veel noor . </s> <s> Tal voli õppida antud ja tema õpib ! " </s> <s> See ütlemine mulle ei meeldinud . </s> </p>
<p> <s> Varsti tuli magus uni , läbi mille oli kuulda , kuidas Miux kuskil rehetoa takuhunnikul näugus , mind ja ema otsides . </s> <s> Või mind kui tema ema ? </s> <s> Mine sa võta kinni . </s> </p>
<p> <s> Järgmiselgi hommikul ei tulnud Eltsega kõnelemisest midagi välja . </s> <s> Kui kohustuslik kaerapuder söödud oli , siis käsutas peremees mind kaasa . </s> <s> Jõudsin Eltsele vaid seda ütelda , et ta mind tihedamini vaatamas käiks . </s> <s> Kui me seal rääkisime , siis vaatasid pere lapsed Mart ja Hermiine meid nagu imeloomi , kuna nad varem ühtegi sulast oma katuse all ei olnud näinud . </s> <s> Arglik valgete patsidega Hermiine paistis rehetoa ukseaugust , kuna pisike Mart seisis jalad harkis ja midagi kartmata nagu pardiajaja . </s> <s> Isegi sülge tilkus ta suust välja . </s> </p>
<p> <s> Aadama paatjas mära oli just poeginud ja teda ei tohtinud vankri vedamisega koormata . </s> <s> Mõisateed kõndisime jala . </s> </p>
<p> <s> Nii algaski minu sulasepõli , mis kahjuks mitte eriti kaua kesta ei võinud . </s> <s> Selle kinnituseks ja heakskiiduks mühisesid paksud rasked kuusemetsad kahel pool poriligast teed . </s> <s> Ma olin rõõmust kui meelest ära . </s> <s> Laksutasin keelt samasugusel häälel , mida " Volta " puur teeb metalli läbistades , ja siristasin vilet kui metsvint . </s> </p>
<p> <s> Aadam hakkas mõisateel rääkima : " Aga perisherra on meil südamlik . </s> <s> Kui mõni va kandimees end õkva käest ää laseb , sõs herra üteln sändse tigedalt : " Müts maha ! " </s> <s> Nüid oli se mässu aig . </s> <s> Teomehi pahandas nüid , et talomees jääb viina kööki viinast täis , tollest viinast , mis herrad ommava . </s> <s> Herra sõs üteln , et raha läeb linna laenu ühiskassasse , ega kis teda usub ? ! ? </s> <s> Nii et kui herra isi asja perast linna sõitn , sõs Laastu Jüri , üits kandimees ja üits teomees kõerutasivad küpse rukki sees üitsjälle et : </s> </p>
<p> <s> " Krahv sõidab omma mõisasse , </s> </p>
<p> <s> tiradi-radi-raa ! </s> </p>
<p> <s> " Kõik korda tettü kindlaste " </s> </p>
<p> <s> muud mõelda saks ei saa . </s> </p>
<p> <s> " Ja sõs seal vasta siravad </s> </p>
<p> <s> Nii linalomp kui silk </s> </p>
<p> <s> Ja teretab ka mõisamees </s> </p>
<p> <s> Mind egä silmapilk " </s> </p>
<p> <s> Krahv sõidab omma mõisasse , </s> </p>
<p> <s> tiradi-radi-raa ! </s> </p>
<p> <s> Tall' kukil on kolm kuradit , </s> </p>
<p> <s> Kolm tuulispaska ka ! " </s> </p>
<p> <s> Saand mehed lauluga maha , üiab herra neile tsutt valjemini : " Müts maha , lontrused ! " </s> <s> A ei sest midagist , herraga räägiti kut omasugusega . </s> <s> Selle eest said paar meest perast Kaarlemõisas peksa . </s> <s> Sõs löödi kõrts kinni , kõrtsumehele anti kolm ruublit näppu ja — padavai kodo . </s> <s> Talomehed kõrtsu ümber , et noh et — tarvis ka viina köökile tuul alla tetta , sial meid jo kurnatud küll . </s> <s> Va kilter tuli paluma , siis jäeti ää , jäeti tuu tükk tegemata . </s> </p>
<p> <s> Nuujah , a sial old ka kaks harjuskimeest , keda kilter oli egakerd piitsaga nüpeldan . </s> <s> Nad kiltrele iks et : " Võtke'nd lusikid ja silmakivi , " aga tuu kiltresaks siuh , siuh , piitsaga . </s> <s> Muudku tüütas ja käis nende nahkade pial . </s> <s> Nüid oli nende kerd ja ega's nad's valitsejasaksa kohe mis'l muud kui kohe pajovitstega . " </s> </p>
<p> <s> Aadam katkestas selle jutu niipea kui me mõisasüdamesse olime jõudnud . </s> <s> Seal oli tal jälle kõikide vastutulijatega asja : mõne head piibusuitsuaroomi kiita , mõnele töömehele niisama jõudu soovida , mõne tüdruku kallal aasida . </s> <s> Jõudsime siis kauni parditiigi veerele . </s> <s> Luiged pidid selles tiigis vaid üks kord aastas käima . </s> <s> Ma panin tähele , et põletatud lubja kord valitsejamaja küljes ulatus oma poole meetrini . </s> <s> Suur kahekorruseline maja uhkeldas kahe tuvilaga , kahel pool lennuauku kena punastest tellistest lohepea mosaiikpilt . </s> <s> Vaat niisugune ilus arhitektuur oli tolle aja mõisal ! </s> </p>
<p> <s> Mõisakirjutaja Trink oli imestunud , et Soonesalu peremehel sulast vaja läheb . </s> <s> " Tuu üllatus on täitsa pauk , " ütles too vana rebasenäoga talumees puhtas punaste käänistega kirikukuues . </s> <s> " Pole pauku miskit , " puhistas va Aadam läbi hallide vurrude . </s> <s> " Sel aastal paneb rohkeste otra ja kardulat maha , sulane kulub nõnnaütelda marjaks . " </s> <s> Aga Trink ei jäänud rahule , vaid küsis ikka : " Kas liigud kah tied ? </s> <s> Sulaseliiku iki tarvis . " </s> <s> Aadam lubaski liiku teha , " kui aga Kusti teo piale saab . </s> <s> Proovi herrale ütelda , et ta rukki- ja odramõetu vähembaks võtaks , kui mo Kusti saab teopäivad . </s> <s> Kusti võib kohe viinakööki tulla ja siis perast orasekülvile kah . </s> <s> Saaksin tost herraga keneleda ? " — " Ei ole herradel prõlla keneleda aiga , " naeris kirjutajapapi , minu meelest liiga kaua ja liiga võltsilt . </s> <s> " Herrad sõitsivad linna , kilter Kotiveres talitab , läits karja-asja nimetama . </s> <s> Tule hommepäiv , siis näähme . " </s> </p>
<p> <s> Aadam tegi mulle mõisas ringsõidu . </s> <s> Nii ilusat mõisahoonet pole ma kunagi näinud . </s> <s> Ta katus oli triibuline ja tähniline otsekui taevakaart , ta hiilgavad aknad niisama kõrged nagu vabadiku tare ja telliskivipuru oli nii kunstipäraselt ta tõllateedele riputatud , et mul kahtlus tekkis , kas krahvihärra tõllad ka sama ilusti ja laia joonega sõita oskavad . </s> <s> Varblased vidistasid kikerpäripõõsastes täpipealt suure mõisakolossi taga . </s> </p>
<p> <s> Aidamees Aas seisis antvärkide maja ees . </s> <s> Ta nägu tõmbas Soonesalu peremeest nähes muhelema , just nagu oleks nähtud vana sõpra . </s> <s> " Mu kooluvend kihelkonnakoolust , " urises umbusklik Aadam , et Aas mulle mitte esitlemata ei jääks . </s> <s> " Koolist , " parandasin mina . </s> <s> " Ütskiik , " rehmas Aadam ja sülitas lirtsti läbi hammaste . </s> <s> " Üttegi kergendust pole tuu koolivenna-saks mulle jüskü teinud " Ja justkui selle märgiks , et ta kunagi mingeid kergendusi ei tee , sikutas Aasa-mees hoogsalt oma Soonesalu-sõbra kätt , rebis seda lausa ettepoole . </s> <s> " Vaatkus mahedamat selli , " hõikus aidamees , ehmatades mitu tuvi ja varblast pesadest , mida nood olid suvatsenud suure vaevaga sepamaja pööningule rajada . </s> <s> " Esi surmaga võlgu , aga võtab sulase ! " </s> </p>
<p> <s> Varsti olime kõrtsus ja külitasime madalal letil . </s> <s> Kõrts oli pooltühi , peale meie ja aidamehe oli seal veel paar tugevat sulas- või teopoissi , kelle silmist paistis umbusk , kui nad minu peale vaatasid . </s> <s> Uurisin seina suitsunud põllukive ja läbi laepragude sinetavaid ämblikuvõrke , need olid küünlavalgel ilusad . </s> <s> Jõudsin märgata ahjule söega tõmmatud kriipse — mälestust ajast , kui veel võlgu anti . </s> <s> Kõrtsumehe hoolitsev käsi oli püüdnud neid maha nühkida , kuid mitte just erilise eduga . </s> <s> Söekriipsud jäid sinna edasi — küll hallide varjudena , aga ikkagi märgatavalt . </s> <s> Seda võis pidada tunnistäheks meie rahva vaesusest . </s> </p>
<p> <s> " Podel pipra viina , Aadu , " tellis aidamees . </s> <s> " Kahele mehele . </s> <s> Sulaspoiss on veel nuur , talle ehk midagi krõbinat . " </s> </p>
<p> <s> " Pole mulle miskit krõbedat tarvis , " õiendasin mina . </s> <s> " Mina kah ju täismees . " </s> <s> Aidamees Aas kiitis mu sõnadele takka . </s> </p>
<p> <s> Nuusutasin veel tubli sõõmu uimastavalt karget varakevadeõhku , enne kui nina lõplikult pipraviina klaasi pistsin . </s> <s> Aidamees vaatas mind ja tähendas peremehele : " Niisuke aab me plikadel pääd täitsa segi . " </s> <s> Mina aga vastu : " Küllap mina neile ehtimiseks ja säädmiseks aega annan , olge üsna mureta . </s> <s> Aga kes sina , kulla saks oled , seda ma'nd küll ei tea . </s> <s> Mismoodi sina naistesse mõjud ? </s> <s> Paha pärast ma seda muidugi ei küsi . " </s> <s> Seepeale kostis klõps-säärikute valju astumist ja lagedale ilmus paljaspäine kõrtsmik , tuli justkui asja ära seletama . </s> <s> Seiras mind kui hullu kärbest . </s> <s> Siis aga ütles : " Aasa-aidamees siin ju mitu-setukümmend aastat eland . </s> <s> Kihelkonnas on temal mitu sugulasvaimu , ta on kaval mees jutu rääkimisel , keneleb seda juttu ja keneleb toda juttu . </s> <s> Temaga ei maksa norida . " </s> </p>
<p> <s> Kõrtsmik oli igatahes rahumeelsem , kui mina temast arvasin . </s> <s> Istus meie lauda , endal klaasi põhja peal natuke õlut ja hakkas siis aga käsipõsakil aida-onu kuulama . </s> <s> Eks see siis ütles : " No mis mina teile siin pajatan videviku veeretuseks ? </s> <s> Eks iki toda , kudas teomees türgi obese muna välla aus . </s> <s> Mina olin poesikkene tol ajal. " </s> </p>
<p> <s> See kõlas väga naljakalt ja meie siis naersimegi , isegi täis jääma kippuvad heleda peaga poisid aknaaluses lauas kõkutasid . </s> <s> Kõle kõrts oli äkitselt naeru täis . </s> <s> Mina naersin muidugi poolihääli , sest mul oli tõsine tundmus , et Elts on juba talust lahkunud , mis oli muidugi õige . </s> <s> Aga aidamees laskis edasi nii : </s> </p>
<p> <s> " Nu mees lännü linna ja sial juut müünu kõrvitsid . </s> <s> Iks rubla mitu tüükki . </s> <s> Mees küsinu : " Mis muna na ommava ? " </s> </p>
<p> <s> Juut algul õlgu kehittenu , sõs üteln : " Olema türgi obese muna — kui sina kodo viima , sial auduma , sõs ilos türgi obe taa-akk , taa-akk välla tulema . " " </s> </p>
<p> <s> Mees vehkis kätega ja mossitas , ütles , et juut teebki just nii . </s> <s> Ja kohe täpsustama : " Tuu mees oli mede mõisa mees , Kerguse Mats , ammuilma surnd . </s> <s> Ei tulnd ta sõs üte nädali tööle , ei tulnd kaits . </s> <s> Audus . </s> <s> Tese kes teadsivä , nu ütelnuva , et " Tu aub türgi obese muna ! " </s> </p>
<p> <s> Vana mõisa-herra võtn siis piitsa ja lännudki sinna , iks ütelnu , et : " Mis kuradi türgi obese muna sina siin aud ? " </s> <s> Sie oln viel arosaaja saks , kui Mats seletti , iks et : </s> </p>
<p> <s> muna ; </s> </p>
<p> <s> keva koor ; </s> </p>
<p> <s> raske ; </s> </p>
<p> <s> tuu om türgi obese muna . </s> <s> Siis herra läind ligi , koputan vasta muna . </s> <s> Pani aga sõna piale : " Kutsun nüid tohtriherra , tema teeb üits Ausschnitt . " </s> <s> Sie saks olnd veel Mannteuffeli kuulsat sugu . </s> <s> Siis tulnd tohtriherra mõisast manu , koputan kõrvitsit , sõs keneles saksa ja ladina keeli . </s> <s> Võtn katekesi kõrvitsa kaasa , Mats aga saand esipäe mõisas viis tulist sirakat mis siraka maik . </s> <s> Matsi poig , tuu oli Narvas tööl , tiisik ta viiski , jah . </s> <s> Nii olid lood . " </s> </p>
<p> <s> Sain aru , et see lugu oli vaid minu meelitamiseks räägitud . </s> </p>
<p> <s> Pärast seda Aasa jutust enam midagi naljakat ei leitud , mehed kõnelesid veel mõisauudiseid ja siis tuligi lahkumisehetk kätte . </s> <s> Me Aadamaga hakkasime rahumeeli kodu poole astuma . </s> <s> Aadam oli väga lõbus , laskis vilet . </s> <s> See oli üks viimaseid väga külmi öid , tähed hiilgasid taevast nii eredasti nagu härra Õie ööbiku-laulus . </s> <s> Aadam paistis kuidagi räsituna , aga meel oli tal hea ja lahke . </s> </p></div2><div2 type="alaosa"><head> 7 . peatükk , milles onuke sõidab külmale maale </head>
<p> <s> Selles pisikeses , jumalast üsna hooletusse jäetud maanurgas nägin ma nüüd seda , kuidas kõik loodus liigveest vabanes . </s> <s> Kevadine tulvavesi kihutas mööda Kääpa jõge , mõisatiik aga paisutas oma vett nii , et hallid pardikühmud külmas vees oma lestadega pidid sibama , kui nad ei tahtnud , et vesi nad poolele laudateele viiks . </s> <s> Vilksti lõid nende roosad lestalabakesed vesirooside ja kilbukate juuri . </s> </p>
<p> <s> Juba hakkas päikegi tihedamini üle varakevadiselt roostekarva maade vaatama . </s> <s> See oli üldse kummaline kant : kaheksa hiiglama kivikõhutäiega küngast ümber suure rabasoo . </s> <s> Öösiti , kui ma hellalt Eltsele mõtlesin , siis nimetasin ma seda uhkelt kõrguvat maastikku meie vooremaaks , sest ma tundsin juba algusest peale : see paik siin on oma , siia ma tahan toetada kanna . </s> </p>
<p> <s> Minu arust juhtus just nõnda , et päike naeratas oma vooremaale ja vooremaa naeratas oma päikesele ning see oli liigutav pilt . </s> <s> Kuidas inimene loodusest ilu otsib või kuidas võõraste päikeste miljonid kiired lõpuks meie päikese olid loonud — nagu seda kõigest saja aasta eest oli kirjutanud Immanuel Kant , seda ma justkui teadsin . </s> <s> Olin palunud Eltse , et kui nemad hakkavad koolis Kanti tarkust õppima , siis lühidalt , ma olin palunud conspectumit Kanti õpetusest . </s> <s> Tüdruk oli teinud mulle teadmistejanu eest pai ja lubanud kõik hoolsasti üles kirjutada , mis selle suure filosoofi kohta on teada . </s> <s> Ma kujutasin ette , et talu suur turbamullavedu lõpeb pea , et siis on väiksed talgud selle tegijatele tänuks . </s> <s> Siis joob Aadam haljast meestenapsi ja Miina punast naistenapsi , mina aga lähen vaikselt suure mõtleja terakesi lugema . </s> <s> Kant oli olnud härra , Liivimaagi talupojad pidanuksid tema ees pea paljastama — see kõik oli õige . </s> <s> Kuid just too härra tekitas minus pöörast huvi ja sellel huvil oli vaid üks põhjus : " die Menschheit " kõlas Eltse suus nii magusasti ja paljulubavalt , nagu õõtsuksid õrnad õied suveõhtu tuule vilus . </s> <s> See sõna oli ta suus aeglane ja majesteetlik , aga samas oli selles mõndasugust lõputa naiselikkust . </s> </p>
<p> <s> Meie äsja sünnitanud märale tõi naabrimees appi künnihärja — ikka selleks , et vedada põldudele seda pruuni läpatanud mulda , millest rabasoo nii rikas oli . </s> <s> Mulla juures langesid mitme pere huvid kokku , sest põld oli üks suur maa-ala , ehkki jaotatud . </s> <s> Aga kui põllu ühte nurka tuua koormate viisi head pinnast , siis kaob liivik mõne aasta pärast kõikjalt . </s> <s> Soomuld teeb imet ! </s> </p>
<p> <s> Ja mullakühveldamise abil sain ma palju tugevamaks , kui ma varem olin olnud . </s> <s> Hirmus talvine nälg oli läbi , see ei laastanud mind enam . </s> <s> Nüüd tuli tugev liha luudele , ma läksin priskemaks . </s> <s> Muuluka talu taat , kes paarikümne aasta eest oli soldatileiba maitsnud , armastas lõhkeaineid ja pauku , telegraafi ja vasaku käega rebimist , sõnas : " Maladets , Gustav , sinust saab veel meestemees ! " </s> <s> Ta katsus mu biitsepsi ega teinud teist nägugi . </s> <s> Seepeale keeras ta omale alati pläru ja viskas selle plaksudes näkku . </s> <s> " Viska ka toru näkku , Kusti , " agiteeris tema ja õpetas , kuidas pläru keerata . </s> <s> Ma mäletan , et tõmbasin ühtekokku korda kolm , siis oli küll tunne , et külge hakkab , ja jätsin Eltse pärast järgi . </s> <s> Kui Muuluka-taadile ette kandsin : " Ega tonti tea , võib külge hakata , " siis vastas too sümpaatiline naabrimees : " Nuu-jaa , mis ta siis ka ära ei ole ! " </s> <s> Ma ei tea siiamaani , mida ta sellega mõtles . </s> </p>
<p> <s> Ilusad olid , Riks , need päevad , ilusad ja õnnelikud . </s> <s> Nüüd ma , nüüd ma tunnen surma kiviläve oma rinnal ; nii erinev on see Soonesalu lävepakust . </s> <s> Soonesalu läve ees siblisid kanad ja pardid ja tee ulatus väravast just nii kaugele , et selle tipus virvendas naabertalu kaevukook . </s> <s> Kaevu valtal istus suur must kuri vares . </s> <s> Kui olin tööst väsinud , siis viskasin selili noorde heina , paariks minutikski . </s> <s> Ja siis ma nägin : pilved ruttasid itta või läände , aga mitte kunagi lõunasse või põhja . </s> <s> Mina mõistsin : Jumal on selle kõik nii loonud , Jumal on ka kallanud mu noorusaja üle heleda valgusega , jättes ülejäänud elu halli hämarusse . </s> <s> Sa pead palju kannatama , enne kui saad aru põhjamaise , andestava Jumala kogu suurusest ja sellest , kui kaunilt kirikukellad kumisevad üle kogu maa . </s> <s> Varakevadel taganeb päeva valgus ruttu , kuid lumivalged paksuseinalised kirikud saavad valgusele . </s> <s> Ma olin pühakojas , ma tean . </s> <s> Vaatasin läikivaid punakaspruune pinke , mida mustad ja hallid pikk-kuued mitmesaja aasta kestel on nühkinud ja poleerinud , millel on tukutud ja millelt " palugem " -märguande peale püsti tõustud . </s> <s> Vaatasin , kuidas tilguvad kantsliküünlad , heidavad valgust kirikuõpetajale , mustade narmastega linikule ja tüsedale piiblile . </s> <s> Vanade piiblite juurdes on ikka keegi vandunud . </s> <s> Palun , kui ma suren , siis kirjuta mu hauale , et ma läksin eestlaste Jumala juurde ; nii on minule kõige parem . </s> </p>
<p> <s> Mäletan end kiriku akna kaudu muudkui ühtejärge pisaraid valades välja vaatamas , ikka pühakutest mööda , sest nende kujud olid liiga keerulised minu pisaraterohke nägemise tarvis . </s> <s> Akna taga liikus tumehall külm videvik ja lobjakas , mis segas õpetaja väljakoolitatud bassihäält rääkimise juurdes : ikka krõp ja krõp . </s> <s> Kui maanteede tuled veel ei paista , on kõige ilusam aeg , üksildaste hingede ja sügavate armastusmõtete aeg . </s> <s> Kes ma olin seal kiriku tagapingis istudes , valget jahedat seina ja selle akent silmitsedes ? </s> <s> Verinoor pikemat sorti mees paigatud vammukses . </s> <s> Hallikate silmadega . </s> <s> Pilk küll mujal , kuid punetavad kõrvad hoolsalt hingekarjast kuulamas ; silmad küll märjad , kuid mitte oma hingeõnnistuse , vaid hoopis muu pärast . </s> <s> Vaatasin : tuul puhub väljas ja küll mõtlesin — mis oleks , kui see kelmikas tuul tõmbaks Eltse seelikusabast ! </s> <s> Mõisatiigil süüdati tuli — pargivaht tegi seda ikka veel nürilt oma kohust täites , kuigi liuväli oli sealt läinud kõige jääga . </s> <s> Tule kiirtes kujutlesin mina Eltse pehmete juuste vastuhelki , või — mis noort meest lausa piinav — triipe ta kleidil , erekollaseid nagu sulakuld . </s> <s> Ning selle kõige pärast ütlen ma : niikaua , kui sellel maal veel leidub noormehi , kes on valmis läbi kirikuakna aprillivideviku lumesadu vaatama ja vaimusilmas hoopis noort naist nägema , on meie rahvas ikka alles , rahvas ja tema leebe usk . </s> <s> Seda ütlen mina oma kogemuste ja veendumuste alusel ja rääkigu teisiti need , kes ei pea ilusaid unistusi usulise hardumuse selgrooks . </s> </p>
<p> <s> Karjamaad tõusid kõrde , rohulibled pistsid päid välja , murumütakad kogusid tihedat katet . </s> <s> Ausalt öelda oli kevad tulnud rutusti ja ootamata , nii et keegi ütelda ei mõistnud , millal just oli tali kaotanud oma jõu . </s> <s> Metsa ja soo kohal algasid hõiskamist rändlinnud , mõisa aida kõrval aga asus vesprikell talitusele . </s> <s> Kraavid olid pahisevat vett tulvil , aga meie talirukkini ei ulatunud suurvesi kunagi . </s> <s> Nüüd kolisesid me kaks tublit raamäket põldudel , varss sai esimese ädala , hane aga hakati laadapäevaks nuumama . </s> <s> Ükskord , kui peremees oma tühjade viljarõukude juurdes endamisi tasakesi nõu pidas , tegin ma suure hanega proovi , kas temaga ikka juhtub teatud tingimustel nii , nagu " Noor-Eestis " seisis . </s> <s> Joonistasin tema ümber laiuvale muldrikule selgesti nähtava ringi — nagu eksperimendid näitavad , ei pidanud hani sugugi üle sellise ringi astuma . </s> <s> Nii see lõppeski : hani jäi tõelisesse isolatsiooni ehk üksinösserdusse . </s> <s> Jooneni jõudnud , hakkas rumal hani närvlikult karjuma — tõstis küll pahema jala üles , aga üle joone tulla ei usaldanud ta ometi . </s> <s> Lõpuks väristas sulgi ja vajus solvunult lösakile . </s> <s> Sellest kitsidusest ei pääsenud ta enne , kui mina ringi ära kustutanud olin . </s> </p>
<p> <s> Miux kosus silmnähtavalt ja püüdis kinni oma esimese hiire . </s> <s> Miinale valmistas meelehärmi , et Miux oli õppinud mööda parsi ringi ronima ja pääses rehetoa unkast , ehk nagu sealkandis öeldi " kahrupersest " alla , maad ja rahvast vaatama . </s> <s> Laadalt osteti " sementi " ja kaeti unkaauk kinni . </s> <s> Kassi rõõm kaugustest ja kitsaist käikudest oli seega otsas . </s> <s> Pisikesed augud ustes aga jäid talle ikka ja võimalus minu padja kõrval nurru lüüa ka . </s> </p>
<p> <s> Talu pisike tumedaks kulunud puukalender näitas viiekümne kuuendat aastat 1850. aastast arvates — just see arv oli ühes paljude täketega kalendri koredasse puupinda kraabitud . </s> </p>
<p> <s> Väike tüdruk Hermi oli nüüd karjane ja igapidi tähtsust täis . </s> <s> Kaks lapilist ammujat olid nüüd tema hoole ja valve all : kuraasikas juhtlehm Pahklik ja sabassörkija Ümarik . </s> <s> Ümarikul oli kaelas peenem , piniseva kõlaga karjakell . </s> </p>
<p> <s> Varahommikul , kui ma isegi tõusin , ajasin ka Hermi üles ja ütlesin , et teda sõravägi ootab . </s> <s> Imestamisväärt küll , aga Hermi oli ikka krapsti püsti , valmis minema nagu kööki pühadesaia järele . </s> </p>
<p> <s> Pahklikuga oli tal igavene häda : kui kärbsed ja muud kurjad putukad lehma hirmsasti ründasid , siis pöördus too ümber oma ettekujutatava ( ehk mõttelise ) telje , pöördus veel kord ja jäigi pikaks ajaks keerlema nagu vurr , kurvavõitu inin mokkadel . </s> <s> Vits ajas ta neil puhkudel üks-alati ringist välja . </s> <s> Mäletan päeva , mil talu naispere õuel poolihääli arutas , et va nastik oli jälle Pahklikule selga roninud ja viimane sellepärast kiini jooksma hakanud . </s> <s> " Mis on üits lehm nastiku mieles ? " kõneles perenaine . </s> <s> " Suur ja lämmi rahn , millel hea suikuda , kuhu pianupp rahuliselt maha toetada " Hermi krimpsutas seepeale oma pisikest tedretähnilist nina ja mõni tund hiljem kostis karjamaalt tema kurbline laululugu : </s> </p>
<p> <s> " Kuu kumab kõrgest ülevast , </s> </p>
<p> <s> näeb leinavalus tütarlast . </s> </p>
<p> <s> Täis rahu hingab vaikne ilm , </s> </p>
<p> <s> ei suigu unel' minu silm . </s> </p>
<p> <s> Mo kuldne lootus kadunud , </s> </p>
<p> <s> mo kallim hauda langenud . </s> </p>
<p> <s> Nüüd põrmuks läind mo parem püüd , </s> </p>
<p> <s> täis tühjust terve ilma hüüd ! </s> </p>
<p> <s> Mo lootus , lenda ülesse , </s> </p>
<p> <s> mo taevaisa sülesse . </s> </p>
<p> <s> Oh vala maha vaigistust </s> </p>
<p> <s> ja tuikuvale tugevust " </s> </p>
<p> <s> Oli nii kummaline kuulda nii ränka sõnumit läbi väikese tüdruku heleda hääle . </s> <s> Kuna peremeest parajasti läheduses polnud , siis kõmpisin ma tema juurde karjakoplisse . </s> <s> Et tema tuju siiski heana hoida , viskasin jala üle põlve , võtsin helelilla kurereha kahe sõrme vahele ja laulsin talle niisuguse laulu : </s> </p>
<p> <s> " Mööda merd ja oo-kee-aani </s> </p>
<p> <s> meid võimas laine viib , </s> </p>
<p> <s> peksab kaljusid ja saari </s> </p>
<p> <s> ja on ohtlik iga viiv . </s> </p>
<p> <s> Seisan vandudes ma tekil , </s> </p>
<p> <s> puust mu jalg on , silmal rätt </s> </p>
<p> <s> ja mu tammelaev vist lekib , </s> </p>
<p> <s> haipoeg passib kurakätt . </s> </p>
<p> <s> " Rummi ! " kajab ruhvides , </s> </p>
<p> <s> lähen piipu pahvides </s> </p>
<p> <s> lainte lendes vöörirooli , </s> </p>
<p> <s> laulan jõhkrat barkarooli , </s> </p>
<p> <s> vannun kuradeid ja näkke , </s> </p>
<p> <s> sest et Neptun maksab kätte . </s> </p>
<p> <s> Trümmipoisid katnud leki , </s> </p>
<p> <s> piitsa nad ei taha mekki' , </s> </p>
<p> <s> keset vaba veteväila </s> </p>
<p> <s> pingutan ma roolikäila — </s> </p>
<p> <s> teadku kilu , rääbis , koger : </s> </p>
<p> <s> võimsalt lehvib " Jolly Roger " ! </s> </p>
<p> <s> See laul oli karm , metsik , lõbus , tugev ja mehine , nii et võisin selle üle uhke olla . </s> <s> Hermi vaatas mind suurisilmi oma sasituka alt ja hakkas siis nutma . </s> <s> Ta ei võinudki mõista neid mu " barkaroole " , " käilu " ja Neptuneid , kuid ta haistis selles laulus midagi väga ohtlikku , tõeliselt häirivat nii tema kui ka kõigi teiste jaoks . </s> <s> Kahetsesin seda laulu . </s> </p>
<p> <s> Aasad läksid rohtu , puudel puhkesid pungad , aed hakkas juba lõhnama , silmapiiri taha kaduv raudteejaama tee oli aga veel Eltsest tühi . </s> </p>
<p> <s> Selgetel päevadel paistis tibake sinitaevast mu ahtasse sulasekambrisse , kitsasse nagu neid Eestimaal tihti juhtub olema . </s> <s> Sinna mahtusid ainult minu säng , riided ja külviastjad . </s> <s> See oli kõik . </s> <s> Siiamaani imestan , et sinna mahtus ka päikest . </s> <s> Õigupoolest oli see nagu postkastis elamine : ükskõik kumma külje pöörad , ikka tuleb sein vastu . </s> </p>
<p> <s> Kõige selgemal päeval läksin ma taas kirikusse . </s> <s> Õpetaja oli võtnud lehitsemiseks-mõtisklemiseks Hiiobi raamatu . </s> <s> Siis ma märkasin kantsli nurgal ühte õnnetut kuradikest . </s> <s> Ta oli suurest pühadusest kössi tõmbunud , igalt poolt tuli temani sakraalsuse laine . </s> <s> Nagu ma märkasin , olid temal silmadki punased , vist joomisest . </s> <s> Napsitamisest . </s> <s> Ta oli kössis ja õnnetu ; õpetaja kuldaväärt sõnade tarvis oli tema küll vale pinnas . </s> <s> Kui ta veendus , et keegi peale minu teda eriti ei vaata , siis tõmbas ta — lupsaki luusangadi !! — hirmsa ajuga minema . </s> </p>
<p> <s> Kaevasin suurt veesoont emakraavini . </s> <s> Haruteed mööda põhja poole aga asus mustlaste laager . </s> <s> Nad elasid suures plaanvankris ja selle ümber oma " patuelu " , nagu armastas rääkida vana kirikuõpetaja . </s> <s> See oli kalapüüdja rahvas ja hobuseidki oli neil terve kari , kõige erinevamaid . </s> <s> Nad müüsid neid ja ostsid saadud rahaga ikka paremaid . </s> <s> Üks niisugune must mees oli mõisas tööl ; ta oli hea meistermees ja teda hüüti Trehtliks . </s> <s> Mina nägin teda ainuüksi hallis pihtkuues , muis rõivis ta oma rehepeksumasina juurdes üldse ei nösserdanud . </s> <s> Muidugi oli tal ka seal nii mõnigi abiline , sest kus sa siis üksinda saad . </s> <s> Trehtel oli hea näide sellest , et kindlaks määratud tingimustel võib mustlanegi olla veidi saksik . </s> <s> Et ta tütregi lõunasöögikorviga mõisaväljale laskis kutsuda , nagu kohe näeme ! </s> <s> Trehtlile oli alandav ise oma leivakotti vedada — otsekui mõni teomees , sekk kaelas </s> </p>
<p> <s> Mustlased vahetasid ei tea kust hangitud hoosed ja rangid lõnga ja villa vastu . </s> <s> Veel vahetasid nad lõnga ja villa nipsasjakeste ja klaasmunade vastu , need sadulanahkade ja tengelpungade vastu , need vihkude ja sulgede vastu , need omakorda lambiõli ja piirituse vastu , need aga lõpuks ehk luiskude ja koorekirnude vastu . </s> <s> Vahetevahel algasid niisugused ahelread kellegi raha eest ennustamisega ja lõppesid loomakasvatuse huvitavamates harudes nagu kalkunikasvatus või ponide pidamine . </s> <s> Lühidalt : mustlased ajasid kogu aeg äri ja ainuke , kes sellega tegelda ei viitsinud , oligi Trehtel . </s> <s> Too mees ei saanud ega tahtnud kaubitsemist endale lubada . </s> <s> Ta pidi päev läbi mõisa rehe all askeldama ja teda kutsuti väga peene nimega , nimelt peentehnikuks . </s> <s> Trehtli meelevalla all oli mõisa rehepeksumasina hoorataste ja lintide õige paigutamine . </s> <s> Ta tegi seda tõesti eeskujulikult , nii et isegi naabermõisate valitsejad käisid temalt aupaklikult ametit õppimas . </s> <s> Ajal , kui Trehtel jooniste taga istus , et masinat veelgi täiuslikumaks teha , jälgis tema ainuke asetäitja , et mõni puupulgake või kivike masina vahele ei satuks . </s> <s> Ja masin vemmeldas kuivi viljapäid nii täpselt ja nii koletu jõu ja mürinaga , nagu oleks tal mingi ürgviha eesti põldude tõe vastu . </s> </p>
<p> <s> Samal ajal lirtsus minu jalge all vesi . </s> <s> Savi , mulla ja liiva püdel mass ujus ikka tagasi mu labida ja jalgade ette , ükskõik kui palju mina seda eest ära ei kühveldanud . </s> <s> Palavama ilmaga olin oma kraavihakatises absoluutselt alasti , täitsa vesihernes . </s> <s> Minu kraav jooksis piki võserikusihti , mets mühises ja töö minu käes aina lendas , sest ma teadsin : nii saan lõplikult tugevaks , nii võin maanurga kõige tugevamalegi poisile tuule alla teha . </s> </p>
<p> <s> Ükskord olin ma oma kraavis jälle alasti . </s> <s> Palav oli . </s> <s> Olin kaevates jõele lähedale jõudnud ja juba ma tundsingi jõe niiskelt paitavat hingust . </s> <s> Veel võis tajuda , et selja taga on mul midagi salapärast , kummalist . </s> <s> See oli mu saatus . </s> <s> Kui ma labidatäie jälle kord vasakule kraavikaldale lennutasin , siis nägin silmanurgast vilksamisi midagi sinivalget . </s> <s> Olid justkui mingisugused mustrid , mis kuusiku tumerohelisse põue kuidagi ei tahtnud sobida . </s> </p>
<p> <s> Vaatasin tagasi : tütarlaps . </s> <s> Seda oli arvata . </s> <s> Väike , kitsa puusa ja tumedate juustega . </s> <s> Ta soeng oli sama veider kui ta sinise-valgekirju sitsseelik . </s> <s> Süsimustad äsja pestud salgud hoidsid kõrvade juurdest kaardu . </s> <s> Ei olnud siin juttugi juuste palmitsemisest , mida pühakiri nii karmilt keelas . </s> <s> Need olid tal üsna lühikesed pigimustad juuksed . </s> </p>
<p> <s> Vasakus käes hoidis piiga võipaberiga kaetud korvi , paremat aga peitis taha . </s> <s> Ta vaatas mind ja samas ka veidi ei vaadanud ja tema kitsad huuled tegid hmm-hmm ja mina tegin mingisuguse vaistu järgi oletuse , et ta on mustlanna . </s> <s> Arg tütarlaps . </s> <s> Mu kadunud isa , rahu tema põrmule , ütles ikka , et ilus on arg tütarlaps ! </s> <s> Veel ütles isa , mu sigitaja , et kõige ilusam on arg tütarlaps öösärgis ja just nimelt siis , kui ta on öösel vihma käes märjaks saanud . </s> <s> Siis tulevad need kõige kaunimad jooned nähtavale ja samal ajal neid veidi varjatakse . </s> <s> Nii et isa õpetused olid mul siis veel meeles . </s> <s> Mu pilk langes tulija rindadele , ja need ei olnud sugugi vähem peene pluusi all kui on peretütreil — mõistsin , et ta on ikkagi naine , mitte pikemat sorti laps . </s> </p>
<p> <s> Meie irvikut sorti koer , pere silm ja kõrv , ustav majalukk ja vihane pureleja , tõusis oma paigalt kraaviperve äärelt ja läks uustulnukat lipitsevalt nuuskima . </s> <s> See tõstis korvi kahe käega õhku ja kamandas : " Kuule , kutsu oma kutsu ää — mul on korvis liha ! " </s> <s> Ta oli öelnud seda nii tasa , et see laane rahule pigem kasuks kui kahjuks tuli . </s> <s> Hüppasin kähku pükstesse ja astusin kindla maa peale . </s> </p>
<p> <s> Paar hetke hiljem istusime kõrvuti kraavi ääres . </s> <s> Ma tegin leivakoti lahti ja pakkusin kaunile tulijale . </s> <s> Ta võttiski veidi . </s> <s> Nägin , kuidas ta silmad volksti minu poole käisid . </s> <s> Ta võttis leiva , millele oli määritud või . </s> <s> Seepeale ajas Muri lõuad päris laiali ja maiuspala oli ühe hetkega tema oma . </s> <s> Niisuguseid kombeid olid talle siis metsamehed õpetanud ! </s> <s> " Hoia oma peni , " ütles tüdruk . </s> <s> " Uist , peni , " ütlesin mina . </s> <s> " Kaevan siin kraavi . </s> <s> Kuidas su nimi on ? " </s> </p>
<p> <s> Mustlasneiuke kõhkles . </s> <s> Ta vaatas mulle teraselt otsa ja mõtles ilmselt , kas istuda minu kõrvale või mitte . </s> <s> " Nimi on mool Lea , kolmeaastaselt hakati nii kutsuma . " </s> <s> — " Miks siis just kolmeaastaselt ? " — " Ma ei mäleta jo varemat . " </s> <s> — " Ja kuhu sa siis lähed , Lea ? " — " Lähen , viin isale süüa . </s> <s> Ta on mõisas , teeb väga peent tööd . </s> <s> Sääl on suur aurumasin . " </s> <s> — " Aa , tean , su isaks on Trehtel . " </s> <s> — " Nii teda , jah , hüütakse . </s> <s> Aga sinu nimi ? " </s> </p>
<p> <s> " Gustav , " ütlesin . </s> <s> " Tahad koera nime ka teada ? " </s> </p>
<p> <s> " No ütle . " </s> <s> — " Mustamullik on koera nimi . " </s> <s> — " Mustamullik ? </s> <s> Kuidas saab ühel koeral olla niisuke imelik nimi ? " — " Näed , saab . </s> <s> Sa vaata , tema karv on ju nii must ja sile ja läikiv . " </s> <s> — " Ää aja , ei mina seda usu . " </s> <s> — " Kutsu teda selle nimega , küll sa siis näed . " </s> <s> Lea vaatas koerale otsa ja hõikas siis heleda häälega : " Mustamullik ! </s> <s> Mustamullik ! " </s> <s> Muri hakkas kohe ägedasti saba liputama , siis aga tuli ja tõmbas plikal keelega üle näo . </s> <s> Tõesti väärt plika oli . </s> <s> Niisugune väike ja pehme , tumeda silmavaatega . </s> <s> Ja peaaegu sama peenelt riides nagu peretütred , ainult kirevamalt . </s> <s> Naiste asi ! </s> </p>
<p> <s> " Kas sul külm ei ole siin kraavis palja vee sehes rassides ? " küsis mustlasneiuke . </s> <s> Vastasin , et mehed on ehitatud hoopis teisiti kui naised , ta võib julge olla . </s> <s> Tüdruk kehitas oma paljaid õlgu . </s> <s> Ta rääkis , et omal ajal oli tema isale pakutud mustlaste salga juhi kohta , tema aga parandas mõisas kelli . </s> <s> Mina vastu : " Töötasin aasta otsa elektrimootorite tehases " Volta " , aga minule ei ole töölisvanema kohta keegi pakkunud . </s> <s> Sinu isa peab siis olema väga tubli ja lugupeetud inime . " </s> <s> Ma pidin talle selgitama , et " Volta " on nagu üksainus suur hõimulaager , kus igaüks paneb valmivasse ajamisse mingi detaili . </s> </p>
<p> <s> Targa jutu ajal vaatasin ikka preili peenikest pihta . </s> <s> Tundsin sisemist iha ja see on suuresti tõenäoline , kui oled alles üheksateistkümneaastane . </s> <s> Sina tead seda isegi , Riks . </s> </p>
<p> <s> Veel püüdsin ma teda enda hernesuppi sööma keelitada , kuid ta ei võtnud selles asjas vedu . </s> <s> " Me , mustlased armastame ikke rohkem vürtsikaid toite . </s> <s> Ma sooga ühte lauda ei soa jääda , papa ootab . </s> <s> Aga sina oled hea poiss ja küll sa juba nääd , et ma iga päev seda teed käin . </s> <s> Ma tulen sind voatama . </s> <s> Ega's me loager ää ei lähe , see on kihelkonna hingekirjas üleval . </s> <s> Kui pool päikest on kõige lähema kingu taha kadunud , siis olen ma jälle siin , siis me soame jälle juttu puhuda . " </s> <s> Ütles nõnda , pööras selja ning läks . </s> <s> Mina muidugi vaatasin talle järele ja võrdlesin teda Eltsega . </s> <s> Nende tüdrukute sihvakus oli sarnane . </s> <s> Aga kui Elts oli otsekui noor uhke emahirv , siis Lea meenutas kitsekest , kelles palju ümarat alates krussis karvast ja lõpetades sarvemüksudega , ja kes ometi on nii nurgeline ja õhkõrn . </s> <s> Mõni aeg hiljem , kui ma koos temaga olin lõkke ääres , siis võisin tähele panna , et ta paremal käel oli selgesti silmatorkav viga : kaks sõrme olid kuidagi imelikult lühikesed ja kokku kasvanud . </s> <s> Ja väikesestki sõrmest eraldas neid iseäraline nahk . </s> <s> Ilmselt võis too tüdruk hea tahtmise juurdes heiet seada , kuid klaverimängija karjäär oli ta jaoks küll kindlasti lukus . </s> <s> Niisugune käsi tõi minusse erilise iha . </s> <s> Mul oli juba ammugi aeg naisega magada , aga Elts ei tulnud kohalegi , truuduse vandumisest ärme räägimegi . </s> <s> Ta oli teinud mu sulaseks , kuid oli vist meelest lasknud , et temagi pidi mulle midagi andma , mitte ainult võtma . </s> <s> Paistis küll , et nii ei saanud see enam edasi kesta . </s> <s> Mustlasneiuke oli proovikivi . </s> </p>
<p> <s> Lea tuli tagasi siis , kui ma valmistusin kraavi koolmekohale silda ehitama , ilusatest hööveldatud laudadest . </s> </p>
<p> <s> Paistab , et olin Leale tõesti meeldinud , sest isale mõeldud võileibade vahel oli ta toonud mulle pannkooke ! </s> <s> Suuri , sooje , isuäratavalt lõhnavaid ja mahlakaid ! </s> <s> Võtsin pannkoogid tänuga vastu ja õgisin neid , rüübates kapast allikavett peale . </s> </p>
<p> <s> Siis ütles Lea , et ta tahaks minule tulevikku ennustada . </s> <s> " Siis oskad end pahade asjade eest hoida , " ütles ta . </s> <s> Ma tõmbasin sügavasti hinge . </s> <s> Mulle ei olnud keegi iial saatust ennustanud ! </s> <s> Mulle oli see täitsa müstika ! </s> <s> Tahtsin , et mu pilk libiseks üle noorte roheliste kaskede , enne kui ta asub ennustama . </s> <s> Kuid ma ei jõudnud pilku loodusesse saata , enne olid ta väikesed käed minu käe rabinal kleidirüppe kiskunud . </s> <s> Ma kuulsin : </s> </p>
<p> <s> " Saatusejoon on sul terav — sa tegeled elus kolme targa , väga targa asjaga ! </s> <s> Sinust saab tähtis mees — tähtis , aga mitte rikas . </s> <s> Sinul on üits armastus , kes sooga väga sageli kokku ei soa . </s> <s> Temal on peiu ja see soab rohkeste . </s> <s> Sagedamini kui sina . </s> <s> Sa algad juhatama selliseid inimesi , kes ise ei soa häste mõtelda . " </s> </p>
<p> <s> Rikkuse asjas tahtsin mina talle igal juhul vastu vaielda . </s> <s> " No-noo , kas siis rikkus on nüüd ilmas suletud , nii et mõnel on , aga teised ei saa mitte ? </s> <s> Kui minul on mõistus , kui minul on käed ja jalad , siis miks ei võiks minagi rikkaks saada ? " </s> </p>
<p> <s> " Kas sa jumalat usud ? " küsis Lea ootamata kombel . </s> <s> " Jah , usun , " vastasin mina . </s> <s> " Usun täielikult , usun , ilma et ma midagi vastu ootaksin . " </s> <s> Siis ma vaatasin alla tema poole , nägin maapinda , mida minu kraav lõhestas , nägin , et ta kleit oli värskele ja mullusügisesele rohule hooletult laiali laotunud nagu õienektarist küll saanud liblikas . </s> <s> Ta silmis vilksatas midagi . </s> <s> Olin selgusele jõudnud , et naiste arusaamad on palju õigemad kui meeste omad , sest et naised ei joo viina . </s> <s> Siis ütlesin : " Kuidas on kolme tähtsa asjaga ? </s> <s> Kas raha , lapsed , kodu ? </s> <s> Ühendusse jumalaga ma astun mõnikord , aga tegelikult aitab mulle paljast kombetäitmisest . " </s> </p>
<p> <s> Noored neiud viivad harilikult ikka jutu harrastelt ja tarkadelt asjadelt ära ja nõnda küsis Leagi , kas Elts minu pruut on . </s> <s> Vastasin , et ei , ei ole . </s> </p>
<p> <s> Sel ööl magasin temaga junkrute jahionnis , mida kevaditi harilikult ei kasutatud . </s> <s> Lea tahtis seda ise , sest ta ütles , et noored ei peaks häbenema oma tundeid , veel vähem peaksid nad oma tundeid tagasi hoidma , kui nad teineteisest juba nii palju teavad . </s> <s> Loomulikkus oli Lea deviisiks . </s> </p>
<p> <s> Meie öösse sattus üks lehekuu kangetest öökülmadest . </s> <s> Ma hoidsin Lead kõvasti enda vastu , et külm teda ära ei võtaks ; ta oli ju kõigest lõunamaalanna . </s> <s> Peab ütlema , et temal oli üks isesorti materjal käsutada , mis hoiab tihedasti türa ümber ja ei lase seemnevedelikul sugugi tuppe joosta . </s> <s> Eesti keeli nimetatakse sellist vetruvat materjali " piduriks " . </s> </p>
<p> <s> See oli meil rikas öö , kuid südames on minul sellest vähe tallel . </s> <s> Tundsin Lead vähe , ka oli meil vähe ühiseid eesmärke . </s> <s> Aga siiski jõudsin temasse armuda tema siidise naha ja ta veidi ropu suu tõttu . </s> <s> Ses kõiges oli hämmastavat kontrasti . </s> <s> Tüdruk rääkis Kesk-Eesti talupoja laia keelt . </s> <s> Ei tea , kuidas ta mustlaste kurguhäälset murrakut rääkis , aga eesti keel tema suus oli ainulaadne . </s> </p>
<p> <s> Harjusin ära , et Lea iga päev täpselt ühel ja samal ajal mu kraavi juurde tuli : juttu puhuma , kallistama . </s> <s> Tal olid pehmed ja kitsad liikmed , nagu voolitud . </s> <s> Ei saa teisiti , kui et niisuguse peale läheb kõvaks . </s> <s> Juba rinnadki olid hirmuäratavalt ilusad ja nups sääl oli nagu karikakar . </s> <s> Ainult et ... helepunane . </s> </p>
<p> <s> Mäletan , pärast lõunapausi kulus kõik aeg juba ainult tema ootamisele ning seda aega sai 1900-2000 labidatäiega mõõta . </s> <s> Erinevalt Eltsest oli Lea küll punktipealt ilmuv tüdruk . </s> </p>
<p> <s> Külapoiste kadedad ja pahased pilgud , mida pidin väljas käimiste ajal taluma , andsid tunnistust Lea teistestki austajatest . </s> <s> Alahindasin maainimesi ja pärast maksis see mulle väga valusasti kätte . </s> <s> Ühel õhtul kolistasin hobusega kõrtsi soola ja seepi ostma , täpipealt nii , nagu pererahvas käskis . </s> <s> Vihmasel õhtul paistis kõrtsimaja väga tumedana . </s> <s> Kõrtsitoas laudade taga istus viis või kuus talupoega . </s> <s> Nad olid pigem tõsised kui rõõmsad , kramplikud , igatahes mitte vabad . </s> <s> Nende hulgas oli nii vanemaid kui nooremaid , aga nende üks ja ühine joon oli nimelt see , et nad kõik olid umbusklikud minu vastu . </s> <s> Seal oli sile ja krapsakas teisepere sulane , teisi ma ei tundnud , aga nende karedatest riietest oli küll näha , et seal mitu sulaspoissi istus . </s> <s> Küll istuti paarikaupa lauas , igal laual kaks või kolm suuremat " nuia " . </s> </p>
<p> <s> Jah , nad olid purjus , kuid minu sisse astumise juurdes haaras ja kangestas neid too vaikiv vaenulikkus , millega harilikult vaadatakse võõramaalast . </s> <s> Üks peremees vaatas iseäranis tumedalt , mina aga astusin pool sammukest kõrtsiletile lähemale ja hüüdsin : " Aadu ! </s> <s> Üks nui mulle näkku , kas tead ! </s> <s> Üks nui kõige ehtsamat pilseneri ! " — " Seda piad sa saama , " ütles kõrtsmik ja valas õlle välja . </s> <s> Edasi oli mul valida — kas istuda akna-alusesse lauda , kus olime kunagi varemalt olnud ja kus nüüd istus Hansjaani sulane ; või siis hoopis sinna , kus kaks vanemapoolset peremeest külitasid , piibutasid ja teineteisele poolvaenulikult otsa vaatasid . </s> <s> Kolmandasse lauda oli end va Otsa Siim istuma sättinud , hambad ikka irevil , habe värisemas Jumalavallatud sõnad aiva suul . </s> <s> Nende istumiskohtade vahel valides ma lähenesin kahe vanapoolse peremehe istumiskohale , tõmbasin järi ligi ja poetasin õlleklaasi nende lauale . </s> <s> " Soonesalu oma ? " usutas Jeesust meenutav mees . </s> <s> " Neh , " vastasin kähku . </s> <s> " Mes sa mökitad ? " küsis tema . </s> <s> " Oled inemiste keele ää unustand ? " küsis nüüd teine vana talumees . </s> <s> " Ma tahtsin teie käest küsida , mehed , " alustasin seejärel . </s> <s> " Tahtsin küsida , et mitu kraavi meie ja naaberküla maadelt Kääpa jõkke läheb . " </s> <s> — " See küsimus oli juba asjalisem , " kostis " Jeesus " . </s> <s> " Saad suuremaks ja kui ikka veel oskad kavalaid küsimusi esitada , võid saada mõisa kirjutajaks või mõneks alampollitseinikuks . " </s> </p>
<p> <s> Siis avanes härrastetoa uks ja selle lävel seisis peenelt rõivastunud pikk heledapäine mees . </s> <s> Ta oli uhiuues sinisest kalevist kuues , kraenurgad lõdvalt all . </s> <s> See isik võis olla umbes neljakümne ligi ; ta vaatas saalis toimuvat vägagi rahulolematu pilguga , kord kulmu kortsutades , nagu näeks ta kõntsa , kord aga aeglaselt ja hajameelselt silmi liigutades , just nagu oleks vaatepilt ta ees ainult puhuti parem . </s> <s> " Mõisavalitseja " liikus siin-seal ringi aupaklik sosin ja sellest sain mina aru , et tegemist on väga peene härraga . </s> <s> Pidasin endamisi nõu : kas nimetada talitajale , et mina tahan koos teistega , võrdsetel alustel mõisas tööle hakata ja et lõpetataks ometi see Soonesalu mammona-rendi orjus . </s> <s> Niisiis , kui mõisa talitaja minu lauast möödus , ma haarasin tal hetkeks käisest ja hüüdsin : " Härra talitaja , esmaspäeva hommikul olen mõisamagasini ees , eks ole , härra talitaja ! </s> <s> Ma tahan mõisa tööle tulla , sest nii on meite perele kasulikum , aitab juba meie talu vilja mõisa tassimisest ! " </s> </p>
<p> <s> Hüüdes olin väga julge , sest ma olin ju Eltse käest kuulnud , et Kant ei käskinud inimestel sugugi iga hinna eest kuulekas ja viisakas olla . </s> <s> Kant olla kirjutanud sõna-sõnalt järgmise asja : " Ärge muutuge teiste inimeste orjadeks , ärge lubage oma õiguste karistamata jalge alla tallamist teiste inimeste poolt . " </s> <s> Niisugune Kanti kirjutis andis mulle jõudu juurde , mõisavalitseja aga ei hoolinud mu julgusest . </s> <s> Ta isegi ei vaadanud mu poole , käis vaid oma tee lõpuni , astus uksest välja , kevadõhtusse . </s> <s> Minu imelikust ülalpidamisest tekkis üpris suur nurin kõrtsi kõigis nurkades . </s> <s> " Sa oled aru kaotand , " ütles mu vasakul käel istuv vene särgis , pikka piibuvart käes hoidev mees . </s> <s> " Mõtlesid , et talitaja soab sinuga rääkima ! </s> <s> Sinä , kes oled sinä ta silmis ? </s> <s> Peremeestegi juurdes käib ta oastas poar korda , kuda julged sinä , varesevihtleja , loota , et ta sulle säärast au teeb ? </s> <s> Esimene mees , keda tema kõnetab , on jo vöölmünder . " </s> <s> — " Kui ta nii uhke on , kuis ta siis mõisa asjad aetud saab ? " — " Viljavooside nõutamine ja sõna viimine-toomine on jo alamate talitajate töö . </s> <s> Nigu nääd valitsejaherrat , mäleta , et tema räägib ainult kahe kõige rikkama peremehega . </s> <s> Üits nuortest alamatest talitajatest näigi üitskerd unes , et valitseja-herra nimetas tema nime ja rääkis temaga . </s> <s> Olla veel küsinud tema arvamist põllusisteemi kohta . </s> <s> See talitaja ei saand rõõmu perast magamiselt silmigi lahti , pärast aga jäi põdema ja suri . " </s> <s> See ajas mind küll muigama , aga ma katsusin muiata nii , et teised ei näeks . </s> </p>
<p> <s> Siis võttis keegi noor mees südame rindu , astus minu laua juurde ja ütles mulle , et ma ei tohi Lead puudutadagi , sest tema ise minevat varsti mustlastüdrukuga " maha ütlema " . </s> <s> Mina silmitsesin seda ütlejat ja nägin ära , et pealtnäha oli ta üsna jõukas ka . </s> <s> Seletasin talle mõnusasti , et Lea õigupoolest alles leeritamata on Kuidas saab tema , jõukas perepoeg nii varakult altari ette minekule mõtelda ? </s> <s> Sain aga solvava vastuse : " Mis tuu sinu , koera asi om ? </s> <s> Sa oled siin viimane mees , kelle piale ei kärsi üitski mees vaatama ! " </s> </p>
<p> <s> Tirisin ta kohe kõrtsitoast välja , et näidata , kes viimane mees on . </s> <s> Me läksime puuriida taha , sinna , kus keegi ei näe ja kus koerad käivad . </s> <s> Ta hakkas mind vihaselt rusikatega pookima , aga sai vägevasti vastu ka . </s> <s> Varsti oli ta omadega jännis ja ei mõistnud enam poksida . </s> <s> Ma kaitsesin end hästi , aga teda ma kõvasti ei löönud . </s> <s> See ajas sel kaagil kopsu üle maksa . </s> <s> Ta urahtas ja hakkas puuriidast halgusid kiskuma ja mind nendega pilduma . </s> <s> Üks halg tabas mind valusasti rindu , teine vigastas veel tõsisemalt põlve . </s> <s> Ma olin ju korrapealt lombakas ! </s> <s> Veel nüüdki teeb see põlv mulle ilmamuutuste puhul haiget . </s> </p>
<p> <s> Nii et ka mina pidin halgude kallale asuma ja neid tema pihta loopima . </s> <s> Kõige tugevamini visatud halg tabas teda otse vastu laupa , nii et ta korrapealt surnult maha langes . </s> <s> Teised mehed tulid varsti kõrtsitoast , et surnut üle vaadata . </s> <s> Nad vangutasid tummalt päid ja sidusid minu Otsa Siimu vankri külge , millega ma vallamajja sõitsin . </s> <s> Vallamajast viidi mind edasi kohtusse , kus minule mõisteti neli aastat asumist Siberis koos kõikide õiguste äravõtmisega . </s> <s> Enne kohut viis vallakasak mind vana ja heade silmadega kirikuõpetaja juurde . </s> <s> Mulle öeldi , et too õpetaja on kogu elu eesti talupoja kultuurilise harimise eest hea seisnud . </s> <s> Me seisime valges käärkambris vastamisi ja kirikuõpetaja ütles minule nii vaikselt , et oleks saanud kärbse lendu kuulatada : </s> </p>
<p> <s> " Tere , armas Gustav ! " </s> </p>
<p> <s> " Aitumal , " ütlesin mina . </s> </p>
<p> <s> " Kuidas sa võisid , armas Gustav , sellise kuritöö korda soata ? " küsis õpetajahärra . </s> </p>
<p> <s> " Jah , " vastasin mina . </s> <s> " Seda teie korda tahan mina tõesti kuradile saata . " </s> </p>
<p> <s> Õpetajahärra : " Talitse oma meeletut meelt , armas Gustav ! </s> <s> Nõnda teotad sa ju meie kallist isamoad ! </s> <s> Nagu ei teaks sa meie Lunastaja õpetussõnu anda keisrile , mis keisri kohus Sa julgesid üle astuda viiendast käsust ja nüüd hakkad sa oma kõrgis meeles vastu püha evangeeliumi õpetussõnadele ? ! " </s> </p>
<p> <s> Mina : " See oli ju puhtakujuline õnnetus , kuda te siis aru ei saa ? </s> <s> Ma palun seda pattu andeks igal õhtul ja hommikul , minu hingekarjane . " </s> </p>
<p> <s> Õpetaja : " See on väga hea , armas hing . </s> <s> Korda minu järel : " Mina usun Jumalasse , kõigeväelisse Isasse , taeva ja moa Loojasse . " </s> </p>
<p> <s> Mina : " Mina usun Jumalasse , kõigeväelisse Isasse , taeva ja moa Loojasse . " </s> </p>
<p> <s> Õpetaja : " Ja Jeesusesse Kristusesse , Tema ainsasse Pojasse , meie Issandasse , kes on soadud Pühast Vaimust , ilmale tulnud neitsi Maarjast , kannatanud Pontius Pilatuse ajal , risti löödud , surnud ja maha maetud , alla läinud surmavalda , kolmandal päeval üles tõusnud surnuist , üles läinud taeva , istub Jumala , kõigeväelise Isa paremal käel , kust Tema tuleb kohut mõistma elavate ja surnute üle . " </s> </p>
<p> <s> Mina : sedasama . </s> <s> Lisasin : " Aga mina usun ka Immanuel Kanti õpetussõnu , sest need ei lase teistel mind tallata ja mõnitada . " </s> </p>
<p> <s> Õpetaja : " Kust oled sa neid õppinud , sa eksinud hing ? </s> <s> Kuidas need kõlavad ? " </s> </p>
<p> <s> Mina : " Ärge muutuge teiste inimeste orjadeks , ärge lubage oma õiguste karistamata jalge alla tallamist teiste poolt . </s> <s> Nii kõlavad need sõnad , austatud isand . " </s> </p>
<p> <s> Õpetaja : " Tubli . </s> <s> Aga kui Maailma Vürst tuleb kohut mõistma elavate ja surnute üle , mis küsib ta siis sinu õigustest ? </s> <s> Ei rohkem kui võimas sinine meri üksikust liivaterakesest ! </s> <s> Ei , armas hing , ta küsib sinu usust ja alandlikust meelest , millega oled sa oma elus kõigeväelist Jumalat teeninud ! </s> <s> Kas oled sa oma ligimest armastanud nagu iseennast ? </s> <s> Kas sa oled põlanud kõrki meelt ja olnud patte kahetsedes allaheitlik ? </s> <s> Kahetsed sa oma patte , armas hing ? " </s> </p>
<p> <s> Mina ( nuttes ) : " Jah , Kristuse nimel ! " </s> </p>
<p> <s> Õpetaja : " Jumal , halastuse Isa , on oma Poja surma ja ülestõusmise läbi maailma endaga lepitanud , saatnud Püha Vaimu pattude andeksandmiseks ning seadnud oma Kirikule meeleparanduse sakramendi . </s> <s> Andestagu Tema ise sulle sinu patud ja andku sulle rahu . </s> <s> Sinu patutunnistuse ja kahetsuse ning Jumala tõotuse põhjal mõistan mina sind pattudest lahti , Isa ja Poja ja Püha Vaimu nimel . </s> <s> Oamen . " </s> </p>
<p> <s> Mina ( suudlen tema käsi ) : " Aitumal , hea õpetajahärra , ma enam ei tee , andke andeks . " </s> </p>
<p> <s> Õpetaja : " Meie Jumal on halastuse Isa , tema annab sulle andeks . </s> <s> Tõuse ja kõnni , sa oled saanud nägijaks püha pihisakramendi läbi . </s> <s> Sest kirjutatud on : " Jumala sõna tuleb rohkem kuulda kui inimeste sõna . " </s> <s> Mis on sinul Immanuel Kanti ja tema sõnadega tegemist ? </s> <s> Tema oli saksa professor , sina oled eesti talupoeg . " </s> </p>
<p> <s> Mina : " Kurat , kas siis mina ei või prohvessoriks saada ? ! " </s> </p>
<p> <s> Õpetaja : " Talitse oma kasimatut keelt , ära loobi põrguperemehe nime niisama tühja õhku , sina patune ! </s> <s> Kõigeväeline Jumal näeb ja kuuleb kõike , ja ükskord tuleb sul kõrge kohtu ees oma sõnade eest vastust anda ! " </s> </p>
<p> <s> Tegin kähku ristimärgi ja siis viidi mind vangikotta nagu vaest vilistit . </s> <s> Mina kannatasin selle välja . </s> <s> Sest kui Looja inimese siia maailma paneb , siis teeb ta selle ikka mingisuguse tugevusvaruga , nagu ehitusmeistrid ütelda armastavad . </s> </p></div2><div2 type="alaosa"><head> 8 . peatükk , milles aetakse asju metslastega </head>
<p> <s> Sellega võisin ma panna kurva punkti oma elu ühele peatükile . </s> <s> Ja õnnetu ning räsituna olin sunnitud võtma ette pika teekonna külmale maale , kust ma küll enne tähtaja lõppu minema sain . </s> </p>
<p> <s> Kaheks aastaks pidin ma jääma virmaliste , huntide , koreda leiva ja suurte polaarloomade maale ! </s> <s> Niisugune oli minu saatus ja mul oli kõrini sellest kõigest . </s> <s> Niisugusest saatusest oli ka abi : mu liikmed said tugevamaks , mu süda karastus . </s> <s> Põhja-Venes öeldaksegi : mida kangem on külm , mida tugevamini tuul puid kõigutab , seda sügavam on karude uni . </s> </p>
<p> <s> Mäletan ühte ilusat aega , mil ma olin eraldunud poliitvangide hulgast ja katsumuste nimel suusatasin edasi põhja poole . </s> <s> Minu ees sõitis nganassaan Ablakõk , pikk kuivetu vanamees põdranahksetes kapukates , jääkaru kollakasvalge kasukas ümber . </s> <s> Ta kasukas oli õrnkollane , umbes seda karva , nagu lapsed harilikult vesivärvidega joonistavad . </s> <s> Ablakõk oli vaikiv , sest tema vene keel ei olnud hea . </s> <s> Olime relvastunud raskete Dežnjovi karabiinidega . </s> <s> Ehkki pakane oli kõva , ei tundnudki me seda kiire sõidu ajal , ainult jäine õhk hakkas ninna . </s> </p>
<p> <s> Sinetas algav polaaröö . </s> <s> Taevased vankrid sirutasid end üle tumma taevalaotuse , suusad libisesid hästi . </s> <s> Olin habemesse kasvanud nagu tont . </s> <s> Ka Ablakõk oli vuntsiline , kuid ma ei saanud tema poole pilku heita , sest siis oleksin ma põrganud kindlasti vastu jääpanka . </s> </p>
<p> <s> " Läänes virmalised , " ütles Ablakõk ja jäi korraks seisma . </s> <s> " Lääs taevas hele , " lisas ta . </s> </p>
<p> <s> " Seal elavad eestlaste hõimuvelled saamid , " vastasin ma . </s> <s> Ja siis kippusin lobisema , ehkki põhjamaised kombed seda ei soosi : " Olen südames nendega , sest kellegi teisega ei ole mul suurt olla . " </s> </p>
<p> <s> " Kaks versta — läheb tuulevaikseks , " ütles mu rännukaaslane . </s> <s> Teadsin , et see tähendab edasi sõitmist . </s> <s> Sõitsime edasi . </s> </p>
<p> <s> Lõpuks jäime laagrisse . </s> <s> Ablakõk hakkas jääpanku kokku tassima , mina vedasin presentkatte lahti . </s> <s> Peagi oli meil keset jäävälju oma elamine , mille keskel loitis priimus . </s> <s> Ma keerasin tuld juurde , et soojem hakkaks . </s> <s> Peagi hakkas nii soe , et päästsin oma karukasuka lahti ja välja tuli tume aluspuhvaika . </s> </p>
<p> <s> " Kuidas on teie keeles : " puhvaikasse riietuma " ? " küsisin filoloogilisest uudishimust . </s> </p>
<p> <s> " Fufaigakuk , " vastas pärismaalane . </s> </p>
<p> <s> Eks see olnud ka loogiline , sõna ise pluss omakeelne lõpp . </s> <s> " Ja " süstima " kuidas on ? " </s> </p>
<p> <s> " Špritsgakuk . " </s> <s> Tõepoolest loogiline . </s> <s> Üritasin teda mõne keerulisema sõnaga ärritada . </s> </p>
<p> <s> " Ablakõk , venelastel on olemas selline sõna nagu " prognoosima " , see tähendab ilma ennustama mitmeks nädalaks . </s> <s> Kas jäi meelde , " prognoosima " . </s> <s> Ja palun ütle nüüd , kuidas on see sõna teie pärismaalaste keeles ? " </s> </p>
<p> <s> " Prognozgakuk . " </s> <s> Ta oli kuradi tuim ja järelejätmatu oma " gakukiga " ega üritanudki kaasa mõtelda . </s> <s> Mu paokaaslased , Siberisse väljasaadetud revolutsionäärid , olid palju erksama mõtteviisiga . </s> <s> Nad arendasid ise edasi seda mõtet , millest rääkisid . </s> </p>
<p> <s> " Homme meie nja ngassad laagris , " ütles Ablakõk mulle enne magamajäämist . </s> <s> Öisest taevast , nagu ma tundsin , vaatasid meie tumekollast priimuseleeki ta esivanemad , kes tuhandeid aastaid elanud sellel viljatul ja karmil maal . </s> </p>
<p> <s> Hommikul oli ta varakult üleval . </s> <s> Panime telgi kokku . </s> <s> Hingasin sügavasti sisse ja vaatasin tumesinist silmapiiri . </s> <s> Kui silmi kissitada , siis oli see jõulukuuse lillade munade karva . </s> <s> Oli parasjagu külm ja alustasime kiiresti sõitu . </s> <s> Peagi kuulutas koerte haukumine meile laagri lähedust . </s> <s> Paistsid püstkodade tumedad unkaotsad . </s> <s> Siin ta oli , see Ablakõki hõimu välileer . </s> <s> Toredate laikade karjad sööstsid meile vastu ja kogunesid haukudes ja lõrisedes ümber minu . </s> <s> Mu rännukaaslane keelas neid üheainsa sõnaga ning nemad tõmbusid minust eemale , sabad jalge vahel , nagu oleksid peksa saanud . </s> </p>
<p> <s> Nüüd kogunes meie ümber tumedapalgeliste naiste ja laste jõuk . </s> <s> See ei olnud küll kaugeltki nii närviline ja hirmuäratav kui penide kari . </s> <s> Mind piidlesid mustasilmsed kõrgete põsesarnadega noorikud . </s> <s> Mõtlesin küll , et nad vaatavad ainult mind , vaatavad , et küll on kena mees , aga nad vaatasid vahepeal ka minu püssi , aravõitu voonakesed sellised . </s> <s> Ablakõkiga seletasid nad midagi valjult ja kärsitult . </s> <s> Ablakõk kandis mu suusad ära ja viis mu nõupidamistetarre , kus oli soe ja põles lõke , sest , nagu ma peagi aru sain , kestsid jahihooajal seal " konverentsid " -koosistumised pidevalt . </s> </p>
<p> <s> " Talv soe , meri ligi , " ütles Ablakõk mulle nõupidamistelõkke ääres . </s> <s> " Virmalised . </s> <s> Talv soe . </s> <s> Minu sõjamehed väsinud . " </s> </p>
<p> <s> Meiega oli seltsinud terve hulk murelikke vanamehi . </s> <s> " Ütlen neile , kes sina on ? " jätkas Ablakõk oma vigase vene keelega . </s> <s> " Ütle neile jah , kes ma olen . " </s> </p>
<p> <s> Mu rännakukaaslane rääkis nendega ilusasti , kuid katkendlikult . </s> <s> Aeg-ajalt vaatas mõni noorem sõjamees mind teravalt hindaval pilgul , sest eks olin minagi veel ju üsna noor . </s> <s> Seina ääres seisis kimp odasid , kõik paigutatud nii , et nad mingil juhul ümber ei kukuks . </s> <s> Onni ümber uitasid suured koerad nagu mammutid . </s> <s> Ja jurtas lebasid nartsud : väga ammu elanud põtrade nahatükid jms. </s> <s> Neid oli ka jurta seinal . </s> </p>
<p> <s> Pealikud hakkasid lugusid vestma . </s> </p>
<p> <s> Pealikud rääkisid , Ablakõk tõlkis . </s> <s> Ta läks nii hoogu , et pani nüüd grammatikagi õigesti . </s> <s> Ja alustas : " Maaema ja maaisa , see jutt tuleb maaema ja maaisa nimel . " </s> <s> Oleks minul võimalus jutule pealkirja panna , paneksin " Nagruasek " . </s> </p>
<p> <s> Nagruasek oli väga tubli kütt . </s> <s> Mida ta ka kõike kätte ei saanud , isegi morski . </s> <s> Kord aga püüab ühte helevalget jääkaru . </s> <s> See liigub kiiresti edasi , Nagruasekile tuleb aga korraks peale lumepimedus ja ta paneb külmavõetud näo kiiresti ühte auku . </s> <s> See on aga karu auk ja seal veel üsna väike poeg sees . </s> <s> Tähendab , tugev talv on . </s> </p>
<p> <s> Kütt Nagruasek viib pojakese seljakotis koju . 'Kasvatame ta üles , temast saab võib-olla meie abiline . </s> ' <s> Noh , naine siis toidab teda rinnaga ja varsti hakkab karupoeg lastega mängima . </s> <s> Kui lapsed löövad väikest karuotti , siis see vaid naerab , kui aga pätsuke virutab käpaga , siis lapsed nutavad . </s> <s> Varsti tuleb kodustatud karu juba jahile appi . </s> <s> Mees läheb ühes suunas , karu teises . </s> <s> Mees aga vaatab kaugelt , et karu ei peagi jahti , seltsib niisama teiste omataolistega . </s> <s> Otsustab , et teeb oma kasvandikule selle eest lõpu peale . </s> <s> Siis vaatab , uurib , jälgib : karul on kõrva taga kollane kamm , tema seda küll pole sinna pannud . </s> <s> Ei tea , kes pani , ei tea küll kes pani ? ! </s> </p>
<p> <s> Ei teinud siiski jääkarule otsa peale , enne tuli palav suvi ja Ratmiri saarte juures hakkas paakjää sulama . </s> <s> Karupoiss läks koos teiste omataolistega , aga kaljud olid paljad ja hülgeid ei leidunud . </s> </p>
<p> <s> Kõik vanamehed panid selle jutu peale jalad risti . </s> <s> Üks neist , kõige väärikam , kõige hallima habemetutiga , võttis pragiseva kuusetõrviku ja tegi sellega õhus risti . </s> <s> Küsisin Ablakõkilt , miks nõupidamistetelgis naisi ei ole . </s> </p>
<p> <s> " Siin naine — ei , " vastas ta erakordselt väärikalt . </s> <s> " Siin — mees . " </s> </p>
<p> <s> Keegi noor sõjamees tõi värsket kala . </s> <s> Ta peaaegu viskas selle luust liual lõkke juurde . </s> <s> Katsusin seda jämedat poorilist luud ja mulle tundus see tuttav . </s> <s> Oli enam kui kindel , et ma olen midagi niisugust kunagi näinud . </s> <s> Kas see võis olla mammutite luu ? </s> <s> Küsisin Ablakõkilt , kas ta on midagi kuulnud tõenäoliselt üle mere asuvast Sannikovi maast , kus on soojem kliima ning ikka veel elavad mammutid ja karvased ninasarvikud . </s> <s> Kuulu järgi olevat olnud keegi Eestimaa mees Toll selles suunas välja läinud , otsimaks ihaldatud Sannikovi maad . </s> <s> Lõpuks ka otsa leidnud . </s> <s> Ablakõk küsis : " Mis tähendab — tõenäoliselt ? " </s> </p>
<p> <s> " See on see , mida me kõik eeldame , " vastasin . </s> <s> " Mina — kahtlema , " vastas Ablakõk . </s> <s> " Sannikov , pole näind . </s> <s> Pole näind . " </s> </p>
<p> <s> Selgus , et vene keelt purssis ka minust vasakul käel istuv valge näoarmiga pealik , kes hoidis pidevalt pihus pikka keppi , mille otsas rippus rebase pea , suur konnakarp keele asemel . </s> <s> Tegemist oli küll väga ürgse hõimuga . </s> <s> Et vaatad neid pikkade hammastega pilusilmseid pealikke ja hakkad mõtlema kogu inimkonna minevikule . </s> <s> Die Menschheit ? </s> <s> Kas nii kõlas see rabe sõna ? </s> </p>
<p> <s> Võtsin põuest pudeli viina , mille olin juba pool aastat tagasi ostnud möödasõitvalt juudi kaupmehelt , kes tahtis ruttu kaubast lahti saada . </s> <s> Olin seda hoidnud eriti pidulikeks puhkudeks . </s> <s> Viin oli kenasti härmas , nagu arvasingi . </s> <s> Selline juba hellitab mõnusalt meeled ärevile ja suur kohisev rahu hoovab siis üle me kõigi , nagu silitaksid ajas kaugete esivanemate vaimud meie päid ja julgustaksid igasugustele tegudele . </s> </p>
<p> <s> Lasin pudeli ringi käima . </s> <s> Ablakõk maitses ja muigutas , maitses ja muigutas . </s> <s> " Špirtgakuk , " sõnas ta rahulolevalt ja vaatas lakke . </s> <s> Teised pealikud noogutasid nõustuvalt . </s> <s> Ega läinudki palju aega , kui kerkisid pulgad põdranahksel trummil . </s> <s> Arminägu luges meile luuletust , skandeerides ja iga sõna rõhutades . </s> <s> Peab ka lisama , et ta võngutas oma keha , põhiliselt tahapoole . </s> <s> Luuletus sai kauni kõlaga : </s> </p>
<p> <s> " Er-Sogatoh </s> </p>
<p> <s> Njurgõn Bootur Iklik' shh ... </s> </p>
<p> <s> kõsõs njurgustai . " </s> </p>
<p> <s> Ei tea küll , miks , aga viimane sõna tundus mulle olevat väga eesti keele moodi . </s> <s> Abalkõk seletas ka , mida see salm tähendab , aga või sa kõike meeles jõuad pidada . </s> </p>
<p> <s> Kui ma nii noor olin kui sina , Riks , siis pidas pea küll kõik kinni </s> </p>
<p> <s> Siis hakati selles seltskonnas ütlema , et mulle kui nende hõimu haruldasele külalisele oleks vaja rääkida lugu kull Toion-Ketherist , kellel olnud ka maailma loomise juures mängida oma osa . </s> <s> Minul ei olnud loo jutustamise vastu muidugi mitte kui midagi ja nii ma siis seadsingi end mugavamini sisse , et kuulata teadjaid inimesi . </s> <s> Ma ei olnud veel üldsegi purjus . </s> <s> Viina ei jagunud sugugi nii paljudele . </s> </p>
<p> <s> Lugu on väärt , et ümber jutustada . </s> <s> Niisiis , valitsejalind Toion-Kether jagas kokku tulnud hanedele , partidele , luikedele , kuusetihastele ja teistele lindudele mune . </s> <s> Esimesena sai omale muna luik . </s> <s> Temale andis Toion-Kether ainult kaks muna ja ütles : " Noh , sellele luigele aitab kahest munast küll . " </s> <s> Järg jõudis järvekauri kätte . </s> <s> Toion-Kether sõnas : " Järvekaurile , selle eest , et Kristuse ära andis , samuti kaks muna . " </s> <s> Järvekaur aga vihastas ja hakkas kõikvõimsa Toion-Ketheriga vaidlema ja hakkas lindude hulka nooli laskma ning haavas suurt Toion-Ketherit ennast . </s> <s> Siis tõusis muidugi lendu , aga valitsejalinnu käsul võttis luik oma tiivaammu ning ambus paha järvekauri alla . </s> <s> Järvekaur kukkus marjapõõsasse . </s> <s> Sellest ajast peale ei kannata kaur mingeid marju silmaotsaski ja põõsaid vihkab ta veel rohkem . </s> </p>
<p> <s> Nii huvitav , et linnukultus ulatub üle kogu laia Siberi . </s> <s> Ja kui sa , Riks , vaatad gloobust suurest kõrgusest , näiteks toa laest , siis tundub , et Siber isegi oleks justkui mingi suure linnu kujuline . </s> <s> Võib-olla on see oma tiivad laiali laotanud kurg , kes meile sealt vastu vaatab . </s> </p>
<p> <s> Tegin vea . </s> <s> Hakkasin protesteerima , et mingisugune järvekaur ei ole iial Kristust välja andnud . </s> <s> Seda tegi hoopis Kristuse veidi allakäinud järelkäija Juudas Iskariot , kellele kirjatundjad lubasid kolmkümmend hõbetükki , et ta Õnnistegija ära annaks . </s> <s> Juudas ütles nende vastu : " Oleme Ketsemane aias , keda ma suudlen , see ta on , tema võtke kinni . " </s> <s> Tema astuski Kristuse juurde , suudles teda ja ütles : " Tere , rabi ! " </s> <s> Siis tulid kõik ülejäänud ja võtsid ta kinni . </s> <s> Sel tunnil ütles Jeesus hulgale : " Otsekui röövli peale olete te välja tulnud mõõkade ja nuiadega mind kinni võtma ! " </s> <s> Aga see oli sellepärast , et vana tähendamissõna läheks täide . </s> </p>
<p> <s> Eestis teab seda piiblilugu iga koolipoiss , aga nood vanad väärikad pealikud ei teadnud . </s> <s> Ei teadnud ka seda , et südametunnistus käskis Juudas Iskariotil ennast üles puua . </s> <s> Ei olnud sel mingeid lugusid munade jagamisest ega noolte laskmisest ; lindusid ei olnud üldse mängus . </s> <s> Jeesuse välja andmise legend oli üldse ilma lindudeta . </s> <s> Ülem- ja alampealikud hakkasid päid vangutama , ma vaidlesin nende jaoks natuke liiga kirglikult . </s> </p>
<p> <s> " Sinu asi mitte olema , " kurjustas isegi Ablakõk . </s> <s> " Miks sina tegema kisa ? " </s> </p>
<p> <s> Üks vana alampealik ütles midagi vihast . </s> <s> Kahju , ma ei osanud nende keelt , kuid hääle kõlast sain kuidagiviisi aru , et nende rahvale on pühad niihästi Toion-Kether kui järvekaur . </s> <s> Nad ei kannata kumbagi solvamist . </s> <s> Ütlesin : </s> </p>
<p> <s> " Kas uskuda või mitte uskuda ... </s> <s> Kui uskuda , siis ikka tõde . " </s> </p>
<p> <s> Samal hetkel vihises mu kaela jäik lasso . </s> <s> Ei jõudnud näha , kelle poolt see tuli , kuid ühel hetkel olin ma seotud , nii et ei jõudnud kätt ega jalga liigutada . </s> <s> Ootamatult oli kõik mu ümber kisa ja sebimist täis , õhk oli tiine metsikuist hõigetest . </s> <s> Rahvahulk talutas mind kändudevälule , kus nööride ja teivaste otsas rippusid karude ja tundrahuntide pead . </s> <s> Tõmbusin külmast kööku , olin vaid õhukese puhvaika väel . </s> <s> Teel kändudevälule olin saanud veel käia , kuid seal kogunes mu ümber noori sõdalasi-jahimehi kõrvikutes . </s> <s> Nad kiskusid mu jalgu pikkade nahksete nööridega . </s> </p>
<p> <s> Selge , mind oli viidud ohverdamiskohta . </s> <s> Sain aru , et nüüd kohe hakkab pritsima minu veri . </s> <s> Ma ei suutnud selles summas näha inimest , kes olnuks minu vastu sõbralik . </s> <s> Arvatavasti levis sõnum mu pühaduseteotusest nende hulgas kulutulena . </s> <s> Neetud , juba teist korda jäin vahele religiooniküsimustes . </s> <s> Kui oleksin õigel ajal õppust võtnud Kantilt , poleks mu käsi nii halvasti käinud . </s> <s> Oli ju Kant sisuliselt ateist , kuid pakkus end osavalt välja teistina . </s> </p>
<p> <s> Nõid tuli ja ajas käed taeva poole . </s> <s> Ta ei ütelnud midagi . </s> <s> Siis suunas pilgu mulle . </s> <s> Värisesin selle all . </s> <s> Oli jubedalt külm . </s> <s> Otsisin silmadega Ablakõkki , kuid see hoolitsev hing oli kuhugi kadunud . </s> <s> Või sunniti ta taanduma ? </s> </p>
<p> <s> Siis juhtus õudseim , mida oleksin tahtnud kindlasti ära hoida . </s> <s> Kolm punaseäärelistes sõbades naist lähenesid mulle teravate nugadega . </s> <s> Esialgu ei suutnudki ma näha , mis nende pihus välgub , kuid peagi veendusin , et need on noad , piisavalt teravad kõri ühe ropsuga läbi tõmbamiseks . </s> <s> Naised ise olid väga rahulikud , justkui tapaksid nad utetalle . </s> </p>
<p> <s> " Jeesus Maria , " imestasin ma kuuldavalt . </s> <s> " Ja sa oled ikka veel elus , onu Gustav Kalender ! " </s> </p>
<p> <s> Elus olen ma jah , Riks , kuid millist pingutust nõudis minult ellujäämine ! </s> <s> Sel hetkel oleksin meelsasti palunud jumalat . </s> </p>
<p> <s> Nganassaani naised ümbritsesid mind müürina ja võib-olla oli neil ka midagi muud mõttes kui ainult tapmine . </s> <s> Igatahes kuulsin ma sel hetkel tee poolt helisid , mis panid mind kõrvu teritama . </s> <s> Kostis kabjaplaginat ja ühe kellukese helin . </s> <s> Küünitasin vaatama ja lootsin südamest , et külast on mulle appi tuldud . </s> <s> Kuid need olid teist sorti abimehed . </s> <s> Suured hallid põdrad vantsisid ohverduspaigani . </s> <s> Aeg-ajalt vedas mõni neist ninaga õhku , veendumaks , mis üldse toimub . </s> <s> Kelluke oli ainult ühel neist . </s> <s> Oletasin otsekohe , et see võib olla nende juht . </s> <s> Samuti vedas üks tühja nartat . </s> <s> Ta jättis selle minu käeulatusse . </s> <s> Üks naine tuli eest ära , lastes põdral narta minu juurde juhtida . </s> <s> Minus tärkas õrn lootus : mida nad küll plaanitsevad ? </s> <s> Nad pole ju ometi nii metslased , et tahaksid mind ainult tappa ? </s> <s> Ja kui tapaksidki , siis tuleks neil igal juhul politseiga tegemist . </s> <s> Tsaari-Venemaal oli iga asumisele saadetu arvel . </s> </p>
<p> <s> Põdra trengidel olid mustrid ja märgid . </s> <s> Mõnedele märkidele oli tinast Taaveti täht valatud . </s> <s> Sel tunnil ma imestasin selle üle , kuid nüüd tean , et kuueharuline täht on jõu ja päikese sümbol . </s> <s> Tuneesias , Sidi Bou Saidi kuumadel liivadel on tähekujulised võrestikud prantsuspärastel majadel , kuumadel valgetel kiviseintel , akendel , sinisel marmoril . </s> <s> Juutidega pole sellel asjaolul mingit pistmist . </s> <s> Sidi Bou Saidi kvartalis ühinevad kuueharulised tähed rombide , ellipsitega , neli- , viis- ja seitsenurkadega . </s> <s> Kus on kujutatud ringi kvadratuuri , kus aga seisab aknavõres mõne looma figuur . </s> <s> Kui kaunis see on ! </s> <s> Kuid seda nägin alles paljude aastate pärast . </s> <s> Esialgu olin ikka veel Siberis asumisel ja metsikute meeste meelevallas . </s> </p>
<p> <s> Too oli nüüd küll edasihüpe ajas , sest päikeselisse Aafrikasse ei sattunud ma veel niipeagi . </s> <s> Räägin ikka kõigest järjekorras . </s> <s> Esialgu tuli mul põhjamaalt eluga pääseda . </s> <s> Nii ma siis seisin seal polaaröös vinge tuule käes , vahtisin neid trenge , " päästvat " põtra ja naiste nuge , mille ihutud tera peegeldas õrnalt vastu tähtede valgust . </s> <s> Kuid nood naised ei olnud ise sugugi õrnad , kaugel sellest . </s> </p>
<p> <s> Nüüd pole aga kahtlust , et põhjapõdrad on sõbralikud loomad ja kindlasti ei meeldi neile tapmine . </s> <s> Neid koguneski sinna terve kari , mitte just inimeste ümber , aga ikkagi meie lähistele . </s> <s> Kellukesega emapõder hakkas tegema tüüpilist põdra häält : oi-oi-oi-oi-oi , justkui imestades . </s> </p>
<p> <s> Sel hetkel oli üks naistest pannud mulle noa juustesse . </s> <s> Nad lõikasid minu juukseid ; igalt poolt langes juuksesalke . </s> <s> Mõtlesin , et vahest on see ettevalmistus surmatseremooniaks . </s> <s> Põdrad ütlesid taas kõik kooris : oi-oi-oi-oi-oi . </s> <s> See oli nende viis kõike omal kombel öelda ; teisiti nad ilmselt ei osanudki . </s> <s> Oi-heli tuli nagu prantslase kurgust . </s> </p>
<p> <s> Ja siis tõstis arminägu käe . </s> <s> Tal oli hakanud midagi vaevaliselt koitma . </s> <s> Ärge tapke inimest ? </s> <s> Aga kui jumalad nõudsid siiski ohvreid ? </s> </p>
<p> <s> Kas mul tarvitsebki enam rääkida , et mulle anti kasukas tagasi ja kästi Ablakõkil mind toimetada sinna , kust ma tulnud olin ? </s> </p>
<p> <s> Vist hajus vahejuhtum selle hõimu mälestusest kiiresti . </s> <s> Või mäletavad nende lapsed veel mõned põlved hiljemgi valget meest , kes ei teadnud Kristuse äraandja nime ? </s> <s> Vestavad sellest kord lõkketule paistel oma lastele , kui taevas kilgendab miljon tähekildu ? </s> <s> Kui valge hämarus hõljub põhjanabani ? </s> <s> Minu mälestustes on Põhi mulle kallis . </s> </p>
<p> <s> Põhjapõtrade keel on siiani läbi uurimata , suur artefakt . </s> <s> Suur tundmatu . </s> <s> Kuid ma tean , et mulle , hädasolijale , ulatas kellukesega põder ja tema järel kõik teised oioitajad oma karvase sõra . </s> </p>
<p> <s> Ablakõki koerterakend viis mu koju , meie tillukesse külla , kus valitses hubane meeleolu . </s> <s> Poliitilised väljasaadetud lugesid lehti . </s> <s> Mina astusin nende tuppa , minuga tuli kaasa suuri helevalgeid aurupahvakuid . </s> <s> Siis hakkasin oma jääkristallidest härmalõngadega kaetud suuri raskeid käpikuid põrandale kuivaks peksma . </s> </p>
<p> <s> " Kogeleja " Alekseika Vlassov , hilisem kuulus poliitik Aleksei Ivanõtš Rõkov , mängis malet teise väljasaadetu , Assad Beiga . </s> <s> Kui mina väsinuna nähtavale ilmusin , küsis see Vlassov nõnda : </s> </p>
<p> <s> " K-k-kus s-s-a ol ... olid n-nii k-kaua ? </s> <s> M-m-m-me s-siin oo ... ootasime . " </s> </p>
<p> <s> " Kogeleja " oli tollal Rõkovi varjunimi , " klitška " . </s> </p>
<p> <s> " Poisid , ma tulen ehtsast põrgust , " vastasin mina . </s> <s> " Lisaks purgaale olid veel ka mõrvarpärismaalased . " </s> <s> Rõkov vastu : " Me-meie si-sind ei t-t-tülita , ole r-rahus . " </s> </p>
<p> <s> Tema malepartner Assad Bei aga õpetas : " Palged on sul valged . </s> <s> Tomba märja rätiga üle näu . </s> <s> Olgu Allah sulle armuline . " </s> <s> Assad Bei oli võõramaalane ja rääkis ikka ja alati kummalist murret . </s> </p></div2><div2 type="alaosa"><head> 9 . peatükk , milles onu on reisumees </head>
<p> <s> Jõudsin õnnelikult asumiselt tagasi ja sain lõpuks tööd raudteel . </s> </p>
<p> <s> Aasta enne maailmasõda , kõige ilusamal ja mahedamal augustikuul seisis meie rong Paldiski jaamas . </s> <s> Rongi asjameesteks meie kolm : vedurijuht , vedurijuhi abi ja lõpuks mina , kütja . </s> <s> Kütja aga tegelikult ei küta , tema ülesandeks on ahjuuks kohe sulgeda , kui sinna järjekordne täis kivisütt lendab . </s> <s> Ja teinegi ülesanne on temal : ajada tendrist tervete kärutäite viisi sütt välja . </s> </p>
<p> <s> Ilm oli lausa kuldne ja jumalik . </s> <s> Kui inglikoorid oleksid meid pilve tagant vaadanud , siis ei oleks nad meie olemises ainsatki viga leidnud . </s> <s> Saksa rahvusest vedurijuht lonksas aeg-ajalt pisikesest lapikust viinapudelist , tema venelasest abi ümises " Keisrit , usku ja isamaad " ja mina tegin roolikambris niisama aega parajaks , mõeldes , millised sündmused on mu kahekümne viie aastasesse elusse üldse sattunud ja mahtunud . </s> </p>
<p> <s> Ennetähtaegne asumiselt vabanemine väga hea käitumise eest . </s> <s> Tartusse ilmumine . </s> <s> Eltse tädi maja oli maani maha põlenud , ma nägin oma silmaga ahervaremeid . </s> <s> Saja rubla välja võtmine pangast . </s> <s> Vaat see oli alles mehetemp . </s> </p>
<p> <s> Siis tuli aastake õpitööd Nuustaku gümnaasiumis . </s> <s> Sel ajal ma kirjutasin koju , et ema saadaks minule raha , kuid ema vastas kirjaga , et ta on väga rõõmus , et ma olen ikka veel elu ja tervise juurdes , aga raha kahjuks saata ei saa . </s> <s> Tal ei ole seda kuskilt võtta . </s> <s> Ema kirjutas : " Võib-olla lepid siiski rahada ja tuled oma jõududeka toime . </s> <s> Mul põle raha , olen ikke pesunaene . " </s> </p>
<p> <s> Oma jõududega ma toime ei tulnud . </s> <s> Kool jäi pooleli . 1910.aasta kevadel öeldi mulle Nuustakul kortergi üles . </s> <s> Ja kui ma siis koolipoistega hüvasti jätsin , siis oli mul pisargi silmas . </s> <s> Sada rubla oli läbi löödud , kuid saksa keel elementaartasemel selge . </s> <s> Nüüd harjutasin seda keelt vedurijuhi abil . </s> <s> Tema ütles minu kohta " erschlossen man " , mina aga noogutasin pead : " Jawohl , Jawohl " . </s> <s> Nii tulid teadmised . </s> </p>
<p> <s> Venemaa vihmasel metsavälul olid seltsimehed bolševikud mind oma partei liikmeks vastu võtnud . </s> <s> Minust ei saanud kohemaid aktiivset parteiliiget . </s> <s> Algul lugesin passiivselt ja vaatasin teiste tegemisi niisama pealt . </s> <s> Lugesin " Töölisteküsimust " ja " Kaheksa-tunnilist tööpäeva " , " Kopikas Tsaari kukrusse " ja " Mida teha ? " . </s> <s> Ja kui ma jõudsin Tallinna ja hakkasin raudteel tööle , siis pidasin kohe paar kihutuskoosolekut Narva vagunidepoo ja Paldiski laevaremonditehase töölistele . </s> <s> Kõnelesin tuliselt vajadusest ära tarvitada niihästi legaalseid kui illegaalseid vahendeid töömeeste elu-olu parandamiseks . </s> <s> Nõuda julgesti palka juurde ning levitada sotsiaaldemokraatia ideid kõikide tööliste hulgas , et keegi ei saaks meie vendi enam kusagil julmalt ekspluateerida . </s> </p>
<p> <s> Aga juba mind avastati , juba kutsutigi ülekuulamisele . </s> <s> Sõja tänava kitsukesse korterisse , kus ma oma õnnetut poissmehepõlve veeretasin , jõudis kutse ilmuda politseisse ülekuulamisele . </s> <s> Vaat politseisse ma ei hakanud minema , ega ma nii loll ka ei olnud ! </s> <s> Jätsin kutse hoobilt tähele panemata . </s> <s> Mul oli paar tuttavat plikakest Löwenruh' aedaderajoonis . </s> <s> Läksin ja sosistasin nende kõrva hüvastijätusõnumid ja siis tuli mul põranda alla kobida , midagi ei aidanud . </s> </p>
<p> <s> Ma olin Looderaudtee töötaja , kuid mul ei olnud kohustust iga Jumala aasta oma tööraamatut uuendada . </s> <s> Ma võisin sõita neil veduritel , millel tahtsin , muidugi ainult kütjana . </s> <s> Vedurijuhi abi ametist ei maksnud mul algul unistadagi . </s> <s> Ametiosavuse poolest jäädi minuga igal pool rahule . </s> <s> Olin kiire poiss , ahjuuksed lausa vingusid minu käes . </s> <s> Palk tuli laadungi suuruse pealt . </s> <s> Mõnikord sai Tartus , Volmaris , Narvas või Mõisakülas peatudes omale väikest tipsutamistki lubatud . </s> <s> Siis tuli võõrastemajas hea uni . </s> <s> Kahju , et võõrastemaja minult nii palju raha röövis . </s> <s> Aga veduri masinate kõrval ei saanud ju magada . </s> <s> Seal oli müra isegi siis liiga suur , kui omale klapid pähe torkasin . </s> <s> Ja pea üldse padja alla pistsin . </s> </p>
<p> <s> Peagi oli selge , et perekonda ma selle nadi raha eest luua ei saa . </s> <s> Needsin kapitaliste , kes minu raske tööga teenitud raha oma kaukasse pistavad . </s> <s> Mõtlesin revolutsioonile . </s> <s> Kunas oleks kõige õigem alustada revolutsiooni ? </s> <s> Kas siis , kui rahvas enam ei taha ja rõhujad enam ei saa ? </s> <s> Aga kui rahvas on nii loid , et jääbki sõrmi murdma ja juukseid katkuma ? </s> </p>
<p> <s> Ma olin kütja ja teadlik oma ühiskondliku osa väiksusest . </s> <s> Aga ma olin rõõmus ka . </s> <s> Ma sain rahulikult töötada , ühes sõpradega , kes mind iialgi välja ei andnud . </s> <s> Lõõmava ja müriseva veduriahju ees sai ju terveid filosoofiaid vahetatud . </s> <s> Ja vedurijuht tegi mulle saksa keele oskuse eest välja . </s> <s> Me olime kõige kiiremini liikuvad inimesed kogu Eestimaa kubermangus , sest meie all oli ju ometi vedur ! </s> <s> Nii et kui ma mõnikord enam viina võtsin kui vaja , siis panin ühe silma kinni ja vaatasin kogu oma elule tagasi . </s> <s> Nägin töölistemaja ja Eltse , põhjaläinud armastust ja hirmsat tapmist , vennastumist asumiselesaadetutega ja uusi eksimusi riigivõimu vastu . </s> </p>
<p> <s> Tol päeval , millest ma tahan kõnelda , olime meie kolme mehega Paldiski jaamas . </s> <s> Vedurijuht , kes maakeelt ei mõistnud , tema abi , kes suutis olla sõber absoluutselt kõikidega , isegi tänavalt leitud tokerdanud peniga , ja mina . </s> <s> Päike oli üliere , meri sinine , rahulik , soe . </s> <s> Unenäoilm . </s> <s> Me olime rattakepsud vagunidepoos ära vahetanud ja särasime liinil , suured ja ilusad nagu rikka mehe naeris . </s> </p>
<p> <s> Meri oli otse meie ees , vagunidepoo ja Paldiski jaamahoone vahel . </s> <s> Lõpuks oli ta nii Eltse silmade moodi . </s> <s> Ja Löwenruh' Ruthi silmad olid ju veelgi sinisemad kui Eltsel ... </s> </p>
<p> <s> Vedurijuht Hans käis korraks mootoriruumis ja kanduhteri juurdes . </s> <s> Käis vist reisijatega kõnelemas ... </s> <s> Siis lihtsalt ei olnud midagi teha . </s> <s> Igavus . </s> <s> Või kulutada viiskümmend kopikat ja juua koos sakstega muulil kokteili ? </s> <s> Ei ! </s> <s> Tegime niisama suitsu , mina vaid mokaotsast , ma ei olnud tollal suurem asi suitsumees . </s> <s> Hakkasin alles pärast tossama , vanemas eas . </s> </p>
<p> <s> Siis tuli Hans tagasi ja ütles , et esimese klassi salongis on üks reisija , kes tahab sõita Viljandisse . </s> </p>
<p> <s> " Viljandisse ? " </s> </p>
<p> <s> " Fellinisse ? " </s> </p>
<p> <s> Me olime mõlemad raudselt imestunud . </s> <s> Vedurijuht mõistis seda asja väga kiiresti ja ütles sealsamas minule : </s> </p>
<p> <s> " Gustav , sa mine ja klaari see asi õige ära . " </s> </p>
<p> <s> Ma jätsin igaks juhuks pläru suunurka tossama , et vajaduse kombel hirmuäratavam paista . </s> <s> Nii me siis kokku juhtusimegi — mina ja Elts . </s> <s> Ma sain muidugi kohe aru , et see on Elts . </s> <s> Ta oli kummardunud ühe noormehe ja ühe neiu kohale ja rääkis neile parasjagu midagi . </s> <s> Siis astusin mina esimese klassi vagunisse . </s> <s> Ma aimasin midagi ja kõndisin peaaegu et poolkülitsi . </s> <s> Ja siis see altkulmupilk , mille ta mulle heitis — ma olin kõik need neli aastat ette kujutanud , et ta just niimoodi vaatab mind , kui me kohtume . </s> </p>
<p> <s> Palavast ilmast hoolimata oli tema kleit kurguni kinni nööbitud . </s> <s> Väikese lipsuga , ühe rea volangidega . </s> <s> Seda nimetati vist tiibkleidiks , kuid ma võin ka eksida . </s> <s> Sellistes asjades võib alati kogemata eksida . </s> <s> Eriti just meesterahvas . </s> <s> Valge kleit ja sinine volang . </s> <s> Mul läks nagu silme ees klaariks kõik . </s> <s> Kõik settis ja selgis . </s> </p>
<p> <s> Elts kahvatas , tema silmad ja silmatitedki suurenesid . </s> <s> Jõudsin teda lähemalt vaadata . </s> <s> Ta oli oma soengut muutnud ja juuksed teinud veidi tumedamaks kui harilikult . </s> <s> Ja ise kõhnemaks jäänud . </s> <s> Silmade alla olid tekkinud väikesed tumedad rõngad — see oli küllap magamatusest . </s> <s> Ta lõhnas sulaselge lavendli järgi — kui sa , Riks , teaksid , misasi on lavendel ! </s> <s> See on okastaim lõunas , peaaegu Pärsias ; minu kaasasumiselesaadetu , palestiina revolutsionäär Assad-bei oli sealtkandist pärit . </s> <s> Assad-bei oli meil koodimeister . </s> <s> Kus iganes räägitakse bolševike salakoodidest , siis teatagu , et palestiina seltsimehe käsi on seal väga kõvasti mängus . </s> <s> Muidugi , räägitakse ka seda , et ta oli kõige harilikum juut nimega Assan Ben , ega erinenud millegi poolest sotsiaaldemokraatia teistest juutidest . </s> </p>
<p> <s> Elts karjatas õhku ahmides ning libastus tahapoole . </s> <s> Kannale . </s> </p>
<p> <s> " Kes tahtis siin Viljandisse sõita ? " müristasin mina karmil bassihäälel ega uskunud isegi enda hääle tõelist jõudu . </s> <s> Too oli ka hetk , millal ma hakkasin rohkem iseenda peale vaatama . </s> <s> Vaatasin oma õliplekilist töömehetunket , lohmas pükse , millest määrdunud särk välja vuhvatas . </s> <s> Mõistsin , et ma ei sobi esmaklassilise daami kõrvale . </s> </p>
<p> <s> " Kusti , kudas sa siia sattusid ? " karjatas Elts ja libistas minust pilgu mitu korda üle . </s> <s> " Kusti , Kustikene ! " </s> </p>
<p> <s> See on sentimentaalne stseen ja seda ei ole mõtet nii eriti pikalt lahti rääkida . </s> <s> Vannun , Riks , et see tuleb kord sinugi elus ! </s> <s> Ma sirutasin oma kohmakad käed välja . </s> </p>
<p> <s> " Käed eemale , Kusti , ma olen abielus ! " </s> <s> Mulle näis , et ta kortsutas selle peale kulmu . </s> <s> " Pankuriga , " lisas ta siis heast-paremast . </s> </p>
<p> <s> Ent mina oleksin just soovinud kaisutada oma noorpõlvearmastust , kes sel heledal tunnil nagu roosiõis hommikukastest minu ette oli ilmunud . </s> <s> Oi seda sinist volangi ! </s> <s> Oi mügarikku käisel , mis ei olnud muud kui ehk kortsunud taskurätt kleidi varrukas ! </s> <s> Ma ei osanud midagi muud küsidagi , kui : " Miks sa siis pankuriga abiellusid ? " </s> </p>
<p> <s> " Kas sa mäletad Trehtlit minu kodukandist ? " seletas Elts . </s> <s> " See on tema õepoja sõber , kes mulle kosja tuli . </s> <s> Edouard , suur naljavunts ja " Christian Rottermanni " ärijuhi abi . </s> <s> Ei lasknud suurkaupmehe ulakatel poegadel äri laostada , vaid viis selle suurejoonelise äri maksmata intresside ja võlgade kiuste edasi ilusasse tulevikku . " </s> </p>
<p> <s> " Naljavunts , ütled sa ? " olin mina kui arust ära . </s> <s> " Aga mis sa nende õnnetutega siis ... " </s> </p>
<p> <s> Alles nüüd ma märkasin . </s> <s> Inimesed , kes Eltsega kaasas , olid ju mõlemad kõige ehtsamad idioodid . </s> <s> Noorelmehel sinisest kalevist korrektne ülikond , ilma ainsamagi poritäppeta . </s> <s> Mees oli täitsa kiilas ja kusagil ninajuure lähedal põrnitsesid tulisinised mustikataolised silmad ükskõiksel pilgul maailma . </s> <s> Veelgi halvemas olukorras viibiv " neiu " inises vastikult . </s> <s> Ta suunurgas tõusis ja vajus ila . </s> </p>
<p> <s> Ma tahtsin teada , kuidas olid nemad noorproua elusse-olemisse sattunud . </s> </p>
<p> <s> " Nemad ? </s> <s> Nemad on Edouardi õde ja vend . </s> <s> Nad ei ole kahjuks täie aruga . </s> <s> Ma näitan neile Eestimaad . </s> <s> Näitan , kuidas taluinimesed vilja lõikavad ja rongid mööda maad sõidavad . </s> <s> Edouardil endal ei ole niikuinii aega . </s> <s> Ma pean ju tema sugulasi lõbustama . " </s> </p>
<p> <s> Tegin ettepaneku , et me võiksime minna muulile limonaadi jooma ja möödunud päevi meenutama . </s> <s> Elts oli nõus . </s> <s> Ülemus andis mulle vaba tunni . </s> <s> Panin puhta kuue selga , ajasin habeme maha ja läksime . </s> <s> Läksime randa , kus enne meie tulekut logeles ja võttis päikest arvukalt sõjalaevastiku madruseid . </s> </p>
<p> <s> " Ilma selle imeliku sikuhabemeta paistad sa jälle vana hea Kusti , " tegi minu Elts komplimendi , kui me caprilikult sinise mere taustal korvtoolides istet võtsime . </s> <s> Capri saart olen kuulnud elus mitu korda mainitavat , sest minu eksiili-seltsimeestel asus sellel saarel parteikool . </s> <s> Seda nimetati ka Bogdanovi parteikooliks . </s> <s> Harilikult suhtuti sellesse asutisse austusega , sest seal oli tegemist ikkagi jumalaehitamisega . </s> <s> Kui Jumal ja sotsialism on koos , siis on kaks ideaali , kaks paradiisi koos . </s> <s> See on nii särav tulevikupilt ! </s> </p>
<p> <s> Mina isegi oleksin äärepealt Bogdanovi kooli saanud , kui ma oleks ühe Lenini teose arutelu juurdes lõuad rohkem koos hoidnud . </s> <s> Aga sellest vahest edaspidi . </s> </p>
<p> <s> Kui me olime kogu selle idioodikambaga istet võtnud , siis tuli meie juurde lakei ja küsis väga viisakalt , mida me sooviksime . </s> <s> Ma küsisin vastu , kui palju limonaad maksab , kas minu säästud selle ostmist üldse välja kannatavad ? </s> <s> Seepeale klõpsutas Elts oma kõhna sõrme vastu vahepeal prullakamaks muutunud peopesa ja kilkas , et tema maksab nii limonaadi kui ka piruka eest . </s> <s> Üles keeratud vuntsidega lakei küsis , kas me ka muusikat sooviksime ja Elts vastas , et tema maksab ka muusika eest . </s> </p>
<p> <s> Mu tuju rikkus ära meesidioot , kes ajas oma nimetissõrme ninasse ja koukis sealt välja rohekaid vigureid . </s> <s> " Kalmer , " tutvustas teda Elts . </s> <s> " Väga meeldiv . </s> <s> Gustav , " vastasin mina viisakalt , kuid minu viisakus oli teeseldud . </s> <s> Oma " väga meeldivale " ei saanud mina mitte möhhigi vastuseks , ainult lollaka vidukil kõõrdpilgu . </s> <s> Ebameeldiv ja ebaharilik on mingisuguste muuklastega asju ajada , aga mis sa ära teed , kui nad on Eltsega kaasas . </s> </p>
<p> <s> Sel hetkel puudutas grammofoninõel plaati ja algas kõige sulnim muusika . </s> <s> Need olid siiami kaksikud Tolja ning Kolja Piiteri tsirkusest , kes seal oma kuulsat " Din-din-din " -duetti laulsid . </s> <s> Minu tunne oli palju ülevamaks muutunud . </s> <s> Paldiski tundus lausa muinasjutulinnana . </s> </p>
<p> <s> " Kesse maksab , see tellib ka lugusid , " tuletasin meelde naisele . </s> </p>
<p> <s> " Ah , " rehmas ta taas käega . </s> <s> " Jäägugi see muusika . </s> <s> Selgi pole ju midagi viga . " </s> </p>
<p> <s> See tüdruk rääkis , et kui mind oli vangitorni viidud , hakkas teda vaevama piinav süütunne . </s> <s> Lõpuks tundus talle , et tänu tema hirmsale ükskõiksusele ma tapsingi kõrtsikakluses selle mehe . </s> <s> Elts ütles , et ta tahtis tulla mind vaatama minu vangistuses , kuid jäi hiljaks — mind oli juba edasi itta saadetud . </s> <s> Siis nuttis ta järjest mitmel õhtul . </s> <s> Isa ja ema hakkasid juba muretsema . </s> <s> Paar nädalat pärast neid sündmusi suri tädi . </s> <s> Üksik vanadaam pärandas Eltsele kõik , mis tal hinge taga oli . </s> <s> Sukasääres kopitanud rahatähed läksid noore , veidi meelest ära oleva neiu ablaste himude toetuseks . </s> <s> Algul oli Elts varmas mehiselt kulutama : teatripiletid , restoraniarved , kingitused . </s> <s> Üks neistsinatseist kingitustest oli ka seitsekümmend rubla minu arestimata pangaarvele — politsei lihtsalt ei olevat Eltse jutu järgi minu arvest midagi teada saanud . </s> <s> Sellepärast ma avastasingi asumiselt tulles sada rutsi oma pangakontolt . </s> <s> Selle eest sain natuke õppida . </s> </p>
<p> <s> Minu armas heategija ülikooli poole ei vaadanud . </s> <s> Sel ajal , kui mina Siberi karmi loodusega rinda pistsin , kudus tema Daamide Käsitöö- ja Heategevusringis Bosnia-Hertsegoviina sõjavangidele sokke ja arutas kirjanduslikke küsimusi . </s> <s> Samal kevadtalvel , kui mina mööda Vologdamaad suusatasin , et vahest lumises laanes oma silmaga pealt näha , kuidas ringilippavad jäneseemad võõraid jänesepoegi toidavad , toimus DKH-s ball , mille kuningannaks oli Elts . </s> <s> Vaieldamatult . </s> <s> Pole siis ime , et ta jäi silma eesti soost jõukale kaupmehele , mõjuka börsitegelase Rottermanni paremale käele . </s> <s> Muidugi tekkis tal teisigi kavalere , kes tal jalus ja sabas tiirlesid , niipea kui ta koduuksest välja sai . </s> <s> Aga too Edouard oli kuidagi eriline . </s> <s> Erutav . </s> <s> Brutaalsete näojoontega . </s> <s> Temas oli negatiivilist energiat , negativismi , nagu uuemate psüühi-alaste tööde mõjul üteldakse . </s> <s> Ja vaata , noorte elu läks oma loomulikku rada . </s> <s> Nemad astusid abiellu . </s> </p>
<p> <s> Elts võttis limonaadiklaasi hajameelselt kahe sõrmekese vahele , vaatas mulle sügavalt silma , ma tahtsin talle samaga vastata , aga — tead laulu ? </s> <s> " Hingest kustuta eksitav leek ... " </s> <s> ? See on laul , mis mind alati on ettevaatlikkusele ja kainusele manitsenud . </s> </p>
<p> <s> Elts tahtis teada , kuidas minu elu on kulgenud . </s> <s> Ma võisin talle rääkida sidemetest teisejärguliste bolševikega . </s> <s> Võisin meenutada kompromissitut enamlast Jansonit ja kõhna juuti Koganit . </s> <s> Äkilist Assad-beid ja tema sõpra Grigorovit . </s> <s> Ja mahedat Derjabinat , milline daam minule üksvahe isegi kuigivõrd meeldis . </s> <s> Ja seal , meie hulgas oli korraks ka keegi , keda hüüti kolme , ei , pigem nelja moodi : " Aleksei " , " Vlassov " , " Aleksei Vlassov " ja " Zaika " ( " Kogeleja " , " Kokutaja " ) . </s> <s> Ta oli meie poliitilises ringis vaid juhuslikult , niiütelda läbiastujana , kuid enamlaste hulgas oli tal tohutu kaal . </s> <s> Ma tundsin end kõrvust tõstetuna , kui ta osales minu parteisse vastu võtmise tseremoonial . </s> <s> Tema oli esmajärguline bolševik . </s> <s> Kirjandusest oli temal kõike : " Golos sotsialdemokrata " , " Proletarii " , " Sotsialdemokrat " , " Rabotšaja Gazeta " ; kõike . </s> <s> Suur oli minu üllatus , kui ma hiljuti välisministeeriumis Nõukogude lehti sirvides selle patsaani pilti lehes nägin : et heidetud parteist välja " nõukogudevastases paremtrotskistlikus blokis osalemise " eest . </s> <s> Nii et see kummaline tarkpea ei olnud keegi muu kui Aleksei Ivanõtš Rõkov . </s> <s> Ta võib end praegu juba sama hästi kui surmalapseks lugeda , sest niisuguste nõukogudevastaste blokkidega sealmaal ei naljatata . </s> <s> Heldeke , kui palju Aljoša Rõkov oskas võõraid keeli : saksa , inglise , prantsuse ! </s> <s> Need oskused lähevad nüüd kõik koos temaga hauda . </s> </p>
<p> <s> Poliitilised ümberasujad lausa pidid oma tegevuse üle uhked olema . </s> <s> Nad olid erilises hinnas . </s> <s> Ümber nende territooriumi oli massiliselt politseijaoskondi , iga kahe päeva tagant käis iga vangihingeke enda nime kirja panemas . </s> <s> See oli allkiri selle kohta , et sul mingeid põgenemisplaane pole . </s> <s> Ehkki mina olin sisuliselt kriminaal , hoidsin ikka ja alati poliitiliste poole . </s> <s> Ma ei hinganud kellelegi , et istun tapmise ja mitte ideede eest . </s> </p>
<p> <s> Politsei tugevdatud valve tähendas omakorda templit passis — kogu elu oli korrapealt rikutud ! </s> </p>
<p> <s> " Noh , vaata nüüd ise , " kostis Elts nipsakalt . </s> <s> " Või kogu elu rikutud ! </s> <s> Kuidas sa küll veel praegastki ei oska neist hirmsatest mässajatest irdu hoida ! ? </s> <s> Kuidas sa küll aru ei saa , et loodetud massilisust ei ole sotsiaaldemokraatlikul liikumisel juba ammu . </s> <s> Kas sa oled prõlla midagi kuulnud marksistlikest ringidest ? </s> <s> Kus need tegutsevad ? </s> <s> Ma ütlen sulle , et Eesti tööstuse mastaape arvestades on need Narva ja ei tea kus veel toimuvad streigid lausa tibatillukesed . </s> <s> Nood paarkümmend töölist , kes Kreenholmis streikisid , vallandati otsekohe ja uued võeti asemele . </s> <s> Tuhande üheksasaja viiendama aasta päevad on ammu möödas ! </s> <s> Ma ei võta seda omast peast . </s> <s> Vana Rottermann ütles minu mehele : 1906. aastal sai sadam napilt kasumit , tööhinded olid liiga kõrged . </s> <s> Töölisvanemad nõudsid liiga palju . </s> <s> Ja sealjuures olid sadamatöölised veel viimased , kes üldse streiki alustasid , aga kord juhtus , et " Teataja " pühendas neile terve teise külje . </s> <s> Ja siis läksid streigid lahti . </s> <s> Aga kus on praegu nood kõvad streikijad-mässule õhutajad ? </s> <s> Surnud ? </s> <s> Mõned on ka surnud . </s> <s> Aga enamasti on nad ise loobunud , ilma mingi väljaspoolse mõjutuseta . </s> <s> Verinoore neiuna pidasin minagi kord maha ühe revolutsioonilise kõne , ma tean toda värki . </s> <s> Kui intelligendid töölist takka ei kihuta , siis loobub ta varsti utoopilistest nõudmistest ja lepib maksva olukorraga . " </s> </p>
<p> <s> Niisugune jutt oli mulle väga vastukarva . </s> <s> Mida ta õige endast mõtleb ! </s> <s> Algul läheb rasvasele buržuile mehele ja siis hakkab veel ausalt tööliselt tema missiooni ära meelitama ! </s> <s> Ütlesin talle lihtsalt , et tal ei ole õigus , sest tema ei ole iialgi näinud , kuidas sureb laps , kellele tema vanemad ei jaksa arstirohtu osta . </s> <s> Tema ei ole näinud , kuidas noore mehe elu veereb tühja , sest mehel on vaid kaks klassi haridust ... </s> <s> Ta on liiga vana , et minna kolmandasse klassi ja gümnaasiumi jaoks puudub rahapung . </s> </p>
<p> <s> Seepeale heitis Elts oma pruuni koheva juuksepahmaka rinnale ja jäi sügavasti mõttesse . </s> <s> Paistis , et mõjus . </s> <s> Ma olin ikka veel tema erootikalise liigutuse mõjuväljas , kui Elts ütles niisugused ajaloolised sõnad : </s> </p>
<p> <s> " Mis puutub õppimisse , siis mina saaksin sulle iga kuu tervelt nelikümmend viis rubla anda , vana teineteisemõistmise märgiks . </s> <s> Sa saaksid tolle raha eest ülikooli minna , kui sa ise natuke juurde teenid , eratundidega või nii . </s> <s> Asi on selles , et Edouard eraldab mulle iga kuu oma büdžetist sada rubla , aga nii paljuga ei ole mul endal midagi teha . </s> <s> Sada rubla — see on praegusel ajajärgul üle poole mustatöölise aastapalgast . </s> <s> Rõivad on mul ju kõik olemas ja toda raha heategevuseks kulutada on ju ka natuke narr . </s> <s> Mis võiks veel suurem heategevus olla , kui õpihimulise noore mehe toetamine . </s> <s> Kui sa muidugi oled õpihimuline ? " </s> </p>
<p> <s> " Jaa , jaa , ma olen väga õpihimuline ! " karjusin mina ja nihkusin naisele lähemale . </s> <s> Oleksin isegi ta käe oma pihku haaranud , kui ma poleks kuulnud meesidioodi poolt heledat urinat . </s> <s> Peaaegu sellist häält , nagu teeb kasemahl varakevadel puu südamikust välja tungides . </s> <s> Idioodi sama loll õde aga vaatas meie tegemistest mööda , nagu ei puutuks asi üldse temasse . </s> <s> Need muuklased ligastasid end kuumuse mõjul kiiresti sulavate jäätistega kokku ja olid meile koormaks . </s> </p>
<p> <s> " Aga sa pead minule lubama ühte asja , " jätkas Elts ja tema hääl värises õige veidi . </s> <s> Ka tema silmad läksid niiskeks . </s> <s> " Sina pead mulle lubama , et sa kunagi , iialgi minust mitte midagi ei taha . " </s> </p>
<p> <s> " Mida see siis tähendab ? " jahmusin temast eemale . </s> </p>
<p> <s> " Kusti , ma olen abielus praegu ja väga õnnelikus abielus . </s> <s> Mul on kena ja lugupeetud mees ... " </s> </p>
<p> <s> " Ma ei ole sult eales midagi tahtnud , " kostsin mina solvunult . </s> <s> " Ja sinu mehelt tahan ma veel vähem . </s> <s> Ma ei taha ka praegu . " </s> <s> Aga Elts Ertel ei paistnud mind tõsiselt võtvat . </s> <s> " Sa võid oma nelikümmend viis rubla endale pidada ! " ütlesin ja samas ehmusin öeldust . </s> <s> Mis saab siis , kui ta hoiabki selle raha endale , ei annagi mulle ? </s> <s> Tõuseb järsult , ütleb põlglikult " eks tee , kuda arvad " ja kõnnib , pea seljas , minema . </s> <s> Siis võin ma ülikoolist ainult und näha , mattes selle lootuse pidulikult maha . </s> <s> " Noh , nüüd on mul juba natuke kahju , et sa nii ütlesid , " kõneles ta . </s> <s> " Sest et sinu teod näitavad ju hoopis midagi muud . </s> <s> Sa ära püüagi mulle külge lüüa , see on mõttetu . </s> <s> Ma ei võta sinu püüdeid üldse arvesse , mõistad ! " </s> </p>
<p> <s> Keegi pole ju teda puutunudki , mis ta kisab . </s> <s> Ma polnud talle isegi veel armastust avaldanud . </s> <s> Kuigi mul oli see olemas . </s> <s> Ma ju lausa töinasin pärast seda kõnelust caprilikul sinimerel . </s> <s> Võtsin kätte tillukesed teravad rannakivid ja surusin rusikad kokku , nii et silmist pisaraid purskus . </s> <s> Needsin kapitalist Edouardi sündimise tundi . </s> <s> Et kui ma ka hirmvanaks peaksin elama , siis ei unusta ma iial hetke , mil minult pruut üle löödi . </s> </p>
<p> <s> Niisiis ei suutnud ma mõelda , et aeg parandab kõik haavad . </s> <s> Ma olen elus ainult kahte naist armastanud : Lead ja Eltse . </s> <s> Viimane teadis esimest . </s> <s> Ma küsisin Eltselt , kus Lea on . </s> <s> Ta vastas , et tütarlaps oli mustlasvooriga kuhugi Lõuna-Venemaale sõitnud . </s> <s> Tuhkagi sa enam kedagi sealt leiad ! </s> <s> Kahekümne viie aastaselt olin ma tõsiasja ees , et mul ei olnud naist . </s> <s> Kuidas saab aeg neid haavu parandada ? ! </s> </p>
<p> <s> Trükitöölise ja häda-põllumehe tütar Ruth sai minust käima peale . </s> <s> See oli hilissügis , kui tal esimesed märgid nähtavale tulid , puud olid märjad nagu rääbised , linnud jaksasid vaevu lennata . </s> <s> Ruth oli vaikne ja mõtlik tüdruk , hoidis paljutki enda teada . </s> <s> Ta oli huvitav piiga : vaatas tänaval läbitungival pilgul oma sookaaslasi , oskas mindki imehästi hipnotiseerida ( " Noh , kuidas mu silmad on ? " — " Väga armsad . </s> <s> Nendega sa juba ei hipnotiseeri . " </s> <s> — " Aga armsaltki võib ju ometi hipnotiseerida . " </s> <s> — " Seda küll . " ) . </s> </p>
<p> <s> Nutta ta peaaegu ei osanud . </s> <s> Kui , siis õige vähe . </s> <s> Aga tema suured helesinised silmad olid kõike muud kui tuimad . </s> <s> Vahest olid tal mingisugused sisemised läbielamised ? </s> <s> See , mis Eltsega juhtus , oli mul viimane tundeprahvakas kogu elus . </s> <s> Rohkem neid ei tulnud . </s> <s> Aga Ruthile tegin ma lapse . </s> <s> Poja . </s> <s> See on minu poeg . </s> <s> Sinust vanem . </s> </p>
<p> <s> Ma räägin ajast , kui meie Ruthiga ei teadnud , kas tuleb poiss või tüdruk . </s> <s> Ta isa ütles mulle : " Sina , poiss , tead , kudas tüdrukule lapsi teha ! </s> <s> Kudas kena piigat käima peale saata ! </s> <s> Nii et sina , poiss , ära minu vaatevälja enam satu . </s> <s> Karda pimedaid tänavaid , karda , jumala eest . </s> <s> Seal tulen ma sulle vastu ja " </s> </p>
<p> <s> Kui me istusime Ruthiga Maarja-Magdaleena haigemajas , mille ülemõe teenijanna tema oli , küsis ta minult otse : " Ütle mulle palun otse suu ja silma sisse , Gustav , kas sinus jätkub härrasmehelikkust mind ära võtta , nüüd , kus see on juba tehtud ? " </s> </p>
<p> <s> Mina vastu : " Nüüd , kus see on juba tehtud , võtan ma su igatahes ära . </s> <s> Tsentelmeni ausõna selle peale . </s> <s> Aga kas su isal on nii palju raha , et kirikuõpetajale maksta ja lähimad omaksed pulma kutsuda ? " </s> </p>
<p> <s> Ma ei kõssanudki , et Eltse käest iga kuu minu pangaarvele nelikümmend viis rubla laekub . </s> <s> ( See Jumala and võis iga hetk lõppeda , kuid ometi kestis see jupp aega edasi ! ) </s> <s> Nendest summadest pidi saama minu õppimise seemneraha ja varu nendeks päevadeks , kunas Ruth on lapsega kodus ega jaksa tööl käia . </s> <s> Mul oli kindel nõu " pulmahõbe " just äia rahakotist ammutada . </s> </p>
<p> <s> " Õpetajale maksta jõuaks , aga pulmadest ei saa küll unistadagi . </s> <s> Pane raha juurde , küll siis läbi tuleme ... " </s> </p>
<p> <s> Hirmuvahk uhkas minust läbi . </s> <s> Kui Ruth veel seda teaks , et ma olen tõenäoliselt politseis tagaotsitavate nimekirjas ! </s> <s> Kutseid politseisse pole küll enam tulnud , aga või nad mind ära unustanud on ! </s> </p>
<p> <s> Saad nüüd , Riks , isegi aru , missuguses kindlusetus ja vankuvas olukorras ma olin . </s> <s> Täielik absurd ! </s> <s> Teise mehe naine annab raha õppimise tarvis , õppimisest aga ei tule midagi välja , sest varsti juba lapseväntsakas ootamas . </s> <s> Ja kui võmmid mind kord rongi pealt ära korjavad , siis juhtub see kõikse halvem . </s> <s> Siis maadle ja rübele nagu mustlane mädas . </s> <s> Ei , raske oli eesti mehe elu tol ajal. </s> <s> Ja minul ei olnud veel kaugeltki kõige raskem . </s> </p>
<p> <s> Ühe asja ma suutsin kindlalt ära otsustada : ei mingeid kihutuskõnesid ega parteikoosolekuid niikaua , kuni mu olukord paremaks läheb ja ma olen omale jalad alla saanud . </s> <s> Kindel mis kindel : nüüd jäid minu elust kõrvale V ja S ja D ja T ja P. </s> </p>
<p> <s> Pulmad ja varrud toimusid vaeselt , kuid ilma erilise hammaste kiristamiseta . </s> <s> Isegi äi jäi minuga rahule , kui ma pulmalauas Puškinit tsiteerisin ja rääkisin , missuguste tähtsate meestega mul eluteel tegemist teha on tulnud . </s> <s> Külitasin pilliroost põhjaga viini sohval ja suurustasin : " Du bist vielleicht ein Künstler , aber dein Pferd ... ist es künstlerisch ? " </s> <s> Minu armas äi noogutas väärikalt kogu kehaga kaasa : ta tegi näo , nagu saaks ta saksa keelest aru . </s> <s> Tegelikult ei taibanud ta asja mõttest tuhkagi . </s> </p>
<p> <s> Ja mõni kuu hiljem sündiski Voldemar . </s> <s> Ma tahtsin talle nimeks panna Kalev , et tema poeg oleks siis üks neist , kes eesti põlve uueks loovad . </s> <s> Ma nägin isegi unes tema tulevikku : ta sooje võimsaid käsi ja kõrget laupa . </s> <s> Ja ometi ma peaaegu et ei näinudki tema esimesi samme — enne lahkusin . </s> </p>
<p> <s> Köster keeldus mu poega Kaleviks ristima ja tahtis ilmtingimata kristliku nime . </s> <s> " Armas hing , sa ei taha ju , et sinu poeg kannaks kogu elu häbistavat pagananime ? " </s> <s> Arutasime seda asja nii ja teisiti ja leidsime , et Voldemari nimel on sarnasus " Volta " nimega , mis mulle eriti meelt mööda oli . </s> <s> Nõnda siis jäigi Voldemar — taani kuninga Valdemari auks , kes seitsesada aastat tagasi ristiväega Toompead — Kalevite kantsi ründas . </s> <s> Hilisem elu näitas , et see asjaolu ei toonud õnnetust . </s> <s> Taani kuninga nimi oli Voldemarile samasuguseks õnnistuseks , nagu ka eestlaste kuninga nimi oleks olnud . </s> </p>
<p> <s> Kuidas me elasime ? </s> <s> Eltse raha , mida pidevalt , visalt ja järelejätmatult tuli , läks kõik naise ja lapse peale . </s> <s> Ruth vaeseke ei teadnud selle raha tegelikku allikat . </s> <s> Ta oli kogu aja väiksekesega kodus . </s> <s> Väike valgepea kogus ruttu jõudu . </s> </p>
<p> <s> Ma ise teenisin vaid kakskümmend viis rubla kuus . </s> <s> See läks kõik söögi peale . </s> <s> Kütjad söövad palju — amet selline . </s> <s> See palk aga ei olnud mõeldudki pere üleval pidamiseks , vähemasti mitte väikese lapse . </s> <s> Eltse raha oli just nagu taeva kink : iga kuu pea kahe kuupalga suurune summa ... </s> <s> Niisugune õnn ei saanud kesta igavesti . </s> <s> Juba teatas " Päevaleht " Rottermanni majandusraskustest . </s> <s> Mis siis , kui meie heategijale näidatakse ust ? </s> <s> Mis siis , kui ta ei anna enam oma naisele sadat rubla ? </s> <s> Naine saab selle raha ju ainult värdjatega väljas jalutamise eest . </s> <s> Aga kui mees peab püksirihma pingutama või jääb koos kaasaga hoopis näljapajukile ? </s> <s> Või mis veel hullem — Elts , kellele ma enam linna peal vastugi tulla ei söandanud , ei usu ju igavesti , et ma Tartu ülikoolis õpin !! </s> <s> Ainus telefoneerimine ülikooli ja ta saab kohe teada , et Gustav Kalenderi nimelist tudengit ei ole seal kunagi õppinud . </s> <s> Rahasummade laekumine lõpeb . </s> <s> Mida ma edasi teen ? </s> <s> Kas kupatada Ruth tööle ja jätta laps vanavanemate juurde ? </s> <s> Aga kui Ruth ei saagi kusagilt tööd ? </s> <s> Ja niisugusel juhul — kust saavad elatisraha Voldemari vanavanemad , kellest ju ka töötab ainult üksainsam — mees ? ! </s> <s> See on tõeline nõiaring . </s> </p>
<p> <s> Või minna Eltse juurde , valada mõne pisara ja seletada asi ära : näe , juhtus nihuke äpardus , ise ka ei tea , kuidas , aga õppimise asemel pean ma praegu ülal perekonda . </s> <s> Anna sellegipoolest raha edasigi , oleme ju vanad tuttavad . </s> <s> Kas see on enese alandamine ? </s> <s> On küll . </s> <s> Ja teine asi — näha uuesti tema naervaid silmi , tema puuderdatud palet , tema kodu luksuslikku sisustust , tema abieluõnne ... </s> <s> Tunda uuesti alandavat ja patust iha tema ihu vastu , hulluda juhuslikust puudutusest ? </s> <s> See kõik ei saa olla minu jaoks , see oleks hullumeelsus , ma jõudsin selgele äratundmisele . </s> <s> Ma mõtlesin . </s> <s> Mõtlesin . </s> <s> Ja üha enam veendusin , et kõik siin ilmas on tühi töö ja vaimunärimine . </s> </p>
<p> <s> Ma unistasin palju Venemaa talvises ürglooduses . </s> <s> Ma olin unistanud suure riigimehe , luuletaja või füüsiku elukutsest . </s> <s> Kui öökull õõnsalt huikas , kujutlesin ma end suure sulega noodipaberile kriipse vedamas , tähtjas ning suursugune nägu ees . </s> <s> Kui tedred metsas tõstsid pea pakasest heleda päikese poole ja vedasid mängides ristikesi lumele puude alla , siis kujutlesin , et minugi sulg hakkab kord lippama üle valge pinna , külvates mu lugejatesse kõiki tundeid õudusest kuni joobumuseni . </s> <s> Ja kui robinal üle lumest ummistunud välu jooksid põdrad , häirides sellega Jumala mõõtmatut rahu , siis nägin end selgesti komandopunktist suurte rünnakute käske jagamas , otsekui Hannibaal . </s> </p>
<p> <s> Ja äkki seisin ma tõsiasja ees , et ma pean jääma kogu eluks sütt kühveldama ainult sellepärast , et mul pole õpiraha . </s> <s> Hirmsad tulevikupildid kangastusid mu silme ees : aastaid muudkui tuleb ... biitsepsitest kaob jõud ... ma olen kehalisest tööst nüristunud ega suuda enam midagi teha ! </s> <s> Ma ei suuda ka oma poega koolitada ja tedagi ootab mustatöölise saatus , haigused , mõttetu surm vaestemajas . </s> <s> Kahekümne viie rublaga kuus ma ei suuda omale isegi popsikohta osta , ilma et vahepeal nälga ei sureks ! </s> <s> Kas unistuste ja tegelikkuse vahel on siis tõesti nii suur lõhe ? </s> </p>
<p> <s> Minu mõttekaaslased sotsialistid , tõsi küll , rääkisid lihtsat ja selget juttu : muudame ühiskonda ja kõik hakkavad võrdselt saama haridust , arstiabi , toitu . </s> <s> Demokraatlik ühiskond . </s> <s> Üleüldine kirjaoskus . </s> <s> Vaat need olid ja on õiged ideed . </s> <s> Aga kus sa neid siis teostad , kui rahvas ei tule kaasa ? </s> <s> Karistussalgad on rahva ära hirmutanud . </s> <s> Rahvale on näidatud : tõstke vaid käsi ülemate vastu ja parimad , julgemad teie seast peavad surema . </s> <s> Ja kui paarkümmend töölist enam ei suuda , panevad vabrikuvile huugama ja kõnnivad koosolekule , et hulga seast eestseisjaid valida , siis see ei ole ometi revolutsioon . </s> <s> Üksikud jultunud pekstakse lihtsalt piitsahoopidega laiali ja kõik jääb endiseks . </s> </p>
<p> <s> Kuidas tõsta rahvahulkade revolutsioonilist aktiivsust ? </s> <s> See on väga abstraheeritud küsimus . </s> <s> Ma nägin selgesti ära , et kui mina hakkan seda küsimust lahendama , maksab see mulle elu . </s> <s> Ja mis on sel juhul elu ? </s> <s> Kas elu on see näljapajuk , mida maksab mulle Looderaudtee ? </s> <s> Või need sandikopikad , mida minu pere ülalpidamiseks maksab suure kaubamaja ärijuhi naine ? </s> <s> Või on suure Elu üks osa see tolgus , kelle ma puuhaluga maha lõin ? </s> <s> Heakene küll , tolgus oli tolgus , kuid võib-olla otsis kord temagi sel kombel elu mõtet ? </s> <s> Ja sel kombel oli tema mahalöömine ju andestamatu tegu . </s> </p>
<p> <s> Mida teha ? </s> </p>
<p> <s> Tundsin selgesti , et mina ei ole see mees , kes lepib kogu elu 25 rublaga kuus . </s> </p>
<p> <s> Minu peas küpses kuratlik plaan : minna rikkaid röövima . </s> <s> Rikastelt saab vaene , kuid andekas noor mees ülikooliraha kätte küll . </s> <s> Tundsin selgesti , et hädavajaduste sunnil ei kohkuks ma tagasi veel ühe mõrva ees . </s> <s> Eestis olin juba ühe hirmuteoga tuntud , siin ei saanud ma enda sünget kava teoks teha . </s> <s> Mida ütles vana juut Aabram oma naisele Saarale , kui too tuli kaebama , et teda olla ühes kõrvalises tänavas libuks sõimatud ? </s> <s> Ta ütles : " Saara , mu kullatükk , ma ju olen sulle rääkinud , ära mine sinna , kus sind tuntakse . " </s> <s> Ja nõndasamuti oli Eestis minugagi . </s> </p>
<p> <s> Saksa keele oskus elementaartasemel lubas mul minna Saksamaale , kus mind veel ei tuntud . </s> <s> Lüneburgi nõmm ja Blocksbergi mägi — selles oli põhjamaine röövliromantika . </s> <s> Kuid oma plaani ärvisin teoks teha röövlielu elamata . </s> <s> Rongides oli mul tuttav iga väiksemgi naga või hoob . </s> <s> Plaanisin peale passida , kunas rikkad annavad postivagunisse nõudmiseni väärtsaadetisi . </s> <s> Siis rong nendest tühjaks teha , raha endale võtta ja vekslid esimeses pangas rahaks vahetada . </s> <s> Mõtlesin peensusteni läbi , kuidas ma vekslil olevaid allkirju kassa ees järgi tegema hakkaksin . </s> </p>
<p> <s> Ma kavatsesin perest vaid paar kuud lahus olla . </s> <s> See asi pidi toimuma ruttu . </s> <s> See oli minu blitzkrieg . </s> <s> Pärast hoolikat kaalutlemist valisin röövliameti stardipakuks sadamalinna Danzigi , kus kõikide eelduste kohaselt pidi raskeid rahasid liikuma . </s> <s> Ränk lahkumishommik seisab mul siiani silme ees . </s> <s> Kirja kirjutasin valmis juba eelmisel õhtul ja kui minu mälu mind ei peta , kõlas see nii : " Kallis Ruth ! </s> <s> Sain teada , et pean sõitma paariks kuuks kaugele Siberi nurka . </s> <s> Raudteelase elu on juba kord niisugune , pole midagi parata . </s> <s> Iga kuu viieteistkümnendal tuleb minu pangaarvele ( number see ja see ) nelikümmend viis rubla . </s> <s> Kui Volliga kokkuhoidlikult elate , siis saate lahedasti hakkama . </s> <s> Suudlen . </s> <s> Sinu Kusti . " </s> </p>
<p> <s> Ja kõik . </s> <s> Hommikul pool kuus hüppasin voodist . </s> <s> Mõlemast silmast tilkusid kuumad pisarad ja mina ei suutnud nende ohtrale voolule piiri panna . </s> <s> Vaatasin viimast korda naist . </s> <s> Ma ei näinud ta silmi , juuksed olid näo ees . </s> <s> Lühikese öösärgivarruka vari joonistas ta käele keerulise süsimusta joone . </s> <s> Sügavas leinas langetasin ma pea meie suurepäraste armuööde ees . </s> <s> Sel hetkel ma tundsin , et armastan ka kolmandat naist — Ruthi . </s> <s> Ja vandusin kõige sügavamas salamõttes , et ma saan tagasi tulema . </s> <s> See läks täide . </s> <s> Siis kuulasin veel sekundi lapse ühtlaseid hingetõmbeid , viskasin kirja lauale , puhvaika selga ja astusin öhe , kakskümmend viis rubla taskus . </s> </p>
<p> <s> Sooja aseme ja naisega võrreldes oli öö lausa kangestav . </s> <s> Pöörane tuul ajas pilvi nagu metsloomi tapale . </s> <s> Ma kõndisin kiiresti , et saaks ometi sooja . </s> <s> Mul oli kokkulepe ühe tavarnarongi juhiga , et see mind viimases vagunis metallimaagikamakatega ühes Belostoki linna viiks . </s> </p>
<p> <s> Ja siis möödus mitu aastat . </s> <s> Eksirännakutel olin ma talunud palju viletsust ja vaeva , kuid lõpptulemusena jõudnud Šveitsi . </s> <s> Mingeid teateid kodustest ei olnud mul ikka veel . </s> <s> Maailmasõda juba käis . </s> </p>
<p> <s> Ma seisin Spiegelgassel , Zürichi kõige pimedamal põiktänaval ja põrnitsesin nukralt pseudogooti kaare alust keldrisissekäiku uhke pealkirjaga LE CABARET VOLTAIRE . </s> <s> Olin kuulnud , et seal pidi olema eriti odav õlu . </s> <s> Mulle meeldis ka sõna " Voltaire " , kuna selles oli olemas " Volta " . </s> <s> Koha populaarsust tõestasid ka alailma sisse ja välja voorivad inimesed . </s> <s> Lugesin oma viletsad krossid kokku ja astusin sisse . </s> <s> Viletsad olid nad , need minu krossid , sest Šveitsis elamise eest tuli maksta kautsjonit ja mul on meeles aeg , mil ma Zürichi raekojas sadat franki näppude vahel veeretasin ega tahtnud sellest kuidagi loobuda ... </s> <s> Täpselt enam ei mäleta , missuguse perioodi eest nii palju maksta tuli , sest seal käis elu finants-kolmveerandaasta järgi : tahad nii kaua Šveitsis elada ja maksad selle eest . </s> <s> Iga asja eest tuli maksta . </s> <s> Kui leppisid kokku vähemale perioodile , siis tuli ka vastavalt vähem maksta . </s> </p>
<p> <s> Astusin sisse kabaree " Voltaire'i " . </s> </p>
<p> <s> Ma ei aimanudki , et sel kombel olin ma toetanud oma parema jala kullahunnikule . " </s> </p></div2><div2 type="alaosa"><head> 10 . peatükk , mille vaateväli on kabarees </head>
<p> <s> Nüüdseks oleme jälginud Gustavi elamistehnikat läbi kümne aasta . </s> <s> On näha , et tal ei ole õnnestunud elus midagi saavutada . </s> <s> Meeldivast välimusest , tasakaalukusest ja õpihimust hoolimata laskis ta palju häid võimalusi käest ja jooksis pigem tupikteedele . </s> <s> Võisime veenduda , et vaestest oludest pärit noorel ei ole sugugi lihtne hingerahuni jõuda . </s> </p>
<p> <s> Gustav ei ole õige kirjamees . </s> <s> Tugevast analüüsivõimest , alalisest kontsentreeritusest ja kindlast käest hoolimata on tegu pigem visiooni-inimesega . </s> <s> Ent 1916. aastal tema elus ette tulnud situatsiooni kirjeldamine nõuab erilist sulejõudu , niisiis jälgime seda meest alates hetkest , mil ta siseneb kabaree " Voltaire'i " . </s> </p>
<p> <s> Ja vaatab meie Gustav , et seinad on täis riputatud kummalisi maale , laudkonnad aga tuubil täis käratsevaid inimesi , nii et mitte kellelgi ei ole ruumi püsti tõusmiseks-ringi kakerdamiseks . </s> <s> Mis maalid need on ? </s> <s> Maalidel saab muidugi nalja . </s> <s> Näiteks üleni must ja hirmuäratav " Viiulimängija " . </s> <s> Viiulimängija sel graafilisel lehel " saeb " muudkui , " saeb " eriti dramaatiliselt , ja tal on veel pealegi " jätkuosi " , mis kavalalt tema seest välja ulatuvad ja omakorda " saevad " . </s> <s> Aga miks me võtame " Viiulimängija " ? </s> <s> Võtame näiteks mõne teise töö . </s> <s> Siin on maal jaotatud neljaks , igas osas mingi müstiline maastik , mis justkui elaks täiesti omaette elu . </s> </p>
<p> <s> Valgus on kabarees ere . </s> <s> Siin on kolm-neli laudkonda boheeme , kes omavahel ägedasti vaidlevad . </s> <s> Kolm äärmiselt tumedajuukselist , lausa tõmmut härrasmeest laulavad laval " Schlomo beid " . </s> <s> Teatavasti on see vana juudi laul . </s> <s> Sellega ei piirduta . </s> <s> Kohe on algamas ukraina laulud . </s> <s> " Kasatšokk " . </s> <s> " Letjat belõ žuravli " . </s> <s> " Jeehhal Vanja tšerez rekoi " . </s> <s> Briti laulud tulevad varsti pärast neid . </s> <s> Kaunis , äärmiselt kaunis ja hingeminev . </s> <s> Selle juurde plõnnitakse imeväikeseid balalaikasid . </s> <s> Küsi ükskõik kelle käest , mis siin toimub . </s> <s> Nad räägivad , et vana kunsti lõhkumine , uue üles ehitamine . </s> <s> Noored mehed laudade taga on vaidlushoos . </s> <s> See pole enam nali . </s> </p>
<p> <s> Aga uustulnuk — Gustav Kalender — ei ole eriti särav . </s> <s> Kulunud palitu , vormist väljas püksiviigid . </s> <s> Ka ärev , kaalutlev , distantseeritud , vaoshoitud pilk nii siia- kui sinnapoole ei tule kasuks . </s> <s> Gustav näeb seinal niisuguse sisuga plakatit ( enamikus on see kahjuks võõr- , s.o. prantsuskeelne ) : </s> </p>
<p> <s> " Ma tunnen Cézanne'i piltide vastu õudu . " </s> <s> — Francis Picabia . </s> </p>
<p> <s> CONSTRUCTION </s> </p>
<p> <s> ROSES HANS ARP </s> </p>
<p> <s> 3. </s> <s> Line </s> </p>
<p> <s> PHARA MOUSSE C </s> </p>
<p> <s> R </s> </p>
<p> <s> U </s> </p>
<p> <s> BUMBUM </s> </p>
<p> <s> BUMBUM </s> </p>
<p> <s> I </s> </p>
<p> <s> TRISTAN TZARA </s> </p>
<p> <s> 80 12 12 13 14 1454 </s> </p>
<p> <s> verse </s> </p>
<p> <s> MARCEL DUCHAMP GUILLAUME APOLLINAIRE </s> </p>
<p> <s> NELI KUMMARDAJAT </s> </p>
<p> <s> MOLECULAIRE </s> </p>
<p> <s> Müstiline ja hämar on selle läkituse sisu . </s> <s> Sellele sekundeerib futuristlik plakat teises seinas , millel on kujutatud nelja väikest kasvu idamaise välimusega mehikest , pappkaaned ja kõvaköitelised raamatud kaenla all . </s> <s> Nad kummardavad nii naljakalt kui veel võib ... </s> <s> Üks on eriti armsake ja tema suust ilmub välja kiri : " Adieu , ma m ? re . </s> <s> Adieu , mon p ? re . " </s> </p>
<p> <s> Aga Gustav , viimased santiimid ilusti kokku loetud , läheb rahus ja tellib omale klaasikese Dubonet'd . </s> <s> Ainult istumiskohtadega tekib probleeme . </s> <s> Inimene tunneb end justkui üleliigsena . </s> <s> Koht on vasakul , akna all , Fausti pildi all õigemini , aga see Faust on pildil laialivalguv nagu Õhtumaa kogu kultuur . </s> <s> Vastandina teravatipulisele hästipiiritletud Šveitsile , mis laseb enda pinnale arvutu hulga sõjapõgenikke ; riik väikese helesinise pilvekese kujuline ja selles riigis ei ole muud häda kui ainult hangeldajad ja õnnetud sõjaaegsed hinnad . </s> </p>
<p> <s> Jah , üks koht on vaba , kuid kõikjal istuvad korralikud veidi kiprakulmulised Zürichi bürgerid abikaasadega . </s> <s> Naistel on valged pitskindad ära võetud , et parajail hetkil parem plaksutada oleks . </s> <s> Meestel jällegi pöidlad vestitaskutes , veidi torssis suukulbid õllevahtu täis.Nad kiruvad aeg-ajalt , miks on kabaree , aga ei ole kabaree-etendust , kankaani ja muud selletaolist . </s> <s> Üldiselt hoiavad Zürichi meeskodanikud kõiki esinejaid ja " Hava nagila " ja " Poijeehhali " ja " My Bonnie " arranžeerijaid hoolega silmis , sest mõned lauljad on paksudes lohmakates maskides , etendades laval seda väikekodanlaste seisust , mida Lõuna-Saksamaal on pilgatud ajast aega . </s> </p>
<p> <s> Mingil poodiumil , teistest tunduvalt kõrgemal istuvad heledates ülikondades mehed , araabia kunstpiibud või havanna sigarid käes . </s> <s> Nad istuvad lähestikku , põlved põlvede vastas , just nagu raiutud igivana seina foonile oma ettekavatsetud tõsiduses . </s> <s> Nad on koondunud ümmarguste laudade ümber , millel ei ole muud kui ainult kohvi ja odavat veini . </s> <s> Enamasti noored , vaid mõni üksik hallpea . </s> <s> Nad kasutavad sõnu nagu " evolutsioon " , " teelahkmel " ja " destruktsioon " . </s> <s> Dialoog on igati härrasmehelik : " Selle ss ... suhteliselt väikese võlvi laseb kõige harilikuma nitroglütseriiniga ka õhku . " </s> <s> — " Nii et selleks ei ole vaja XXX-heksamiini või urotropiini ? " — " Ei ole vaja . </s> <s> Ei ole vaja . " </s> </p>
<p> <s> See ei ole kaja , mis niimoodi kordab " ei ole vaja " . </s> <s> See on üks kullininaga kahekümnendates noormees , kes mainib ühtlasi " punaste kingade mõtlikku väsimist " ja " alla kriipsutatud koletise põikamist üle sügava lume " . </s> <s> Seda kuuldes võib Gustavil juhuslikult meenuda too lumine kõrrepõld , millelt ta kunagi revolutsioonitulesid vaatles . </s> <s> Aga see oli juba nii kauge aeg ... </s> </p>
<p> <s> Laulude vaheaeg . </s> <s> Oodatakse uusi laule . </s> <s> Aaaa ... </s> </p>
<p> <s> Kui suu avab kiilaks aetud pea ja erakordselt kõrge laubaga noormees kauni naise kõrval , siis jäävad paljud lähedal asuvad kuulama . </s> <s> Naine aga on rõõmsameelse näo ja kõrgete põsesarnadega , suured erksad silmad elavad kaasa nii tolle kiilaka kui ka ühe pika sakslase jutule . </s> <s> Oma punakaspruunis seelikus , mille alt vaatavad välja kaunilt vormitud valged jalad , oma helepunasest siidist jakikeses on ta kahtlemata õhtu täht . </s> <s> Tema dekoltee näib luikvalgena nagu Stieglitzi fotopaber . </s> <s> Noormees tema kõrval , noormees roosaroosilise kaelasidemega on Tristan Tzara , rumeenia päritolu prantsuse luuletaja , internatsionalist selle sõna parimas tähenduses . </s> <s> Tristan on kena pikkade ripsmetega noormees , kes räägib alguses napisõnaliselt ning satub hoogu alles siis , kui tuleb etelda punaste kaante vahele köidetud paberite järgi . </s> <s> Lambid vaatavad talle otse näkku . </s> <s> Polegi teada , kas kõik saalis olijad ikka pööravad tegijatele vajalikul määral tähelepanu või mitte . </s> <s> Sumin igatahes kestab . </s> </p>
<p> <s> Kui see kena naine aga tõuseb — Sophie Taeuber , nii on ta nimi — siis jälgivad teda paljud zürichlased , enesekindlad , põikpäised , ilusad zürichlased . </s> <s> " Ujedad , tulised , keerukad " zürichlased . </s> <s> Naise rõõmsast ja rühikast pihajoonest , avaratest enesekindlatest käeliigutustest , tema kitsast ja painduvast kehast sööstab läbi kogu Spiegelgasse värskus . </s> <s> Vanalinna keerukad uksekaunistused , terastuulelipud pagarite ja õllemeistrite uksekatustel , vanade hiiglaslike majade rõskus — niisugune on see linn oma arhitektuuri-imedega . </s> <s> Iga linna iseloom kajastub tema elanike nägudel ja Sophie Taeuber ongi ju zürichlanna . </s> <s> Väike erootiline jänku keskaegsest atmosfäärist , Zürichi järve peegeldustest , ja neist peegeldustest , mis andsid nime Spiegelgassele , kus pole muud kui kitsal pimedal põiktänaval vastamisi seisvad aknad . </s> </p>
<p> <s> Piibusuitsu muudkui aga puhutakse õhku . </s> <s> Eri markide lõhna järgi saab väga hästi aru , kustpoolt mingi " toru " puhub . </s> <s> Sigarid . </s> <s> Kunstnike poolt tuleb odavate talupojamarkide lõhnaga suitsurõngaid , kodanlased aga tõmbavad " Coronat " , isegi " Navyt " ja teisi noobleid marke . </s> <s> Tzara avab suu ja räägib midagi piibust . </s> <s> Kuidas see oligi ? </s> <s> Avangardse kunsti ninamees Guillaume Apollinaire ise kirjutas meeste aromaatse suitsutoru kiituseks oma " Piibu " : " J'etais guidé par la chouette ... " </s> <s> Mis ta ütleb ? </s> <s> Mida Tristan Tzara suvateb buržuaale ütelda ? </s> <s> " Ma olen teekond öökullini " ? </s> <s> Paljud kuulevad . </s> <s> Kuuleb kõhn ja tugeva kõrisõlmega pankur kõrvallauast . </s> <s> Kuulevad kaks plikaohtu ja veidi vanamoelist neiut kaks lauda paremal ( kitsad kleidid tulevad moodi alles järgmisel aastal ) . </s> <s> " J'etais guidé par la chouette ... </s> <s> Le chemin qui m ? re aux etoiles . " </s> </p>
<p> <s> Keegi peab loengut Apollinaire'ist . </s> </p>
<p> <s> Masinaid , uhkeid muutumisvõimelisi ja rumalaid masinaid hakkas Apollinaire ülistama alles mõni aasta hiljem , siis kui sõda lahti . </s> <s> Apollinaire läheb vabatahtlikult rindele , temast saab Prantsuse 96. jalaväerügemendi leitnant . </s> <s> Ohvitserina on ta äärmiselt rahulik , " veidi munka meenutav " ( relvavend Blaise Cendrars'i sõnad ) . </s> <s> Veidi hiljem kamandab ta suurtükipatareid , mis saab Champagne'i lahingus ( taganemisteekonnal ) tabamuse . </s> <s> Saksa mürsk lendab ida poolt kohale , tapab ohvitserluuletaja alluva ja luuletaja ise saab mürsukillu laupa . </s> <s> Ta suur keha libiseb aeglaselt selili lumele , veri niriseb ta peahaavast ja ninast . </s> <s> Masin on näidanud , et Apollinaire vastu ta siiski midagi suudab . </s> <s> " Sest selle sõja ajal on väga kaugele jõutud nägematuse kunstis . " </s> <s> ? Apollinaire . </s> </p>
<p> <s> Fotod temast sel perioodil , pärast haavatasaamist , on mõtlikud ja iroonilised . </s> <s> Ta mõtleb . </s> <s> Ta mõtleb , et vaenlase allveelaev on ikka veel vihane tema armastuse peale . </s> <s> Et me oleme kõik puruks hakkinud Nietzsche ja Goethe ja Kölni sisikonnas . </s> <s> Ta vaatab tagasi oma " Alkoholide " ( Alcools ) peale ja kuulutab ette seda , kuidas " sajandite kahekümnes õpilane " hakkab õieti kujunema : </s> </p>
<p> <s> Sinu Püha Südame veri ujutab mind Montmartre'il üle </s> </p>
<p> <s> mina , õnnesõnadest haige </s> </p>
<p> <s> Armastus , mis mind kannatada laseb , on suguhaigus . </s> </p>
<p> <s> Pilt , mida sa oled teinud , on ahastus ja unetus ... </s> <s> ( Zone ) </s> </p>
<p> <s> Ta sureb juba novembris 1918 ( " ma olen sellest maailmast väsinud " ) . </s> <s> Varsti pärast seda kuulutavad sürrealistid , futuristid ja kubistid ta ebajumalaks , heeroseks , föönikslinnuks . </s> <s> Toimuvad miitingud ja mälestusõhtud , mille puhul on juba kaugelt näha , et see kõik on Guillaume Apollinaire'i auks . </s> <s> Tristan Tzara , toosama romantik ja mässaja Tzara , haarab ängistusest sule ja kirjutab oma kõige tõsisema ja kõige igavama luuletuse " La Mort de Guillaume Apollinaire " : </s> </p>
<p> <s> me ei tea midagi </s> </p>
<p> <s> me ei tea midagi kurbusest </s> </p>
<p> <s> külma piinav aeg </s> </p>
<p> <s> õõnestab meie keha </s> </p>
<p> <s> see võiks olla võidurõõm ja meie tarkus </s> </p>
<p> <s> asub ükskõikselt koopas </s> </p>
<p> <s> ja lund sajab ja päike tuleb üles </s> </p>
<p> <s> ja puud ripuvad võrasid pidi </s> </p>
<p> <s> - üksik pisar - </s> </p>
<p> <s> Nüüd on viimane aeg pöörduda tagasi kabaree " Voltaire'i " . </s> </p>
<p> <s> Gustav paneb tähele , et pikk sakslane joonistab midagi . </s> <s> Tema ees on puhtad valged lehed . </s> <s> Ta astub lähemale , jäädes 30 parketiruudu kaugusele kunstnikust , Jean ( Hans ) Arpist . </s> </p>
<p> <s> " Saturni rõngad ei ole hoopiski niisugused . </s> <s> Iga rõnga peal on jääkord , " õpetab hallipäine härra joonistajat . </s> <s> Kunstnik ei märka , ta on süvenenud oma elementaarvormidesse , Saturni vöö kunstipärasesse kujutamisse . </s> <s> Pildile sugeneb kalligraafiat ; Gustav vaatab kõike seda võlutult . </s> </p>
<p> <s> " Hea siis küll , kui iga rõnga peal on jääkord , siis ma joonistan vormid suuremaks , " lubab Arp saladuslikult . </s> <s> Ja siis tuleb meie Gustavi kord ette astuda . </s> </p>
<p> <s> " Hei , " ütleb ta reipalt . </s> <s> " See järgnev ei ole muidugi õpetamiseks mõeldud . </s> <s> Aga Saturn haaras endaga komeedi kaasa ja ... " </s> </p>
<p> <s> Härrasmeeste pilgud langevad Gustavi lihtsale rõivastusele . </s> <s> Astronoomid ja füüsikud on tavaliselt veidi teistsugused : nad on sametpintsakutes ja siidlipsudega . </s> </p>
<p> <s> " ... kas on see ikka kindel , et komeedi ? " pärib üks teravapilgulistest kabareekülalistest ja vaatab oma rüppe . </s> <s> Ta ei tea , mida peale hakata oma ilmatu suurte kätega , mis on nii rohmakad , nagu kuuluksid mõnele röövlile . " </s> <s> ... võib-olla haaras Saturn , see planeet , lihtsalt kaasa tähetolmu ? " </s> </p>
<p> <s> Nagu me mäletada võime , on Gustav lugenud Kanti . </s> <s> Kantiga on ta tutvust teinud juba asumisel . </s> <s> Kantil on kõik kirjas . </s> <s> " Allgemeine Naturgeschichte und Theorie des Himmels " . </s> <s> Selles on tõesti juttu niisugustest küsimustest nagu Saturni rõngaste tiirlemine . </s> <s> Nüüd väljendab Gustav seda veidi julgemini , räägib planeetide , sealhulgas ka Saturni tekkimisest nebulaarudu kesktõmbejõu mõjul ; kuidas Kant on seda võrrelnud valguse kui kogu elu aluse tekkimisega . </s> <s> Punased kardinad tõmbuvad seinaäärsete vaidlejate üle kokku ja Gustav küsib hallpea käest , mis siin üldse toimub . </s> <s> Kunstinäitus koos kontserdiga ? </s> <s> Vaevalt saab ta lõpetatud oma lause , kui hallpea juba hüüab : " Šampanjat lugupeetud tähetargale ! " ja — šampanja voolab ojana . </s> </p>
<p> <s> Täpselt kolmkümmend päeva hiljem saab Champagne'is haavata Apollinaire . </s> </p>
<p> <s> Tzara : " Uue kunsti terviseks , Nobs ! " </s> <s> Sellega on pöördutud hallpea poole . </s> <s> " Kaovad Renoir , Cézanne , Monet ja Manet — tuleb hullumeelsuse ja eimiski aeg . </s> <s> Kui juba pidu , siis olgu ka pidu ! " — " Ei , " möiratab hall . </s> <s> " Manet ei kao — liiga julged värvid !! </s> <s> " Olympia " on ju ometi võrratu . " </s> </p>
<p> <s> " Kas teiegi olete kunstnik ? " pöördub šampanjaklaasi käes veeretav Gustav suurekäelise poole . </s> <s> " Ma olen seda iga hetk , " möriseb too uhkelt . </s> <s> " Nimelt iga hetk tulevad mingisugused ideekesed . " </s> <s> Gustav omakorda seletab , et ta on ametilt tubakavabriku oskustööline , Kanti lugemise kaudu vaimsete sfääridega tuttav . </s> <s> ( Ta ei ütle , et ta tegelikult töötab uuslinnajaos koristajana . ) </s> <s> " Münchenis nägin ma abstraktsssset — " Gustav rõhutab " s " -i loomingut . </s> <s> See meeldis mulle väga . " </s> <s> Mees annab need sõnad muiates edasi Tristanile : " Noormees oli näinud Münchenis abstraktset loomingut . </s> <s> Ta on sellest lihtsalt vaimustunud . " </s> <s> Keegi loeb kusagil valjuhäälselt luulet , see paistab olevat nii moodne kui võimalik , isegi häälikud satuvad valedesse kohtadesse . </s> <s> Zara-azara-tzara bumm , nagu Tristan tavatseb seda ütleda . </s> <s> Pärast lõbusat sõnavahetust " reedab " Gustav oma nime : Hans Schmöcke.See on tema valenimi . </s> <s> Ta istub , põlved koos . </s> <s> Ja näeb suurte kätega meest . </s> <s> Mees ulatab talle oma " labida " — Gheorghiu Janco on tema nimi . </s> <s> Väga rõõmustav ! </s> <s> Hans Schmöcke . </s> </p>
<p> <s> Rumeenlased ! </s> <s> Gustavi pikale Euroopa-turneele on ehk samuti sattunud mõni rumeenlane , ega ta siis muidu paar sõna rumeenia keelt ei oskaks . </s> <s> Üks Lõuna-Saksamaa rumeenlane oli tihti kõnelnud " m-as bucura daca as auzi c ? " , mis tähendab " mul on väga suur rõõm seda kuulda " . </s> <s> Nii , veidi prantsuse keele moodi . </s> <s> Bu ? uresti , ütlevad rumeenlased oma pealinna kohta ja see ei tähenda rumeenia keeles muud , kui suurt , eksalteeritud rõõmu . </s> <s> Kui tallinlased elavad " talle kukkumise linnas " ( reh+fallen ) , siis bukarestlased seevastu rõõmu omas . </s> </p>
<p> <s> Ja Gustav ütleb seda kõike Jancole . </s> <s> Rumeenlane , kes näo poolest on kõige ehtsam juut , rõõmustab siiralt nagu laps . </s> <s> Klaasid lüüakse kokku . </s> <s> Rumeenlane kiidab oma maa kuldseid liivu , pirnipuid ja päikesepaistet . </s> <s> Gustav kiidab Saksamaa hoolitsetud aedu , nõianõmmi , õllekeldreid ja saksa naiste prinke sääremarju . </s> <s> Ta tahab ju näida sakslasena . </s> <s> Iseloomustatakse austerlasi , slovakke ja ungarlasi , kes jäävad kahe riigi vahele . </s> <s> Janco jutustab , kuidas Doonaul äri tehakse : kellel on lubatud palju vahelt lõigata ja kellel mitte . </s> <s> Lõpuks ütleb Gustav , et tal ei ole kuskil elada ja Janco lubab ta enda juurde võtta , " sest ruumi seal ju veel on " . </s> </p>
<p> <s> Kohvikulaud Tristan Tzara ees on äärmiselt korratu . </s> <s> Seal vedeleb skitse ja märkmeid ja katkinäritud pliiatseid . </s> <s> Patriits Nobs ütleb : " Segadus . </s> <s> Ainult segadus . </s> <s> Käekiri on mehelikult korratu , sellest ma saan aru . </s> <s> Aga Dante tertsiinid , " Jumalik komöödia " ? </s> <s> Oma lõpetatuses olid need püüdlikult maalitud , nagu maalib esimese klassi õpilane esimesel koolipäeval talle tuttavaid tähti . </s> <s> Värsiread lõppesid julgete kriipsudega , mis olid sirged kui puud . </s> <s> Kaminaleegid värvisid Dante toa värviliseks nagu futuristliku maali . </s> <s> Ainult üks kuju heitis tema toas varju ja see oli krutsifiks . </s> <s> Korrektsusest toas ja Dante hinges sai alguse tema värsimõõdu korrektsus . " </s> </p>
<p> <s> Siin räägitakse kõrgelennulist intellektuaalset keelt ja Gustav aimab selle taga kasumit . </s> </p>
<p> <s> " Rangete vormidega on nüüd lõpp , " köhatab Tristan Tzara . </s> <s> " Es lebe Dada . </s> <s> Spiegelgassel ei ole valgust . </s> <s> Siin kohtuvad kõige hämaramad , kõige süngemad detektiivid . </s> <s> Iga täht sellel tänaval on keelustatud . </s> <s> Esemete uurimine vastu valgust on tühistatud . </s> <s> Ilmutused ja täpsed löögid on võitlusvahendid . </s> <s> Picabia — armuiha mehaanilis-müstiline luidoor . </s> <s> Vaat-vaat . </s> <s> Nii . " </s> </p>
<p> <s> " Hea küll , " küsib Gustav Nobsilt ning Jancolt . </s> <s> " Olgu , ma saan aru , et Arp on kuulus kunstnik , kellest kellab terve maailm , kuid kes on Camera Work , Gabrielle Bufet , Blind Man ? </s> <s> Kes on Phara Mousse ? " </s> <s> Gustav küsib plakatil nähtud nimede kohta lihtsalt üle , tahab rohkem teada . </s> </p>
<p> <s> " " Camera ... ei tea , " tunnistab Janco kannatlikult ja mõtlikult . </s> <s> " Gabrielle Bufet ei ole kahjuks mitte keegi . </s> <s> Phara Mousse on pärsia graafika esindaja , maailmas väga hinnatud . " </s> </p>
<p> <s> Vana Nobs kummardub nende poole ja soovitab käriseval häälel : " Ja homme , Max , tasub kindlasti tulla , sest hr. Tzara peab siis oma loengu " Vanast kunstist uue saabastes " . </s> <s> Soovitan üliväga ! " — " Missugune Max ? " küsib Gustav üllatunult . </s> <s> " Kas te mõtlete mind ? </s> <s> Sellisel juhtumil olete eksinud . </s> <s> Minu nimi on Hans . " </s> </p>
<p> <s> Veel veidi aega vilguvad kabaree tuled sel õhtul . </s> <s> Georges Janco ja Gustav panevad aeglaselt mantlid selga ja kobivad kodu poole . </s> <s> Georges lehvitab lahkuvale vend Marcelile . </s> <s> Ta fantaseerib , mida annaks kunsti reformimise teel veel ära teha . </s> <s> " Tasuks katsetada kollaažidega , " arvab ta , taustaks kuiv ja pehme veebruariöö . </s> <s> Lumi peegeldab akende valgust . </s> </p>
<p> <s> Nad kõnnivad läbi linnaöö ja Georges Janco arutab kunstiküsimusi elavalt žestikuleerides . </s> </p>
<p> <s> Ta on oma jutuga omaette ega kuulata , kas Gustav teda kuulab : " Kollaaž on niisugune asi , mida enne kokkupanemist on eelnevalt purustatud . </s> <s> Ka purustamine on loomine , on ju kirjutanud Bakunin . " </s> <s> — Gustav hingab raskelt . </s> <s> Vist bronhiit . </s> <s> " Tükkide kaupa saavad ju kokku vanad seosed , mälestused , visioonid ... " </s> <s> Gustav tajub , et Georges ei räägi seda juttu mitte omast peast . </s> </p>
<p> <s> Nad veedavad öö romantilises uberikus Zürichi järve ääres . </s> <s> Gustav läheb kohe magama , Georges aga kutsub sealtsamast lähedusest sõbranna . </s> <s> Nad joovad poole ööni kuuma veini . </s> <s> Georges'i suur halliks läinud karvadega peni järab parema puudumisel vana haisvat sokki . </s> <s> Gustav kuuleb läbi kerge linnu-une , kuidas uus sõber Georges teda köögis iseloomustab : " See on üks andekas tähetark , kellele meie kunstikoolkonna juhuslikkuse-idee mitte mööda külgi maha ei jookse . </s> <s> Tundub , et ta on viibinud minu kodumaal ja kannab tükikest sellest maast enda hinges , kui nõnda võib öelda . " </s> <s> Gustav kujutleb , et seda üteldes on Georges köögilaua juures ühe jala hooletult üle põlve visanud , otsekui kauboi . </s> <s> Ta magab , see Gustav . </s> <s> Ja surub põse tugevamini patja . </s> <s> Sügav seinatagune järv hällitab teda lainete muusikaga , milles krabiseb südatalve jää . </s> <s> Homme saab ta tasuta kabaree-etenduse . </s> </p>
<p> <s> Järgmisel õhtul on Voltaire'is õige ülev meeleolu . </s> <s> Tristan Tzara ettekande pealkiri on kirjutatud SUURTE TÄHTEDEGA lava kohale . </s> <s> Peaks algama loeng vanemast kunstist . </s> <s> Rahvahulk on kohale vajunud . </s> <s> Georges koos sõbrannaga eemaldub Gustavist miskipärast . </s> <s> Viimane on kohal ja seisab pimeduses kolme kohvikulaua vahelises tühjas tantsuruumis , kus mitte keegi talle külge ei puutu . </s> <s> Sealsamas on portfelliga härrasmees end kitsasse kõrtsitooli toppinud , teeb mingeid märkmeid . </s> <s> Kolm tõsise , peaaegu pühaliku näoga õekest iluideaali otsinguil . </s> <s> Keegi väga vana olend , kõhukas õllekann ees . </s> <s> Ja näe , siin on ka hallipäine Nobs ! </s> <s> Ta naeratab Gustavile oma väärikat naeratust . </s> <s> Öö jooksul on ta silmade alla miskipärast kotid tekkinud . </s> <s> Kahju . </s> <s> Ja kõhn pankur on taas kohal . </s> <s> Taas puhutakse nii " Coronat " kui ka " Navyt " , ainult valge sigaretisuits hakkab paremini rõngasse . </s> </p>
<p> <s> Rahvast on palju , kuid see ei tähenda , et ei oleks vabu kohti . </s> <s> Korralikud kodanlased , kes on tulnud kabareesse oma iganädalast ( või -päevast ? ! ) õllekannu tühjendama . </s> </p>
<p> <s> Siis kõlab kume sarvehääl . </s> <s> Ei tea kust ilmub välja Tristan Tzara ja istub sealsamas pinkidest improviseeritud " aulooži " esimesse ritta . </s> <s> Ta kraeaugust vaatab välja hiiglaslik tibukollane kikilips , mille nurgad ulatuvad talle peaaegu kõrvadeni . </s> <s> Ta naeratab kellelegi häbelikul moel . </s> </p>
<p> <s> Poolkaarekujulisele lavale lähemal olev publik küünitab vaatama : ilmub välja tumedapäine ukrainlane , kes just eelmisel õhtul oli siin edasi-tagasi marssinud . </s> <s> Ta veab nattipidi kaasa vene talupoega meenutavat bajaaniga meest , kelle karm maavillane kuub villase vööga tugevasti kinni seotud . </s> <s> Bajaan on uus ja mahagonpunase registriga , mees on küll pigem vananev , kuid siiski veel uhke silmavaatega ; sümpaatne , ennast valitsev . </s> </p>
<p> <s> Ukrainlasele ulatatakse balalaika ja mõlemad võtavad istet . </s> <s> Tundub küll , et nad hakkavad esinema , ootavad veel vaid teadustamist , välja hõikamist . </s> <s> Lavale tuleb keegi Max , kööbaki sinna , kööbaki siia . </s> <s> Tema väledad silmad välguvad prilliklaaside tagant . </s> <s> " Max " , esitleb ta end vasakule poole . </s> <s> " Max , " esitleb ta end paremale poole . </s> <s> " Vrrrrr , " teeb ta aga siis . </s> <s> " La musique de russe , " ütleb ta ootamatult prantsuse keeles ja esinejatepaar täiendab teda lavalt saksakeelse repliigiga : " Jah , välja arvatud keisrilaulud . " </s> </p>
<p> <s> Publikum vajub nüüd muusikalistesse mõtetesse . </s> <s> Ansambel on valinud ilmselt väga õige kontseptsiooni : kõrvuti kurbade ja igatsevatega temperamentsed ja rõkkavad lood . </s> <s> " Soldatikeste-lapsukeste " järel tuleb kohe " Neeval nagu emakesel " ( " Kak na matuške , na Nevj reke " ) . </s> <s> " Mustlaslaager " annab saksa kuulajale aimu vene ts-st ( just nagu sõnas " tsetsekärbes " ) : " Ja tsõganj udalets , molodets ja nji krestjan , nji krestjan i ja nji baarenj , ja nji baarenn nje kuppets ... " </s> <s> Niisugust jada võib jatkata lõpmatuseni , kuid kabaree " Voltaire'is " hiilgab kõik lõpetatusega . </s> <s> Ja juhuslikkusega . </s> <s> Kunstnik Slodkii : " Kas kuulete tseed ? </s> <s> Tsee heliseb !! </s> <s> Heliseb !! " </s> <s> Kunstnik Slodkii repliigi peale valitseb vaikus . </s> <s> Slodkii tõuseb püsti , keerab end kannal saali poole ja hüüab : " Need härrasmehed siin on geeniused ! </s> <s> Laske lapsukestel nende juurde tulla ! </s> <s> Nad oskavad veel ühte hollandi laulu , kus tsee veidi vähem heliseb . </s> <s> Teie meeleheaks laulavad nad seda mitte hollandi , vaid saksa keeles . </s> <s> " Cecilia " , igihaljas " Cecilia " ! " </s> </p>
<p> <s> Keegi ei tea veel seda laulu , kuid nüüd ukrainlane Prihhodko otse hõiskab seda . </s> <s> Ja keegi ei ole suuteline ette aimama , kunas see lõpeb . </s> <s> See on tämbriliste tõusude ja languste laul . </s> <s> Tegevus selles : helesinises kleidis Cecilia viskab helesinise lillekimbu tumesinistesse voogudesse ja laulab nii unistavalt ja magusasti , et meelitab sellega karjuse kohale ; karjus aga ei ole tema jaoks " too üks ja ainus " . </s> <s> Ta asub otsekohe karjusega sõitlema . </s> <s> Karjus : " Cecilia — imeilus — temast ei ole kusagil kaunimat " . </s> <s> Niisuguste kurbade nootidega lõpebki kogu laul . </s> </p>
<p> <s> Märg lörtsituul kolistab " kunstitaverni " libedat ust , kuid see heli mattub aplausitormi . </s> <s> Vene laulud ja " Cecilia " on lõpuks siiski mõjunud . </s> <s> Rahvas plaksutab meeletult käsi . </s> <s> Ette astub koomilise kikilipsuga Tristan Tzara . </s> <s> Moinesti väikepoodniku poeg on tulnud Euroopa suurde kultuurikeskusse rahvast õpetama , kas rangete vormidega on nüüd lõpp või mitte . </s> <s> Brr . </s> <s> Ta tukk on muhedalt lopsakas ja kahtlemata veetleb naisi ; ja niisuguse kikilipsuga on ta nagu suur Miki-Hiir . </s> <s> Tumedad juuksed , tumedad silmad . </s> <s> Tristan Tzaral on sellised silmad , mis justkui usaldaksid kõiki . </s> </p>
<p> <s> " Messieurd ... pardon , messieurs et mesdames ! </s> <s> Ma olen Boumbarassassaa Prantsusmaalt , Pariisist ... " </s> <s> Ta valetab . </s> <s> Tema ettekande pealkiri — " Vanast kunstist uue saabastes " — on kirjutatud suurte kuldsete tähtedega lava kohale ja selle pealkirja all seisab ka tema nimi — Tristan Tzara . </s> <s> Siis ta jätkab : </s> </p>
<p> <s> " Te kuulsite imetlusväärset muusikat , mida maailmas tavaliselt ei looda . </s> <s> Tänane õhtu on suur erand . </s> <s> Aga nüüd on aeg tutvustada teile teisi isikuid , kelleta tänane õhtu ei oleks teoks saanud . </s> <s> Me moodustame ansambli ja igaüks meist mängib mingisugust pilli . </s> <s> Siin on — " ( esineja tõstab häält , muutes kõne tempot . </s> <s> Vanale sagedusele hõljub peale uus osaheli , mida varem Tzara hääles ei olnud . ) </s> </p>
<p> <s> " Siin on härra Hugo Ball , klaver ! " </s> <s> Pikk sakslane tõuseb püsti ja teeb publiku poole kummarduse . </s> <s> " See tähendab , et ta mängib klaverit . </s> <s> Siis madame Emmy Hennings , vaikus ... </s> <s> Mul pole võimalik sellele midagi lisada . </s> </p>
<p> <s> Tristan Tzara , déclaration . </s> <s> Ja lõpuks , härra Hans Arp , kellukesed ! </s> <s> Just nimelt , kellukesed , neid ta mängib . </s> </p>
<p> <s> Me imestame vana kunsti üle . </s> <s> Me imestame , kuidas said oma heledaid tegusid sooritada niisugused kaks vana sankülotti nagu Jean Honoré Fragonard ja Hubert Robert . </s> <s> Nad olid Prantsuse revolutsiooni eelsed maalijad ... rahvas protestib ? </s> <s> Ma ei solva sellega kedagi . </s> <s> Need on niisuguste vaiksete , vulgaarsete , imelihtsate inimeste mõtted . </s> <s> Ma vihkan inimesi , kelle kunstivajadused ei haara mõõtmatut , neid , kes lasevad suure oma sõrmede vahelt ja koguvad ilusat . </s> <s> Ilusat ? </s> <s> Ilusat , ütlete ? " </s> <s> Sel hetkel lööb Arp kellukest . </s> <s> Siis teeb ta seda veel teistki korda . </s> </p>
<p> <s> " Kunstipärane valgus . </s> <s> Isuäratav tagumik koostöös isuäratava õunaga ? ! </s> <s> Filistrid olete ! </s> <s> Ei , mitte küll kõik , pigem viiendik , kuuendik , seitsmendik , kaheksandik , üheksandik , kümnendik , üheteistkümnendik ja nii edasi teist ! </s> <s> Kuulake , ma loen teile rumeenia poeesiat . " </s> </p>
<p> <s> Ja rahva naerupursete saatel asub ta lugema . </s> <s> Rahvas naerab , sest esineja hiigellips ning sõnad " üheteistkümnendik " ja " rumeenia poeesia " üheskoos mõjuvad neile miskipärast kohutavalt koomiliselt . </s> </p>
<p> <s> " kupeevagunis ebahuvitav aju elab vaseliini peal </s> </p>
<p> <s> dimensioonid on elastsed ja armastus nelja meetri peale </s> </p>
<p> <s> meie armastus istub prügis kui jäätunud rämps </s> </p>
<p> <s> võtab mets tõmbab eks ... " </s> </p>
<p> <s> Väljendi " meie armastus istub prügis kui jäätunud rämps " peale hakkab keegi noor chanteuse tiigrivärvi pihiku ja kahe isase faasani sulega kübaras ohjeldamatult nutma . </s> <s> Temale on ekstaatiline esituslaad juba mõjunud . </s> <s> Naine hõõrub oma silmade alla punased rõngad . </s> <s> Ajapikku muutub tema nutt vaiksemaks , sest tema juurde astub üks noorhärra , paneb oma käe ta seljale ja lohutab teda . </s> <s> Heledapäine noormees on hoolitsus ise , nii tõsine on tema silmavaade , nii õilsad tema liigutused . </s> <s> Gustav tahaks ise tema asemel olla . </s> </p>
<p> <s> Esineja ei lase ennast sugugi segada . </s> <s> " Näete , rumeeniagi luule jutustab armastuse lörriminekust . </s> <s> See on kirjandus , mis ei jõuagi apla massini . </s> <s> See on loojate looming , väljendatud autori ja meistriteose paratamatuses , " jätkab ta ülimalt nooblilt . </s> <s> Rahvas on tõsine . </s> </p>
<p> <s> " Me tuleme nüüd tagasi luule juurest kunsti juurde . </s> <s> Meie rühm defineerib kunsti ei millegi muuna kui suurte kõrvade lehvimisena , mässulise korgitseri ohjeldamatu tantsuna . </s> <s> Ning tugev nagu tamm . </s> <s> Ei sellest midagi , et seitsekümmend turjal . </s> <s> Kunst ei ole muud , kui — kas teate — kõige karmimalt üteldes : oweiu — wioeiow . </s> <s> Juhuslikkus , püha juhuslikkus valitseb kõike ja kõiki . </s> <s> See kaunis tiigrivärvi preili võiks ju olla Prantsusmaa peaminister . </s> <s> Me teostame kosmilist juhuslikkust oma , ma rõhutaksin , oma planeedil . </s> <s> See on relatiivsusteoorias juba väljagi öeldud . </s> </p>
<p> <s> Me jäime sinna , kus Fragonard ja Ruppert Huppert alustavad oma suurt idamaa-reisi . </s> <s> Need vanad kunstnikud ... " </s> </p>
<p> <s> Kes sel hetkel rahvahulka vaatab , võib näha mitut meeleolu . </s> <s> Mõned tulevad ja lähevad . </s> <s> Näiteks tuleb üks kiilas ja fanaatilise pilguga mees . </s> <s> Väikemees nagu Tzaragi . </s> <s> Ta vaatab ümbritsevat nii , nagu oleks tema hingel midagi häda . </s> <s> Miskipärast hoiab ta vesti vahel pöidlaid . </s> </p>
<p> <s> Paljusid see jama ei huvita . </s> </p>
<p> <s> Uus mees luurab seltskonda oma punetavate silmadega ja käib paar korda edasi-tagasi , ilmselt otsides kohta , kuhu ennast sättida . </s> <s> Lõpuks terendab eesmises lauas üks koht , just täpselt Tristan Tzara nina ees . </s> <s> Võõras manööverdab laudade vahel , hoides käes mingisugust kollakat jooki , mis ilmselt on valge vein . </s> <s> Klaas on suur , ebanormaalselt suur . </s> <s> Ta komistab ühe tooli otsa . </s> <s> Vein ähvardab põrandale loksuda , kuid tundmatu rüüpab selle vilunud liigutusega . </s> <s> Lõpuks on ta oma kohal . </s> </p>
<p> <s> " Napoleon ise , keda te kõik kindlasti teate , viis Fragonard' ja Ruppert Huppert' Kairo lähedale Kuningate orgu . </s> <s> Seal asub üle neljakümne Egiptuse vaarao haua ehk suurpüramiidi . </s> <s> Iga selline püramiid on valmistatud majasuurustest plokkidest . </s> <s> Kurat Hatsapsutt ise teab , kuidas need on kohale veetud . </s> <s> Need igivanad templid asuvad kõrbes , kus hiljuti oli üks suurem tulevahetus , nagu ajalehed teatavad . </s> <s> Sõda ulatub kõikjale . </s> <s> Pole kohta , kuhu ta ei topiks oma mädase , haavakorbase käe . </s> <s> Süüdi on selles mugavad filistrid , kes imetlevad ise Mona Lisat ja jätavad kõikjale prügihunnikuid ! " </s> </p>
<p> <s> " Da , da ! " karjub uustulnuk ja tema hingeõhk vist peaaegu puudutab esineja Tristan Tzara nägu . </s> <s> See on niivõrd venepärane " da " , et Gustav nihkub üllatunult lähemale . </s> <s> Ta tunneb põlveõnnaldes põnevust . </s> <s> Gustav kuuleb . </s> <s> Paljud esimest " da " -d ei kuulegi , sest sumin on vägev . </s> </p>
<p> <s> " Fragonard ja Hubbard eraldusid tookord Napoleoni armeest , " jätkab Tzara äärmiselt deklaratiivselt , " sest nad tahtsid joonistada . </s> <s> Nad sisenesid ühte kolmest suurimast püramiidist , et katusel seisvaid tuulelippe nippida . </s> <s> Püramiidide küljes on niisugused väikesed augud . </s> <s> Kui Kandinsky seda praegu kuuleks , siis , ma olen kindel , ta ei magaks ! " </s> </p>
<p> <s> " Da , da ! " karjub võõras ekstaatiliselt ja vahetab asendit . </s> <s> Tal on emase šimpansi hääl . </s> <s> Esineja jääb talle juhmilt otsa vaatama . </s> <s> " Härra , te ju räägite siin esimeses reas midagi väga sügavmõttelist , " kõneleb ta pärast lühikest mõttepausi . --- " Seda te ütlesite küll ilmaaegu , " vastab kiilas võõras . </s> </p>
<p> <s> Esineja kollane kikilips näib olevat veelgi laiemaks veninud . </s> <s> Keegi naerab taas totakalt , ei anna esinejale rahu . </s> <s> Tzara : " Meie koolkond on destruktiivse iseloomuga . </s> <s> Algul mõtlesime ristida selle lihtsalt Koolkonnaks , kuid sellest ei oleks keegi aru saanud . </s> <s> Üks on selge : meie kavatsused on futuristlikud . </s> <s> Esialgu . </s> <s> Aga see lugupeetud härra siin ütleb midagi säärast , mida võiks sama hästi tõlgendada ka lehma ammumisena : muu ! </s> <s> Muu ! </s> <s> Mida mõttetum ... seda paremini kõlbab ... " </s> </p>
<p> <s> " Mida teie endale lubate ?? !! " karjub võõras peenikese häälega . </s> <s> Gustav nihkub kogu sellele kambale veelgi lähemale . </s> <s> " Ma olen tõlkija ning ajakirjanik , ma võin sama hästi ka kirjutada teie solvamistest . " </s> <s> Nobs ja veel üks sümpaatne mees istuvad ruttu karjuja lauda . </s> </p>
<p> <s> Sümpaatse mehe nimi on Goltz . </s> <s> Oma välimuselt sobib ta pigem ohvitseriks kui kunstnikuks . </s> <s> Eriti hästi sobivad tumedad kulmud . </s> <s> Gustavile tunduvad sel päeval kõik inimesed sümpaatsed . </s> </p>
<p> <s> " Palun rahunege , härra , " rahustab Goltz . </s> <s> " Siin on lihtsalt mingi kokkulangevus sellega , mida taotleme meie ja mida just praegu väljendasite teie . " </s> </p>
<p> <s> Tristangi astub nende juurde , õhetab näost , higine . </s> <s> Ta pöördub Goltzi ja Janco poole . </s> <s> Nähes seda , astub Georges Janco oma venna kõrvale ja veab Gustavigi kaasa . </s> <s> Gustav väänleb põnevusest ja tammub jalalt jalale . </s> </p>
<p> <s> " Niisiis , Dada saab meie rühmituse nimeks , " arvab Tzara . </s> <s> " Dada kõlab ilusamini kui mumu , viimasel on pealegi egiptuse muumiaid meenutav ebameeldiv kõla . " </s> <s> Teda kuulevad vaid lähedalseisjad . </s> </p>
<p> <s> Samal ajal kätleb kunstnik Slodkii võõrast . </s> <s> " Russkii ? " küsib ta . </s> </p>
<p> <s> " Uljanov , Vladimir Iljitš , " sõnab viimane uhkelt , vaevu märgatavalt pead noogutades ja pöördub minekule . </s> <s> See nimi võib tunduda nii mõnelegi tuttav . </s> <s> Tzara teadustab : " Tänaseks on eeskava lõppenud . </s> <s> Orkester mängib teile veel mõned palad vene muusikast , vene ooperitest , sest need on praegu loomulikult moes !! " </s> </p>
<p> <s> Inimesed kogunevad . </s> <s> Sealt tuleb ürituse üks vaimseist isadest , Hugo Ballgi naeratades . </s> <s> Sophie Taeuber võtab kaasa kogu Spiegelgasse värskuse . </s> <s> Talle pakutakse Uljanovi lauas istet , kuid Uljanov seal enam ei istu . </s> <s> Arp istub Tristan Tzara lähedusse . </s> <s> Tal on pidevalt süvenenud ilme . </s> <s> Nobs lauda ei istu , kuid ta hõikab ettekandjat : " Kohvi igaühele ! " </s> <s> Max kaob lava taha . </s> </p>
<p> <s> Balalaikamees ja bajaanimees istuvad taas oma kohtadele . </s> <s> Ukrainlane võtab vastu ühe lavale visatud lille ja asetab sõrmed rõõmsalt klahvidele . </s> </p>
<p> <s> Tzara : " See , mida too Uljanov meie nimeks pakkus , oli igatahes väga hurmav . " </s> </p>
<p> <s> Hennings : " Kas siis just täna oli nime panemise õhtu ? </s> <s> Mõtle ja mina ei teadnudki . " </s> </p>
<p> <s> Arp : " Oli ka viimane aeg ju , muidu oleksime jäänud ilma nimeta . </s> <s> Kabaree Voltaire kui nimi , kui üritus , kui kaubamärk on ennast tegelikult ise ammendanud . </s> </p>
<p> <s> Vene ansambel mängib . </s> <s> Lugu on enam kui imelik . </s> <s> See kõlab : " Gromj pobedõ razdavaisja , vesselisja , hrabrõi Russ ... zvutšnoi slavoi ukrašaisja ... " </s> </p>
<p> <s> " Võidumürin vapras Venes </s> </p>
<p> <s> ületab kõik maad ja veed , </s> </p>
<p> <s> au ja kiitus igavene , </s> </p>
<p> <s> taganeb ka Magomed . </s> </p>
<p> <s> Kiire Doonau lainte rüpes </s> </p>
<p> <s> on me , venelaste , baas ; </s> </p>
<p> <s> meie rahvast eelistades </s> </p>
<p> <s> Taurus meie , ja Kaukaas . " </s> </p>
<p> <s> " Jätke ometi see laul , " kiirustab Vladimir Iljitš lava lähedusse . </s> <s> " See on vale , vale , vale ! </s> <s> Kas kuulete ! " </s> <s> Siis märkab , et ta on ümbritsetud ehmunud nägudest . </s> <s> Ta paneb käed korrektselt seljale risti ja läheb vilistades minema . </s> <s> Tristan jookseb talle järele ja saab ukse juures kätte . </s> <s> Rahvas hakkab üldiselt lahkuma . </s> <s> Härrasmehed sätivad daamide salle ja mantleid , kahisedes tõmmatakse kätte kindaid . </s> </p>
<p> <s> Vladimir Iljitš : " No mis venelaste baas , ütelge mulle , olge hea ! </s> <s> Peab siis alati mingi baas kuskil olema ! </s> <s> Töörahvas ei ähvarda võõraid maid sõjaliselt , kui mängus ei ole mitte absoluutseid , edasilükkamatuid vajadusi . " </s> </p>
<p> <s> Tristan Tzara : " Teil on õigus . </s> <s> See on sulatõsi . </s> <s> Kuigi me oleme purustajad , on humaansuse sõna meiegi loosungil . " </s> </p>
<p> <s> Vladimir Iljitš : " Hästi , hästi , purustada oskab iga mats , kuid mis siis asemele tuleb ? </s> <s> Me röövime saksa filistrilt tema mugava maailma , kuid mida me inimkonnale asemele pakume ? " </s> </p>
<p> <s> Tristan Tzara : " Herr Uljanov , kui teil on aega ja tahtmist , siis võiksime minna paar tänavavahet edasi ja leida mõne vaiksema kohviku , et arutada neid põhimõttelisi ja maailmavaatelisi küsimusi . " </s> </p>
<p> <s> Nende vaidlus kestab kohviku eesruumis ja seal läheneb neile Gustav . </s> <s> Alul jääb ta häbelikult rumeenlase selja taha , kuid nähes , et Vladimir Iljitšist talle sel kombel juppigi ei paista , tuleb ta vaidlejate vahele . </s> <s> Ja sõnab kindlalt , usalduslikult , just nagu teades ette reaktsiooni : </s> </p>
<p> <s> " Privet at Alekseja Vlassova . " </s> </p>
<p> <s> Vladimir Iljitš kangestub . </s> <s> Siis pomiseb veretuil huulil : " Võ što ? </s> <s> Alekseiku znajete ? " — " Znaju . </s> <s> Harašo znaju . " </s> </p>
<p> <s> " Alekseika ... </s> <s> Alekseijuška ... </s> <s> Nii et tervitus Narõmist ? </s> <s> Zaika on ju Narõmis praegu . </s> <s> Mu jumal , milline pakane seal võib olla . </s> <s> Kellega mul on au ? " </s> </p>
<p> <s> " Gustav Kalendaar , partei liige 1909. aastast . </s> <s> Siin Voltaire'is aga — teie alandlik teener . " </s> <s> — " Mis teener ! </s> <s> Poidjomm ! </s> <s> Ja teiegi , Tristan Tzara . </s> <s> Lähme . </s> <s> Lähme minu poole . </s> <s> Ma elan siinsamas üle tänava . </s> <s> Võiksime muidugi ka Grand Caffeesse minna , kuid milleks omale tüli teha . " </s> </p>
<p> <s> Langeb pehmet veebruarilund . </s> <s> Kolm meest ruttavad läbi vaikse , turvalise Šveitsi linnaöö . </s> <s> Puude vilus asub Vladimir Iljitši maja . </s> <s> Vaikus trepikojas . </s> <s> Mädanenud puidu lõhn . </s> <s> Nad astuvad väikekodanlikult sisustatud tuppa , kus neid võtab vastu tumedas sviitris ja valge põllega naine . </s> <s> Naine on juba suhteliselt vana , tema pilk on veidi metsik ja silmad asuvad teineteisest liiga kaugel . </s> <s> Ja vastik lott lõua all . </s> <s> Näonahk on tal kortsus ja kollane , juuksedki on ebameeldivat värvi . </s> <s> See ei ole siinkohal futuristlik väljendus , see ongi nii . </s> <s> Aga naise huuled on erakordselt peenelt vormitud , Gustav satub otse hoogu neist huultest . </s> <s> Lõug on pisike , see rõhutab huulte " musilikkust " , kui kasutada seda igavat väljendit . </s> <s> Näib , et kui see naine terveks ravida , siis oleks ta midagi hoopis rohkemat kui praegu . </s> </p>
<p> <s> " Nadežda Konstantinovna , " tutvustab maja peremees lühidalt . </s> <s> Ja naisele : " Pane tee üles . " </s> </p>
<p> <s> Majas on rõske nagu kõikjal Zürichi vanalinnas . </s> <s> See vanalinn ei ole siiski rikaste rajoon . </s> </p>
<p> <s> Gustavi ees on enesekindel valgete higiste kätega intelligent , kes tõenäoliselt ei ole kunagi teinud muud arvestatavat tööd kui paberite virna lükanud . </s> <s> See on tulevikuinimene , kelle läikiv pea on ebaproportsionaalne nagu veemull . </s> <s> Kõik tulevikuinimesed on suurte roosade peadega , on inimkonna arukamad tähele pannud . </s> </p>
<p> <s> Laua taha mahub neli inimest . </s> <s> Nadja toob samovari aurava teega . </s> <s> Vladimir Iljitš käsib istuda ja jääb ise käsipõsakil mõttesse . </s> <s> Tristan on vahepeal jõudnud eestlasele käegi pihku pista ja ennast tutvustada . </s> </p>
<p> <s> " Noh , härrased , laske siis palun lõpuks tulla , " karjatab võõrustaja naljakal pardihäälel . </s> <s> " Kes te olete , kust tulete ja millega tegelete ? </s> <s> Kuidas elu läheb ? " </s> </p>
<p> <s> " Mina ajan õigust taga , " alustab Tristan ehk liiga häbelikult oma jutukuse kohta . </s> <s> " Võitlen õiguse eest , et tulevased põlved ... " </s> </p>
<p> <s> " Nii ! </s> <s> Või õiguse ! </s> <s> Aga teie võitlete iseenesest mõista kodanlike õiguste eest , eelkõige kodanlase õiguse eest väljenduda vabalt oma klassi huvides ja klassirahu teenides . </s> <s> Seda olukorras , kus miljonid proletaarlased ägavad kapitalisti teenistuses , rängima rõhumise all . </s> <s> Palun , palun härrased , rüübake teed , puhuge peale , tuline ... </s> <s> Nadenka , sa ei teinudki võileiba ? </s> <s> Silmapilk lähed kööki ja teed paar võileiba neile härrasmeestele ! </s> <s> Neil on ju ometi kõhud tühjad . " </s> </p>
<p> <s> Naine kaob kui vari kööki . — " Ma ütleksin , otse vastupidi , " vastab Tristan . </s> <s> " Meie rühm taotleb kõigi võrdsust kunstis . </s> <s> Meil on kohustus olla jultunud . </s> <s> Me ründame täissöönud buržuaad samuti nagu teiegi , ainult teisel viisil . </s> <s> Ma loodan , et teie ju ründate ? " </s> </p>
<p> <s> " Meie teeme seda proletaarse revolutsiooni abil . " </s> </p>
<p> <s> Gustav tunneb vajadust midagi tarka vahele öelda : " Tegelikult on kõikide inimeste saatus traagiline , sest neil ei ole võimalust rännata kaugetele tähtedele . " </s> <s> — Vladimir Iljitš paneb oma pikad jämedad sõrmed seljale risti ja hakkab kiiresti edasi-tagasi kõndima . </s> </p>
<p> <s> " Nii , mis jutt see siis on ? " vaenab ta . </s> <s> " Väikekodanlik romantiline loba , täielik arhi-šuljaatikovlus . </s> <s> Nagu me hästi teame , sõltub inimese õnn eelkõige sellest , kas tema käsutuses on tootmisvahendeid või mitte . </s> <s> Seni on tootmisvahend kui niisugune võõrandunud , kaugenenud oma tegelikust eesmärgist ja pandud tootma lisaväärtust kapitalisti kukru hüvanguks . </s> <s> Väikseim klass , kes ise midagi toota ei suuda , valdab see-eest kõiki ja kõike . </s> <s> Loodetavasti ei ole kaugel aeg , mil töölised Venemaal , siis aga kogu maailmas hakkavad looma oma nõukogusid — kommunistliku ühiskonna rakukesi . " </s> </p>
<p> <s> " Aga rahvas ! " karjatab Gustav kähku . </s> <s> " Rahvast ei maksaks siiski ka kujutada raku tuumast välja jäävate hallollustena või siis ... ee ... viburloomadena . </s> <s> Rahvas on Venemaal palju korda saatnud ! " </s> </p>
<p> <s> Tuleb Nadenka ja nõtkub võileibade koorma all . </s> <s> Ta virutab iga mehe ette võileiva , järsult ja vastumeelselt , just nagu raiuks ta puid . </s> </p>
<p> <s> " Võtke aga võileiba , armsad külalised , kostitage endid ! " teeb Vladimir Iljitš lühikese märkuse . </s> <s> Nadenkale : " Võiksid korrektsem olla , tumba sihuke ! " </s> <s> Ja siis kohe Gustavi poole : " Kui ma tohin küsida , Gustav Vladimirovitš , mis rahvusest teie ise olete ? " </s> </p>
<p> <s> " Korjakk , " ütleb Gustav häbelikult ( just nagu häbenedes oma rahvust ! ) ja haigutab . </s> </p>
<p> <s> " Nii ! " pinisetakse laua teisest otsast . </s> <s> " Venemaa vähemusrahvuse esindaja ! </s> <s> See idee on arhisuurepärane ! </s> <s> Kuid kus korjakid elavad ? " — " Nad elavad ... ee ... </s> <s> Kamtšatka lähedal . </s> <s> Seal on meie päriskodu . </s> <s> Meie omanimetus on šušpe . " </s> </p>
<p> <s> " Hea nimi , " annab Tristan teatava tunnustuse . </s> <s> " Šušpe — selles juba midagi on . " </s> <s> — Vladimir Iljitš ei hakka hoopiski küsima , kas korjakid on mongoliidset rassi või mitte . </s> <s> Ta lörbib ehtvenelikust teeklaasist teed ja soovitab selle asemel : " Kui te oleksite revolutsionäär , herr Tristan Tzara , siis praegu , kapitalismi kõige viimases arengustaadiumis te ei räägiks kunstist . </s> <s> Eesrindlik kunst on seotud kas kapitalismi kujunemisperioodiga , mil kodanlus oli veel progressiivne klass , või siis nende kunstnike tegevusega , kes on kapitalistliku korra suhtes kriitiliselt meelestatud . </s> <s> Ma ei näe teie tegevuses aga kahjuks kumbagi elementi . </s> <s> Teie mõtlete , et kodanlus toob teile revolutsiooni liuakesel sinise salvrätiga ? " </s> <s> Ta vaatab kavalalt Gustavi poole ja sõnab asjalikult : " Võ dumajete , bugžuazia pginesjot vam vlast na bjuditške s goluboi kajomotškoi ? </s> <s> Napgasna , tovagištš ! " </s> <s> Ta asendab r-i g-ga , nagu mõnedki intelligendid , kes räägivad ära lörtsitud vene keelt . </s> </p>
<p> <s> Gustav vabandab , ta peab homme varahommikul tööl olema ja jätab kaks vaimuhiiglast nüüd omavahele . </s> <s> Küll on pererahval kahju niisugusest sellist lahkuda , aga ehk astub ta teinekord veel läbi ? </s> <s> Kaabu pähe ja muudkui minekut . </s> </p>
<p> <s> Lumesadu öös tiheneb , hommikuks on jälle kõrged hanged kogunenud . </s> <s> Vaja rookima hakata , vaja üle hulga aja taas tööd teha . </s> <s> Sellepärast ei lähe ta täna Georges Janco juurde , vaid ikka ja jälle oma armetusse kojamehepunkrisse , mis temale on eraldatud . </s> <s> Tänavanurgal tabab teda tuul ja rebib hullupööra tema riideid . </s> </p>
<p> <s> Terve hommikupooliku tööd rabanud ja selle töö eest kontorist väikese raha välja võtnud , läheb Gustav raamatukokku värsket lehte vaatama . </s> <s> Ja esimene , mis ta seal näeb , on Vladimir Iljitši " arhikõrge " peakuppel : revolutsionäär omandab visalt ja süstemaatiliselt teadmisi . </s> <s> Selle mehega ei ole praegu mõtet maid jagada , otsustab tulija . </s> </p>
<p> <s> Lehed ei kirjuta midagi meeldivat . </s> <s> Sõda jätkub sama koletult kui ennegi : " Palestiinas võeti türklaste poolt vangi mitukümmend inglast . </s> <s> Sakslased koondavad jätkuvalt vägesid Verduni alla . " </s> <s> Gustav paneb lehe vihaselt kinni . </s> <s> Ta püüab ses kõiges süüdlast otsida , püüab olukorda mõtestada ; kuid ta ei leia ühtegi pidepunkti . </s> <s> Õhtu möödub väsimuse väljamagamise tähe all . </s> </p>
<p> <s> Siis tuleb päev , mil kabaree Voltaire'i ees tungeldakse juba väga tihedalt . </s> <s> Väljas on pakaseline , läbipaistev , külm . </s> <s> Müürilehtedel on salapärased sõnad " Jan Ephraim " , " dada " ning " jolifanto bambla o falli bambla " . </s> <s> Gustav saab sisse tutvustega : Hugo Ball seisab uksel , noogutab vaevumärgatavalt peaga ja viipab siis kaasatulemise märgiks . </s> <s> Paljud jäävad välja jalalt jalale tammuma ; nende suust tõuseb hingeauru nagu " Volta " korstnast . </s> <s> Gustav on õieti juba unustanud oma " Volta " . </s> </p>
<p> <s> Suur kabareeruum on tihedasti rahvast täis nagu väljarändajate laevas . </s> <s> Õlu , vorstid ja sült lähevad kui kuuma kivi peale . </s> <s> Rahvas on ärevil , oodatakse midagi . </s> <s> Vanad tuntud esinejad on kõik väga soliidsed : naised õhtukleitides , mehed tumedates ülikondades . </s> <s> Fantastiliselt lõunamaisena mõjuv Marcel Janco istub ülirahulikult , just nagu Buddhat paludes . </s> <s> Georges Janco ees särab küünal . </s> <s> Maalikunstnik Otto van Rees , —räägitakse , ta on nende ruumide omaniku sugulane — suvatseb küpsist näkitseda . </s> </p>
<p> <s> Uue elemendina on välja toodud klaver . </s> <s> Ja uusi pilte on väljas , näiteks Marcel Janco " Peainglid " oma värskuses ja värvikülluses . </s> </p>
<p> <s> Tristan Tzara silmab Gustavit ja annab talle silmadega märku läheneda . </s> <s> Gustav läheneb . </s> <s> " Herr Schmöcke , " kõnetab sõnarelva alaline kasutaja teda kurinal . </s> <s> " Need naljad , mida te eile Uljanovi juures tegite , olid ju lausa esmaklassilised ! </s> <s> Mina ei ole paremaid kuulnud . " </s> </p>
<p> <s> " See oli üle-üleeile . " </s> </p>
<p> <s> " Ükskõik , aga istuge palun minu kõrvale . " </s> </p>
<p> <s> Selle vastu ei ole Gustavil muidugi mitte midagi . </s> <s> Nad istuvad poolkaares ja moodustavad diagonaali teiste kuulajate silmadega . </s> <s> Gustav vaatab lauda . </s> <s> Sellel on palju rämpsu : Tristan on sellesama sõja-ajalehe hoolimatult tükkideks teinud ja tükid segi paisanud . </s> <s> Ometi sai seda lehte alles eile lugeda ja siis kuulutas see inglaste vangivõtmisest Palestiinas . </s> <s> Nüüd saab sellest ehk mõne foneetilise poeemi materjal ? </s> <s> Kes teab ... </s> </p>
<p> <s> Klaver on avatud . </s> <s> Tuleb šikis ülikonnas härrasmees , tume nagu Faust või Paganini , kummardab publikule ja ütleb lihtsalt : " Mina olen Arthur Rubinstein ning ma mängin kabaree Voltaire'i auks . " </s> <s> Ja ta teebki seda . </s> <s> Temal on seda lihtne teha . </s> <s> See on Camille Saint-Sa ? nsi " Luik " , mis tema käe all vormub , ilus ja tuline . </s> <s> Ilmaaegu öeldakse , et muusikalised mõtted ei ole kunstnikule endalegi visuaalselt tajutavad : siin , selles loos on ju tõesti üks suur valge luik oma pikki tiibu laotamas ! </s> </p>
<p> <s> Lõpus muutub takt järsemaks , sest kolm kabaree Voltaire'i põhiseltskonna liiget marsivad rütmiliselt araabia trummidele koputades ja tamburiinidega vehkides lavale . </s> <s> Need on Tristan Tzara , Hans Goltz , keda on just Gustavile esitletud , ja veel üks , keda ei ole mitte kunagi Gustavile esitletud . </s> <s> " Luige " kontrapunkt muutub aeglaselt , kuid metsa siiski ei kisu . </s> <s> Tzara ja Goltz rikastavad " Luige " rütmi tavaliste kabareevoltäärlike mõtteavaldustega nagu " kargavad ümber meie ja meie koerte " ning Tropfen schlugen schwer herunter ( " ... pehmed tumedad tilgad kukuvad raskelt — s.o. lõppfraas Huelsenbecki luuletusest " Langsam öffnete der Häuserklump " ) " ; ning O Allah Cadabaudahojoho O hojohojolodomodoho ... </s> .... <s> ... </s> </p>
<p> <s> O Burrubu hihi o Burrubu hihi o hojolodomodoho ... </s> </p>
<p> <s> See on kummaline lastekeel nende suus , millest ei puudu õrnus , sarm ja elegants . </s> <s> Eriti hästi tuleb see välja Tristan Tzaral , kelle liikumist iseloomustab veidi hüplik stiil . </s> <s> See kaugeneb järjest enam Saint-Sa ? nsist , mida Rubinstein peab hakkama vastavalt varieerima . </s> <s> Sel ajal , kui seda kaunist pilti " värvilärakatega " kaetakse , ilmub Gustavi ajju esimene kunstimõte . </s> </p>
<p> <s> Goltz ja Tzara on ka väsimatud näitlejad . </s> <s> Mõnda aega laval viibinud , viskab Goltz keebi ära ja vaatajaskond näeb tema õlul kuldseid politseinikupaguneid . </s> <s> Muusika vaibub aeglaselt . </s> </p>
<p> <s> Goltz : " Mu härra . " </s> <s> — Tzara : " Jah , palun ? " — Goltz : " Te olete vahistatud . " </s> <s> — Tzara : " Ei . " </s> <s> — Goltz : " Te olete vahistatud , härra . " </s> <s> — Tzara : " Ei . " </s> <s> — Goltz : " Ma tulistan , härra . " </s> <s> — Tzara : " Ei . " </s> <s> — Goltz : " Ma tulistan , härra . " </s> <s> — Tzara : " Ei . " </s> <s> — Goltz : " Ma tulistan , härra . " </s> <s> — Tzara : " Ei . " </s> <s> — Goltz : " Ma vihkan teid . " </s> <s> — Tzara : " Ei . " </s> <s> — Goltz : " Ma võiksin teid risti lüüa . " </s> <s> — Tzara : " Ei , mitte nii . " </s> <s> — Goltz : " Heameelega mürgitaksin teid . " </s> <s> — Tzara : " Ei , mitte nii . " </s> <s> — Goltz : " Lööksin teid maha ! " — Tzara : " Ei , mitte nii . " </s> <s> — Goltz : " Mõelge külmast . " </s> <s> — Tzara : " Mitte iial . " </s> <s> — Goltz : " Ma tapan teid . " </s> <s> — Tzara : " Nagu ma juba ütlesin , mitte iial . " </s> <s> — Goltz : " Ma tulistan . " </s> <s> — Tzara : " Te ütlesite seda juba üks kord . " </s> <s> — Goltz : " Nüüd läheb see tõeks . " </s> <s> — Tzara : " Te ei saa mind vahistada . " </s> <s> — Goltz : " Miks mitte ? " — Tzara : " Te võite mind valve alla võtta , kuid mitte rohkem . " </s> <s> — Goltz : " Siis ma võtan teid valve alla . " </s> <s> — Tzara : " Igas mõttes . " </s> <s> — Goltz : " Heh , miks see mul siis ei õnnestu ? ! ? " — Tzara : " Võib-olla ei ole te kohane mees . " </s> <s> — Goltz : " Seda võiks tulistamisega proovida . " </s> <s> — Tzara : " Siin ei ole mõtet sõnu raisata . " </s> <s> — Goltz : " Hea siis küll . " </s> <s> Goltz ( Näidendis kui tegelane " b " ) laseb end valve alla võtta ja viiakse minema . </s> <s> Lavale laskub pimedus . </s> <s> Lollitatud publik reageerib näugumise , nõmeda vihase kisa ja vilega . </s> <s> Koor karjub laval : </s> </p>
<p> <s> " Kus on autor ? </s> <s> Autor välja ! </s> <s> Tooge ta siia ! </s> <s> Maha ! " </s> </p>
<p> <s> Sellele järgneb metsik aplaus , energilisem kui tavaliselt . </s> <s> Keegi loobib oma kübarat õhku . </s> <s> Spitsid hauguvad . </s> <s> Alpikannide läbimüük on suurepärane . </s> </p>
<p> <s> Möödub mõni kuu . </s> </p>
<p> <s> Veel enam kevade poole järgneb seega suur sõjakuulutus mugavale , selgele ja " läbi nämmutatud " kunstile . </s> <s> Müürilehele ongi märgitud " sõjakuulutus " . </s> <s> Rahvast tuleb palju kohale ja nüüd on lisaks kõigile kohal ka korrespondendid . </s> </p>
<p> <s> Kevad on hele , ta läheneb nagu kass inimestele ja kaapab oma imepehme käpaga . </s> <s> Nüüd ei ole alpikannid enam moes , nüüd anna aga maikellukesi ette ! </s> <s> Noid valgeid , sakiliste õielehtedega . </s> <s> Nagu Hans Arp'i puulõikel " Lill-vasar " . </s> <s> Vaid need punased toonid ei riiva nii väga silma , mis " Lill-vasarast " teevadki just selle konkreetse , Arpi kunstiteose . </s> </p>
<p> <s> Tristan Tzara seisab pimedas soojas aprilliöös kabaree Voltaire'i ees ja tema lips ronib mööda lugemispulti . </s> <s> Tema sõbrad-sõbrannad on kõik ta kõrval . </s> <s> Ajalooline hetk on saabunud . </s> <s> Veel silmapilk ja maailmal ei ole enam küsimusi . </s> <s> Ta esitab maailma esimese dada-deklaratsiooni : </s> </p>
<p> <s> " Edle und respektierte Bürger Zürichs , Studenten , Handwerker , </s> </p>
<p> <s> Arbeiter , Vagabunden , Ziellose aller Länder , vereinigt euch . </s> <s> Im </s> </p>
<p> <s> Namen des Cabaret Voltaire und meines Freundes Hugo Ball , dem </s> </p>
<p> <s> Gründer und Leiter dieses hochgelehrten Institutes , habe ich </s> </p>
<p> <s> heute abend eine Erklärung abzugeben , die Sie erschüttern wird . </s> </p>
<p> <s> Ich hoffe , daß Ihnen kein körperliches Unheil widerfahren wird , </s> </p>
<p> <s> aber was wir Ihnen jetzt zu sagen haben , wird Sie wie eine Kugel </s> </p>
<p> <s> treffen . </s> <s> Wir haben beschlossen , unsere mannigfaltigen Aktivitäten </s> </p>
<p> <s> unter dem Namen Dada zusammenzufassen . </s> <s> Wir fanden Dada , wir sind </s> </p>
<p> <s> Dada , und wir haben Dada . </s> <s> Dada wurde in einem Lexikon gefunden , </s> </p>
<p> <s> es bedeutet nichts . </s> <s> Dies ist das bedeutende Nichts , and dem </s> </p>
<p> <s> nichts etwas bedeutet . </s> <s> Wir wollen die Welt mit Nichts ändern , wir </s> </p>
<p> <s> wollen die Dichtung und die Malerei mit Nichts ändern und wir </s> </p>
<p> <s> wollen den Krieg mit Nichts zu Ende bringen . </s> <s> Wir stehen hier ohne </s> </p>
<p> <s> Absicht , wir haben nicht mal die Absicht , Sie zu unterhalten oder </s> </p>
<p> <s> zu amüsieren . </s> <s> Obwohl dies alles so ist , wie es ist , indem es </s> </p>
<p> <s> nämlich nichts ist , brauchen wir dennoch nicht als Feinde zu </s> </p>
<p> <s> enden . </s> <s> Im Augenblick , wo Sie unter Überwindung Ihrer bürgerlichen </s> </p>
<p> <s> Widerstände mit uns Dada auf ihre Fahne schreiben , sind wir </s> </p>
<p> <s> wieder einig und die besten Freunde . </s> <s> Nehmen Sie bitte Dada von </s> </p>
<p> <s> uns als Geschenk an , denn wer es nicht annimmt , ist verloren . </s> </p>
<p> <s> Dada ist die beste Medizin und verhilft zu einer glücklichen Ehe . </s> </p>
<p> <s> Ihre Kindeskinder werden es Ihnen danken . </s> <s> Ich verabschiede mich </s> </p>
<p> <s> nun mit einem Dadagruß und einer Dadaverbeugung . </s> <s> Es lebe Dada . </s> </p>
<p> <s> Dada , Dada , Dada . " </s> </p>
<p> -------------------- </p>
<p> <s> " Peened ja lugupeetud Zürichi kodanikud , üliõpilased , käsitöölised , vagabundid , kõigi maade eesmärgita inimesed , ühinege ! </s> <s> Kabaree Voltaire'i ja minu hea sõbra Hugo Balli , meie heamainelise institutsiooni rajaja ja liidri nimel esinen täna õhtul deklaratsiooniga , mis teid raputab . </s> <s> Ma loodan , et te ei saa haiget , kuid see , mida me nüüd peame ütlema , tabab teid nagu pall . </s> <s> Oleme otsustanud ühendada oma erinevad seisukohad dada nime all . </s> <s> Meie lõime dada , meie oleme dada ja meil on dada . </s> <s> Dada on leitud sõnastikust : see ei tähendanud mitte midagi . </s> <s> See on tähtis " mitte midagi " ja see tähendab siiski midagi . </s> <s> Meie muudame maailma mitte millegagi , meie muudame luulet ja maalikunsti mitte millegagi ja meie teeme sõjale lõpu mitte millegagi . </s> <s> Me jääme ilma vajaduseta siia ja meil ei ole vaja teidki siin kinni pidada . </s> <s> Iga asi on nii , et kui see toimub samaaegselt , siis see ei ole midagi ; me ei taha lõppu teha kellelegi teisele , kui ainult oma vaenlastele . </s> <s> Vaataja silmade läbi te kirjutate oma dadalipule võidust oma kodanliku vastuseisu üle — siis me ühineme taas ja saame parimateks sõpradeks . </s> <s> Paluks meilt dada vastu võtta kui kingitus , nii et kui see kelleltki ära võetakse , on ta kadunud . </s> <s> Dada on parim tohterdamine ja aitab teil saavutada õnnelikku abielu . </s> <s> Teie lapselapsed tänavad teid selle eest . </s> <s> Ma lasen end nüüd minna dadatervitusega ja dadakummardusega . </s> <s> Elagu dada . </s> <s> Dada , dada , dada . " </s> </p>
<p> <s> Kabaree Voltaire'i uks näitab laternavalguses oma tervet loomulikku helki . </s> </p>
<p> <s> Dada on parim , mis 20. sajandil juhtunud . </s> <s> Ja Gustavile on see ehk kahekordselt magus , kuna tema taies " Tuld purskav ja alasti naine " on nüüd samuti galeriis teiste kunstnike , Gustavi verivärskete mõttekaaslaste tööde seas . </s> <s> Kõigile tundub , et selles töös on miskit , mis ei hävi . </s> <s> Töölisest on saanud lühikese ajaga kunstnik . </s> </p>
<p> <s> Kui Tristan Tzara lõpetab , püüavad ajakirjanikud teda rünnata , kuid esialgu kasutult : programm ei ole veel läbi . </s> <s> Kolm meest astuvad juhuslikult improviseeritud lavale " simultaanse poeemi " esitamiseks . </s> <s> Kolm abstraktsetes maskides meest pika manuskriptiga . </s> <s> Dada-riietuse juurde kuuluvad allapoole pööratud kraenurgad , must läikiv lips ja lõpuks siledad laiad reväärid . </s> <s> On enesestmõistetav , et viimastel tuleb olla süsimusta värvi . </s> </p>
<p> <s> " Simultaanpoeem " on kooris röökimine kolmes keeles , sõnad on kohati eristumatud , ebagrammatilised ja ainult käsikirjast saab aru , mida on tahetud öelda : </s> </p>
<p> <s> A : Ahoi ahoi Der Admirals gwirktes Beinkleid schnell Heerpappe </s> </p>
<p> <s> B : Where the honny wine twices itself around the door a sweetheart mine its waiting </s> </p>
<p> <s> C : Boum booum boum Il déshabiller sa chair quand les grenailles commandes </s> </p>
<p> <s> A : und der Conciergenbänche Klapperschlangegrün </s> </p>
<p> <s> B : can hear the weapour will arround arround the bill my great room </s> </p>
<p> <s> C : serpent ? </s> <s> Bucarest on dépendra mes amis dorénant </s> </p>
<p> <s> A : hihihihih Yabomm hihihihih Yabomm hihihihih Yabomm hihihihih Yabomm hih </s> </p>
<p> <s> ff p cresc . ff p </s> </p>
<p> <s> C : rouge bleu rouge bleu rouge bleu rouge bleu rouge bleu rouge bleu rouge bleu </s> </p>
<p> <s> p f ff </s> </p>
<p> <s> B ( Janco , vilespill ) : +++ </s> </p>
<p> <s> C ( Tzara , käristi ) : </s> ******* ******* ******** ******* ****** *** </p>
<p> <s> Jälgigem prantsuskeelse teksti arengut " Simultaanpoeemis " , tulgem ikka ja jälle selle juurde tagasi , kui elu ei paku midagi peale hallide päevade rea ja paljude rumaluse : </s> </p>
<p> <s> " Ta rõivastab lahti oma tooli , kuigi metallipuru käsib . </s> <s> Hommik : kaks elefanti reisivad Genfis ja ... restoranis , mõrvartelegrafist rändavad ... " </s> <s> See on abstraktne kakofoonia . </s> </p>
<p> <s> Need kolm edumeelset meest on poeemi esitamise ajal liigagi elavad . </s> <s> Nad trambivad jalgadega , paar õuna visatakse vastu põrandat ... </s> <s> Näib küll nii , et veel hetk ja siis hakatakse aknaid sisse peksma . </s> <s> Nii see mõeldud ongi : õilsa luule asemel kooris röökimine , Mona Lisa asemel prügihunnikud , harmoonia asemel disharmoonia ja kakofoonia . </s> <s> Skandaalne asi ! </s> </p>
<p> <s> Igaüks tahab mingit uudist , kas või väikseimatki . </s> <s> Bloknoodid võetakse välja , pildistatakse . </s> <s> " Mis on dada ? " </s> </p>
<p> <s> Huelsenbeck ( end veidi kergitades ) : " Dada on kvalitatiivselt uus maailmanägemine . </s> <s> Dada on politsei politsei . </s> <s> Dada on eesliinile suunduv valge ajakirjanik ... vabandust , ninasarvik . " </s> </p>
<p> <s> Tristan Tzara : " Dada on spontaansus , mis lõpetab probleemid . </s> <s> Dada on see maailm , mille igaüks iseenda sisse loob . </s> <s> Oma eesmärgi kohaselt peaks ta looma intiimse ühenduse hinge ja asjade vahel . </s> <s> See on subjektivismi üllas põhimõte , tõelisuse õilis jõud ja just sellest hakkab koos seisma tuleviku kunst . " </s> </p>
<p> <s> Kirjutatakse krabinal ja kirjutavad mitte ainult ajakirjanikud . </s> <s> Kohe jõuab Tzara täiuseni . </s> </p>
<p> <s> " Ladina kunst on aktiivne lihtsus ning saksa kunst on ränk ja süstemaatiline uuring , kuni ei olegi enam selget vahet töö ja loomingusädeme vahel . </s> <s> Nende kunstide erinevus on spontaansus . </s> <s> Kunstiteosel on tiivad , tal on kindel koht universumis . </s> </p>
<p> <s> Kas pole sellest veel küllalt , kui ütelda : Rimbaud + Lautréamont : need on prantsuse kunsti selgeimad ja samas täielikuimad esindajad ? </s> <s> Neile lisandub Jarry , " Kuningas Ubu " autor . </s> <s> Mina ei arva küll sugugi , et mõni teie hulgast on kosmiliselt erinevaid inimesi eraldi lahtritesse paigutanud . </s> <s> Nende kogu loodusesse kuuluv rikkus , nende kosmiline mitmekesisus , nende ülim väljendusjõud kätketud haaramatusse simultaansusesse paigutab nad kahtlemata määratlustest ja valemitest väljapoole . </s> <s> Muuseas , ma ei usu mõjutustesse , kuid lugedes Apollinaire'i tekib mul tihti vastavaid kõhklusi . </s> <s> Siis mõtlen ma " Pariisi džinnijoonud õhtuist " , nagu on kirjas sel luuletajal . </s> </p>
<p> <s> Oma masinatekultusega usub see poeet kunsti mehaanilistesse elementidesse . </s> <s> Meiegi ei lükka seda tagasi , kuid mina isiklikult ei usu sellesse . </s> <s> Need elemendid ei ole n.ö. " ilu kontrollimine " ega selle konsekvents . </s> <s> Mis meie kõige tõenäolisemalt oleme , võib leida kahe paralleelse sirge lõikumispunktist või siis tähtede ja üleheli-lennukite veealusest tekkimisest . " </s> </p>
<p> <s> Ruumis on absoluutne vaikus , kuulatakse ainult Tristan Tzarat . </s> <s> Siis söandab " Grütlianeri " ajakirjanik Rantzau midagi vahele pobiseda : </s> </p>
<p> <s> " Aga ülehelikiirusega lennukeid ei ole ju praegu üldse . </s> <s> Praegusaja lennukid läbivad sekundi jooksul vaevalt nelikümmend meetrit , aga heli kihutab 331 meetrit sekundis . " </s> </p>
<p> <s> Nende vaidlus kestab veel paar minutit . </s> <s> Sel ajal silmab Gustav , et keegi mees , kõhukas , välimuse järgi jõukas ka — takseerib lakkamatult tema puitinstallatsiooni , just nagu sooviks seda ära osta . </s> <s> Gustav astub kontsaklõbinal ja südame pekseldes kohale . </s> </p>
<p> <s> " Peenike töö . </s> <s> Kui palju see maksab ? " </s> </p>
<p> <s> " Ee ... ee ... kolmsada viiskümmend franki . " </s> </p>
<p> <s> " Kuidas palun ? </s> <s> Einoh , te olete hulluks läinud . " </s> </p>
<p> <s> " Vabandust , ma tahtsin öelda sada viiskümmend . " </s> </p>
<p> <s> " Teiega ei ole kõik korras . </s> <s> See ei saa maksta üle viiekümne . " </s> </p>
<p> <s> " Teie eksite . </s> <s> Ma tegin seda kaks nädalat . </s> <s> Mul oli loomepalavik . " </s> </p>
<p> <s> " Nii jääb meil kaup katki . </s> <s> Kas võtate hinda alla , või jääb kaup katki . " </s> </p>
<p> <s> " Kunstnikul on väga raske hinda alla võtta , te peaksite seda teadma . " </s> </p>
<p> <s> " Oleks te alguses pakkunud hinnaks kolmsada franki , ma oleksin sügavalt mõelnud . " </s> </p>
<p> <s> " Heakene küll , eks te ostke siis kolmesaja eest . " </s> </p>
<p> <s> " Ma ei saa . " </s> </p>
<p> <s> " Aga ostke ikka . " </s> </p>
<p> <s> " Aga kui ma ei taha osta kolmesaja eest ? </s> <s> Kakssada viiskümmendki on palju mis palju . " </s> </p>
<p> <s> " Teie ärge mõnitage . </s> <s> Kui te teaksite , missugune loomepalavik mul oli ... " </s> </p>
<p> <s> " Minule ei ole tunded tähtsad . </s> <s> Mulle on oluline ainult töö saadus , kvantiteet , kvaliteet ... " </s> </p>
<p> <s> " Kui te teaksite , missugune loomepalavik mul oli , siis te räägiksite praegu teist juttu . " </s> </p>
<p> <s> " Teate , ma hakkan juba vihaseks saama . </s> <s> Kas te , palun , muutute asjalikuks või ei muutu ? " </s> </p>
<p> <s> " Sada viiskümmend ? ! " </s> </p>
<p> <s> " Ma ei annaks sadat franki ka niisuguse ... niisuguse ... aedkannikesekujulise puitskulptuuri eest . " </s> </p>
<p> <s> " Sada kolmkümmend ? ! " </s> </p>
<p> <s> " Saja viiega ma oleksin veel kuidagi nõus . </s> <s> Tõepoolest , sada viis on igati optimaalne . " </s> </p>
<p> <s> " Sada kakskümmend üheksa ? " </s> </p>
<p> <s> " Võtku teid see ja teine , kas siis niimoodi tingitakse ? </s> <s> Mina võtsin viis franki ülespoole , teie võtke viis allapoole . " </s> </p>
<p> <s> " Hea küll , sel juhul sada kakskümmend kaks . " </s> </p>
<p> <s> " Ärge olge ometi narr ! </s> <s> Ausalt öeldes ma ei hinda niisuguseid inimesi nagu teie . </s> <s> Mina isiklikult oleksin nõus saja viieteistkümnega . " </s> </p>
<p> <s> " Aga mis on üldse kunstiteose väärtus ? </s> <s> Kas kunst on väärtuslikum kui vahukulp või metallpuur ? " </s> </p>
<p> <s> " Niisuguse asjakese kallal nagu see siin ei oleks mina üle paari päeva töötanud . " </s> </p>
<p> <s> " See ei olegi tähtis , kui palju keegi millegi kallal töötab . </s> <s> Palju olulisem on see , kui palju Pegasus selle töö kohal tiibu on lehvitanud . " </s> </p>
<p> <s> " Tiibadega hobune ei külasta teid enam kunagi , kui te nii ägedasti tingite . </s> <s> Laske aga laske saja üheksani alla . </s> <s> Tehke hind inimväärseks . </s> <s> Vaadake ometi ise , mis stseeni te siin olete korraldanud : inimesed ju vaatavad ! " </s> </p>
<p> <s> " Sada kakskümmend üks ! " </s> </p>
<p> <s> " Sada seitseteist , kurat teid võtku ! " </s> </p>
<p> <s> " Ma ütlesin sada kakskümmend santiimidega ja asi vask . </s> <s> Rohkem ma teiega kauplema ei hakka . " </s> </p>
<p> <s> " Sada üheksateist santiimidega ! " </s> </p>
<p> <s> " Hästi , 119 franki viiekümne santiimiga . " </s> </p>
<p> <s> " Käige põrgu ! </s> <s> Kolmekümne santiimiga ! " </s> </p>
<p> <s> " Mind need santiimid eriti ei huvita . </s> <s> Minu poolest kas või kolmekümne ühe santiimiga . " </s> </p>
<p> <s> " Hea küll siis , 119. " </s> </p>
<p> <s> " 119.45 ja see kunstiteos on teie oma . " </s> </p>
<p> <s> " Palun , siin on raha . " </s> </p>
<p> <s> " Palun , siin on see asi . " </s> </p>
<p> <s> " Olge te tänatud . " </s> </p>
<p> <s> " Olge ise samuti . " </s> </p>
<p> <s> " See ei ole naljaasi , " ütleb ülikaunis tantsijanna Sophie Taeuber lähemale astudes . </s> <s> Ta on ajastule vastavas laias neegrimustritega seelikus . </s> <s> Enam ei ole see mingi saladus , et dada on suutnud moodi tuua kõikvõimaliku " neegerdamise " . </s> <s> Sophie Taeuberi valge pluusi alt kumavad läbi väikesed pehmed rinnad . </s> <s> Niisiis , " see ei ole naljaasi , " väidab naine . </s> <s> " Kui teie , härra ... " </s> </p>
<p> <s> " Wassermann , " ütleb äsjane ostja hämmastavalt viisakalt ja suudleb galantselt tantsijatari kätt . — " Niisiis , teie , herr Wassermann maksite 119 franki ja 45 santiimi ? " — " Täpselt nii see oli , madmuasell . " </s> <s> — " Kui te oleksite suutnud just selle viimase santiimi lõhestada , siis teie oleksite pidanud maksma kõigest 119.44. " </s> </p>
<p> <s> " Ah nii ? ! ? " laiutab ostja käsi . </s> <s> " Või siis nii on lood , jah . " </s> <s> Pärast väikest järelemõtlemist : " Tegelikult ma ei ole harjunud laskuma niivõrd peentesse detailidesse . " </s> <s> ( Ära . ) </s> <s> — " Aga teile , härra Schmöcke , " naeratab Sophie , " tahaksin ma esitleda oma head sõbrannat ja koolikaaslast Christine Blas'd . </s> <s> Me tutvusime seismoloogiapraktikumil kõrgkooli kolmandal semestril . </s> <s> Minu armas Christine on prantslanna , kuid temast paremini on raske saksa keelt osata . " </s> </p>
<p> <s> See võluv olend on pruunide juuste ja silmadega . </s> <s> Lõhikud , kraenurgad , helelillad rosetid , volangid , kõrvarõngad , kuldne ridiküliilustus — oohh ! — kahe aasta jooksul on Gustav naisi vaid kaugelt näinud . </s> <s> Ja noor naine pistab oma õhkõrna käekese Gustavi karedasse töölisekämblasse . </s> </p>
<p> <s> Kui Gustav oli mustatööline ja teenis kakskümmend viis franki kuus , siis ei vaadanud ükski naine tema poole . </s> <s> Ent tarvitses tal vaid astuda rambivalgusesse , omandada kunstniku ametinimetus ja pista taskusse peaaegu viie endise kuupalga suurune summa , kui kohe on tal neiud ümber . </s> <s> Nii on temal ka edaspidi ette näha . </s> <s> " Teil on Egiptuse printsessi soeng , " ütleb Gustav uuele tuttavale . </s> <s> " Tänan , " kostab elegantne piiks . </s> <s> Ja Sophie juhib kaks noort inimest suure kandilise kohvikulaua taha . </s> <s> Sophie meeldiks Gustavile rohkemgi , aga tema ei ole enam vaba . </s> </p>
<p> <s> " Vaadake , veenduge nüüd ise , kuivõrd käsikäes käivad sel väikesel maal saksa ja prantsuse kultuur , " õpetab Sophie . </s> <s> Gustav ei kuula teda . </s> <s> Ta mõtleb , mida kõike teenitud raha eest osta saab . </s> <s> Eelkõige šiki rätsepaülikonna . </s> <s> Senise võidunud kaltsu võib hoopis minema visata . </s> <s> Christine ja Sophie juba vaatasid seda halvasti varjatud muigega . </s> <s> Nad võivad arvata , et see on igivana , kuid seda ei tea nad hoopiski , et Gustav on selle leidnud peatselt ära visatavate riiete kastist . </s> <s> Kojamees Gustav on selle leidnud pööningult tolmukorda minema uhtes . </s> <s> Selline on elu , mis parata . </s> </p>
<p> <s> Kevad Kesk-Euroopas tuleb ootamatult ja järsku . </s> <s> Vaid mõni päev ja metsaalused sinetavad lilledest , puud aga haljendavad hullumeelselt . </s> <s> Gustavil ei lähe nüüd oma uut šikki ülikonda alati vaja : ta võib hoopis lühikeste käistega ringi käia . </s> </p>
<p> <s> Georges räägib Gustavile lõpuni prantsuse kunstnike Fragonard'i ja Robert'i loo , mis Tzara kõnes pooleli jäi . </s> <s> Dadaistid hindavad uut kunsti , mis oma uudsuses lõpuni läheb . </s> <s> Neile ikka meeldib jutustada , kuidas vanad prantsuse kunstnikud Egiptuses " vaarao needusega " hirmu ja hätta jäid . </s> <s> Kuum viljatu kõrb miraažide ja muistsete püramiididega ... </s> <s> Moskiitovõrgud katteks näo ees ja õlilambid käes , sisenevad prantslased püramiidiavausse ... </s> <s> Nad tahavad nõiduslikku ilu üles joonistada , kuid hirm on kohutav — hauakambrid räägivad karmi keelt ja muumiatest tühjaks röövitud sarkofaagides vilistab kuskilt seinaorvast välja pugenud tuhandete aastate vanune tuul . </s> <s> Näib , nagu jälgiksid sissetungijaid nood kummalised kalasabadega figuurid , mis on joonistatud seintele . </s> <s> Need kujud lausa hüpnotiseerivad , suruvad põlvili ja panevad igal muul viisil kaasa elama . </s> <s> Fragonard kujutab seda hiljem oma skitsil " Vana tempel " . </s> </p>
<p> <s> Märkamatult kasvab nende hirm hüsteeriaks ; Robert'i rinnataskus hakkavad lõgisema pliiatsid , kuivnõelad ja kriidid . </s> <s> Seina ääres kumiseb üksik vaas ja oohh ! — igivanad kaltsud lõhnavad nagu Niiluse kivistunud muda ; nad on tõesti liiga salapärased ; keegi või miski justnagu liigutaks seal end. Veel hetke jõllitab Fragonard musta tühjust ja paneb siis väljapääsu poole leekima otsekui kuri vaim . </s> <s> " Mon Dieu ! </s> <s> C'est horreur ! " karjuvad prantslased üksteise võidu , kuid neile kondiklõbinal järele tormav muumiasarnane valge kuju ei ole samuti papist poiss . </s> <s> See siin ei ole teadagi igikaunis Villa d'Este , kus härrased kunstiinimesed on harjunud suvitama . </s> <s> " Arr ? tez-vous ! </s> <s> Etendez-vous sur le ventre ! </s> <s> Je voudrais déjeuner ! " saadab hirmuäratav kogu järske ja kõlavaid sõnu prantslastele sappa . </s> <s> ( " Pidage ! </s> <s> Laskuge kõhuli ! </s> <s> Ma tahan lõunastada ! " ) </s> <s> Muumia hääl on veidi häälest ära . </s> </p>
<p> <s> Nüüdsest hakkab valmima Gustavi sürrealistlik maal ( nii võib juba öelda tema loomingu kohta ! ) </s> <s> " Fragonard'i kohtumine muumiaga " . </s> <s> Robert'i ei ole ta pildile toonud , kuna see segaks harmooniat . </s> <s> Hiljem hindavad kunstiteoreetikud maali idee heaks , kuid heidavad sellele ette teatud eklektilisust : selles on niihästi kollaaži , ready-made'i elemente kui ka õrnu viiteid hilisemale Kölni dadale . </s> <s> Kuid Kölni grupp kirjutas oma manifestile alla alles neli aastat hiljem . </s> <s> Gustavi maalil on unistuslikke , igavikulisi kaugusi ja dimensioone , millega sai hiljem nii kuulsaks Giorgio de Chirico . </s> <s> Erilist tähelepanu äratab muumia kükloopiline silm : seest tühi kummipall , milles loksub vesi ja ujub teinegi , tunduvalt väiksem kummipall . </s> <s> Fragonard meenutab maalil rohkem kassipoega ; seda imearmast loomakest tabab muumia karistav , jõhker , robustsete joontega ja kolmnurkne käsi . </s> <s> Dada-manifestatsioonides on sellele juba vihjatud — seda on öelnud rumeenlane Tristan Tzara , dada süda , võimsate fraaside üllatavalt järjekindel mootor . </s> <s> Tzaral on omapärane loogika : Fragonard ja Robert tahtsid maalida seitset maailmaimet , dadal aga peaks olema " Seitse manifesti " . </s> <s> Uuel näitusel kõlab järjekordne manifest : </s> </p>
<p> <s> " See on kirjandus , mis ei jõuagi apla massini ... </s> <s> See kirjandus väljendab ka ülimat egoismi , mille seadused on väljaspool seda . </s> <s> Iga lehekülg võib plahvatada , kas tänu südame põhjast tulevale raskele tõsidusele , vastutuulele , poeetilisele värskusele , uuele , igavesele , purustavale naljale , põhimõtete järgi loodud entusiasmile — või siis viisile , mille järgi see on trükitud . " </s> <s> ( Enim tsiteeritud fraas dada ajaloos . ) </s> <s> " Ühest küljest värisev maailm lennus , kihlatud põrgu kellamänguga , teisest küljest : uued inimesed . </s> <s> Jõhkrad , tüsedad , luksatustel ratsutavad . </s> <s> Nende taga on lombakas maailm ja kirjanduslik krooksumine koos tõestamise maaniaga . </s> </p>
<p> <s> Ma ütlen teile , et siin ei olegi mingit algust ja me ei värise , me ei ole sentimentaalsed . </s> <s> Oleme raevukas Tuul , mis rebib puruks pilvede ja kerjuste räpaseid ridu , valmistades ette katastroofi , tule , dekompositsiooni suurt etendust . </s> <s> Me paneme leinama ja lõpetame selle , me kisume välja pisarad sireenidelt , kes kisavad ühelt kontinendilt teisele . </s> <s> Tugeva rõõmu paviljonid ja mürgi kurbuse lesed . </s> <s> Dada on abstraktsiooni rippsild ; reklaam ja äri on samuti poeesia elementideks . </s> </p>
<p> <s> Ma purustan aju ja sotsiaalse organisatsiooni veksliandjad , külvan moraalilõtvust igale poole , kuhu iganes ma ka lähen , ulatan oma käe , oma silmad taevast põrgusse , ma panen üleüldise tsirkuse viljaka ratta tegelikultki elama , annan selle iga indiviidi kujutlusvõimesse . </s> </p>
<p> <s> Filosoofia on küsimus : mis küljest me vaatame elu , Jumalat , ideed või teisi fenomene . </s> <s> Iga üksik paistab meile võltsina . </s> <s> Ma ei arva , et suhteline tulemus on tähtsam kui valik koogi ja likööri vahel peale lõunasööki . </s> <s> Süsteemi , mis võimaldab kiiresti vaadelda asjade teisi pooli nii , et sa saaksid oma vaateid kaudselt teistele peale suruda , kutsutakse dialektikaks , teisisõnu , tingida praetud kartulite vaimuga , kuni meetod tantsib selle ümber . </s> </p>
<p> <s> Kui ma karjun : </s> </p>
<p> <s> Ideaal , ideaal , ideaal , </s> </p>
<p> <s> Teadmine , teadmine , teadmine , </s> </p>
<p> <s> Bumbumm , bumbumm , bumbumm , </s> </p>
<p> <s> siis olen ma andnud kena usaldusväärse versiooni progressist , seadustest , moraalist ja teistest väärtustest , mida erinevad intelligentsed inimesed nii paljudes raamatutes on arutanud ; ainult et selle järeldusega , et igaüks tantsib ennekõike oma bumbummi järgi , ja et kirjanik pealkirjastab oma bumbummi patoloogilise kuriositeedi-iha rahuldamiseks , ihuvajaduste intiimseks kellahelinaks , vannivõtmiseks , finantsraskusteks , müstilise võlukepi võimuks , mida väljendab kanasõnnikust tehtud filtritega määritud vaikne viiulipoogen . </s> </p>
<p> <s> Ja ingli siniste prillidega nad kaevavad siseelu , mis on ühekrossise üksmeelse tänu väärtusega . </s> <s> Ja kui neil kõigil on õigus ja kui kõik kuulid on Roosad Kuulid , katsugem kord ka nii , et meil õigus ei ole . </s> <s> Mõned mõtlevad , et nad võivad ratsionaalselt , mõtte läbi seletada , mida nad õigupoolest mõtlevad . </s> <s> Kuid see on kohutavalt suhteline . </s> <s> Psühhoanalüüs on ohtlik haigus , sest see paneb inimese antiobjektiivsed impulsid magama ja süstematiseerib kodanlust . </s> <s> Ei ole ülimat Tõde . </s> <s> Dialektika on armas mehhanism , mis juhatab meid ( banaalset teed pidi ) arvamusteni , mis olid meil esimesel kohal . </s> <s> Kas keegi mõtleb , et ta võib minutipikkuse loogilise peenutsemisega Tõde välja öelda , demonstreerida tõde ja esitada oma arvamusi korrektsete pähe ? </s> <s> Meelte poolt vangistatud loogika on sisehaigus . </s> <s> Sellele elemendile lisavad filosoofid alati : vaatluste jõud . </s> <s> Tegelikult on see mõistuse hiilgav kvaliteet tõend selle jõuetusest . </s> <s> Me vaatleme , me võtame arvesse ühe või rohkem vaatepunkte , kuid tegelikult on need mõned miljonitest eksisteerida võivatest . </s> <s> Kogemus on samuti võimaluse looming ja inimese individuaalne vaimuanne . </s> <s> Teadus muutub mulle vastikuks niipea , kui ta muutub spekulatiivseks süsteemiks , kaotab oma kasuliku iseloomu — see on nii mõttetu , kuid vähemalt isikupärane . </s> <s> Ma jälestan räpast objektiivsust , harmooniat , teadust , mis leiab kõik olevat harmoonias . </s> <s> Hoidke , mu lapsed , inimlikkust ... </s> <s> Teadus ütleb , et me oleme looduse teenrid : iga asi on oma koha peal , armastage ja visake oma ajud korda sisse . </s> <s> Hoidke inimlikkust , mu lapsed , hoidke seda , buržuid ja süütud kirjaneitsid . </s> <s> Ma olen süsteemide vastu , kõige vastuvõetavam süsteem on süsteemitus . </s> <s> Lõpetada see , viia oma väiksus täiuseni , olla vapper võitluses mõtte , leivateenimise müstika , põrgumootori äkilise purske eest ja vastu keset majandusõitsengut . </s> <s> Perekonna vihkamise võimaluse iga tulemus on Dada , destruktiivne protest , kõigi tähenduste oimamine , mis praagib välja heade kommete ja mugava kompromissi sündsa soo : Dada , loomisvõimetute tants — loogika tühistamine ; Dada — meie toapoiste poolt varaste jaoks sisse seatud sotsiaalse hierarhia tühistamine ; Dada — iga objekt , kõik objektid , tunded ja rõvedused ; Dada — mälu tühistamine ; Dada — arheoloogia tühistamine ; Dada — prohvetite tühistamine ; Dada — tuleviku tühistamine ; Dada — absoluutne ja vaieldamatu usk kõigesse , mille on loonud spontaansus . </s> <s> Dada — elegantne ja ettekavatsematu hüpe harmooniast teise sfääri , niisugune sõna , mis pillutab nagu fonograafi kriiskav salvestus , kõigi eksisteerivate indiviidide respekteerimine nende hetkelolluses , ehkki see oleks tõsine , hirmuäratav , uje , tuline , keerukas , piiritletud . </s> <s> Dada kisub alasti iga kasutu tõkke ; ütleb välja ogaraid ja armunud ideid nagu helendav kosk ( või poputab neid väga rahulolevalt , millel ei ole ju lõppude lõpuks tähtsust ja sama intensiivsusega kui putuka hingepuhtuse padrikus , mis hea verega ja ilustatud peainglite kehadega ) . </s> <s> Vabadus : Dada Dada Dada , värvide ebaloomulikkus ; vastuolude , vasturääkivuste , groteskide , järjekindlusetuste kokkupõimumine — ELU . " </s> </p>
<p> <s> Tzara nimetab dada uljalt kirjanduseks , ehkki dadaromaane ei ole olemas . </s> <s> Ta rõhutab seda , et valemitel ja paigutamistel ei ole tema jaoks tähtsust . </s> <s> Sellepärast võib ta dadaliikumist kirjanduseks kutsuda . </s> </p>
<p> <s> Esialgu ei ole Gustavi maal veel kaugeltki valmis : autor segab värve ja ootab inspiratsiooni . </s> <s> Kitsas ja pime Spiegelgasse on nüüd maha jäetud ja noored alternatiivsed autorid tavatsevad koguneda hoopis Café de la Terrassele — seda kasutavad kõik intellektuaalid , eriti just nooremad . </s> <s> Sealsamas on park , sajandite jooksul armastajapaaride kooskäimiskohaks muutunud ; sammaldunud armid ruutmeetripaksuste puude tugevas lõhnavas koores . </s> <s> Vaid mõnikord hobusekapjade rütmiline klõbin . </s> <s> Või siis ajavad poisikesed ratast ümber pargi ( ülipopulaarne spordiala ! ) . </s> </p>
<p> <s> Kohvik ise on gooti stiilis , ruumikas nagu tantsusaal ja mis põhiline — mugav . </s> <s> Gustav tuleb taas sinna ja kergitab tuttavatele kübarat . </s> <s> Baaridaamid naeratavad : milline härrasmees ... </s> <s> Enam ei aja teda keegi ära , temaga tahab olla igaüks , kes just talle kade ei juhtu olema . </s> <s> Christine Blas ja Sophie Taeuber tiirlevad ümber pika eesti mehe . </s> <s> Sophie katsub aukartlikult Gustavi valget pidulikku taskurätikut ja sõnab vaikselt : " Midagi peab see tähendama . </s> <s> Sellel on oma tähendus . </s> <s> See ei ole tähenduseta . " </s> <s> — Vastus : " Oma tähendus on absoluutselt igal asjal . " </s> </p>
<p> <s> Christine kiidab mehe mantlilõike prantsuspäraseks . </s> <s> Wassermann on õnneks kohal ja ütleb Gustavile : " Teie puitinstallatsioon sobis suurepäraselt minu lauale , Arpi teose alla . </s> <s> Elsaslasel Arpil on kõige värvikirevamad tööd , mida iganes tean . " </s> <s> Kohvitassiga terrassile lahkuv elsaslane heidab talle möödaminnes : " Meie nimetame seda värvide suureks ebaloomulikkuseks . </s> <s> See on ajastuomane asi . " </s> <s> Ajastuomane on ka sõda . </s> </p>
<p> <s> Christine Blas'l on sibularoheline kleit kenade helesiniste pitsdetailidega ; ta koketeerib ja mudib oma lehvikut . </s> <s> Kohvikus on grammofon ja Blas' väike käsi lööb takti laulule , mis juba on olemas : " Lili Marleen " hoiab sõdurpoiste hingi . </s> <s> Kaitsekraavi ja Berliini Kastanialleed on juba omavahel võrreldud . </s> </p>
<p> <s> Christine kõneleb Gustavile , et ta isa on rakendusgeoloog ja et töö hoidis teda talvelgi riigi lõunaosas kinni . </s> <s> Ta ise tahtis õppida pildistamise õilsat kunsti ja see on tal ka õnnestunud — Zürichi parima meistri käe all . </s> <s> " Ma tean , et minust peab saama sõjaväefotograaf . " </s> <s> — " Miks siis just sõjaväe ? " — " Sõjavägi on ideaalne pildistamisobjekt . " </s> </p>
<p> <s> Juuksed on tal väga ilusad . </s> <s> Ja üks jalg üle põlve , nii et tihe satiinkangas toob esile selle ümmarguse vormi . </s> </p>
<p> <s> Christine kõneleb , et mõne aja pärast tulevad meestemoodi ümarad mütsikesed , mille tipuks on mumm ; selle mummu otsas on kelluke . </s> <s> " Oi seda helinat siis pärast ! " sõnab ta . </s> <s> " Sajandilõpu prantsuse luule ei säranud helinaga , " raputab Christine oma pitse . </s> <s> " Vähemalt viimase kümnendi oma seda ei teinud . </s> <s> Kõigepealt oli Rimbaud , ta lausa kraapis hinge . </s> <s> Verlaine oli liiga retooriline . </s> <s> Mallarmé tegi </s> .... <s> " </s> </p>
<p> <s> Gustav ei naera . </s> <s> Ta on üsna tõsine . </s> </p>
<p> <s> Veel õitsele puhkemata pärna all sirutub Christine kergelt Gustavi poole nagu gladiool liigub päikese sihis . </s> <s> Puu all ei ole värsket aprillituult , kuid noore neiu lõhn on värskelt hurmav ja erutav iseenesest . </s> <s> Christine lõhnab lõunamaiselt nagu sidrun või siis ehk justkui üks liik linnaseid , teab Gustav . </s> <s> Kuid siiski ei ole see talutoa lõhn . </s> <s> See on midagi palju värskemat . </s> <s> Üldiselt on sõjaaeg Gustavisse hästi mõjunud . </s> </p>
<p> <s> " Sajandivahetuse eesti luule ehk veel hiilgab helinaga , " kõneleb Gustav . </s> <s> " Ma olen nimelt pärit Eestist , mis asub küljetsi Soome ja Venemaa vahel . " </s> </p>
<p> <s> Christine Blas vaatab teda suurisilmi . </s> <s> " Ma tean ! </s> <s> Eesti ! </s> <s> Akseli Gallén , müstikataidur , jah , tuleb välja , et ta on sinu kaasmaalane ... </s> <s> Gallén oskavat kujutada oma kodumaa jõgesid , laasi ja nende haldjaid läbi õuduse prisma . </s> <s> Ma olin kooliplikake ... kui nägin Pariisi näitusel tema " Maastikku " . </s> <s> Minu mäletamist mööda joonistab ta metsa kujutades iga väikseimagi oksarao kõige piinlikuma hoolega välja . </s> <s> Seesugune fotorealism on tänapäeval lihtsalt mõttetu , kuna pildistamisvahendid on ammuilma kättesaadavad . </s> <s> Aga kui sa oled tema kaasmaalane , siis on see väga hea . " </s> </p>
<p> <s> " Ehk jalutame , Zürich on täna lihtsalt võrratu , " teeb Gustav pretensioonika ettepaneku , kuid käsivart siiski ei paku . </s> </p>
<p> <s> Tumedapäine noormees ( trepilt ) : " Pidage , härra Schmöcke , te unustasite oma langevarju . " </s> <s> Noormehel on terav nina nagu Pinocchiol , ta on sale ja tugev ja veidi habetunud . </s> <s> Õige varsti tunneb maailm teda Goltzina . </s> <s> Hans Goltzina . </s> <s> " Langevarju " all mõtleb ta jalutuskeppi — siin on nii mõnelgi sõnal üsna kokkuleppeline tähendus . </s> </p>
<p> <s> " Härra Goltz , kas te ei oleks nii kena ja liituks meiega me kahekilomeetrisel matkal ? </s> <s> Tahan sellele kenale noormehele selgitada realismi olemust ja teie kui targema inimese nõuanne on ütlemata teretulnud . " </s> <s> Christine Blas sirutab välja oma käe ja justkui liblikas lendaks sel hetkel . </s> <s> Gustav Aleksandri poeg Kalender seisab naisest täpselt ühe sammu kaugusel . </s> <s> Jalutuskepp on tal juba käes . </s> <s> Goltz naeratab magusalt ja valmistub kaasa tulema . </s> <s> Samal ajal pannakse Terrassikohviku välisuksele just niisugune silt : </s> </p>
<p> <s> PRANTSUSE LAULUDE ESMAESITUS </s> </p>
<p> <s> SUSANNE PARROTTET : Hans Heusser , Gustav Mahler , Arnold Schönberg — kompositsioonid . </s> <s> Hans Heusseri antilaulud ja neegrirütmid . </s> </p>
<p> <s> RICHARD HUELSENBECK , SUUR NEEGRILAUL </s> </p>
<p> <s> POEESIA : BLAISE CENDRARS , ERICH MÜHSAM , ELIAS EHRENBOURG . </s> <s> REEKVIEM EMILE VERHAERENI MÄLESTUSEKS !!! </s> </p>
<p> <s> DADA , DADA , DADA — KURATLIK JA ELEGANTNE !!!! </s> <s> SISSEPÄÄS POOLTEIST FRANKI . </s> <s> DADA — RAVIV ANTIKUNST . </s> </p>
<p> <s> Rahvas peatub sildi ees ja vaatab seda . </s> <s> Rahvas on informeeritud sama seltskonna varasematest tegemistest . </s> <s> Peetakse nõu , kuidas kõik toimetused jätta ja dada kaisutusse tulla . </s> </p>
<p> <s> " Ma tahtsin saada professoriks , " meenutab Gustav mõtteis . </s> <s> " Ja nüüd olen ma sellele üsna lähedal . </s> <s> Minu kunstialane haridus täieneb pidevalt , ma ei ole enam diletant . </s> <s> Kui ma ei oleks sattunud kiiresti Zürichi dada-lainele , siis ei oleks " Tuld purskavat naist " ja " Luupainajat " lihtsalt olemas . </s> <s> Võõra väikerahva esindajana oleksin seltskonnale pooleldi nähtamatu . </s> <s> Nüüd aga ostetakse minu töid , pealegi veel kalli raha eest . </s> <s> Kui mõisakirjutaja Trink oleks praegu siin , siis ta püüaks vaevaliselt saksa keelt purssida ja ehk prooviks ühteaegu kabaree " Voltaire'i " juhile maha müüa kirbukirjas käpikuid . </s> <s> Ta ei mõistaks asjaolu , et käpikute kiri on ühes igasuguse vana kunstiga oma ajaloolised võimalused lausa pilgeni ammendanud . " </s> </p>
<p> <s> Nii mõtleb Gustav Kalender sel hetkel . </s> </p>
<p> <s> Sümpaatne Goltz jätab ülejäänud seltskonnaga südamlikult jumalaga ja longib keppi vibutades minema . </s> <s> Gustavil tuleb Christine ainult trammipeatusesse saata . </s> <s> Zürichi järve kallastel kasvavad võhumõõgad , neid närivad vesikirbud . </s> <s> Tagasi tulnud rändlinnud huikavad pidulikult . </s> </p>
<p> <s> Järgmisel õhtul saab ta õrnukeselt Christinelt põgusa sõjaaegse musi . </s> <s> Sel hetkel on hiliskevadine taevas üleni täis kriiskavaid linde : kormorane , kurgi , krüüsleid , kajakaid , ürre ... </s> <s> Taevas on nagu roosa velvet — velvet on ju pehmete vagudega ; vagudeks seekord kaugete külade suitsud . </s> </p>
<p> <s> Aprilliõhtul lähevad Tristan Tzara ja Hans Arp ajaviiteks ning mõtete kogumiseks ajaloomuuseumisse , kus neil juhtub kahetsusväärne intsident sentimentaalsete luuletuste ja draamade autori Johann Christoph Heeriga , kes neil päevil on korraliku ja hästi kasvatatud buržuaa lemmikkirjanikuks . </s> <s> Heer on lodev ja paks , aristokraatlikult kõrgi näoga ; kannab musta frentši ja prille , harilikult kutsutakse teda juubelitele , ristimistele ja matustele väga meelsasti . </s> <s> Tal on palju seltskonnalõvilikke omadusi . </s> <s> Oma teoste ajaloolist ainestikku ammutab Heer ajaloomuuseumis ja raamatukogudes töötades ; niisiis on täiesti tõenäoline , et ta kohtub Tristani ja Jeaniga viimaste muuseumis käimise ajal. </s> </p>
<p> <s> Nurgas seisab kellegi massiivne raudrüü — pärit 12. sajandist ja parema koospüsimise eesmärgil on see traatidega kokku tõmmatud . </s> <s> Mõned jätkukohad narmendavad , kuid turvisevooder siiski õnneks välja ei tule . </s> <s> Olgu öeldud , et kummaline nukk on inimesest suurem , mis lükkab ümber legendi keskaja inimeste erilisest väiksusest . </s> <s> Monstrumi jalgade ees on kiri " mitte puudutada " , kuid enesekindel Tzara puudutab teda ikkagi , nimme , kuigi õrnalt . </s> <s> Saatuse tahtel hulgub sealsamas läheduses Heer , kes on tulnud muuseumi oma kangelase Berni kuninga uute seikluste tarvis informatsiooni koguma . </s> <s> Dada-Tristani käeliigutus jääb talle silma , ta astub lähemale ja saab aru , et tal on tekkinud hea võimalus öelda kabaree " Voltaire'i " tegijate kohta mis tal juba ammu meeles on mõlkunud . </s> <s> Ta ütleb lihtsalt : " Seda teie dada ei ole mitte kellelegi vaja ! " </s> </p>
<p> <s> Järgmisel hommikul leiab Heer postkastist kaks suurt lapsekäekirjaga kirjutatud sedelit : </s> </p>
<p> <s> JEAN ARP </s> </p>
<p> <s> Ilmub härra Heeri juurde homme , </s> </p>
<p> <s> kahekümne esimesel kell üheksa hommikul . </s> </p>
<p> <s> TRISTAN TZARA </s> </p>
<p> <s> Ilmub härra Heeri juurde homme , </s> </p>
<p> <s> kahekümne esimesel kell üheksa hommikul . </s> </p>
<p> <s> Keskaja sõber muutub niisugusest toimimisviisist üsna närviliseks . </s> <s> See võtab tal isegi kõhu lahti . </s> <s> Ja kui nimetatud härrad kohal on , valged ülased rinnas , siis on härra Heeri esimene küsimus : " Kas te tulite mind duellile kutsuma ? " — " Jah , sest te peate vastutama oma sõnade eest , mille järgi dada ei ole mitte kellelegi vaja ! " — " No-noh , seda nüüd küll , aga ... aga ega te saa ju mõlemad korraga mind duellile kutsuda ! </s> <s> Kutsuda saaks ikka ainult üks . " </s> <s> — " Ega saagi mõlemad korraga , " ütleb Tristan Tzara ja uurib mingit maastikukaarti . </s> <s> " Mina pakuksin välja linnalähedase metsa nimega Rehalp . </s> <s> Seal on rahulik ja vaikne . </s> <s> Tudengite poolt kehtestatud reeglid näevad ette duelli statuudi välja mõtlemist ja siis kinnitamist . </s> <s> Kas see on mõistlik ettepanek ? " — " Aga astuge ikka edasi , tublid noored , ja jooge ometi õlut ühes vana poeediga ... </s> <s> Kas te mõtlesite mind tõesti duellile kutsuda ? </s> <s> Ainuüksi selle neetud raudrüü pärast ? " </s> </p>
<p> <s> Tristan Tzara liigub sujuvalt mööda suurt korterit edasi ja püüab võimalikult vähe parketti nagistada . </s> <s> Johann Christoph Heeri abikaasa peab teda hoolikalt silmas . </s> <s> Kuid pole kedagi viisakamat kui Tzara põrandalaki ja hea keelekaste järele lõhnavas toas keset vanu massiivseid maale , kus lisaks raske krinoliinkleidi kahinale kuuleb võõras ka kõikvõimalike portselankujukeste monotoonset kõlinat . </s> </p>
<p> <s> Arp : " Meie kokkulepe duelli suhtes tuleb ilmselt kasuks niihästi teie kui ka meie kunstile . </s> <s> Soovitan teil siiski nõustuda selle hommikuse väljasõiduga vabasse loodusesse . </s> <s> Jääme aga lootma , et vihma sadama ei hakka . " </s> </p>
<p> <s> Heer : " Korralik ja klassikaline duell on jõu katsumine isaste vahel , kas te olete sellega nõus ? " </s> </p>
<p> <s> Tristan Tzara ( jalutuskeppi keerutades ) : " Mitte ainult jõukatsumine . </s> <s> See on sedasorti jõukatsumine , kus mõlemal mehel on tagajärjed ja võimalused , mis duellist võivad tekkida , silmade ees . " </s> </p>
<p> <s> Kaks päeva hiljem teatab üks hommikuleht järgmist : </s> </p>
<p> <s> " VERETÖÖ REHALPI METSAS ! </s> </p>
<p> <s> Eile hommikul pidasid Rehalpis duelli vanameister Johann Christoph Heer ja skandaalne dada-mees Hans Arp , sõprade poolt ka Jeaniks kutsutud . </s> <s> Põhjus on armastus . </s> <s> Arpi sekundandiks oli mõni aeg tagasi lärmakate manifestatsioonidega esinenud emigrandist luuletaja Tristan Tzara . </s> <s> Hr. Heeri sekundantide kohta puuduvad andmed . </s> <s> Nagu usaldusväärsetest allikatest teada , on hr. Heer kergelt haavatud ; see ei kujuta tema elule mingisugust hädaohtu . </s> <s> Veretööle suundujate nägudest oli hästi näha , et tegemist ei ole intelligentide pelga tuju ega kunstikujundi suureks puhumisega , vaid asjal on enam kui tõsi taga . </s> </p>
<p> <s> Härra Jean Arp on lisaks sellele tuntud veel kui tunnustatud tantsijatari Sophie Taeuberi kihlatu . </s> <s> Prl. Taeuberi kohta ei ole vaja mingeid eraldi kiidusõnu , tema kunsti mõistab igaüks ise . </s> </p>
<p> <s> " See oli raske otsus , " kommenteeris Jean Arp vana luuletaja duellile kutsumise põhjuseid . </s> </p>
<p> <s> Politsei tunneb asja vastu tõsist ja sügavat huvi . " </s> </p>
<p> <s> Järgmises lehes vastab laimule härra Heer isiklikult . </s> </p>
<p> <s> " Vastuseks eilses lehes ilmunud uudisele " Veretöö Rehalpi metsas " teatan , et mingit duell minu ja " dada-isade " vahel ei ole toimunud ; ma ei ole haavatud . </s> <s> Tunnen neid sümpaatseid noormehi juba mõnda aega , kuid hoolimata mõnestki lahkarvamusest ei ole me veel tülli läinud . </s> <s> Härrades Arpis ja Tzaras on omadusi , mille tõttu neid nii mõnelegi noorele inimesele ( ja eelkõige just kunstnikule ) eeskujuks võib seada . </s> </p>
<p> <s> Duelli ei saanud aset leida juba üksnes seetõttu , et olin selle väidetaval toimumispäeval hoopis Sankt Gallenis , kust ka neid ridu telegrafeerin . </s> <s> Võin kinnitada , et see " uudis " pani mind kunstimaailma uusi tegijaid hindama nii palju , kui mina seda vana inimese kombel suudan . " </s> </p>
<p> <s> Ja kuu aega hiljem kirjutab Heer : </s> </p>
<p> <s> " Ajakirjandus on juba märkida jõudnud , et minu hea suhtumine dada-liikumisse on pelk intelligentlik tuju . </s> <s> See pole aga sugugi nii . </s> <s> Mulle meeldib Marcel Janco õlimaal " Tants " — mitte üksi paljude võõraste mõtete pärast , millele andekas kunstnik heatahtlikult on vihjanud , vaid ka sel põhjusel , et maal kujutab ehk ei kedagi muud kui dadaistide tantsu-esinumbrit Sophie Taeuberit . </s> <s> Preili Taeuberi plastika paneb vere kihama — just nagu oleks see tiigivesi , mida tabab kivi . </s> <s> Oma keha tuksleva , vahel ehk väriseva , vahel kangekaelse maailma pühendab see naine Ilule . </s> <s> Igast tema liigutusest hoovab paindlikkust , graatsiat , põhjamaist kergust , kui soovite . </s> <s> Ta on nagu rändlind , kelle keha muutub põhja poole jõudes aina kergemaks , tiivalöögid tugevamaks . </s> <s> Lõpmata nukralt vaatab ta siis oma tasemelt allapoole ja näeb , et sinna ei ole õieti jäänud mitte kedagi ... </s> <s> Saal , inimesed ekstaatilise tantsijanna ümber on küll olemas , nad on isegi tema lummuse kütkes , kuid keegi ei mõista : nad näevad hoopis teist maailma . " </s> </p>
<p> <s> Ajalehe raamatukogueksemplarile on naise käekirjaga lisatud : " ... ja nad ei mõista , et ehk peitub just selle tantsijanna pilgus või kallistustes naiselikkus , tugevatoimelisem kui kõik maailma mürgid . " </s> <s> Kui keegi võtaks vaevaks teha juurde lisatud vaimukusele käekirjaekspertiis , siis võib asjatundja kirjutatus Sophie stiili ära tunda . </s> </p>
<p> <s> Umbes samal ajal teeb Richard Huelsenbeck , dada üks ideelisi juhte , suure avastuse , et kru-neegrite keeles tähendab nende liikumise nimi " püha lehma saba " . </s> <s> Ta jõuab sellele järeldusele pärast filoloogiga konsulteerimist . </s> <s> " Anarhistlikke nonsenssikoolkondi tehakse veel , meie ei ole esimesed ega viimased , " märgib Huelsenbeck . </s> <s> " Järgmised , kes seda teevad , on needsamad kru-neegrid ja marginaalne sõna , millega nad oma liikumise ristivad , on kahtlemata jälle meie keelest . " </s> </p>
<p> <s> " Lermontov ei keeldunud duellist , ehkki Venemaal olid kahevõitlused ametlikult keelatud , " kommenteerib dadaist Tzara seltskonnas , avalikult . </s> <s> Tzaral on suhteliselt suured teadmised vene kirjandusest . </s> <s> " Inimene läks suure riski peale , see on nagu vene rulett . </s> <s> Kui võitled duellil ? volonté , nii et kõnnid seljaga vastase poole , jõuad kujuteldava jooneni ja seejärel tulistad , siis on selle teguviisi taga ülimalt suur närvipinge . </s> <s> Fortuna silmad on ju seotud . </s> <s> Luuletajana Lermontov pinget ei talunud , ent kui ohvitseril oli tal kindel käsi . " </s> </p>
<p> <s> Gustav mõtleb Tristani juttu kuulates , millisest Lermontovist on jutt . </s> <s> Ta ise teab kuulu järgi professor Wladimir Lermontovi , kelle õhuke teos " Kudas ahju kütta , et vähem puid kuluks . </s> <s> Kudas korteri rõskust kaotada " on ilmunud sarja " Tulusad õpetused " raames . </s> <s> Gustav on neist suurt tarkust ammutanud . </s> </p></div2><div2 type="alaosa"><head> 11 . peatükk , milles onu kohtub töörahva juhiga </head>
<p> <s> Meie kangelane on pärast suurt näljaaega tublisti kosunud . </s> <s> Tal ei ole võimalik enam ribisid lugeda . </s> </p>
<p> <s> Gustav on kunstimaailma täielikult sisse elanud , ent tal on ideedest puudus . </s> <s> Ta ei taha minna seda teed , nagu lähevad paljud dadaistid , kes püüavad teostada " Tristan Tzara portreed " ( Arp , Janco ) . </s> <s> Gustavit ei ole veel pealegi dada-gruppi arvatud , esialgu on ta lihtsalt " dadale lähedal seisev isik " . </s> <s> Oma ringkonnas on ta avalikustanud ka oma õige nime . </s> </p>
<p> <s> Kuna tal on ideedest puudus , siis läheb ta Spiegelgasse neljateistkümnenda maja pimedasse pööninguurkasse ja kuulab läbi Lenini tuppa ulatuva õhutoru , mida Iljitš , Nadja ning nende külalised räägivad . </s> <s> Lenini intiimelu üksikasjad teda ei huvita , pigem paelub teda vene revolutsiooni gigandi poliitiline portree . </s> <s> Kui hilisõhtu kätte jõuab , siis on pealtkuulaja taas tänaval , sammub , käed seljal , minema , just nagu poleks midagi juhtunud . </s> <s> Nii kordub see õige mitme õhtu jooksul . </s> <s> Gustav mõistab ähmaselt , et Leninil saab olema võrdlemisi suur tulevik , igatahes oluliselt suurem kui temal endal . </s> <s> Seepärast tahab ta kord jõuda Lenini natuurist maalimiseni , osutuda esimeseks kunstnikuks , kes selle poliitikategelase terava profiili kallal jõudu proovib . </s> </p>
<p> <s> Kuid portree peab tulema võimalikult abstraktne . </s> <s> Loodu abstraktsus — see on Gustavi meelest eelkõige ülim lakoonilisus . </s> <s> Ent mitte ainult lihtsust , lakoonilisust ei pea väljendama Lenini portree . </s> <s> Iga joon sellest peaks käsitlema mingisugust tahku Vladimir Iljitši karakterist , iga detail kandma suurt tähendust . </s> <s> Ja eesti kunstnik tahab proovida , kas see on üldse võimalik . </s> <s> Seepärast kuulabki ta salaja Iljitši juttu ning paneb kõik vajaliku kõrva taha . </s> <s> On tõsi , et tema kogutud informatsioon omandaks hindamatu väärtuse tsaariohranka agentide kätes , kuid nonde päevade Zürich on niivõrd vaba igasugusest poliitilisest jälitamisest , et agendid , isegi kui need on olemas , ei anna kuidagi märku . </s> <s> Paistab , et esialgu ei ole Lenin saavutanud arvestatavat poliitilist mõjujõudu . </s> </p>
<p> <s> Gustavi esimene kuuldelolek algab Lenini saabumisega korterisse . </s> </p>
<p> <s> Lenin : " Müdtacki ! </s> <s> Kgauh ! " </s> <s> ( Uks paugub , esemed kukuvad . ) </s> </p>
<p> <s> Nadja : " Aah ! " </s> </p>
<p> <s> Lenin : " Mis hah ? " </s> <s> ( " što hah ? " ) </s> <s> " Revolutsioonilisuse valvsuse kontroll , seltsimees Krupskaja ! </s> <s> ( " Pgovegka gevoljutsionnoi bdlitelnosti , tavagištš Kgupskaja ! " ) </s> </p>
<p> <s> Nadja : " Ei tea , kas seda revolutsioonilist valvsust ei oleks saanud veidi vaiksemalt kontrollida ? " </s> </p>
<p> <s> Lenin : " Ah et ei tea , mis ? </s> <s> Oled vist laskunud oportunismi mädasohu , seltsimees Krupskaja ! </s> <s> Revolutsionäär peab olema alati valmis tegutsema agressiivselt , kui olud seda nõuavad . </s> <s> Tegelikkusega leppimine Gegeli moodi ei kuulu revolutsioonilise dialektika hulka ! " </s> </p>
<p> <s> Nadja : " Ma ei oleks nõus laskuma ühelgi tingimusel mitte ühessegi mädasohu ! " </s> </p>
<p> <s> Lenin : " Aga Martovit , Lapinskit ja Jansonit ei lubatudki parteikonverentsile , tuleb nüüd välja ! </s> <s> Eks Šveitsi võimud pidasid nad piiril kinni . </s> <s> Miks Jansonit ei lubatud , on mulle selge , ta on nimelt arhiohtlik iga riigi kodanlusele , seda teab iga lapski . </s> <s> Aga teiste seltsimeeste mitteilmumise põhjustest minul andmeid pole ... </s> <s> Miks neid ei lubatud , jääb ju arusaamatuks ? </s> <s> Näiteks Martov on kokkuleplane , vähemlane , peaaegu liberaalkodanlane . </s> <s> Või arvad , et Šveitsi finantskapitalil ei ole oma luuret või et Šveitsi politsei ei tegutse ? </s> <s> Küll see teab juba kõike . </s> <s> Nii on lood , seltsimees . " </s> </p>
<p> <s> Nadja : " Martov , Lapinski ... </s> <s> Mis on nende tegelikud nimed ? </s> <s> Tsederbaum , Julii Ossipovitš . </s> <s> Levinzon , Jakov Issaakovitš . </s> <s> Konverentsi tähtsaimate delegaatide hulgas on veel Rosa Luxemburg . </s> <s> On Iosselev , Prinhus Boruhhovitš ( Axelrod ) ; Bronštein , Semjon Juljevitš ( Semkovski ) ; Poves , Isaak Sergejevitš ( Astrov ) ; Šneider , Adolf Sauljevitš ( Varšavski ) ; Natanzon , Mark Andrejevitš ; Abramov , Rafail Itsõkovitš ( Movitš ) . </s> <s> Olen teinud väikese arvestuse , et mitte ühelgi kongressil ei ole veel olnud nii suurt hulka juute . </s> <s> Vene delegatsiooni mittejuudid võib ühe käe sõrmedel üles lugeda . </s> <s> Ja kui palju on neid veel suurte tööstuskeskuste parteiorganisatsioonides ! </s> <s> Sotsiaaldemokraadid on esimestena saavutanud võidu antisemitismi üle , ma olen selle pärast väga uhke . </s> <s> Ei , sotsialism teeb lõpu antisemiitlusele ! " </s> </p>
<p> <s> Lenin : " Meil Venemaal on ju nõnda , et heal tasemel mõtelda oskavad peaaegu ainult juudid . </s> <s> Nemad on võimelised lahendama keerukaimaidki küsimusi , venelase-otule tuleb aga minu meelest anda vaid lihtsat tööd , mis ei nõuagi suurt vaimset pingutust . </s> <s> Mäletame ikka ühte naiivset selli , kes varastas ära Buhharini sõjavastase brošüüri trükkimiseks ette nähtud raha . </s> <s> See oli venelane , isegi bolševik ! " </s> </p>
<p> <s> Nadja : " Ja raha andis toona eestlane Aleksander Keskjula . " </s> </p>
<p> <s> Lenin : " Vaat seda Keskjula ei saa enam usaldada . </s> <s> Ma keelan seltsimeestel edasised kontaktid temaga . </s> <s> Sellel rahatoojal on liiga palju enda huvisid . </s> <s> Me peame praegusel hetkel tuginema ainult vasakpoolsetelt juutidelt pärinevatele sidemetele ja kapitalile . </s> <s> Venemaa revolutsioneerub iga päevaga üha enam ja enam ; meil peab praegu olema täpne tegevusplaan taskus , et me õigel hetkel jänni ei jääks . </s> <s> Ja et raha-allikad alt ära ei hüppaks . </s> <s> Summad peavad tulema üksnes Kopenhaagenist Parvuse käest . </s> <s> Parvuse huvid on majanduslikku laadi , teiseks tunneb ta vajadust teha lõpp sotsiaalsele ebaõiglusele Ida-Euroopas.Õnnelik inimene , kui ta neid kahte eesmärki ühendada katsub ja enamgi veel , kui tal see õnnestub ! </s> <s> Parvus sind juba ei reeda , aga Keskjula lööb sulle noa selga niipea , kui esimene tööliste-talupoegade valitsus on ellu astunud . </s> <s> Kuigi , jah , kuni selle hetkeni ja võib-olla ka mõni kuu pärast seda on ta sulle lojaalne . </s> <s> Ajalooline dialektika eeldab , et pärast kodanlik-demokraatlikku pööret tuleb nn. " öömütsikestega filistrite " valitsus ja ei ole võimatu , et oma osa mängivad seal ka meie praegused seltsimehed menševikud . </s> <s> Ikka needsamad Skobelev , Levitski ja K. " </s> </p>
<p> <s> ( Pikk vaikus . ) </s> </p>
<p> <s> Nadja : " Millest sa nüüd mõtled , Vladimir Iljitš ? " </s> </p>
<p> <s> Lenin : " Mõtlen reetlikest menševikest , renegaat Kautskyst , revolutsioonist , mis võib-olla jääb ära , ning sellest , kui kuratlikult raske on teha kas või midagi koos kõikide nende ebainimlike kretiinidega . " </s> <s> ( ... o genegate Kautskom ... o gevoljutsii ... </s> <s> I kak chegtovski tgudno sdelat' hot chto-nibud' s etimi vsemi kgetinami , veduschschimi sebja netschelovetscheskii . ) </s> </p>
<p> <s> Nadja : " No kui sa just sellest mõtled , siis on selge . </s> <s> Aga mis sa välja pakud ? " </s> </p>
<p> <s> Lenin : " Selge programm sõja lõpetamisele . </s> <s> Põhjalik selgitustöö niihästi saksa kui vene tööliste , soldatite ja madruste juures , põhirõhuga imperialistliku sõja koledustel ja mõttetusel . </s> <s> Seda oleme rääkinud sada ja üks korda , kuid selleks on vaja raha ja inimesi . </s> <s> Raha meil on , inimesi aga veel mitte piisavalt . </s> <s> Muidugi , elementaarne loogika ütleb meile seda , et kui on raha , küllap me siis saame ka inimesi . </s> <s> Vaat , sakslastel on hea ajupotentsiaal — Liebknecht , Zetkin ... </s> <s> Kahjuks on nad mõlemad praegu vangis . </s> <s> Me ei saa endale lubada luksust seltsimehi vangis pidada . </s> <s> Kui hea , et meil on olemas vana hea Radek . " </s> </p>
<p> <s> Sel hetkel on Gustav juba väsinud läbi õhutoru kuulamisest ning ta mõtleb astuda aktiivselt mängu uksele koputamise läbi . </s> <s> Tema ergas ja heatahtlik inimestetaju ütleb talle , et Lenin on kuidagi ahistatud ( ajaloo , inimeste , olukordade poolt ? ! ) ning ta arvab , et on paras aeg ütelda talle neid häid sõnu , mida ta juba palju ja paljudele öelnud on . </s> <s> ( " Ärge muutuge teiste inimeste orjadeks , ärge lubage oma õiguste karistamata jalge alla tallamist teiste poolt . " ) </s> </p>
<p> <s> Ta läheb mööda pikka treppi ja tema sammude kajasse sulavad ühtlaselt kogu maja hääled . </s> <s> Lenini korter . </s> <s> Kunagi paigutatakse siia mälestustahvel . </s> <s> Kitsas , kuid mitte rõske korter . </s> <s> Isegi maal on seinal , küllap mingi usustseen . </s> <s> Vladimir Iljitš ei hakka seda ära koristama : keskkond on talle ükspuha . </s> </p>
<p> <s> Peremees avab ukse . </s> <s> Tema selja tagant võib näha raamaturiiulit . </s> <s> " Alati koos raamatuga " — see on temagi põhimõte . </s> <s> Siin on nii saksa entsüklopeedia kui ka pisike ent tüse Goethe " Werther " . </s> <s> Ja " Sissejuhatus Hegelisse " — üheksa köidet . </s> <s> Ja see on alles sissejuhatus ... </s> <s> Näib , nagu moodustaks just Hegeli õpetus terve maailma , pealegi veel rahvamasside poolt avastamata maailma . </s> </p>
<p> <s> Aknaeesriietest hoovab tuppa punast valgust . </s> </p>
<p> <s> Lenin tervitab kahe sõnaga : " Te olete teretulnud ! " </s> <s> Gustav läheb otsekohe üle vene keelele : " Ma kasutasin ära meie õblukest , kõigest mõne kuu pikkust tutvust ja tulin teile midagi ütlema ! </s> <s> Istusin kodus ja mõtlesin , et ma ei suuda ikka hästi välja kannatada , kui ma seda kõike enda teada hoian . " </s> <s> — " Astuge aga edasi , astuge edasi !! </s> <s> Tšuktši , kui ma ei eksi ... " — " Ei , pigem korjakk . </s> <s> Seda olen ma rahvuselt . </s> <s> Kuid suhtumise poolest ... " — " Mõni kuu tagasi loodi Bernis Venemaa võõrrahvaste liiga . </s> <s> Kas te olete sellest midagi kuulnud ? </s> <s> Palun võtke istet , ärge häbenege ! </s> <s> Nadja toob teile kohe teed moosiga . </s> <s> Mõelge , te mõelge ometi , pohlamoosiga ... " </s> </p>
<p> <s> Gustav viskab halva ilma kohta kahtlaselt kuiva ning ühe korjaki kohta kahtlaselt kalli kaabu hooletult varna ja istub näidatud kohale gaasitoru vastu . </s> <s> Seda toru ta juba tunneb : see on ühenduses õhutoruga . </s> <s> Kui lõhkuda vahesein õhutoru ja gaasitoru vahel , siis võib proletariaadi juht kergesti elust ilma jääda . </s> <s> Ajalugu võib kujuneda teistsuguseks ... </s> <s> Tõenäoliselt oli ajalugu valmis kujunema teisiti igal hetkel , mil tekkis võimalusi Lenini elimineerimiseks . </s> </p>
<p> <s> " Kuigi ma esindan Venemaa ühte väikerahvast , pole mul siiski vähimatki tahtmist kuuluda mingisugusesse võõrrahvaste liigasse . </s> <s> Kord ma juba osalesin poliitikas ja sellest mulle aitab . </s> <s> Muidugi oli minu osalemisel poliitikas eeliseid , kohati isegi üsna suuri ja arvestatavaid . </s> <s> Teie võite selle üle naerda , kuid ühel ilusal päeval mul oli võimalus läbi lugeda teie teos " Materialism ja empiriokrititsism " . " </s> </p>
<p> <s> Nadja käsi teekannuga jääb õhku peatuma , nagu oleks seda uss nõelanud . </s> <s> Kell seinal pendeldab endiselt . </s> <s> Siis Nadja naeratab — nukralt , nagu poleks ta meest olemaski ja nagu ei oleks üldse olemas kogu maailma mehi . </s> </p>
<p> <s> " Aga see raamat , " kõneleb seltsimees Krupskaja , " see raamat ei ole ju sugugi poliitiline . </s> <s> See on filosoofiline etüüd peatamaks marksismi sildi all esitatavat agnostitsismi , pappide loomingut revolutsioonilises kuues . </s> <s> Maailm ei ole inimaistingute summa , seal on sellest korduvalt juttu . " </s> </p>
<p> <s> " Ja nii , " leiab Gustav põhjust häält kõrgendada . </s> <s> " Nii viskate te ju lapse vannist ühes veega ! </s> <s> Kas Henri Poincaré nimi ütleb teile midagi ? " </s> </p>
<p> <s> Lenin muutub valvsaks . </s> <s> Revolutsiooniootus on vist kõik Venemaa rahvad , kaasa arvatud mõned korjakid , kadestusväärselt tarkadeks muutnud . </s> <s> Juba Kant kirjutas : ärge laske omale pähe astuda . </s> <s> Küllap ei lase siis pähe astuda ka rahvad . </s> </p>
<p> <s> Maailm ei ole inimaistingute summa , see on igati loomulik . </s> <s> Henri Poincaré nimi ütleb midagi Leninile , kindlasti ja vaieldamatult . </s> </p>
<p> <s> " Süüdistada seda prantsuse matemaatikut mingi klassi teenistuses viibimises on minu arvates pehmelt öeldes lapsikus . </s> <s> Teie oma teoses panete ta fideismi , s.o. " pappide " teenistusse . </s> <s> Ma lugesin teie raamatut revolutsioonilise tegevuse eest asumisel viibides , niisiis kaugel igasugusest tsivilisatsioonist . </s> <s> Siin aga , suurlinnas täis haritud inimesi , on mul olnud võimalust tuhat korda kontrollida oma toonaseid ideid , mis puudutavad teie raamatut . </s> <s> Siberi lumistel lagendikel mõtete mõlgutamine on kandnud vilja . </s> <s> Võin ütelda , et uued füüsikud kahtlesid eetri olemasolus niipea , kui nad põrkusid suurtele raskustele mõõta Maa kiirust eetri suhtes , teie aga räägite oma raamatus ikkagi eetrist ! </s> <s> Te lähete Poincaré relativistlike järelduste kallale ja nimetate neid " näruseks idealismiks " . </s> <s> Kas pole see kärbselapakaga elevandi kallale asumine ? </s> <s> Teie teos on lõikav ja stiilne , kuid leian , et mõneski kohas te oleksite võinud värvi kas kokku hoida või neid siis vähemalt mitte nii silmatorkavalt paksult panna . </s> <s> Küsimus Universumi tekkimisest ja mikromaailma sügavusest on prantsuse filosoofi viinud mitte objektiivse reaalsuse eitamisele , nagu teie seal väidate , vaid teaduse küündimatuse tunnetamisele . </s> <s> Pea iga kunstnik , ( nagu ka Poincaré ) puutub oma loomingus kokku n-mõõtmeliste maailmadega , kui aga n-i on enam kui kolm , siis teaduse keel ei ole enam suuteline seda väljendama . </s> <s> See filosoof ei väida , nagu poleks inimesest väljaspool midagi , ta väidab , et teaduse keelest pole sel juhtumil midagi väljaspoolset . " </s> </p>
<p> <s> " Hästi , hästi . </s> <s> Kohe ma vastan teie kriitikale . </s> <s> Teil ei ole minu raamatut ees , kohe ma annan teile . </s> <s> Vaat siin ma näiteks kirjutan : " Kõik piirid looduses on tinglikud , suhtelised , liikuvad , nad väljendavad meie mõistuse lähenemist mateeria tunnetamisele , kuid see ei tõesta sugugi , et loodus , mateeria ise oleks sümbol , leppemärk , see tähendab , meie mõistuse produkt . " </s> <s> On ka tõsi , et Engelsi seisukoha järgi tuleb kogu dialektiline materialism loodusteaduse iga põhjapaneva avastuse puhul ümber vaadata . </s> <s> Minu raamatu kirjutamise ajal tunnistasid kõik filosoofid eetri olemasolu , kui eksperimentide abil oleks jõutud teiste tulemusteni — mida praegu on ka tehtud ja mille pärast on " eetriteooria " ümber lükatud — , niisiis , kui oleks jõutud teiste tulemusteni , siis oleksin ma oma teoses " Materialism ja empiriokrititsism " sellest ka kirjutanud . </s> <s> Marksistlik analüütik saab kirjutada vaid sellest , mis vastava ajastu tunnustatud loodusteaduses juba eksisteerib . </s> <s> Nii on lood , seltsimees . </s> <s> Suur füüsik jõudis järeldusele , et elektroni reaalne mass võrdub nulliga ; olgu tal see õigus . </s> <s> Kuid järeldada sellest , nagu annaks inimene ise oma mõtlemisega ruumi ja aja mõiste , on arhi-idealistlik vassing , Wardide , immanentlaste , neokrititsistide , Lopatinite , Machi , Avenariuse , Petzoldti ja K. , Bazarovite ja teiste empiriokrititsismi Dobtšinskite ja Bobtšinskite töö . " </s> </p>
<p> <s> Lenin vehib õhus käega , nagu ründaksid need paljundatud inimesed ja K-d teda lausa parvede kaupa . </s> <s> Näib , nagu marsiks maailmaproletariaadi juhi Spiegelgasse-korteri peale jäik , hall ja halastamatu Wardide , Lopatinite , K-de ja Bobtšinskite armee ... </s> <s> Küllap nad kisuksid Nadja turukorvist värske leiva ja asendaksid selle " asjaga iseeneses " , küllap on nende kujuteldava punalipu taga ei miski muu kui armulauavein ja oblaat . </s> </p>
<p> <s> Tema vestluskaaslane vastab aga omakorda : " Poincaré ei väida , et teadus uurib taju , mitte maailma . </s> <s> Tal on selge õpetus selle kohta , et teaduse otsused ja tulemused sõltuvad püstitatud hüpoteeside suunast , need aga omakorda faktivalikust . </s> <s> Inimene ise loob omale mõisted , olenevalt sellest , kui suured on tema võimalused neid mõisteid kontrollida . </s> <s> Nägite ise : kord öeldakse , " eeter " , kord aga väli või vaakum . </s> <s> Ühed katsed näitavad , et elektron ei saa eksisteerida , kuna tal pole massi , teised aga väidavad kardinaalselt vastupidist . </s> <s> Poincaré , nagu iga teine tõsine teadlane ei ole iial teinud järeldust selle kohta , kas " eksisteerib midagi väljaspoolset Mina-piirkonnast " , või kas " maailm on meie tahe ja kujutlus " . </s> <s> Kui ta kirjutab , et " kõik mis pole mõte , on puhtaim eimiski " , siis mõtleb ta selle all , et mõelda mõeldamatut ei ole võimalik . </s> <s> Seda tuleb mõista inimese mõtlemise ees seisvate raskustena , mitte pelga agnostitsismina . </s> <s> Kui meie ühine tuttav Tristan Tzara kirjutab dadaluuletust või dadaromaani , siis on ta üles leidnud " vaseliini peal elava ebahuvitava aju " . </s> <s> Ta põrkub määratu suurtele raskustele selle kirjeldamisel , sest midagi niisugust on üliraske kujutleda ; dadaromaaniga tekib veelgi suurem raskus , sest reeglite järgi peaks see lõppema poolelt lauselt . </s> <s> Maailmas on piiramatu arv asju , mille kirjeldamisel jääb inimmõistus jänni , kuna nendest mõtlemisel on liiga kindlalt välja kujunenud reeglid . " </s> </p>
<p> <s> " Juhin teie tähelepanu sellele , et dialektiline materialism ei kasuta terminit " eimiski " . </s> <s> Seda kasutavad Vana Testamendi prohvetid ja nüüdisaegsete ekspluataatorlike klasside teenistuses olevad reaktsionäärid-immanentlased . " </s> </p>
<p> <s> " Aga mis terminit te siis kasutaksite märkimaks seda , millest inimene mitte kunagi , mitte ühelgi tingimusel ei saa mõelda ? " </s> </p>
<p> <s> " Kui ei saa mõelda , järelikult pole ka olemas . </s> <s> Inimese aistingud peegeldavad elusa ja elutu looduse objektiivseid seaduspärasusi seda kõrgemal tasemel , mida kõrgemale inimene oma arengus on jõudnud . </s> <s> Ürgaja inimene mõtles mammuti lõualuule ja lõkkepaistele , kaasaegne inimene aga jõuab pidevalt tuhat korda suuremale hulgale järeldustele kui tema eellane miljoneid aastaid tagasi . </s> <s> Inimese aju mass ja keerukus on suurenenud ja ta on võimeline abstraktsioonideks , muuhulgas kujutelmaks " mõeldamatu mõtlemisest " . </s> <s> Kuid inimese aju ja käte täiustumine ei ole midagi " vahetult antut " . </s> <s> See on kujunenud inimese sotsiaalse elu käigus , tootmissuhete ja paratamatult ka klassivõitluse arengu läbi . </s> <s> Ja lõppkokkuvõttes demonstreerivad need keerukad , komplekssed nähtused , ühtlasi kogu ajalooline materialism , et igal filosoofilisel spekulatsioonil , kaasa arvatud teie praegusel arutlusel tunnetuspiirist ja sellest väljapoole jäävast on oma klassitaust ; kõik mõtlejad esindavad kas reaktsioonilisi või progressiivseid klasse , kolmandat võimalust ei ole . </s> <s> Kõik taandub filosoofia põhiküsimusele : kumb on primaarne , teadvus või mateeria . </s> <s> Ja kui te ütlete , et teadvus on primaarne , siis ei ole teie koht kahjuks meie parteis ja täpselt selles punktis lähevad meie teed kardinaalselt lahku . </s> <s> See on Kanti agnostitsism , mis paneb teid väitma , et kusagil universumis eksisteerib tunnetuspiir , mille taga asub mõeldamatu , tajumatu . </s> <s> Meie , materialistid , aga väidame , et niikaua kuni inimkond veel areneb , laieneb ka tema tunnetuspiir . </s> <s> See on paratamatu . " </s> </p>
<p> <s> " Härra Uljanov , muuseas , Pierre Simon Laplace oletas , et gravitatsioon levib Universumis kiiremini valgusest . </s> <s> Kui oletada , et gravitatsioon levib küll väga kiiresti , aga mitte ka kiiremini valgusest , siis peaksime oletama , et sel levimisel oli mingi teatav allikas , nimetame seda kasvõi gravitatsiooniliseks algplahvatuseks . </s> <s> Et niisugune plahvatus saaks toimuda , pidi mateeria olema alguses meile tundmatus olekus , s.t. gravitatsioon inimlikus , kui soovite , teaduslikus mõistes ei toiminud . </s> <s> Me ei saa kunagi teada , millal , kuidas ja mis põhjusel see plahvatus toimus , sest meil puudub võimalus võrrelda plahvatuse lööklaine kiirust juba läbitud teega . </s> <s> Kas jah ? " </s> </p>
<p> <s> " No ja siis ? " </s> </p>
<p> <s> " Kuna plahvatus levib kõikides suundades , siis on täiesti mõeldav , et hiigelsuured , miljardite miljardite miljardite puudade raskused ainekamakad sõidavad üksteise suhtes irdu , laiali ; nad eralduvad üksteisest ning ruumiosa , kus paikneb meile nähtav mateeria , paisub , suureneb ! </s> <s> Kui väita , et see toimub teadlikult , kellegi suunamise tulemusena , siis järelikult peab olema mitu või isegi miljardeid Universumeid , mida suunavad väga paljud käed . </s> <s> Lõppkokkuvõttes ei pruugigi olla nn algliigutajat , isegi kui üks lüli tegutseb teadlikult , mõistuspäraselt , valitseb maailmakõiksuses igal juhul Suur Juhuslikkus . " </s> </p>
<p> <s> Lenin mõtleb . </s> <s> Teda ei tohi segada . </s> <s> Muuhulgas mõtleb ta öeldu klassipäritolule . </s> <s> Ja siis pahvatab ( isegi Nadja " Singeri " õmblustöö tagant vakatab ) : </s> </p>
<p> <s> " Ekaja glõba ! — See on nii , et — nojah Olete teie alles väljamõtleja , jutuvestja !! </s> <s> Aga kas te meie seltskonna seltsis uut aastat vastu võtta tahate ? " </s> </p>
<p> <s> Suure Juhuslikkuse ülesleidja tahab koos Leniniga uut aastat vastu võtta , kuid esialgu näib , et jutt on vaid jõulude tähistamisest vana töölise Kammereri pool — jõulud on kutsujale tabuteema . </s> <s> Mida rohkem intellektuaalset seltskonda , seda rohkem Gustavile meeltmööda . </s> <s> Lapsepõlv Eestis möödus ju kas vanade harimata naiste seltsis või tehasepingi taga , elektrilisi jõude juhtides . </s> <s> See kõik jätab oma paratamatu jälje . </s> </p>
<p> <s> Edumeelne kingsepp Kammerer elab Culmannstrassel neljatoalises korteris . </s> <s> Tal on viis last , nii et jaga , kuidas tahad , aga üks tuba jääb ikka puudu . </s> <s> Ja Kammerer ise on ülimalt proletaarne kingsepp . </s> <s> Kui mitu korda on nähtud teda " Eintrachtis " õllekannu taga " Marseljeesi " laulmas ! </s> <s> Ja keegi ei takista teda , sest Zürich — see tähendab vabadust . </s> <s> Sõda ei ole jätnud Zürichile pea mingit jälge , kui just veidi tõusnud hinnad sellest hinnangust välja jätta . </s> </p>
<p> <s> Harilikult külastavad Kammereri Zürichi edumeelseimad inimesed : Platten , Levy , Landolt ... </s> <s> Kammereril on " heasüdamliku papa " kuulsus . </s> <s> Aga mõned kadestavad tema rahu ja loomulikkust . </s> </p>
<p> <s> Kadestatakse ju Gustavitki , sest tema on nüüd taas õnnelik peig : Christine tõotas talle kõik taevatähed kokku . </s> <s> Kui noored kohtuvadki , siis on neil raske leida rahulist paika : talvistel tänavatel on külm , kummagi korterid on väikesed : Christine elab koos vanematega , Gustav aga läbikäidavas säärvandiga toakeses . </s> <s> Isegi oma ateljee on eesti kunstnik saanud kellegagi kahasse . </s> <s> Aeg-ajalt hoitakse raha kokku mõne teatrietenduse tarvis . </s> <s> Ja mis kõige tähtsam : Gustav töötab palavikuliselt , lootuses müüa veel midagi peale " Tuld purskava naise " ja " Luupainaja " . </s> <s> Viimase eest andis Wassermann veelgi rohkem raha , sest talle meeldivad autorid , kes viitsivad oma teoste hinna üle tingida . </s> <s> " Kui inimene tingib , siis ta teab oma väärtust , " räägib Wassermann . </s> <s> " Meie ei pea maiseid ja materiaalseid asju mitte teisejärgulisteks pidama . " </s> <s> Niisugune on Wassermanni arvamus ning ta ei tagane sellest kriipsuvõrragi . </s> </p>
<p> <s> Kui Gustav räägib oma mõrsjaga põhiliselt , missugune costume tailleur on käimasoleval , 1916/1917 talvesesoonil elegantseim , siis Tristan Tzara ja tema kauni kaaslanna ( keda Lenin on samuti Kammereri juurde kutsunud ) kerglasevõitu vadistamises võib leida kõrgelennulisi metafoore , mida kadestaksid mõnedki poeedid . </s> <s> Nad arutavad Jawlensky ja Max Jacobi , nende loojate vägevuse üle . </s> <s> Ja Gustav on rahul oma realistist neiukesega . </s> </p>
<p> <s> Suvel ilmunud luulekogu tõstis Tristan Tzara kuulsuse tippu . </s> <s> Hiigeltsitadelli intellektuaalsema õhustikuga kohvikutes ja nende läheduses on Tristani soliidne kuju- alati kuues ja vestis ! — ülimalt tuntud . </s> <s> Tuntud on tema ja ta parim sõbranna Maia Kruscek ehk lihtsalt K. See naine särab rohkemgi kui Elts . </s> </p>
<p> <s> K. on õielehtede kujuliselt seotud tumedate kenade juustega keskmist kasvu noor ja mitte just eriti häbelik naine . </s> <s> Astudes veidi õhuliselt , just nagu komistades oma kõrgete kontsade otsa , tuleb ta kiirel sammul tuppa ja laseb mehel talvepalitu seljast aidata . </s> <s> Mantel ei ole sugugi kallis . </s> <s> Küllap on seda naine . </s> </p>
<p> <s> Avangardne mulje ta välimuses ongi siinkohal taotlus : K. , just nagu ta meeski , esindab ju ometi uut kunstisuunda . </s> <s> Jääb üle märkida , et K. jalgu katab siivsalt pikk helesinine seelik . </s> <s> Tzara on siiski märkinud , et jalad olevat võluvad . </s> <s> K. ulatub oma mehele täpselt ninani ja rahulejääval ilmel vaatab mees seda pikkust . </s> <s> Tzara on ju " praktiline naljavend " , nagu ta hiljem väidab oma essees " Miks ma küll olen nii võluv ja sarmikas " . </s> </p>
<p> <s> Kui K. naeratab , siis tekivad tema ülevõõbatud huulte juurde sümpaatsed kurrukesed ; kõigepealt üks , siis teine — üle nelja ei teki kunagi . </s> <s> Tal on kreeka nina . </s> <s> Tema juuksed lõpevad pisikeste kiharatega , mis on vaid veidi kaardu keerdunud nagu inglil . </s> <s> Ta hääles vibreerib veidi ebalev ( mitte enesekindel ) noot . </s> <s> Ta on küll poolatar , aga tal on prantslanna hääldusaparaat . </s> <s> Ta ei armasta , kui räägitakse Chopinist , selle asemel naudib ta dada neegrilaulu ( autoriks Tristan Tzara ) : </s> </p>
<p> <s> " Gung eli gung </s> </p>
<p> <s> gung eli gung </s> </p>
<p> <s> ülal ja lähedal gungar </s> </p>
<p> <s> Maasiti i gungar </s> </p>
<p> <s> Kommer hirsen gung </s> </p>
<p> <s> hirs eli gung </s> </p>
<p> <s> gung eli hirs </s> </p>
<p> <s> Mamma keetis suure pudlu </s> </p>
<p> <s> ma ei taha Mamma pudlu </s> </p>
<p> <s> iss-sstun siin ... " </s> </p>
<p> <s> Ja selle laulu mõnede sõnade kohta vannub autor : " Uskuge mind , see on kõige puhtamas suahiili keeles . " </s> <s> Kui K. saab lapse , siis kahtlemata laulab ta väikesele ilmakodanikule just seda laulu . </s> </p>
<p> <s> Midagi peaks ütlema K. huulte värvi kohta . </s> <s> See on tsinnamonpunane , veidi kahvatum ja kreemikam kui veri , ent siiski elus nagu kirg ise . </s> <s> Huuled on kitsad ja lähenevad igati naiseilu ideaalile . </s> </p>
<p> <s> Oma väikestes kõrvades kannab K. hõbetatud kõrvarõngaid . </s> <s> Need on veidi suuremad kui veerand mansetinööpi , ja nende tagaküljele on mikroskoopiliste tähtedega kirjutatud " Ypres " . </s> <s> 22. aprillil 1915 kasutas Saksa armee Ypres' all esmakordselt mürgist kloorgaasi , mille kätte jäi ka Prantsuse jalaväes teeninud K. hea sõber . </s> <s> Mees viidi raskes olukorras hospidali , kuid aja jooksul toibus ta niivõrd , et võis asuda K.-le kirja kirjutama . </s> <s> Tema tönts käsi suutis kirja panna vaid saatja nime ja pahaendelise sõna " Ypres " . </s> <s> Varsti pärast seda lahkus võitleja paremasse maailma . </s> <s> K. otsustas tema nime jäädvustada igrekitaoliselt kolmeharulise kõrvarõnga tagaküljel , peaaegu mikroskoopiliselt . </s> <s> Kuid nimi oli liiga pikk ja nii jäi naise valik pidama nimel " Ypres " . </s> <s> K. ideeks oli , et hõbesepp peab sõna graveerides täpselt järgima sureva sõduri segast käekirja . </s> <s> Ning peab järgi joonistama kujult apteegikaani meenutava tähe " Y " . </s> <s> See plaan teostuski . </s> <s> Kui nüüd kõrvarõngad tilisevad , sosistatakse K. kõrva selle asulakese nimi , kus tema endine kallim veel viimast korda elus oli . </s> <s> Kuid keegi ei saa sellest vast kunagi teada . </s> <s> Mehed ei näe seda isegi kirehoos üsna ta kõrva lähedal viibides , sest see sõna on kirjutatud liiga pisikeselt . </s> </p>
<p> <s> Edasi näeme , et Lenini naine on Tristan Tzara naise kõrval tavaline . </s> <s> Nadežda Konstantinovna on lihtsalt väsinud . </s> <s> Emigratsioon , nuhid , asumisele saatmised , abikaasa tujud — kõike seda ei ole sugugi kerge taluda . </s> <s> Inimene võib selle mõjul haigestuda . </s> <s> Just see on Nadežda Konstantinovnaga juhtunud . </s> <s> Tol jõuluõhtul on Kammereride sõbralikul perel külas suur revolutsionäär Grigori Zinovjev , inimene , kellele Krupskaja on alati toetunud , kui on vaja oma meest mõjutada . </s> <s> Kohal on ka bolševik Bronislav Bronski ja Lenini lapsepõlvesõber dr. Kasparov . </s> <s> Saksa sotsialistidest viibib kohal meile juba tuttav Ernst Nobs . </s> </p>
<p> <s> Uur poeet Tristani puusal näitab juba seitsmendat õhtutundi . </s> <s> Jõuluõhtu . </s> <s> Kammereride pere on ateistide kohal viibimist arvestanud : laste jaoks on küll ehitud kuusk , ent mingeid laulukesi ega salme Jeesuslapsest ei tule . </s> <s> Lapsed on üles rivistunud nagu oreliviled : suurimast väikseimani , kõik valgetes sokkides ja parajais rohelistes pihtkuubedes . </s> <s> Targad , andekad lapsed — jumal on Kammereri tagasihoidmatult õnnistanud . </s> <s> Kõige väiksema lapse kõrval lamab koer — see igavene karvakera , üks silm laisalt lahti , roosa keel suust väljas . </s> <s> Lapsed tervitavad Leninit kooris naljaluuletusega " Was rumpelt und pumpelt " , ent too peni lamab väga osavõtmatult niihästi laste kui ka luuletuse vastu . </s> <s> Perenaine ütleb selgituseks , et koer saab aru põhiliselt kahest sõnast : " koer " ja " õue ! " ; kõik ülejäänud sõnad on tema jaoks mõttetud . </s> <s> Lapsed ei heitu asjaolust , et maailmas eksisteerib ka nii primitiivseid olendeid , ning oskavad oma luuletuse kenasti lõpuni välja pidada . </s> <s> Lenin silitab nende päid . </s> <s> Lenin armastab lapsi , seda teavad kõik , ent veel ei ole sellest kirjutatud . </s> </p>
<p> <s> Kuusepuu imetlemise järel istub see keskmise suurusega seltskond teelauda ning võtab üles mitmeid jututeemasid . </s> <s> Sõda , moodne kunst , laste kasvatamise alused — seda kõike puudutatakse põgusalt . </s> <s> Vilgas proua Kammerer liigub külaliste vahel ja puhub keskustelu lõkkele seal , kus see soiku jääma kipub . </s> <s> Ta tilgutab rasva praekartulitele ja toob köögist mustsõstramoosi ; ta kamandab oma visisevate ja susisevate tee- ning kohvikannude armeed . </s> </p>
<p> <s> Lenin : " Käimas olevas sõjas võiks juhtuda — see oleks soovitav , täielikult , täielikult , et sõdurid pööravad relvad oma valitsuste , oma impeeriumide vastu . </s> <s> Nii peaks see juhtuma kõigil rinnetel . </s> <s> Ma ootan ka Venemaa kaotust . </s> <s> Mul ei ole mõtet teeselda võltspatriotismi . " </s> </p>
<p> <s> Kammerer : " Seltsimees Leninil on õigus . </s> <s> Kuid see ei ole niisama lihtne . </s> <s> Siis ootavad neid ohvitseride ja ustavate polkude kuulid . " </s> </p>
<p> <s> Tzara : " See sõda ei ole meie sõda . </s> <s> Võlts on selle õigustamine , ükski normaalne inimene ei saa seda enam välja kannatada . </s> <s> See on jäle . " </s> </p>
<p> <s> Maailmaproletariaadi juht on täna kelmikas ja äärmiselt energiline . </s> <s> Ta astub laste nukunurka ja heidab üle õla laua taha jääjate suunas : " Aga mis te norutate ! </s> <s> Täna ei ole vist rinnetelgi sõjategevust , ehk aitab juba sellest ulgumisest ja hammaste kiristamisest . </s> <s> Saabub uus , 1917. aasta . </s> <s> Lapsed , mida teie uuelt aastalt ootate ? " </s> </p>
<p> <s> Fritz tahab uusi suuski , Hanna koos vanaemaga teatrisse , Hubert mänguautot ning Karl ei taha midagi — ta teab väga hästi , et ema ja isa tulevad suurivaevu ots otsaga kokku . </s> <s> Kui seltsimees Kammerer oleks pidanud oma rahade eest uusaastapidu korraldama — ta ei oleks seda mitte teinud . </s> <s> Lenin paljastab naerdes oma kollased hambad ja sõnab : " Aga kas teate , lapsed , mida mina kunagi igalt uuelt aastalt ootasin ? " — " Nnnoooohh ? " — " Ootasin ühte head haldjat või võlurit , kes tuleb ja toob maailma õigluse . </s> <s> Et ei oleks enam rikkaid ja vaeseid ja kõikide maade lapsed saaksid korralikult süüa , mängida ja oma emade juures olla . " </s> <s> — " Ja mis selle hea võluri nimi ka oli ? " küsib Nadežda Konstantinovna . </s> <s> " Balalaikin , " kõlab vastus . </s> <s> Lapsed on vaimustuses . </s> </p>
<p> <s> " Kohe teeme kuuse ümber ringmängu , " ütleb Vladimir Iljitš . </s> <s> " Esialgu laulame , pärast aga mängime kassi ja hiirt ... " — " Nõus , nõus ! " kordavad kõik käsi plaksutades . </s> <s> Lapsed ei ole harjunud täiskasvanute niisuguse lahkusega . </s> <s> Lenin võtab väikesel Fritzul käest kinni . </s> <s> Sedamaid moodustub kuuse ümber kõndijatest ring . </s> <s> Lauldakse ja kilgatakse . </s> <s> Vladimir Iljitš laulab täie häälega ja hüpleb . </s> <s> Isegi koer keerutab pisut jalga . </s> </p>
<p> <s> " Palun oodake , herr Uljanow , Karl tahab midagi lugeda ! " — Sedamaid peatub rõõmus ringmäng ja lapsed kogunevad veelgi tihedamini Vladimir Iljitši ümber . </s> <s> Viimane juba teab , milline neist jõnglastest on Karl , talle jäävad kõik laste nimed kole kergesti meelde . </s> </p>
<p> <s> Väike sinisilmne poiss on kerges pabinas . </s> <s> Ta seisatab tähtsa tegelase ette . </s> <s> Tema üks traks tahab õlalt maha joosta ja segab ; kuid lastele omase otsustavusega asub ta lõpuks deklameerimise juurde : </s> </p>
<p> <s> " Da ging die Katz die Tripp die Trapp , </s> </p>
<p> <s> da schlug die Für die Klipp die Klapp . </s> </p>
<p> <s> " Frau Füchsin , sind sie da ? " </s> </p>
<p> <s> " Ach ja , mein Kätzchen , ja . " " </s> </p>
<p> <s> Salm " Sealt tuleb kass Tripi-Trapp " läheb veel veidi aega edasigi , ent siin ei ole mõtet kõike ära tuua . </s> <s> Vladimir Iljitš silitab väikese Karli pead ja kiidab teda . </s> <s> Ütleb , et kunagi saab temast luuletaja . </s> <s> Vladimir Iljitš armastab lapsi . </s> <s> Ja lapsed peavad teda absoluutselt oma inimeseks . </s> <s> Ei ole enam mingit kohmetust märgata . </s> </p>
<p> <s> " Nüüd ehk mängime kassi ja hiirt ? </s> <s> Kuidas te siis nõnda ? </s> <s> Kas te unustasite ära ? " — Kus nüüd algab kisa ja kilkamine ! </s> <s> Tristan Tzara nimetab seda lärmipoeesiaks ehk bruitismiks ja häälitseb veidi kaasa . </s> <s> See kuulub tzaraliku poeetika hulka . </s> </p>
<p> <s> Taas võetakse ringi . </s> <s> Lenin on jälle laste keskel . </s> <s> Ta mängib innuga , ei lase läbi kassi , kaitseb hiirt ... </s> <s> Kostavad tema hüüded : " Hanna , seisa sinna ette ! </s> <s> Vot nii ! </s> <s> Koer on hiir , teeme nii , et koer on hiir ! </s> <s> Haa ! " </s> <s> Hiljem kujutab Kandinsky seda võluvat tantsustseeni maalil " Nukkude tants " . </s> </p>
<p> <s> Pärast ringmängu algab laste küsitlemise episood . </s> <s> Iljitš tahab teada väikeseid põnevaid detaile . </s> <s> Kas lapsed ikka pakuvad trammis vanematele inimestele istet ? </s> <s> Kas nad uhavad end igal hommikul külma veega üle ja hõõruvad siis froteerätikuga ? </s> <s> Kas nad viivad kange pakaseilma ajal metsloomadele heina ja kaeru ? </s> <s> Viimase võib suurlinna lastelt samahästi ka küsimata jätta — väike Karl ei kujuta isegi ette , kes need metsloomad on . </s> <s> Iljitš küsib ikka ja vastust saamata lisab : " Aga mina viisin , kui olin teievanune . </s> <s> Üks tuttav talumees aitas , viisime tema vankriga . </s> <s> Heina , värskeimat , mis talumehel oli . </s> <s> Metsloomi tuleb ikka aidata , sest nende karv ja nahk ei pea mõnikord karmile vene pakasele vastu . </s> <s> Kui pärast sula jälle külmetab , siis võib lumele tekkida terav koorik , mis kraabib metskitsede jalad katki — nad vajuvad sellest läbi . </s> <s> Teine asi — tuleb aidata rasvatihaseid , jättes neile pekki akna peale . </s> <s> See on õige inimese viis . </s> <s> Tihastel ei ole võimalik kange külmaga iseseisvalt toitu otsida . " </s> <s> Vaat seda kõike õpetab too , kellest kiirgub sel õhtul palju head ning näib , et tema ja lapsed oleksid justkui teineteise jaoks loodud . </s> </p>
<p> <s> Proua Kammereril tekib vestlus Tristaniga . </s> <s> Selgub , et proua Kammerer on tõsine luulehuviline ja ehkki tema prantsuse keele oskus pole just kiita , on ta siiski lugenud Tristani " La premi ? re aventure cél ? ste de monsieur Antipyrine " ( " Härra Antipyrine'i esimene taevane seiklus " ) . </s> <s> Raamatu autor käitub keelega isegi ebakonventsionaalselt ja proua Kammerer peab sellegi nüansi välja kannatama . </s> <s> Sellest hoolimata nihkub prouake suurele luuletajale lähemale ja esitab küsimuse , mida õieti taotles luulekogus tihti esinev tegelane Pipi . </s> </p>
<p> <s> Tristan surub lornjeti tugevamalt silmale ja seletab : " Pipi ajab mu poesiis umbes sama asja , mis Linnanaine — ta filosofeerib omal kombel naisterahvaste olemuse üle . </s> <s> Üldiselt polegi selle kohta eriti palju öelda , vaja oleks lugeda . </s> <s> Paljude luulehuviliste puhul segab aga lugemisel asjaolu , et mu teoses on igasugused mürad võrdsustet ideedega , nõnda et ... " </s> </p>
<p> <s> Kingsepp Kammerer ei häbene oma suuri käsi ja tahumatut olemust . </s> <s> Tema sekkub otsustavalt vestlusse , kuigi doktor Kasparov teda halvakspanuga vaatab . </s> <s> " Vabandage väga mind , rumalat inimest , nii et kui ma purjus peaga mölisen ja ajan pada , siis olen ma ühenduses kõrgete ideedega , kas pole ? </s> <s> Sest mürad on ju ometi ideed , nagu ma teie jutust aru sain . " </s> <s> — Punaselapiline , endast väljas proua Kammerer müksab teda pahaselt : " Talitse ometi oma suud , vanamees ! </s> <s> Ära tee meie perele plassi ... </s> <s> Ideed on muidugi ainult need mürad , mida suvatseb teha meie suur luuletaja härra Tzara , sinu purjus pada aga ei ole seda mitte . </s> <s> See ei maksa midagi . " </s> </p>
<p> <s> " Ei , nii see sugugi ei ole , " vaidleb Tzara ülimalt asjatundlikul ilmel vastu . </s> <s> " See maksab midagi . </s> <s> Iga inimene on võimeline astuma üle oma väikekodanlikest mõttekrampidest , samastuma oma üliloomulike tunnetega , nagu teeb seda praegu herr Uljanow . " </s> </p>
<p> <s> Vladimir Iljitš peab sel õhtul nimelt lastest lugu , ta ei raatsi nende keskelt kuidagi lahkuda . </s> <s> Lõpuks õnnestub see , kuna dr. Kasparov kutsub teda malet mängima . </s> <s> Iljitš tuleb lohva-lohva ning sätib kõik malendid algseisu . </s> <s> Mängivad . </s> <s> Kasparov on silmnähtavalt üle , ent seda kompenseerib Iljitši malearmastus . </s> <s> Kasparov tõstab uljalt etturi . </s> <s> Näib küll , et see on d2-d4 , uljam kui kuningaetturi avakäik . </s> <s> Suubutakse ühte vanaindia avanguvarianti , kusjuures meeste näod muutuvadki juba indialikult filosoofiliseks . </s> <s> Tugevamal nupuvajutamisel nõtkub puust malelauakarbike . </s> <s> Siis tõstab Lenin mõlemad käed taeva poole nagu Mooses : " Käes ! </s> <s> Lipp d7 on see ainuõige ! </s> <s> Käes ! " </s> </p>
<p> *** </p>
<p> <s> Kaks korda aastas toimub kinnine dada-õhtu , kuhu on tavaliselt oodata eriti eksootilisi tegelasi-esinejaid . </s> <s> Ringlaval käib siis tõeline neegritrall . </s> <s> Tantsitakse uute rütmide järgi , mille sarnaseid kahekümnes sajand varem ei tundnud . </s> <s> Elektrilampides sädelev foolium heidab kõigile tantsijatele kummalist valgust , muudab nende näod tõsisteks . </s> <s> Siis on tunda , et tantsus endas on juba midagi niisugust , mida elus kusagilt mujalt ei saa . </s> </p>
<p> <s> Esimene paar on K. ja Tzara . </s> <s> K.-l on ajastule vastav kitsas seelik . </s> <s> Tantsitakse paarides , vahel isegi kolmekesi , kui muusika ekstaatiline rütm seda eeldab . </s> <s> Tantsupõrand on tume , seal hüplevad vaid rohelised ja sinised valguslaigud . </s> </p>
<p> <s> K. keerleb maona , jalad tema süsimustis sukis käivad risti nagu vaese mehe hernekepid . </s> <s> See on liiga müstiline , et olla tõsi . </s> <s> Muusika paneb naljakalt tõmblema tema käed . </s> <s> See on võimas , kuid monotoonne muusika . </s> <s> Kusagilt on leitud suurt kasvu neeger , must nagu öö — tema lööb trummi . </s> <s> Üheainsa silmaga on see neeger ; ta teeskleb , teine silm ei ole tal mitte peast välja jooksnud , vaid sel on lihtsalt valge side üle . </s> <s> Neeger teeb vigurit ja naerab lumivalgete hammaste välkudes . </s> <s> Missugune taevalik harmoonia : üks silm , üks trummipulk , üks trumm . </s> <s> Tantsijad hüppavad aeg-ajalt õhku , siis aga liibuvad üksteise vastu , siis värisevad habemetutid , kulund värviga naisesuud pöörduvad üksteise poole , üksteisele midagi ütlema . </s> <s> See on nagu Marcel Janco maal " Tants " , mis kuulub dada klassikasse . </s> </p>
<p> <s> Tantsides lükkab K. oma puusad kord ühele , kord teisele poole . </s> <s> Ta tantsib ! </s> <s> Vahepeal meenutab tema tants preeria-asustajate marssi , ta vehib siis oma kätega edasi-tagasi . </s> <s> Korraks puudutab ta oma meest randmest , just nagu muuseas . </s> <s> Ta teeb selle liigutuse täpselt ühe trummilöögi ajal. </s> <s> Õigupoolest meenutab ta suurt nukku , kelle kleit krabiseb ... </s> <s> Prožektor liigub ootamatult naise taha ja joonistab ülitäpselt välja ta ilusa figuuri koos selle varjuga . </s> </p>
<p> <s> Pärast seda pikka ja väsitavat tantsu teeb K. neegrile kniksu , kergitades oma kitsast musta seelikut . </s> <s> Selle kniksu juurde käib keskmisest sügavam kummardus , neeger aga kummardab seda nähes otse maani . </s> <s> Ta lööks vast isegi pea põranda sisse , kui tal oleks see võimalus . </s> <s> Teised nimetavad seda mõlemapoolset viisakust " psühhogrammiks " . </s> <s> Kui nad on seda nii nimetanud , siis Tzara ja tema pruut lahkuvad . </s> </p>
<p> <s> Psühhogramm ? </s> <s> See on jälg psüühikas . </s> <s> See on peaaegu abstraktne jälg ja ei suuda kedagi lõpuni traumeerida . </s> </p></div2><div2 type="alaosa"><head> 12 . peatükk , mis ongi psühhogramm </head>
<p> <s> Gustav saadab koju kirja , et teada saada , kas ema on veel elus . </s> <s> Naabri-Liisa , too punaste ja alati märgade kätega Naabri-Liisa saadab vastuse : </s> </p>
<p> <s> " Tere kadunud poeg ! </s> <s> Teie ema suri aasta tagasi mädasesse kopsupõletikku . </s> <s> Ei jägunud teisel raha , et ennast välja ravida . </s> <s> Enne surma ta kirjutas teile . </s> <s> Arvas et loete . </s> <s> Kiri asub siin . " </s> </p>
<p> <s> Naabri-Liisa kirjas oli vaid üks raskem ja üks kergem viga . </s> <s> Ema kirjas oli neid aga rohkem : </s> </p>
<p> <s> " Armas poiakene . mina ei ole nüüd suurem asi kirjasepp . </s> <s> Girjudan ikka ei tea kus sa olet . </s> <s> Kui sa elus olet sis hakkab sul pääle mo surrma äste minema . </s> <s> Elts on elus , temal on teine mes ju ela äste poia . " </s> </p>
<p> <s> Gustav näitab neid kirju Tristan Tzarale ja Richard Huelsenbeckile , sõnades , et kirjad eksivad eesti keele reeglite vastu . </s> <s> " Järelikult on seegi , mis seal seisab — dada . </s> <s> Uskuge mind , see on dada . " </s> </p>
<p> <s> Gustav arvab ema kirjast just nimelt sama ja veel mõtleb ta , et ka Aleksander Kesküla on dada . </s> <s> Ja Elts Ertel on dada . </s> <s> Aga kui Kesküla kuulub dada rüppe ehk vaid seepärast , et arvab , nagu saaks pilgujõu abil revolutsiooni korda saata , ning kinnastab oma tugevad maatööga harjunud sõrmed tõstmaks viinaklaasi , mis läbi käinud mümnekonna matsi sõrmede vahelt — need on niisugused ekstravagantsused , mille peale suudavad tulla vaid narrid ja pühakud - , siis Elts on lihtsalt elukunstnik . </s> <s> Ta katsetab oma silmade , juuste ning käte veetlusega ega taha kuuldagi jutust , nagu võiks keegi nende eksperimentide läbi haiget saada . </s> </p>
<p> <s> " Ema-emake ! " nutab Gustav Kalender . </s> <s> " Kui hea sa mul olid ! </s> <s> Kuidas sa minu eest hoolitsesid ! </s> <s> Kõik on nüüd möödas , kõik on läbi ! " </s> </p>
<p> <s> Ja mõtleb sealsamas , luksuslikul punasel vaibal : " Ma ei tunne end täiskasvanuna . </s> <s> Võib-olla ei õnnestunudki sul , emake , mind päris " täis kasvatada " . </s> <s> Olin metslaste juures , olin dadaistide juures , nüüd ma tean , kuidas tõeliselt leinata . " </s> </p></div2><div2 type="alaosa"><head> 13 . peatükk , mis väidab , et igal stiilil on oma pahupool </head>
<p> <s> Üle Zürichi kõlas pääsukeste rõõmus vidin , kevad oli saanud täie hoo . </s> <s> Linnakevad on aga alati rõõmsaim tehastes ja nende korstnates , kuhu suured toonekured tulevad pesa tegema ja peavad lõpuks ikkagi müra tõttu taanduma . </s> </p>
<p> <s> Gustavi visandijoonised läksid sel aastal kehvalt . </s> <s> Inspiratsioon ei saanud veel täit hoogu sissegi , kui ähvardas juba lõppeda . </s> <s> Kipsijooniseid sai palju , muid aga vähe . </s> </p>
<p> <s> K. igavles . </s> <s> Ta teadis , et tema juuksed on nagu kitsekari , kes justkui laskumas Piibli-Hebroni-järve kallastelt ; tema hambad on nagu lumiõrn jäätiseglasuur ja tema pärlid ei ole mitte kallid , vaid maitsekad . </s> <s> K. elas järve ääres , kus Zürichi tänavad on kõige laiemad ja päikesepaistelisemad . </s> <s> Harilikult K. töötas . </s> <s> Tal oli käsil tolle aja kohta haruldane teos " Kunsti ABC-raamat " . </s> <s> Dadaistid kahtlesid : kellele on seda tarvis ? </s> <s> Kuid Maia Kruscek jäi endale kindlaks . </s> </p>
<p> <s> Linn oli tõeline metropol , otsekui veerand maailma keskust . </s> <s> Pangad , kasiinod , töökojad , vabrikud , karussellid , koopad järve lähedal — kõiki neid vaateid oli ta korduvalt silmitsenud nii päikesetõusus kui -loojangus . </s> </p>
<p> <s> Kord kohtas K. Gustavit tänaval , võttis tal küünarnuki ümbert kinni ja päris : </s> </p>
<p> <s> " Muide , Calendrier , miks hakkasite kunstnikuks ? </s> <s> Ma ei küsi seda paha pärast , ei , vastupidi , te olete selleks liiga hea kunstnik . </s> <s> Ma lihtsalt küsin . " </s> </p>
<p> <s> Kalender vastas : " Napoleon uskus , et Austerlitzi päike ei jäta teda ka Moskva kohal maha . </s> <s> Kunst — see on minu Austerlitzi päike . </s> <s> Nii hea on , kui miski seal ülal miilab ja su tegevusele valgust heidab . </s> <s> Vaat sellepärast hakkasin ma kunstnikuks . </s> <s> Inimene peab üks kord elus ka võitma . </s> <s> Ta ei saa kogu aeg kaotada . " </s> </p>
<p> <s> K. naeratas laia , kõikevallutavat naeratust . </s> <s> Kannikesekujuline kübar oli tal ... ja lilla lint oli samuti juustes , otse vastu pehmet tumepruuni juuksesalku . </s> <s> Nad astusid vanalinna kuulsat Üheksakümne Üheksa Astmega Treppi mööda , millest alla kihutades saab üsna suure hoo . </s> <s> K. jalad keerlesid trepiäärte punaste telliste peal . </s> <s> Ta hüples , sinise damastkleidi saba kahe näpu vahel trepiastmetel nagu mõni kuulus võimleja . </s> <s> Tema kõrvades tilisesid üpsiloni-kujulised ehted . </s> <s> Korralikke meeskodanikke kõndis mööda , nad vaatasid rahutult kõrvale . </s> </p>
<p> <s> Õhtul istus ta Gustavi juures , vaatas hajameelselt läbi küünlavalguse laual juhuslikult paiknevat võitoosi ja koputas lauajala pihta mingit tangoviisi . </s> <s> Aknas värelesid tumedad ja heledad linnatuled , vaikselt voolas mööda lai Limmati jõgi . </s> <s> Gustav istus tema vastas , vaatas talle kõheldes otsa ja võrdles teda mõttes Christine'ga . </s> <s> Esialgu tundusid viimase poolel olevat kõik eelised . </s> <s> K. oli küll väga ilus , kuid liiga rabe . </s> <s> Ta võis hüsteeritseda põhjuseta , Gustav aga talus seda halvasti . </s> </p>
<p> <s> " Kus teil siin kohvikann on ? " päris K. " Ma keedaksin kohvi . " </s> </p>
<p> <s> Gustav andis talle kohvikannu . </s> <s> Sellel oli kujutatud mingit lahingumaali . </s> </p>
<p> <s> " Jälle need lahingud , " tigetses K. " Ma ei saa nendest uneski rahu . </s> <s> Tristan ei mõista seda , ehk sina mõistad , sina oled ju rohkem ida poolt . </s> <s> Tristan ütleb mulle , et naised , kes on tugevasti seotud dada koolkonnaga , edaspidi ka nutavad vähem . " </s> </p>
<p> <s> " Täitsa õige , " kiitis Gustav takka . </s> <s> " Dadas pole absoluutset ideed . </s> <s> Dada on vaimne mimikri , mis laseb meid enne peatuda , kui me liiga sügavuti millessegi siseneme . </s> <s> See kehtib just sinu näite puhul . " </s> </p>
<p> <s> Kunstnik vaatas , et ta jätkab kraanivee solistamist kohvikannu , see ajab juba ammu äärtest üle . </s> <s> Oli aga sõja aeg ja veega polnud priisata . </s> <s> Tehtud märkuse peale kallas ta suurema osa vett välja ja jäi siis kraanikausi juurde konutama nagu murtud lill . </s> <s> Mõlemad kõrvarõngad kõikusid ähvardavalt . </s> </p>
<p> <s> K. küsis : " Kuidas murega paremini hakkama saada , kas siis , kui sellest rääkida , või siis , kui sellest mitte rääkida ? " — " Siis , kui rääkida , " kõlas vastus . </s> </p>
<p> <s> " Vaata , " jätkati kraanikausi poolt . </s> <s> " Mul on ühed ehted kõrvas , kallite sündmuste mälestuseks . </s> <s> Tzara tuttavad rabid ütlesid , et ma eputan surmaga ja mind ootab Loti naise saatus . </s> <s> Tema aga jäi teatavasti soolasambaks . </s> <s> Tristan ise ei ole põrmugi usklik , lihtsalt ta tunneb mõningaid rabisid . </s> <s> Mind häiris see jutt väga . </s> <s> Nüüd ma küsin sinu käest , kas ma peaksin need " üpsilonid " sinu arvates kõrvast ära võtma ? </s> <s> Kas mind ootab tõepoolest seetõttu kurb saatus ? " </s> </p>
<p> <s> " Juudi vaimulikke ei tasu väga uskuda neil , kellel ei ole nende psühhotehnikaga pistmist . " </s> </p>
<p> <s> Sel hetkel tegi Gustav ilmselge vea . </s> <s> Ta hakkas rääkima sellest , kuidas juut müüs kõrvitsat lubadusega , et see on türgi hobuse muna ja kui seda haududa , siis tuleb ilus türgi hobune sealt ka välja . </s> <s> Kahjuks ei sobi eesti talupojajutud alati sõjast muserdatud Euroopa veidi steriilsesse keskkonda . </s> <s> Ja seda , kui daamidel ei ole naljatuju , tuleb alati tajuda . </s> </p>
<p> <s> " Sa ei taipa naise psühholoogiat , Calendrier , " tegi ta oma suu solvunult kriipspeeneks . </s> <s> " Sa peaksid mulle praegu rääkima meeste sõprusest , võitluskaaslastest , kes sõjaväljal enne rünnakut kätlevad . </s> <s> Minu Robert läks ja jäi sellesse võitlusse . </s> <s> Muidugi , mina olen praegu koos suure luuletaja Tzaraga , kelle hellitusnimi on lihtsalt Tristie , aga mul on piinlik istuda tegevuseta nii , et see hullumeelsus ikka veel kestab . </s> <s> Kuidas see gaasirünnak oli , seda seletas mulle Roberti sõber Gerard Duval . </s> <s> Roberti gaasimaskis oli mingi klapp kinni kiilunud , ta ei jõudnud õigeks ajaks , kui valge gaasipilv lähenes ... " </s> </p>
<p> <s> " Sa panid praegu vee ilma kohvita tulele . </s> <s> Pane kohv sisse , siis ma räägin sulle , mida mu kadunud isa kunagi ütles . " </s> </p>
<p> <s> K. võttis labidat meenutava lusika ja hakkas kohvi kühveldama . </s> <s> Mina aga rääkisin : " Kord ütles mulle isa , et kõige ilusam on tütarlaps läbimärjas öösärgis , hilisõhtu poole , juuksed lahti . </s> <s> Ma olin siis väike ega teadnud seda uskuda . </s> <s> Nüüd aga mõistan , et hajameelne tütarlaps võib olla veel ilusam , niisugune , kes räägib ja räägib ja ei vaata , mida sealjuures teeb . " </s> </p>
<p> <s> Gustav tahtis ta mõtteid ebameeldivatest asjadest kõrvale juhtida . </s> </p>
<p> <s> " Väga võimalik , et see nii ongi , " vastas K. ja koketeeris natuke . </s> <s> " Eks sina tea paremini . </s> <s> Ja mida isa sulle siis veel rääkis ? " </s> </p>
<p> <s> Mõtles siis Gustav , mida talle veel rääkida . </s> </p>
<p> <s> " Meil oli üks suur mängukaru , mis oli valmistatud takust ja hobusejõhvidest . </s> <s> Need on üsna talupoeglikud materjalid . </s> <s> Karu oli juba saja aastane , tema sisemus tuli välja , vooder pöördus pahupidi , kõrvaotsad läksid halliks . </s> <s> Nina polnud enam olemaski . </s> <s> Ema õmbles seda karu palju , aga kui see kord jälle oma sisikonna välja viskas , siis õpetas isa mulle niisuguse salmi : " Karu-Jürka , kasi nurka , mõmmi , mine magama . " </s> <s> Gustav luges salmi hoolikalt eesti keeles ette , igat häälikut rõhutades ja tõlkis siis täpsuse kallal vaeva nähes ära . </s> </p>
<p> <s> K. näis olevat armunud . </s> <s> Ikka oli nõnda , et naised armusid Gustavisse esimesena , veel enne , kui ta jõudis ise teha mingit hingeliigutust . </s> <s> Tal ei olnud mingit erilist saladust , ta vaid oli selline . </s> <s> Keegi ei saanud siin midagi parata . </s> </p>
<p> <s> K. muutus ilusamaks , kui oli armunud . </s> <s> Rind tõusis ja vajus kiiresti , ripsmed pilkusid , silmad vaatasid kaugemale . </s> <s> Ta pööras need lae poole , trampis õnnetult mööda tuba ja ütles midagi sellist , mis niisugustel puhkudel on möödapääsmatu . </s> <s> Gustavile näis , et see võis olla " lohuta mind veel " , kuid võimalik , et oli hoopis midagi muud . </s> <s> Äkki ei rääkinud ta üldse lohutamisest ? </s> </p>
<p> <s> K. vaikis , suu lahti , valged hambad kilgendamas nagu noorel kiskjal . </s> <s> Kusagilt ilmus tõmbetuul ja lükkas juuksed ta kõrgelt laubalt . </s> <s> Kumbki ei saanud enne aru , kui K. oli Ida-Euroopast ootamatult välja ilmunud dadaisti süles , kogupikkuses , käsi üle kaela . </s> <s> Neiu rääkis närvilist juttu , mis ei puutunud üldse olukorda . </s> <s> Neiu ütles nimelt nii : </s> </p>
<p> <s> " Ma olen tähele pannud , et kui sa räägid oma dada-koolkonnast , siis sa ei ütle kunagi midagi sisulist , sa räägid vaid deklaratiivsete hüüdlausetega . </s> <s> Ja siiski mulle meeldib , et see on nii , mulle meeldib , et su mõtlemine on veidigi kirvetöö . " </s> </p>
<p> <s> Sel õhtul õnnestus K. rahulikult ja skandaali tekitamata ära saata , sest konflikti Tristan Tzaraga ei olnud vaja . </s> <s> Tuntud luuletaja oli teatavasti üle keskmise armukade . </s> <s> Ei ole heaks tooniks võõral maal riidu kiskuda . </s> </p></div2><div2 type="alaosa"><head> 14 . peatükk , milles saab selgeks , et kahest tugevast isasest saab vaid harva võrdseid võitluspartnereid </head>
<p> <s> Gustav Kalender saabus maapaost 9. aprillil 1922 , mil aurik tõi ta Havre'i sadamast Tallinna sadamasse . </s> <s> Dada-epohh oli saanud läbi , koostöö noorik Christine'ga ei istunud ning nad olid läinud lahku . </s> <s> Ja koer oli neil vanadusse surnud . </s> <s> Neil päevil kasvas Gustavi koduigatsus mõõtmatult suureks ning ta otsustas lõpuks selle tee jalge alla võtta , millele juba üheksa aastat oli kõheldes püüelnud . </s> <s> Kuuldused iseseisvast Eestist olid tema kojuminekusoovid muutnud tõeliselt raugematuks . </s> </p>
<p> <s> Tallinnasse saabus Gustav rikka mehena . </s> <s> Laeval oli ta kurbi mõtteid mõlgutanud : küllap peabki ta jääma jõukaks ühe võltshambaga vanapoisiks , kellega daamid tahavad tegemist teha vaid varanduse pärast . </s> <s> Ta oli nimelt ühe hamba kaotanud kakluses kusagil Euroopas . </s> </p>
<p> <s> Rahaka mehena oli Gustav pakikandjad juba aegsasti sadamasse vastu tellinud . </s> <s> Ja pakke oli tal küll ja küll . </s> </p>
<p> <s> Kaile astunud , hingas ta sügavalt sisse ja vajus siis nuttes eestlaste maale põlvili . </s> <s> Ta vesistas silmi ja pomises üsna arusaamatuid sõnu . </s> <s> Tähelepanelikum kuulaja võis kuulda : " Isade maa ... armas , kallis ... " </s> <s> Sel ajal toimetati tema reisipakid voorimehele . </s> <s> Temagi tõusis aeglaselt , algul ühele põlvele , siis aga seisis jalul nii kindlalt , nagu ei oleks tal mingit nõrkusehoogu olnudki . </s> </p>
<p> <s> See oli haruldaselt vihmane kevadepäev , lõuna-aeg . </s> <s> Taevas oli juba mitu tundi märg , Gustav tajus seda laeval . </s> <s> Tema mantlihõlmad olid saanud poriseks . </s> <s> Ta vaatas ümberringi . </s> </p>
<p> <s> Hall , sombune taevas . </s> <s> Taevast sihtisid sadamakraanad . </s> <s> Oma laeva poole tagasi Gustav ei vaadanud . </s> <s> Ta kavatses pakikandjaile käsu anda , et tema asjad hotelli " Room " viidaks . </s> <s> Ise kavatses ta linna peal jalutuskäigu teha , halvast ilmast hoolimata . </s> <s> Tahtis näha " Volta " vabrikut ja Hermanni tornis lehvivat sini-must-valget lippu . </s> </p>
<p> <s> Loodetavasti saavad kolmkümmend kaheksa maali , mitu raami ja sadakond skitsi pakkide sisemuses õnnelikult hotelli " Room " kohale , arutles võõrsilt saabunud kunstikorüfee . </s> </p>
<p> <s> " Room " oli Gustavi esimene kunstniku-eluase . </s> <s> Naise ja poja juurde ta ei kiirustanud . </s> <s> Ikkagi üheksa aastat oli juba mööda saanud ja ... kes teab ... </s> <s> Euroopa tuuled paisutavad küll uhkelt purjesid , sealt aga ... vanast kodust võib saada väga palju meelekibedust . </s> </p>
<p> <s> Ta kõndis üle märja mahlaka rohu , nõnda et tallaalused rohekaks muutusid . </s> <s> Pisarad tulid silmadest ära ja nüüd võis ta juba rohkem ümbrust uurida . </s> <s> Ei , siinkandis ei olnud ju tõesti midagi muutunud . </s> <s> Ikka need madalad kivimajad räpaste hoovidega , siis veel sünagoog , paar juurviljaaeda ... </s> <s> Ta kõndis peatumata Narva maanteele ja jäi seal ajalehekioski ette pidama . </s> <s> Uhiuued Eesti margad krabisesid tema käes , margad , mille vastu ta alles sadamas oli oma frangid vahetanud . </s> <s> Rahamuster liikus nii sujuvalt ta sõrmede all , et pani vägisi tundma : oleks siin nüüd elulgi niisugust minekut ! </s> </p>
<p> <s> Sealsamas putka juures seisid kaks kontoriametnikku . </s> <s> Nad olid üsna viletsalt riides , nende rõivastust ei võinud hoopiski võrrelda Gustavi uhke elegantse kevadmantli ja süsimusta sametkaabuga . </s> <s> Siis küsis sisse sõitnud kunstnik nendelt , missugust Eesti Vabariigis välja antavat ajalehte osta tasub . </s> </p>
<p> <s> " Ostke " Vaba Maa " , seal on kõigest juttu delikaatselt ja samas põnevalt , " kõlas soovitus . </s> <s> " See on Tööerakonna leht , aga Tööerakond ajab meil head ja mõnusat poliitikat , on lubanud meie tööstuse käima panna . </s> <s> Meie töötame küll haridusministeeriumis , kuid meilegi on eesti töölise eluolu paranemine väga kallis . " </s> </p>
<p> <s> " Hea küll siis , ostan selle nhnhnh ... </s> <s> " Vaba Maa " . </s> <s> Üks " Vaba Maa " palun . " </s> </p>
<p> <s> Tüsedusele kalduv vatijopes kioskitädi ulatas soovitud kauba . </s> <s> Samal ajal küsis teine ministeeriumiametnik : " Härra on vist kusagilt väga kaugelt meie radadele ilmunud , kõnepruuk kuidagi na võõravõitu ... " </s> </p>
<p> <s> " Prantsusmaalt , tulin ikka Prantsusmaalt . </s> <s> Kuid enamuse ajast ma elasin Šveitsis . </s> <s> Olin seal kunstnikuametis . " </s> </p>
<p> <s> Nõnda aeglaselt ja väärikalt hakkas Gustav edasi astuma , ikka üks käsi taskus ja teine kramplikult " Vaba Maa " ümber . </s> <s> See oli väärikas ja aeglane astumine , just nagu läheks riigivanem ise oma rada . </s> <s> Ja ühe suure maja ees lõi kunstnikuhärra ajalehe lahti , ehkki sellele ülalt suuri raskeid harvu vihmatilku peale pudenes . </s> <s> Suur maja väikeste sammastega vaikis hallilt ja igavalt . </s> <s> Gustav teadis , mis siin asub : juba ammu enne sõda oli siin asunud kinoteater " Apollo " . </s> </p>
<p> <s> Härra huulile tõusis üks briti marss ja tema samm oli reibas kino " Apollost " mööda marssides . </s> <s> Aga " Vabas Maas " oli kirjutatud : </s> </p>
<p> <s> " Hässitaja rkl. Martin BLEIMANN Wenesse saadetud . </s> <s> Saksamaa ärwib hiilida kõrwale reparatsioonide tasumisest Prantsusmaale ... " </s> </p>
<p> <s> Lugedes artiklit " hässitaja " kohta kortsutas Gustav pahaselt kulmu . </s> <s> Ah siis ikkagi veel leidub neid , kes kasutavad proletaarlaste ühinemise ja poliitilise võitluse ideed ühe võõra idapoolse riigi huvides ! </s> <s> Muidugi , tema , Gustav tunneb isiklikult Vladimir Iljitš Leninit , kes on tugeva iseloomu , hämmastava mälu , kuid vahel siiski nii vähese taktitundega , et ei ole aru saada , kas ta teeb nalja ehk mõtleb kõike tõsiselt . </s> </p>
<p> <s> Sellel ööl magas Gustav Kalender hotellis " Room " lausa surmaund ... </s> <s> Peale suveõhtuse aasa ei kerkinud midagi tema vaimusilma ette . </s> <s> Ta lootis näha und , kuid see õnnestus vaid väga vähesel määral . </s> <s> Nägi unes , et tallas loojangu ajal Tartumaa niitusid nagu paarkümmend aastat tagasi . </s> <s> Samm oli kerge , ent tema keha tundis ennast juba vanana . </s> <s> Jalutas aeglaselt , käed selja taga , aga kõrvus helises " Ei hõbedat , kulda " . </s> <s> Niisugune romantiline ja kummaline unenägu oli . </s> </p>
<p> <s> Ta magas sügavalt kogu öö hotellis . </s> <s> Hommikul luges ostetud ajalehe algusest lõpuni läbi ja viis end nii kohalike oludega kurssi . </s> <s> Siis läks uuesti linna nautima . </s> <s> Vihmapilved olid hajunud ja päike paistis üle kogu linna . </s> <s> Gustav vaatas naisi , neid Eesti punapõskseid ja vilkaid naisi — nende moed olid vahepeal muutunud , kuid nende olemus siiski samaks jäänud . </s> </p>
<p> <s> Gustavile tundus , et Tallinna kassid on kuidagi erilised . </s> <s> Mitte vilkamad ega kärarikkamad kui kassid Tunises ja Sfaxis , kus ta oli käinud , aga just erilised . </s> <s> Kui mõni selline magab paekiviplaadil mõne Tallinna torni ees , ootab ta harilikult , millal soe päikesepaiste temale langeb . </s> <s> Katuste punased viilud juhivad kiired nendele . </s> <s> Nemad ootavad seda mõnuga . </s> <s> Ja mis lust on vaadata niisugust kassi , kui see päikesepaistel pikutab ja oma valgekarvalist kõhtu soojendab ! </s> </p>
<p> <s> Mälestused keerutasid äsja kolmekümne viie aastaseks saanud Gustavi endasse nagu siidine ämblikuvõrk . </s> </p>
<p> <s> Gustavil paistis raha jaguvat ja kodumaal ei mõelnudki ta esialgu muud ette võtta , kui ajalehtedele ja ajakirjadele kirjutamist : mida ta õieti arvab sellest või teisest elunähtusest ; mõnikord kellegagi polemiseerides ... vahel ehk üsna paljudegi inimestega . </s> </p>
<p> <s> Kui ta hotellist välja astus , siis oli õhk veel jahe . </s> <s> Rästa laulmist oli isegi kesklinnas kuulda . </s> <s> Ka suurte majade vahel . </s> <s> Gustav oli pannud hommikul selga tumeda ülikonna ja helerohelise vihmamantli — justkui üllatav ja mitte just eriti sageli ette tulev kombinatsioon tema peene maitse jaoks ! </s> <s> Kuid nii see riiete selga ajamine ähmiga läks . </s> <s> Oli ju vaja kiiresti kesklinna pääseda , et peatselt näha riigilippu lehvimas . </s> </p>
<p> <s> Linnas sõelusid voorimehed , mõned üksikud automobiilidki . </s> <s> Lahkudes oli Gustav jätnud maha Tallinna küla , leidis aga eest metropoli . </s> <s> Eriti harjumatu oli asjaolu , et hoburaudtee asemel müttas nüüd ringi mootortramm . </s> <s> Kuid mees rahustas end : voorimehi oli siiski ka alles jäänud , nii ühe- kui ka kahe hobusega . </s> <s> Estonia teater oli lõpuks valmis saanud ja haljasala selle põhjaküljel kandis suurt tammeristi neile , kes kord langesid vabaduse eest . </s> <s> Gustavil ei olnud aega seda kõike tähele panna , sest tema ainitine pilk püsis vaid Pikal Hermannil ja selle sinimustvalgel lipul . </s> </p>
<p> <s> Peetri platsil oli suuri muutusi ette näha . </s> <s> Tsaar Peeter Esimese ausammas , mis sellel kohal alati seisnud oli , kandis nüüd ühte imelikku trossi . </s> <s> Tross käis suure tugeva raudkonksu otsas ja ilmselt püüti seda varsti maha kiskuma hakata . </s> <s> Ettevalmistused olid liiga läbinähtavad . </s> </p>
<p> <s> Gustav jalutas igati kunstiasjatundliku inimesena kiiresti ligemale . </s> <s> Tema aju töötas mitmete erinevate päästmisplaanide kallal : kas pakkuda töölistele raha , et nad kuju maha ei tõmbaks ? </s> <s> Mis sellest siis lõpuks on , et Peeter tegi meie rahvale palju häda — kunst on kunst ja lõpuks peab seda ju vääriliselt , kunstina kohtlema . </s> <s> Lähemale jõudnud , lõi ta kogu asjale käega : tuleb lihtsalt linna valitsusest järgi küsida , kuhu Peetri kuju lõpuks viiakse . </s> </p>
<p> <s> Lükata ümber kunsti on umbes nagu tappa inimest , pomises ta endamisi Eltse kunagise elupaiga kaudu Raekoja platsile sammudes . </s> <s> Ta vaatas ilmse mõnuga platsi avarust : just siin oli ta kord noore töölisena sandarmite poolt kinni võetud . </s> <s> Nüüd on need ajad muutunud : gaasilampide asemel sädelevad kõikjal elektrilaternad , einspännerite asemel aga siblivad ringi vilkad zweispännerid . </s> <s> Ja ajalehepoisid hõikavad välja " Teataja " asemel " Vaba Maad " . </s> <s> Linna kodanike arv oli samuti kasvanud ning enam ei tulnud nii tihti ette , et mõnda tuttavat kohtad . </s> </p>
<p> <s> Kojamees Mahlamanni tipograafia taga on ammu surnud , Eltse Tartu tädi on surnud ... </s> <s> Kõik lahkuvad ! </s> <s> Ja ükski ei tule tagasi . </s> </p>
<p> <s> Gustav arvas , et tema kunagine " sõber " Konstantin Päts on ikka veel linnavalitsuses . </s> <s> Kuid " Päevalehest " luges ta , et Päts on Riigikogus ja veel linnavolikoguski . </s> </p>
<p> <s> Ära kunagi unusta , missugusest pesast oled sa välja lennanud ... </s> <s> Gustav kõndis mööda pikka ja pimedat Voorimehe tänavat puitlinnaku , töörahva radade poole . </s> <s> Mõtles , mida võiksid antud momendil teha tema vanad sõbrad Voormann ja Johansen . </s> <s> Siis jäi üks suurem raamatuäri talle ette , ta vaatas neid silmanurgast , raamatud reas nagu ponksud : " Kirjad Maariale " , " Karavaan " , " Laul õnnest " . </s> <s> Raamatuselgade värv avatles Gustavit neid lugema veel enamgi kui hästi välja mõeldud pealkirjad . </s> </p>
<p> <s> Ta astus julgelt raamatupoodi . </s> <s> Veidi võõrapärase aktsendiga keelel küsis ta kerges sitskleidis ja mummulises kampsunis brünetilt müüjannalt neid näha . </s> <s> Lõpuks sooritas ta mitmesuguseid oste , lausa süle ja seljaga : Lutsu loomingust " Kirjad Maariale " , " Karavaan " , " Laul õnnest " , Tuglase omast " Felix Ormusson " , Vilde omast " Side " , " Lunastus " ja " Kui Anija mehed Tallinnas käisid " . </s> <s> Viimasest oli ta kuulnud juba oma noorusajal . </s> <s> Soovitati ka Lutsu " Kevadet " ja kultuuriga tutvuja võttis sellegi . </s> <s> Vähemalt raamatutega oli ta nüüd hästi varustatud . </s> <s> Kodumaa õhku tuli hingata täie rinnaga . </s> <s> Ilusad ilmad olid tulemas — nüüd oli võimalus minna Viimsisse ja Kloostrimetsa ja lugeda , lugeda , lugeda . </s> <s> Inimestega tutvuda ja juba olemasolevaid vanu tuttavaid näha oli aega küll . </s> <s> Poega ja abikaasat ta lausa kartis vaatama minna : liiga palju aastaid oli möödas , et tema , Gustav võiks ennast nende kõrval veel inimesena tunda . </s> <s> Ema oli juba surnud — rahu tema põrmule ! — tema külastamisega ei tarvitsenud end enam vaevata . </s> <s> Ja Elts ... noh , tema juurde ma veel kunagi jõuan , ähvardas Gustav poolkuuldavalt . </s> <s> Küllap mul raha jagub . </s> </p>
<p> <s> Lahti minevate pungade ja tärkavate õite vahel väärtkirjandust lugedes irdus meie kunstnik kogu maailmast . </s> <s> Ta põlvitas mustal maal täis õrnu rohelisi udemeid ja pistis oma nina võimalikult lähedale , et näha Eestimaa mikroskoopilisemaidki osakesi . </s> <s> Isegi skarabeus veeretas tükikest Eestimaad siia ja sinna , tema , Gustav aga ei näinud mitme aasta jooksul ainsatki osa laante ja helesiniste jõgede maast . </s> <s> Punased kakandid sibasid imekiirelt üle skarabeuse tee — nemad olid otsekui piirivalvurid , kes kõigi nende aastate jooksul rännumeest alailma seganud . </s> </p>
<p> <s> " Kevade " valmistas lugejale tõelise üllatuse . </s> <s> Nii head eestikeelset kirjandust ei olnud ta varem kätte saanudki . </s> <s> Muidugi olid ka " Anija mehed " omal kohal , kuid Gustav ei tahtnud hästi uskuda raamatus leiduvat mõtet , nagu elanuksid toonased Niguliste tänava puunikerdajad kahekümnenda sajandi meistrite ja sellide elu . </s> <s> Gustav arvas , et sajandid muutuvad seks liiga aeglaselt ja kohmakalt , et võiks ühe ajastu mentaliteeti teisele mehaaniliselt üle kanda . </s> <s> Ometi haaras suurromaan lugeja täielikult oma haardesse , nii et juhtus kujuteldamatu : " Volta " vaatamise asemel otsustas Gustav kõndida Vilde näidatud aadressil , just sinna , kus " Anija meeste " peategelane sell Matthias romaanis elanud oli — nimelt Lühikese jala algusesse . </s> <s> Sest nõnda oli raamatus kirjas ja Gustavile tundus , nagu suudaks Matthiase surematu hing veel seal hõljuda , vaevelda oma igaveste vaevade käes . </s> <s> Kusagilt oli Gustav lugenud surnute oigavatest hingedest ja — miks ei võiks siis maailmaruumis lahustuma kippuvad hinged valu tunda , kui neid ähvardab sulandumine algainesse . </s> </p>
<p> <s> Sest igasugune lagunemine , igasugune taandumine on ju seotud piinadega : vaat , Peetri kuju võetakse maha ja Peetri mälestusel ei jää muud üle kui end rahva hingest kergesti kustutada lasta . </s> <s> Mis see inimenegi muud on kui üks kaljaastja . </s> <s> Pühad mehed on kirjutanud nõnda ja vägevaim helikunstnik Rudolf Tobias on hüüdnud koos nendega : " Eks teie tea , et teie Jumala tempel olete ja et Jumala Vaim teie sees elab ? </s> <s> Kui keegi Jumala templi ära rikub , teda tahab Jumal ära rikkuda , sest Jumala tempel on püha ja see olete teie . " </s> <s> Ja teisel korral , Vanast Testamendist : " Otsekui hirv kisendab veeojade järele , nõnda kisendab minu hing sinu järele . </s> <s> Mu hingel on janu Jumala järele , elava Jumala järele ; millal tulen ma senna , kus ma Jumala palge ette saan ? " </s> <s> Too viimane ei ole muud kui 42. psalm , seejuures on kõik psalmid viisistatud , neid laulab mitu häält , mis toovad läbi Rudolf Tobiase sisemise kõrva ja sule meieni keskaja hiilguse . </s> </p>
<p> <s> Ja nõnda siis arvas Gustav , et Vilde oma dramaatilise jutustusega tahab keskaega suubuda , sest kahvatud ja katkule altid on tema naistegelased ning Matthias nikerdab puud nagu oleks temagi keskaegne tüüpus . </s> </p>
<p> <s> Gustav kõndis mööda liivaseid ja adruseid kaldaid ja lömastas ajaviiteks jalaga paar naistepunaõit . </s> <s> Ja kujutles oma Eestit lummavasse keskaega . </s> <s> Jeesus on seks ajaks juba ammu kilbile tõstetud , tema riided , mis kord risti all jagatud , on läinud keskaegsesse sümbolikäibesse kui talismanid . </s> <s> Õieti on Gustav kogu elu uskunud Jeesuse revolutsioonilisse rolli , tema tegudesse rahvajuhina , rahva õiguste eest võitlejana . </s> <s> Ta usaldas kaljukindlalt Lunastaja ajaloolist missiooni . </s> <s> Kuulus poeet , kahekümnenda sajandi märgutuli , oli ju sõna-sõnalt nõnda kirjutanud : </s> </p>
<p> <s> " Esireas , käes vereplagu , </s> </p>
<p> <s> astub keset tuisutuuli , </s> </p>
<p> <s> - ega karda surmakuuli - , </s> </p>
<p> <s> läbi lumest õiekrooni , </s> </p>
<p> <s> ega millestki ei hooli - </s> </p>
<p> <s> Salga juht ja tõtlane </s> </p>
<p> <s> Jeesus Naatsaretlane . " </s> </p>
<p> <s> Jah , neis Bloki värssides on Jeesus ise revolutsioonilise meeskonna — sisuliselt punakaardi — eesotsas , kus ehk ongi tema õige koht . </s> <s> On ju ajaloost teada , et jumalapoeg laskis tulevastel apostlitel elada ühise varanduse toel , mida pidid jaotama vaid eriti õiglased vanemad . </s> <s> Rikast taevariiki ei lubanud . </s> <s> Ja sellepärast oli Gustavi visioon punakaardi-Naatsaretlasest eriti ere . </s> </p>
<p> <s> Gustav Kalenderist oli saanud revolutsiooniline kunstnik . </s> <s> Ta nägi nüüd küll ära , et nondel , kes valdasid võimu ja raha , ei olnud piisavalt siseilma . </s> <s> Targad töölised pidid kõike kopikapealt arvestama , kapitalistid aga ajasid õige laia joont . </s> <s> Gustav Kalender pidas võimalikuks , et see on Venemaal teisiti . </s> </p>
<p> <s> Gustav ostis ühest külapoest telgi . </s> <s> Oli tükk tegu küll , et seda metsavälul üles seada . </s> <s> Punane klappide ja nööpidega telk liikus tuules , läks vahepeal nii käest , et uljas matkaja teda kogu jõuga kinni hoidma pidi . </s> <s> Olid kõik vaiad maasse torgatud , siis püsis kogu ehitis paremini püsti . </s> <s> Näis , nagu tahaks Jumal ise inimese templit " ära rikkuda " . </s> </p>
<p> <s> Olid kummaliselt selged kirkad päevad , sekka ka mõni vihmane . </s> </p>
<p> <s> Gustav Kalender luges , vahel valjusti . </s> <s> Ta nautis täiel häälel emakeele omast kõla , tundis palatalisatsiooni helinat , kuulas konsonantide kimedat kiunumist . </s> <s> Vahepeal käis üle Eestimaa suurevõitu külmalaine . </s> <s> Sel ajal oli meie tegelane kas kägaras telginurgas , kükitas öös tasa miilava tule ääres või siis otsis metsast käbisid ja okkaid , et ravitee abil köha vastu võidelda . </s> </p>
<p> <s> Mets vaikis . </s> <s> Gustav elas üksildases kohas . </s> <s> Ta ei teadnud , et Vabadussõja aastate järgne mets on karm : siin uitasid mööda maad , siit startisid rüüsteretkedele demobiliseerunud Loodearmee võitlejad . </s> <s> Kunstitegelasel lihtsalt vedas , et ta nende orki ei sattunud , vedas hullupööra . </s> </p>
<p> <s> Teisel mail tuli siis lõpuks tõeliselt soe ilm . </s> <s> Rändur oli seda hetke kaua oodanud , olnud selle hetke otsija . </s> <s> Ta rullis telgi kaenlasse ja tõstis raamatupambu seljakotti . </s> <s> Ilmsesti oli tal kavas merele lähemale minna , et tunda selle tõeliselt värskendavat hingust , hingata koos merega , plagistada kingatallaga randa tuhisevaid laineid . </s> </p>
<p> <s> Pikal laugjal rannal kasvas võhumõõku , pilliroogu ja roogheina . </s> <s> Vanal päikesesoojal kännul pikutas eakas nastik , nahk lodev ja äraviskamise-valmis . </s> <s> Veel hakkas seal silma väike tagasihoidlik palkmaja , mille uks poolirvakil . </s> <s> See oli tühi ja Gustav ööbis ühe öö seal . </s> <s> Ta ei saanud õieti arugi , millega ta riskis . </s> </p>
<p> <s> Kord nägi ta kaugelt kalureid kevadise tormi ajal paati randa vedamas . </s> </p>
<p> <s> Elagu lainte romantika ! </s> <s> Elagu tinane taevas , mis avab end vaid tormi tarbeks ! </s> <s> Ma olen sattunud tõeliste põhjaranniku merekarude sekka , kes kord lohekujulistele laevatäävidele naaldudes oma kaheteralisi mõõku Albioni meeste rõngassärkidele ja kilpidele kukutasid , nii et raud aina helises ... mõtles Gustav Kalender . </s> <s> Teda haaras nüüd tõeline romantikakihk . </s> <s> Ta tahtis neile meestele ligi pääseda , nendega tutvust sõlmida , küsida , kuidas nende elu läheb ka , aidata neil tekki pigitada või köietakku noppida . </s> <s> Ja lõpuks ehk koos nendega merd künda . </s> <s> Sellest võiks saada elu lõpuni jätkuvat kunsti-inspiratsiooni . </s> <s> Aga kuidas seda korraldada ? </s> </p>
<p> <s> Ja Gustav boheemitses edasi . </s> <s> Millest ta toitus ? </s> <s> Ta ostis värsket haugi ja ahvenat ja praadis seda . </s> <s> Õliga praetult maitses lausa oivaline . </s> <s> Iseäranis meeldisid kunstniku-härrale poolelusad pisikesed jõevähid , mis kaasas viidikate ja kammeljatega . </s> <s> Neid juhmi vaatega elukaid sagis igas viidikasaagis mitukümmend . </s> <s> Neid jagus ka ahvenate kõhu alla . </s> <s> Prae sees nad krõmpsusid halearmsalt . </s> </p>
<p> <s> Mees oli tulnud metsikule maastikule ellu jääma , oma hinge vaatama ja jõudu koguma . </s> <s> Kõik , absoluutselt kõik inkoognito . </s> <s> Kaua läks tal aega , enne kui mõtteisse ilmusid esimesed loomingulised plaanid . </s> <s> Miski vedru oli üksiti maha käinud . </s> <s> Päike läks korraks pilve taha ja juba olid parimad mõtted läinud . </s> </p>
<p> <s> Ta vaatas lõuendit . </s> <s> Ta vaatas molberit , millele too lõuend kinnituma pidi . </s> <s> Tema arust pidi sinna nüüd punane toon ennast kinnistama , alul punaste täpikestena , siis hiigelsuurte latakatena nagu lestad . </s> <s> Tekkis tahtmine vaadata , kas ümbruskonnas on mõni mõis . </s> </p>
<p> <s> Eh Kalender , Kalender !! </s> <s> Suured kunstnikud teevad kõike ühe käeliigutusega . </s> <s> Ainsas inspiratsioonipuhangus sünnib juba surematu teos , kuumuses praksatab säde . </s> </p>
<p> <s> Nüüd astus Gustav mööda metsaaluseid kuivanud mättaid mõisa poole . </s> <s> Siinkandis olid need valged puhtad teed , kadakad palistuseks ... kõik need kodumaised raja tagagi hinnatud hüved , mille pärast on kuulus Saaremaa . </s> <s> Ja kui päike oli pilve tagant välja hiilinud , siis astus Gustav oma molbertiga teele , lükkas oma ümmargused öökulliprillid ninale ja pani käe päikesevarjuks laubale . </s> </p>
<p> <s> Ja mis ta nägi ! </s> <s> Teed mööda logises vanker , selle taga aga keksis suur ruske marupull , lükates aeg-ajalt vankrit oma suure koonuga . </s> <s> Iga ta liigutus pidi talle küll otsatut piina valmistama , sest tal oli köidetud rõnga külge , too rõngas aga asetses pehmes limases ninas . </s> <s> Tal olid mokad verised , peaaegu kõik hambad samuti ; ja tema suured silmad olid nagu vereklombid . </s> <s> Vägev olend , kes meid kõiki siia maailma on toonud ja kelle hooleks on meid ükskord äragi kutsuda , oli küll seadnud piirid marupulli elule , ent mitte kannatusele . </s> <s> Too jõuras ja mõmises . </s> </p>
<p> <s> " Eest ära ! </s> <s> Eest ära ! </s> <s> Tapale viime teda ! </s> <s> Ettevaatust ! " hüüti vankrist . </s> </p>
<p> <s> See oli keskmistes aastates talumees halli habeme , heleda tukaga ja purjeriidest kuues . </s> <s> Gustav pidi tahes-tahtmata sõna kuulama . </s> <s> Ta astuski sammukese tagasi , et iseäralik voor mööda lasta . </s> <s> Mrrühh , tegi pull täpselt Gustavi kohal ja kaapas sõraga maad . </s> <s> See oli iseäralik hetk , mil aeg justkui jaotunuks kaheks : ajaks , mil pulli oli veel vähe saanud , ja ajaks , mil palju . </s> <s> Ja tähendusrikas oli see hetk ka , sest tige pull astus veel kolm sammu , siis jäi tugev nahkrihm , millega teda veeti , sarve ja vankri vahele ning muidugi katkes . </s> <s> Pull oli korrapealt vaba . </s> <s> Puhas juhus . </s> </p>
<p> <s> " Kurradi sunnik ! " vannuti vankrist . </s> <s> " Nüid sutskab kõik surnuks . " </s> </p>
<p> <s> Loom vaatas imestunult ringi , uskumata , et vabadusse pääsemine nii kähku käis . </s> <s> Seda hetke kasutas ära tema peremees , oli silmapilkselt tema kõrval ja haaras kibekiiresti ohelikust . </s> <s> Tal oli tugev käsi , pull püüdis küll paaril korral lahti rapsata , aga see ei õnnnestunud . </s> <s> Pärast seda jäi ta hoopis vaikseks , käis pea norus , otsekui aimaks oma saatust ette . </s> </p>
<p> <s> " Sekund veel ja ta oleks teid makaroniks puurinud , " ütles talumees asjalikult . </s> <s> Ta vestles Gustaviga kui omasugusega ja viimane oli seepärast hakanud tundmatu mehe kõrval käima . </s> </p>
<p> <s> " Kust teie siin maakolkas teate , mis asi see makaron on ? " küsis ta üsna ebaviisakalt . </s> <s> " Teine asi , kui mina tean . </s> <s> Mina olen Itaalias viibinud ja taldrikutäite viisi spaghetti't söönud . " </s> </p>
<p> <s> " Ega siin ole mingi pärapõrgu . </s> <s> Meie loeme siin lehti , raamatuid ja surnaalisid . " </s> </p>
<p> <s> " Kus siin kirik on ? " </s> </p>
<p> <s> " Kohe tuleb . </s> <s> Vaadake vasakule . </s> <s> Kas linnulaul kõrvadele ei hakka ? </s> <s> Kas Itaaliamaal ööbikud laulsid ? </s> <s> Siin laulavad . </s> <s> Kas olete vana härra sugulane ? " </s> </p>
<p> <s> " Mul ei ole siin ühtegi sugulast . </s> <s> Hääd tervit nüüd . </s> <s> Ma pööran sinnapoole . </s> <s> Ja aitüma võimaliku elupäästmise eest . " </s> </p>
<p> <s> Gustav kergitas oma sametkaabut , mille otsa tulesäde juba auklikuks põletanud . </s> <s> Ta liigutas end kiiresti ja jõudis paari minutiga tee otsa kiriku ette . </s> </p>
<p> <s> See oli uhke mitmelööviline hoone kaarja tammepuust uksega . </s> <s> Gustav luges , et pühapäeval on jumalateenistus ühes armulauaga . </s> <s> Gustav vilistas . </s> <s> Meie ainus päevane täht oli kogu sinise laotuse eredat valgust täis kallanud ja tema soojus ajas higistama . </s> </p>
<p> <s> Kunstnikule tuli midagi meelde . </s> <s> Ta oleks nii tahtnud pulli äralõigatud pead visandada . </s> <s> Kahetses , et oli tubli mehe ära lasknud . </s> <s> Ja sellepärast päris ta kirikuteenrilt tapamaja järele . </s> </p>
<p> <s> Kirikuteener oli noor naiivne poiss . </s> <s> Ta vaatas umbusklikult võõra puhast härrandlikku rõivastust , tema jõude-elulisi käsi , sulgede komplekti tema revääril . </s> <s> Siis esitas küsimuse , ka tema tegi seda matslikult , arvestamata mingeid kaasvestleja tundeid : </s> </p>
<p> <s> " Milleks teile tapamaja vaja läheb ? " </s> <s> Gustav solvus . </s> </p>
<p> <s> " Ole mureta , poiss , jõuan selles ilma sinutagi selgusele . </s> <s> Juhata mind sinna ja sa saad kolm marka . " </s> </p>
<p> <s> Aga poiss oli ikka veel umbusklik . </s> <s> " Vaata aga vaata , või kolm marka ... </s> <s> No eks ma siis juhatan . </s> <s> Mis siin juhatada . </s> <s> Lähed sinna ja sinna ja siis ... kiira-käära , vaat sinna vasakule otse . </s> <s> Noh , andke aga kolm marka siia . " </s> <s> — " Ega sa , poiss , mitte äkki nalja ei tee ? " — " Mis häda mul naljatada ? </s> <s> Teiesugustega ei tehta nalja mitte . " </s> </p>
<p> <s> See viimane tundus üsna hea . </s> <s> Julgelt astus meie tegelane mööda kevadisi aasu edasi . </s> <s> Kena nelipühiaeg oli käes , aruhein kasvas jõudsasti otse kõndija jala all . </s> </p>
<p> <s> Aga Gustav siiski ei jõudnud tapamajani , sest voolavad veed ja metsarajad kiskusid teda teelt kõrvale . </s> <s> Laantes oli samuti katedraal ; ja mitte väiksem päriskirikutest . </s> <s> Siin räuskas öösiti öösorr ja vidistasid pisikesed pöialpoisid . </s> <s> Kaame , nukker kevadpäike värvis kase- ja lepalehti . </s> <s> Sel aastal olid need paksud , mahlakad , otsekui küpsed ploomid . </s> <s> Ja meie kunstnik tundis Eestimaast mõnu , ehkki ta seda ei lõuendil ega paberil veel väljendada ei saanud . </s> <s> Ega vist osanudki — uusi muljeid oli esialgu nii palju . </s> </p>
<p> <s> Nagu taevane lumm , nagu ilmutus hakkas õhtupäikesest kuldsete kasemetsade tagant paistma uus valgekupliline kirik . </s> <s> Pühakodade ehitajad olid tähtsaks pidanud , et kirik seisaks tõelise hiiglasena — kõigi oma nelja suure jalasambaga üle kogu maa . </s> <s> Ainult see sai luua hardumusetunde . </s> <s> Ja tol korral paistev kirik ei saanud olla midagi muud kui ikka Kuusalu oma . </s> <s> Gustav läks talle ikka lähemale . </s> <s> Lõikavvinge tuul puhus talle näkku ja krae vahele . </s> <s> Ja siis , otsekui ilmutus , kihutas temast mööda suur must ja tolmune " Volkswagen " . </s> <s> Juhi kuju autos oli veidi vimmakil , auto rattad justkui porisenuks ühtesoodu oma aeglases kurjakuulutavas võrinas . </s> <s> Gustav aimaski halba , kuid midagi halba siiski ei järgnenud . </s> </p>
<p> <s> Autoaknast vaatas välja öökulliprillidega mees . </s> <s> Tal oli seljas moodne šilleri kraega helehall pintsak . </s> <s> Ta näis samasuguse boheemlasena nagu Gustavgi . </s> </p>
<p> <s> " Kuusalu poole minek ? " küsis ta madala häälega , mis meie peategelasele meenutas miskipärast isa häält . </s> </p>
<p> <s> " Just nimelt , " vastas Gustav melanhoolselt . </s> </p>
<p> <s> " Istuge aga peale , kui kiiremat päralejõudmist soovite . </s> <s> Minu nimi on Elmar . </s> <s> Ma olen ehitustegelane . </s> <s> Vaatan , et oleme vististe ühevanused ? " </s> </p>
<p> <s> " Ma olen sündinud tuhande kaheksasaja kaheksakümne seitsmendal aastal . " </s> <s> — " Aa , siis olen mina tsutt noorem . </s> <s> Paistate üsna hakkaja mees olevat . </s> <s> Mis ametimehi , kui küsida tohib ? " — " No miks siis ei tohi . </s> <s> Kunstnik olen . " </s> <s> — " Kui noor olin , siis oli minulgi huvi kunsti vastu . </s> <s> Üle kõige meeldis mulle ühe Peterburgi noormehe , Erik Aspeli kunst . " </s> <s> — " Kas võite ütelda , miks just see kunst teile nii väga imponeeris ? " — " Mis tal siis viga ? </s> <s> See kunst kujutab ju naisi kiimalistes poosides , see on erootik . </s> <s> Värvitoonid on jäiselt jahedad , tunded lähevad justkui läbi mutikäigu . </s> <s> See on nihuke pimeduse kunst . " </s> <s> — " Elmar , teis on luuletaja kaduma läinud , teie väljendused on nii eredad . " </s> <s> — " Pole minus midagi kaduma läinud . </s> <s> Kõik võib minust veel välja ilmuda . </s> <s> Niisugune oli mu noorus : kõigepealt isa kõrvalt ehitusmeistri ammet selgeks , siis esimesed tuleristsed katusepanijana , siis finantsjuhtimine enda kätte . </s> <s> Vabandage , a' mingil hetkel ma mõistsin , et vaid naised huvitavad mind siin elus . </s> <s> Naised , taipate ? " — " Taipan küll . </s> <s> Eesti kolm tõmmenummert on : viin , naised ja kadakad . </s> <s> Neljas veel : Kiek in de Köki ja Paksu Margareeta tornid Tallinnas . </s> <s> Olin kaua armsast isamaast eemal , ma ei mäletagi enam , missuguse kandi naised olid siin Eestis need kõige ilusamad ja kõige etemad . " </s> <s> — " Aga lubage , Pärnus nimelt . </s> <s> Pärnu naine on ju ikka heleda piimašokolaadi värvi . </s> <s> Tal on meelas suujoon ja tavaliselt — vabandage väga — ka kaunis kõht , voh . " </s> <s> — " Käin Kuusalu kirikus ära ja siis viibki tee mind Pärnusse , Pärnu rongile . " </s> <s> — " Kas nägite — kass ! </s> <s> Kass jooksis üle tee . " </s> <s> — " Küllap mingi kohalik kass . " </s> <s> — " Kus te siis isamaast eemal elanud olete ? " — " Šveitsis , Prantsusmaal . " </s> <s> — " Nagu Laikmaa ja Tassa ? </s> <s> Ja nimi on teil ? " — " Gustav Kalender . " </s> </p>
<p> <s> Seepeale nõksatas autosõitja tahapoole . </s> <s> Masin peatus rännuhool põldude vahel ja sohver vaatas Gustavile sügavalt silma . </s> <s> Ta näis midagi meenutavat . </s> </p>
<p> <s> " Zürichi dada ? " päris ta imestunult . </s> </p>
<p> <s> " Tema ise , " vastas Gustav soliidselt . </s> <s> Võõras andis talle käe ja tänas teda teenete eest kunstiuniversumis . </s> <s> Aga juba paistiski kirikutorn . </s> </p>
<p> <s> " Noh ja kuidas te sinna Zürichi lõbusasse seltskonda sattusite , kui te nõus olete minu pisut tülinat tegevale küsimusele vastama ? " — " Mis tülinat ... </s> <s> Ei te tee sugugi tülinat . </s> <s> Dadaistid kogunesid ikka kabaree " Voltaire'is " . </s> <s> Nii poetasin minagi end nende vahele . </s> <s> Algasin nii , et tegin näo , et ma kunstist midagi ei taipa . </s> <s> Olin võhik võõrsilt , lihtsameelne mees , kes ohhetab ja ahhetab iga asjatundja iga märkuse pääle . </s> <s> Kunstnikud olid julged ega pellanud minu seltskonda . </s> <s> Üks lobises välja saladuse , kuidas segada värve , teine , kuidas jäädvustada koloriiti , kolmas , kuidas ideesid konveieri metoodil luua , neljas , kuidas konstrueerida inimest . </s> <s> Ja varsti olin mina targem kui nemad , ma olin nagu schapirografi-masin , kes ahnelt varastab võõraid ideesid ja loob nendest siis ligikaudsed jäljendid ... " — " Ja seda tunnistate nüid nii julgelt ? " — " Minu kunst ei lõppenud veel sugugi olemas oleva matkimisega . </s> <s> Töötasin üles oma stiili . </s> <s> Peatselt võisin juba mina neid õpetada . </s> <s> Tekkis portree ? la Calendrier , geomeetria ? la Calendrier — see oli kõik ütlemata tore . </s> <s> Dadasse ilmub alati mõttetu segaduse elemente . </s> <s> Teil olevat siin luuletaja Barbarus , kes niisuguseid samuti alatasa kasutab , korda luua püüdmata ja paigutab oma moderni beliberdaa juure elegantseid kubistlikke inimkonstruktsioone . " </s> <s> — " Mis see on , mida te mainite : ikka inimkonstruktsioonid ja inimkonstruktsioonid . </s> <s> Mis nood inimkonstruktsioonid siis lõpuks on ? " — " See on müstiline arhitektuur . </s> <s> Kõrghooned , milliseid ei hakka kunagi olema . </s> <s> Näiliselt on need esitet niiütelda inimese kujulisena . </s> <s> Nii kui jumal loob inimese oma näo järele , nii loome meie , kunstnikud , inimest ka , seejuures parandame kõik silmanähtavad vead . </s> <s> Joonterägu ja vormide mitmekesisus on meile too ehitussavi , millega meil päevast päeva tegemist on . " </s> </p>
<p> <s> Enam ei saanud nad palju jutustada , kuna mõlemad olid jõudnud kiriku jahedasse põue . </s> <s> Kiriku , mille arhitektuuri Gustav niiväga imetles . </s> </p>
<p> <s> Autori käekiri kunstis tungib tihtipeale pareminigi esile kui kirjandusteoses , jatkas Gustav peale jumalateenistuse lõppu . </s> <s> " Seda " kunsti kirja " ... on võimatu mõista ebakriitiliselt , tõenäosuse järele ehk siis hoopis immanentselt . </s> <s> Meie oleme seda uurinud dada rüpes , aga mitte ainult seal , seda on teinud kõik oma stiiliga kunstnikud . " </s> </p>
<p> <s> Elmar lasi autole suure törtsu ja pauguga hääled sisse ja ütles sõbralikult : " Ma viin su nüüd Aegviidu jaama ära , sest kella üheksa paigu ma pean juba uues kohas olema . </s> <s> Laseme aga automobiili katuse alla , kui külm tuul peale puhub . " </s> </p>
<p> <s> Gustavil oli ilmselt hea meel , kui ta tülikast vestlejast Aegviidu kandis lõpuks lahti sai . </s> <s> Ta võttis oma raamatukompsu ja lahkus tänusõnade saatel autost . </s> </p>
<p> <s> Missugune punakaspruun jaamahoone ! </s> <s> Gustavi elus on olnud palju tegemist rongidega ja ta mäletab paljusid jaamu üsna hästi . </s> <s> Nad on ikka selliste armetute lilleklumpidega , mis tolmust ja õlipritsmeist üle on ujutatud . </s> </p>
<p> <s> Ta astub jaamahoonesse . </s> </p>
<p> <s> Gustav tatsab kohvreid järele vedades üle musta-valgeruudulise kivipõranda ja saab pärast kannatlikku järjekorras ootamist pileti . </s> <s> Tema poole ei nikuta keegi peaga — teda ei tunne siin keegi . </s> <s> Ei tunne kaabuloduga mustlane-hobusekrabaja , ei sale naine korviga , millest vaatavad välja pikad rohelised lõhnavad rabarberid , ei keegi teine . </s> </p>
<p> <s> Vabariigi pealinn on ärevuses . </s> <s> Suur-Tartu maanteel ratsutavad ringi politseireservi mehed , inimesed kõnnivad ringi kahtlustavate nägudega . </s> <s> Peetri väljakule ei ole vana kuju asemele endiselt midagi pandud ja pronkskeisri asemel lokkab hoopis värske muru . </s> <s> Rong jääb Sadama jaama kümnekonna minuti võrra hiljaks . </s> <s> Gustav heidab pilgu taas Pikale Hermannile . </s> <s> Kui kaunid on meie rahvusvärvid tuules ! </s> <s> Nende tähendus on ju kõikjal maailmas ühesugune . </s> <s> Jaamavoorimehed võtavad reisijad vastu . </s> </p>
<p> <s> Toompealt ostab Gustav värske " Vaba Maa " ja loeb sealt seda , mida tänavanurkadel juba niikuinii vaikselt räägitakse . </s> <s> Põrandaaluste võitlejate juht Viktor Kingissepp on välikohtu otsuse alusel hukatud , võimud valmistuvad kohtu alla andma sadat viitteist kommunistliku kihutustöö tegijat . </s> <s> Vaata , kommunistid on läinud tõsisemaks sest ajast peale , kui Gustav ise veel sellesse parteisse kuulus . </s> </p>
<p> <s> Nüüd tuli süveneb Gustav oma ajalehte ja mõistab , et selle kõige taga on palju tõsisem maailm kui tema kaugetel mägistel maadel . </s> </p>
<p> <s> G. käis pangast raha võtmas . </s> <s> Ta oli nüüd taas värske 2500 marga omanik ja see moodustas umbes poole sellest rahast , mis kunstipoed olid talle Euroopast saatnud . </s> <s> Ta kadus taas raamatukogu hoolega krohvitud graniitsammaste varju . </s> </p>
<p> <s> Raamatukogus külastas teda iseäralik delegatsioon . </s> <s> Õieti ehmatas see delegatsioon teda otse selja tagant , just siis , kui ta parasjagu lehitses Anna Haava luuletuskogu " Meie päevist " . </s> <s> Kunstnik tajus kuklaga meeste lähenemist , siis pöördus korraks ümber , et vaadata vaid silmanurgast , mida tulijad endast kujutavad . </s> <s> Algul tundus talle , et ta näeb lühikest jändrikku meest pruunis pintsakus , silmad täis mahedat rõõmu ja pikk pilk otsejoones kunstniku kuklakarvades . </s> <s> Aga Elmargi oli ju nendega , joviaalne naistekütt Elmar , kukesulega kübar käes ... </s> <s> Ja-jaa , seal läigatasid tema prillid ! </s> <s> Mustade kaelasidemetega mehed näisid järjest enam lähenevat , nii et kunstnik pidi järsult ümber pöörama , et vaadata ootusärevalt nende meeste lahketesse paljulubavatesse silmadesse . </s> <s> Ta noogutas tervituseks Elmarile , kes oli tema poole küljetsi , just nagu midagi häbeneva pilguga . </s> <s> Ta oli hõbedakarva ameerika vestis , milles ta mõjus ülisoliidselt . </s> <s> Ja eks tippinud sealt meeste tagant välja veel ka kena sekretärineiu lõhnava lillesülemiga , alt kaharas tumelillas kleidis , mille värv sobis Elmari kukesulgede värviga . </s> </p>
<p> <s> " Imede ime , " hämmastus Gustav ja kargas püsti . </s> <s> " Lausa taeva kingitus , muud ei mõista ütelda ! " </s> </p>
<p> <s> " Pole siin mingit taeva kingitust , " teatas pruunis pintsakus soliidne härrasmees , kelle lipsu kõrvalt rinnataskust vaatas välja maikelluke . </s> <s> Ta esitles end viivitamatult haridusministeeriumi osakonnajuhataja Reichmannina . </s> <s> " Teie sõber härra Varts reetis meile teie asukoha , noh , — nii umbkaudse asukoha . </s> <s> Ja sestpeale hakkasime teid otsima , sest kunstiringkonnad käisid päris peale . </s> <s> Andsime isegi Tallinna kesklinna kordnikele teie kirjelduse , seletades , et mitte mingisugust kaaki ei otsi me , härra Kalender , vaid inimest , kellele riigivanem tahab anda oma auhinna teenete eest Eesti tutvustamisel . </s> <s> Ja siis — lõpuks tuligi meile signaal - , " ( härra Reichmann hääldas seda sõna kuidagi kangelt : " sik-naal " ) " ... et seesugune mees on tõesti kesklinnas ringi liikumas ... " </s> </p>
<p> <s> " Nii et siis politseiga otsisite mind taga , justkui oleksin ma midagi korda saatnud , " kostis Gustav tumedalt , vaevu huuli liigutades . </s> <s> Küllap mõtles ta omi mõtteid : nüüd hakatakse minust ajalehtedes pasundama ja niihästi Elts kui Ruth kui meie poeg Voldemar leiavad mu üles . </s> <s> Poeg on vist vahepeal juba kümneaastane , Ruth teisele mehele läinud , üksnes Elts vist on ikka selle va Edouard'i juures . </s> <s> On ta ju nii truu iseloomuga . </s> </p>
<p> <s> Haridusministeeriumi tegelasel jagus kallimeelsust enda väljavabandamiseks : " Aga see meie " jälitamine " , kui seda üldse nii skandaalselt võib nimetada , ei too ju teile sugugi ebameeldivusi . </s> <s> Noored eesti kunstnikud avastavad enda jaoks vanema kolleega , teie loengud saavad olema populaarsed ... " </s> </p>
<p> <s> G. nõustus lõpuks siiski lillebuketti vastu võtma . </s> <s> Kuid näha oli , et mingi okas jäi talle siiski hinge . </s> </p>
<p> <s> Kui lilled ja väike tänukiri üle antud said , kutsus Elmar Gustavi " Lindeni " kohvikusse väikesele kohvile ja pirukale , nagu see juba mõnda aega tuttavatel kombeks . </s> <s> Gustav märkas , et tema kaaslasel ei olnudki korralikke mansetinööpe , vaid tuhmid , vasksed . </s> <s> See lähendas võõrast talle veelgi . </s> </p>
<p> <s> Mõlemad tellisid hiiglasuure vahutava kuuma kohvi ja ettevõtja Elmar rääkis nõnda : " Olen paar viimast aastat olnud liiga härrasmehe tüüpi ja uulitsarahvaga mul kontakte-konflikte põlnd . </s> <s> Aga pärast seda , kui ma Tööerakonna meeste järgi laulma hakkasin ja peadpidi poliitikasse tormasin , siis tulevad teised lausa kesk tänavat vastu ja raputavad mu käsa . </s> <s> Ikka et : ooh , meie huvide kaitsja , ja : mees mis mees , kohe kaugelt näha ! </s> <s> Üks valusegaja võttis mul varrukast kinni ja kõneles kohe nõnda : " Tere trastu , võtan aga plasku . " </s> <s> Plasku sees oli kõige ehtsam Vabariigi valge . </s> <s> Läksime vähekse nurga taha , võtsime , haukasime peale ja seal vestis too tubli mees niimoodi : " Anname aga takka , miks ta's sarve ei hakka . " </s> <s> Tundus , et selles mehes on lausa Homeros kaduma läinud , ta kõneles ainult värssides , šinder . </s> <s> Ei olnud üleüldse tüübiline isand . </s> <s> Hüvastijätuks ütles veel nii : " Vilmsi meestest sa parim , sinu ma Riigikokku tarin . " </s> <s> Mida küll sina , kunstiinimene arvad värsside kirjutamisest ? " </s> </p>
<p> <s> " Ei noh , " tegi G.K. tagasihoidliku näo . </s> <s> " Mina ei nostalgitse kunstinähtuste üle , tõeline vabadus kirjanduse tegemiseks ja muusika loomiseks on ju alles tulemas . </s> <s> Roomas elas keegi dramaturg Plautus , räägitakse , et ta olevat surnud viletsuses . </s> <s> Võib-olla ta jäigi viletsusse , kuna tunnistas ausalt : inimene on inimesele hunt . </s> <s> Tänapäeval eksisteerib ilmas riik , kus deklareeritakse teisiti . </s> <s> Aga ma olen piisavalt kaua elanud ja piisavalt palju kõikvõimalikke elukogemusi saanud , et seda mitte uskuda . </s> <s> Kõneldakse , et inimene sammub " läbi elu " , tegelikult ta sammub ainult läbi kannatuste . </s> <s> Siin , Eestis , olen ma selle lühikese aja jooksul päris palju ajalehti lugenud , et siinsest elust aimu saada . </s> <s> Olen saanud ka . </s> <s> Ajakirjanduses on aga ülevaated Nõukogude Venemaa elust . </s> <s> Ei mina tea , kui palju neid võib uskuda , aga enamiku inimeste puhul on lihtsalt mõeldamatu , et nad suudaksid olla kellelegi niihästi sõber , seltsimees kui vend . " </s> </p>
<p> <s> " Arvad siis , et venelastel ei õnnestu seda kava teoks teha ? " </s> </p>
<p> <s> " Ma võin olla kellegi vend , kuid ma ei saa olla oma venna seltsimees . </s> <s> Mida päris Kain Piiblis ? </s> <s> " Kas olen mina oma venna hoidja ? " </s> <s> Mõnedel juhtudel ei saa ka sõber olla miskisugune seltsimees , inimesed tabavad selle korrapealt ära . " </s> </p>
<p> <s> " Miks siis sõber ei saa olla seltsimees ? " õiendas Elmar juba parajasse vaidlushoogu sattudes . </s> <s> " Ma võin väga hästi kujutella , et minu sõber on minuga samas parteis , ajab minuga sama asja ... </s> <s> Sõprade koht on ühisel rindel , võta või jäta . " </s> <s> — " Noh , ja kuidas teie parteis parteikaaslasi tituleeritakse , " härra " või " seltsimees " ? " — " " Seltsimehetamisest " loobuti juba Vabadussõja ajal. </s> <s> Meie partei loojale Jüri Vilmsile oli ka Viktor Kingissepp kunagi seltsimees . </s> <s> See oli veel maailmasõja päevil , kui mõlemad käisid Tartus , et viia oma kaastöid ajakirjale " Vaba Sõna " . </s> <s> Vilmsil oli kahtlus , et Kingissepp ei olnud lõpetanud Peterburi ülikooli , kuna Vilms lõpetas Tartu oma juba varakult . </s> <s> Aga see " seltsimehetamine " nende kahe mehe vahel , kes olid justkui tuli ja vesi , lõppes õige pea . </s> <s> Nigu Kingissepp mingi ideega lagedale tuli , sõnas Vilms otsekohe : " Üliõpilane Kingissepp ! </s> <s> Kas seda küsimust saab üldse sel kombel püstitada ? </s> <s> Ega te kogemata midagi kahe silma vahele ei jätnud , üliõpilane Kingissepp ? " </s> <s> Ja Peetrilinna üliõpilane püüdis küll igati ennast õigustada ja vabandada , aga dokumenti kooli lõpetamise kohta tal ei olnud . </s> <s> Ja niimoodi lõppes asi , et Kingissepp viis oma inimesed Vilmsi juurest minema ; ja need kaks meest ei kohtunudki enne kui revolutsioonisügisel , mil Kingissepp Vilmsi elu päästis . </s> <s> Selle järele ei nimetanud Tallinna advokaat enamlaste juhti enam kunagi studioosuseks ja rahu seati majja . </s> <s> Vilms hukkus varsti merejääl sakslaste kuuli läbi . </s> <s> Õigupoolest toimetasid saksad ta enne mahalaskmist Helsingisse , siis kuulasid üle ja siis lasksid Töölö suhkruvabriku lähedal maha . " </s> </p>
<p> <s> Kalender näis kahtlevat , kas tema järgnev küsimus mitte liialt taktitu ei ole : " Kas võtsid siis sinagi osa Vabadussõjast ? " — " Jaa , seda küll . </s> <s> Aga mina sain sellest osa võtta väga lühikest aega . </s> <s> Algul olin ma vabastatud lampjalgsuse tõttu ; praeguseks olen selle välja ravinud . </s> <s> Aga suvel kolm aastat tagasi tekkis niisugune olukord , et pruut vaatas minust justkui mööda . </s> <s> Nagu poleks mind olemaski . </s> <s> Siis võtsin oma seitse asja ja läksin Vabadussõtta staabiohvitseriks , sest juba Peterburi päevil oli mul lipniku ehk praporštšiku auaste . </s> <s> Vaata , vennas , sõda ei olnud kerge . </s> <s> Isegi mitte ohvitseri jaoks . </s> <s> Noh , Krasnaja Gorka juures saime sihukest vatti näha , et õudne kohe . </s> <s> Minu kui ohvitseri ülesandeks oli luuresalku välja saata ja kaevikusõja puhul teatada oma suurtükiväelastele väljalasete eel sihtraua number . </s> </p>
<p> <s> Aga hommikul oli see piirkond juba Loodearmee vägede käes , nii ma pääsesin suuremate raskusteta hospitali . </s> <s> Ega ma haigemajas olla mallanudki , kippusin aga ikka ja jälle võitlusesse . </s> <s> Nii palju Vabadussõja-aegset juttu tahaksin ma sulle rääkida , aga siis peaksime veidike kangemat kraami rüüpama . " </s> <s> — " Kas ... kas on võimalik , et ka keegi ärimees Eduard Kange , Rottermanni endine ärijuht ja vist ka ilmasõja-aegne spekulant osales Vabadussõjas ? " </s> </p>
<p> <s> Elmar naeratas . </s> <s> Ta näis midagi meelde tuletavat . </s> <s> Siis ütles : " Mina ei tea üldse , et Rottermannis niisugune ärijuht on . </s> <s> Ta pole vist isegi ärijuhi abi . </s> <s> Oled kaua isamaalt ära olnud . </s> <s> Nüüd , ajakirjanduse järgi sa muidugi oled teada saanud , mis siin sündinud , aga kõike sa ikka ei tea . </s> <s> Spekulandid sõtta ei läinud , need oskasid ennast väeliinilt kaugemale hoida küll . </s> <s> Me oleme siin niisuguseid aegu üle elanud , et mõned ei tahtnudki enam inimesed olla . </s> <s> Sakslased suhtusid matsirahvasse kui loomadesse . </s> <s> Minu isa ettevõte pandi ränga maksu alla ja meie isaga sõime kolm kuud saepurust krobisevat " matsileiba " . </s> <s> Isa oli sunnitud kõik oma töölised lahti laskma , sest Tallinnas enam midagi ehitada ei olnud võimalik . </s> <s> Aga nüüd mul tuleb meelde , et Eduard Kange nime olen ma näinud ühe korra lehes , ja see oli ühe poolearulise es-er'i nimi , kelle sakslased olevat lahkumisel Saksamaale vististi kaasa võtnud . </s> <s> Seal oli mingisugune mässule kihutamise asi , kas lendlehtede levitamine või midagi seesugust ... " </s> </p>
<p> <s> " Ehk lasksid mehe päris maha , " küsis Gustav teatud põnevusega . </s> </p>
<p> <s> " Ma arvan , et sellepärast mul see nimi aastate takka meelde jäi , et just seda meest imekombel maha ei lastud . </s> <s> Sa tule tunahomme siia , siis on pühapäev ja pühapäeviti istub vana Riigikogu-Jonas mõnikord siin . </s> <s> Vaat , Jonas on üks väheseid , kes vanast isesotside kaardiväest alles on jäänud . </s> <s> Isesotsid on ju endised sotsiaalrevolutsionäärid . </s> <s> Jonas ütleb sulle , mis selle Kangega juhtus , kui sind niiväga huvitab . </s> <s> Või siis teab tema kedagi nimetada , kes seda teab . " </s> </p>
<p> <s> Mehed jätsid südamlikult jumalaga ja Elmar sõitis oma isa , armukese ja teenijaskonna juurde . </s> <s> Gustav jäi aga üle turutee hotelli kõmpides sügavalt mõttesse . </s> <s> Kui õige minna Ruthi isa juurde ja küsida : mis on saanud Ruthist ja meie väikesest pojast , kelle ma üheksa aastat tagasi nii karmisüdameliselt lohutamatusse seisundisse jätsin ? </s> <s> Kas selle blondi armsakese vanemad veel elavad ?? </s> </p>
<p> <s> Pealegi , kui ma ka oma perekonna maha jätsin , siis talitasin ma ju ometi õilsatel ajenditel ! </s> <s> Tahtsin kätte saada kuulsust , rikkust ja raha , ning seda ma ju ometi sain . </s> <s> Kõik inimesed mõistavad , et ma ei saanud varem tulla , ma ei olnud selleks veel valmis . </s> <s> Ma olen esimene kunstis , minu ümber on skandaali , peagi kantakse mind kätel . </s> <s> Olen õppinud uskuma iseendasse , andma end vahel selliste jõududegi võimusesse , millega ei ole asja filistritel . </s> </p>
<p> <s> Otsida jälle üles Löwenruh' väike kahekorruseline maja , kuulata härra politseimeistri saabaste kopsimist selle maja ees , minna eesti sauna ja vihelda selles nõrkemiseni , unustuseni . </s> <s> Kuuma auru sees , kus südagi kergelt puperdab . </s> <s> Lükata jalutuskepiga ülaseid ja verirohtu tammealleel ja siis hoopis naise aiaväravat talu piiril . </s> <s> Siis , kui sind oodatakse — kui sauna korstnast tõuseb juba halli suitsu ja karjapoiss kräunutab lambaid ja koerake haugub . </s> <s> Nad kutsuvad sind kaasa , sinna , kus elab pererahvas . </s> <s> Saunasuits tilgub üksikute pahvakutena sooja sinisesse taevasse , vana peremees luiskab vikatit ... </s> <s> Lõpuks sõidab mõisahärra vankergi mööda ja muhklikule teele tõuseb tuhkkerge tolm nagu loor . </s> </p>
<p> <s> Päike loojub ja sa hingad kergemini . </s> <s> Justkui jahedam oleks . </s> <s> Peremees tuleb viljapõllult ja korjab helkiva sirbi küljest kuldse vilja jäänuseid . </s> <s> Sirp oli kivivaremes korraks kivi vastu kõlksanud ja peremees vaatab murelikult selle tera . </s> <s> Alles siis on tal tahtmist muud juttu teha . </s> <s> " Kala aisu tunned ? " küsib ta otsekoheselt . </s> <s> Küdeva sauna taga praetakse kala . </s> </p>
<p> <s> Avaneb igiomase peremärgiga saunauks ja laseb välja linalakalise kaunitari , kelle põsed õhetavad äsjasest kuumusest . </s> <s> Tal on närtsinud rukkilill juustes päeva viimase valguse auks . </s> <s> Vana tamm viskab tumerohelise varju õuemurule ja priimulatele . </s> <s> Neid paneb suurräti kleidile , sest varjus hiilib nüüd juba külm ligi . </s> </p>
<p> <s> Hele valgus läikleb kaevuvee pinnal . </s> <s> Sa jood seda vett ega saa janu täis . </s> <s> Sa pühid veekristallid suult ja vaatad tüdruku juustesse . </s> <s> Rukkilill on muutunud rohekaks ja vajunud longu nagu mustikas sügisel . </s> <s> Vaata , et sinul midagi longu ei vaju . </s> </p>
<p> <s> Aida poolt läheneb suur valge tort . </s> <s> " Nääh , va oinas , kuram , jälle villa aand , " kostab peremehe hääl selle tagant . </s> <s> Sa astud lühikesele rohule mullaste jalgradade vahel , hingad täie rinnaga sisse ja hüüatad maailma kõigile sfäärele : Issand , ära lase sel kõigel lõppeda ! </s> <s> Ilma , inimeste ja mõtete maavalitseja , tee ometi nii , et see kestaks sügise viimse hetkeni . </s> </p>
<p> <s> Aga too puhtaks saanud daam , kes sind ootas ja ei ole nüüd midagi muud kui vaid osake kohalikust meeleolust , on hoopis teistmoodi õis . </s> <s> Ta jalutab mööda taluõue ehakuldset kvadraati , punase-mustatriibuline seelik üll , valged villaehmed sukil sopsumas . </s> <s> Seeliku triibud lainetavad , jalg astub kindlalt , rohi jääb sammu all madalamaks , tõuseb aga siis jälle , otsekui oleks üle mineja nii kerge . </s> <s> Hetk enne tema lävepakuni jõudmist kukub kägu tervelt kuus korda . </s> <s> Sellel ei ole mingit tähendust , kui mitte jääda pidama tavalise tähenduse pisut laiemale tõlgendusele : kägu on lubanud kuuskümmend aastat . </s> </p>
<p> <s> Kui hea on niimoodi unistada ! </s> </p>
<p> <s> Muidugi , see Löwenruh' kant ei ole nii maalik , sest sinna kostab tehaste huugaminegi ära . </s> <s> Aga asi seegi — seegi on ju tore . </s> <s> Niisiis — kohtumine on otsustatud . </s> <s> Liisk on langenud . </s> </p>
<p> <s> Ometi kujunes Gustavi kohtumine Ruthi ja ta vanematega hoopis teistsuguseks . </s> <s> Kohtingule eelneval ööl ei saanud kunstnik üldse magada , ja seepärast otsustas : mida varem ma kohtun , seda parem . </s> <s> Saabki kaelast ära . </s> </p>
<p> <s> Hommikul kell 8.30 avas ta trükitöölise-hädapõllumehe tulikollase aiavärava . </s> <s> Kuidas siin küll kõik muutunud oli ! </s> <s> Puud olid kasvanud suuremaks , maja ajas krohvikesta . </s> <s> Aken oli mustunud alalisest petrooleumilambi tarvitamisest , seda võis tulija kohe tähele panna . </s> <s> Niisiis , tal oli nüüd kojutulek üle paljude , paljude aastate , valus ja häbistav ilmumine sinna , kus ta kunagi andis " tsentelmeni ausõna " , kui Ruth sai temast käima peale . </s> <s> Ta tuleb rikka mehena . </s> <s> Ja kohe ta näitab seda . </s> </p>
<p> <s> Nii vara ei olnud maja ümber veel kedagi liikvel . </s> <s> Vaid mõnel korral pöördus inimene või kaks tänavast välja ja kõmpis bussi ootama . </s> <s> Ja valge lauguga lehm oli juba välja aetud , näksis põõsaste vahel rohtu . </s> </p>
<p> <s> Kunstnik oli jõudnud astuda vaid kolm sammu , kui ta nägi Ruthi isa lihavalt laia selga vabarnavarte vahel . </s> <s> Mees oli kõrvale pannud suure hunniku umbrohtu ; naate , karuohakaid ja muid . </s> <s> Puha rämps . </s> <s> Vana mees oli riides palju õhemalt , kui ilm lubas . </s> <s> Gustav pani tähele , et ta kandis sama võidunud punast särki , mis üheksa aastat tagasigi . </s> <s> Tema turigi juba punetas , kevadine päike oli jõudnud peale hakata . </s> <s> Gustav teadis , et see mees on suur töörügaja . </s> </p>
<p> <s> Kunstnik oli juba varahommikul julgust võtnud . </s> <s> Muidu poleks ta julgenud nii vastutusrikkasse stseeni astudagi . </s> <s> Siis , selles stseenis , sel hetkel pööras vanamees tema poole oma õhetava nukilise pale , mida piiras helehall roomlaslik habe . </s> <s> Vanamees ei paistnud tundvat õieti mingit piinlikkust . </s> <s> Tema laud värahtasid , kummalgi silmal korraga . </s> <s> Siis ta käratas — just nimelt käratas , justkui oleks selle sõna kuidagipidi välja sülitanud — õige madalal häälel : </s> </p>
<p> <s> " Välja ! " </s> </p>
<p> <s> Meie peakangelane jäigastus momentaanselt . </s> <s> Niivõrd karmi vastuvõttu ta ei olnud ilmselt oodanud . </s> <s> Ta avas suu ja ahmas õhku , jõudis aga öelda üheainsa sõna : </s> </p>
<p> <s> " Mina ... " </s> </p>
<p> <s> Üheainsama sõna ja sellegi väga enesekeskse . </s> <s> Peremees paiskas talle aga uuesti näkku , seekord juba palju vihasemalt : " Ma ütlesin — välja !! " </s> </p>
<p> <s> Gustav astus värava taha ja pani värava vaikselt kinni . </s> <s> Siis hakkas seletama oma vaevu märgatava aktsendiga : " Palun kuulake mind ära , härra K. Minu kadumine sõjaeelsesse Euroopasse oli sundkäik . </s> <s> Ma tahtsin midagi olla , kellekski saada . </s> <s> Mul polnud võimalik eluajaks kütjaks jääda . </s> <s> Ma ei tahtnud jääda eluajaks virelema või äia lahkusest sõltuma . </s> <s> Ärge muutuge teiste inimeste orjadeks , ärge lubage oma õiguste karistamata jalge alla tallamist teiste poolt . </s> <s> Nii kõlab minu maksiim , igatahes . </s> <s> Nüüd olen ma keegi , mul on toimunud näituseid Pariisis , Genfis ... " </s> </p>
<p> <s> Äi kahvatas vihast . </s> <s> " Oot-oot , kus mu püss ?? " hüüatas ta ja vudis tema kohta üsna ootamatu kiirusega majaukse poole . </s> <s> Seda nähes laskis Gustav Kalender aiavärava imekiiresti lahti ja pistis mööda tänavat jooksma , nii kiiresti kui jalad võtsid . </s> <s> Käänakul , ühe vana lagunenud aia juures võttis ta hingeldades kurvi ja kuuliski , kuidas hirmus lask talle järele lajatas . </s> <s> Vanamehel olid ju läinud silmad viha pärast punni , kui aga see juhtub , siis on kõige halvemat oodata , teadis G. vanadest kogemustest . </s> <s> Nooh , uulitsal tulistamise eest saab ta muidugi trahvid kaela . </s> <s> Tuletagem aga meelde , mida pidas Andre Breton kõige lihtsamaks dadaistlikuks teoks ? </s> <s> Kas Ruthi isa ei tegelenudki just sellega , s.o. tulistamisega rahva ehk siis vähemalt rahva ühe osa , Gustav Kalenderi pihta ? </s> </p>
<p> <s> Nüüd pidi ta mõrsja otsimise oma elus tagaplaanile lükkama . </s> <s> Ta arutas ka endamisi , et parimal juhul võiks äiale kirjutada , kirja muidugimõista kõikvõimalike komplimentidega varustades . </s> </p>
<p> <s> Suur oli meie lugupeetud kangelase imestus , kui ta ülejärgmisel hommikul värske " Esmaspäevaga " tutvus . </s> <s> Selle artikli sisu oli ei vähem ega rohkem kui just järgmine : </s> </p>
<p> <s> " Kuul kuulsale kunstnikule . </s> <s> Kodumaalt teatatakse . </s> <s> Äsja jõudis kodumaa pinnale rahvusvaheliselt tunnustatud eesti maalikunstnik-dadaist , Zürichi grande prixe'i võitja hra . </s> <s> Gustav Kalender . </s> <s> 1914. aastast alates on hra . dadaist elanud Läänes , kus tema võimalused raha teenida on muidugi olnud mitmekordselt suuremad kui siin . </s> <s> Kurb on aga asjaolu , et lahkumise hetkel oli meister segatud mõnesugustesse raha-afääridesse , mis nüüd , tema päralejõudmisel valusaste kätte maksma hakkavad . </s> <s> Ka olla ta siis oma naise maha jätnud , jättes lauale vaid paarirealise kirja . </s> <s> Ja ennäe imet , pühapäeval nähti teda taas kodumail , mil ta oli tulnud oma vana äia vaatama . </s> <s> Abikaasat ei olevat kodus olnud , aga hra Kalender nõudnud sellegipoolest tema väljakutsumist . </s> <s> Seepeale läkitanud vana peremees talle järele kuuli üheraudsest jahipüssist " Stung " , mis õnneks ei tabanud . </s> <s> Peremees lasti politseijaoskonnast seletuskirja kirjutamise järele tulema . </s> <s> Allkiri — O.B. " </s> </p>
<p> <s> Artiklike oli paigutatud sarja " õnnetused ja kuritööd " , mis tublisti tema eneseusku kõigutas , lõplikult ära aga ei võtnud . </s> <s> Sundis mõttele : seekord pääses mu inglise riidest ülikond ebaesteetilisest kuuliaugust . </s> <s> Šokist hoolimata oli kannatanud mees õigeaegselt Haridusministeeriumi vastuvõtul šarmantse linnamüüri-restorani täiuslike karmiinpunaste taftvolangide all . </s> <s> Ministeerium pidas kuulsa kunstniku vastuvõtmisepidu Toompuiesteel rikastekvartali äärealal , sest just selles piirkonnas asusid ministri ja tema abi luksuskorterid . </s> <s> Neil oli pärast pidu hea ligi minna . </s> </p>
<p> <s> Gustav Kalender oli riietunud kombekohaselt visiitülikonda , sest frakki pidas ta seesuguse seltskonna jaoks juba liiga austavaks ... </s> <s> Oma ilus kübar ja hõbenupuga kepp tuli tal anda riietehoidja kätte . </s> <s> Riietehoidja ise oli nõnda šikk , et meie peakangelasel hakkas ta kõrval piinlikki : süsimusta ülikonnariide taustal olid tal kuldsed tressid , lampassid ja pagunid . </s> <s> Võimas ! </s> </p>
<p> <s> Aga juba sealt vudiski kohale haridusminister Heinrich Bauer , korpulentne mõisavalitseja-võsu . </s> <s> Rasvas käekese tülikalt-lahkelt ette sirutanud , oli ta ilmselt ülimalt vaimustunud kuulsa kunstniku vastuvõtul viibimisest — säras näost nagu Edisoni hõõglamp . </s> </p>
<p> <s> Siin olid siis koos ministeeriumi kõigi ametkondade juhid . </s> <s> Gustav Adolfi gümnaasiumi ja Reaalkooli juhid . </s> <s> Siis leidus siin soliidne habemik daamevallutav haridusministri " parem käsi " Friedrich Voland Mikkelsaar , kelle nime seostatakse kooliuuendusliikumisega . </s> <s> Väga eestimeelne mees ! </s> <s> Leidus ka mustas läikivas siidkleidis vana Anna Michelson — istus ja astus ta " nagu nuku " : kuhu pandi , sinna ka jäi . </s> <s> Seltskonna hulgas oli veel soliid ja härrandlik visiitkuues Eduard Türk , näitlejate usaldusmees . </s> <s> Türk oli daamiks kaasa võtnud võluva estoonlanna Hilda Gleseri , kes kandis õlgel kirjumustrilist Haapsalu rätikut . </s> <s> Eesti kunstitundjaist ei olnud kohal kedagi peale Voldemar Pätsi , kellele Gustav ruttu ligi astus , nii et ta uurikett vastu nööpe klõpsus , langetas pea ja ütles kähinal : </s> </p>
<p> <s> " Nn ... nnn ... nii on saatus mind pärast üheksa-aastast eemalolekut kodumaast saatnud just selle mehe juure , kelle venda ma viiendamal aastal nõnda austasin , et tänu temale Volta mässukoosolekule sattusin . </s> <s> Olid need alles ajad ! </s> <s> Tempora mutantur et nos mutamur in illis . </s> <s> Rõõm näha , herra . " </s> </p>
<p> <s> Ning seejärel Voldemar — lugupeetud riigivanema peaaegu sama hinnatud vend , Riigi Kunsttööstuskooli juhataja — noogutab tõsiselt ja naeratamata . </s> <s> Ta ilme kõneleb täielikust rõõmutusest , justkui poleks talle Gustavi-sugune tuttav sugugi sobiv . </s> <s> Ent tema sõnad kõnelevad teist keelt : " Võtke aga vastu minu sügav austus , herra Kalender . </s> <s> Ma olen näinud teie kuulsa " Tuntud naise " reproduktsiooni . </s> <s> Gracilité ! </s> <s> Väga huvitav . </s> <s> Aga kas pole see teie kunstiteose nimi tähenduses une femme ? " — " Ei , see on tuntud naine , mitte lihtsalt mingi naine . </s> <s> Muidugi ei ole ta tuntud mitte siinmail , vaid Genfis . </s> <s> Midagi lähemat ei taha ma selle naise kohta avaldada . " </s> </p>
<p> <s> " Šampanja , härrased ! " hõikas majaülem . </s> <s> Austatud kunstnikule pisteti joogiklaas esimesena pihku . </s> <s> Haridusminister Bauer — tal oli kena siidlips , mille muster meenutas kuuseokaste rädi — lükkas oma vatsakese tema ja Pätsu vahele ning oli hetkeks väga uudishimulik : " Herra Kalender , mina loodan nüüd , et te jääte veel kauaks-kauaks meie armsale isamaale ? ! </s> <s> Nagu öeldakse — " omal maal õitseb õnni , kodus kasvab kasu parem " ! " </s> </p>
<p> <s> Kalender lõi Baueri , majaülema ja Pätsuga kokku ning tunnistas : " Jah , see plaan mul tõepoolest on . </s> <s> Otse loomulikult teen ma ka siinmail teoks paar näitust . " </s> <s> Aplaus . </s> <s> Kohalviibijad plaksutavad kogu südamest . </s> <s> Päevakangelase näost paistab , nagu oleks tal midagi südamel , aga ta ei julge seda mitte kohe ja korraga välja öelda . </s> <s> Lõpuks ärgitab : " Herra mini-ister , ma lugesin tagantjärgi lehest , et teil oli siin mingi probleem kirjanikega . </s> <s> Olete eesti kirjanikke nimetanud " lendavateks sigadeks " , kes ei ole teile meele järgi sellepärast , et ükski neist ei sarnane külarealiteetide kirjanduse geeniuse Juhani Ahoga ? " </s> </p>
<p> <s> Kuuseokkad võpatasid korrapealt . </s> <s> Küsitu läks üsna kiiresti näost punaseks ja hakkas vabandama : " Ei , seda ma ei ole öelnud . </s> <s> Nemad , sunnikud , on minu sõnu valesti tõlgitsenud . </s> <s> " Lendavateks sigadeks " ei nimetanud ma sugugi mitte inimesi endid , vaid ikka nende raamatuid . </s> <s> " Lendavad sead " on kõigest üks õhuke brošüür , mis trükitud õllepudelite siltidele ja milles ironiseeritakse Eesti riigikorralduse ja muude hüvade väärtuste üle . </s> <s> Sisuks on siinmail miskipärast levima hakanud iseäraliku nimega nähtus , nn " dshimmi-futurism " . </s> <s> Autoriks oli vist keegi Kivikas või Tümikas , või mis ta on . </s> <s> Mu herra , selle räpase brošüüri vaimsest palgest saab pildi , kui me loeme selle viimast lauset : " Elagu Internatsionaali veripunane lipp " ! </s> <s> Vaat missuguse kalaga meil on tegemist . " </s> </p>
<p> <s> " No hea küll , " möönis dadaist . </s> <s> " Midagi jääb selles loos mulle siiski arusaamatuks . " </s> </p>
<p> <s> " Ma ei usu ! " julgustas Bauer hoogsalt ja suunas külalise pika hõbedase linaga laua taha . </s> <s> Baueri proua ja sekretärid tippisid talle järele . </s> <s> " Ja nüüd palun kõiki lauda ! </s> <s> Palun lauda ! " </s> </p>
<p> <s> Istutakse lauanõude kolina ja naerupahvakute saatel . </s> <s> Nagu hiina mandariinid , vangutavad daamid päid raskete keeruliste soengutega . </s> <s> Gustav Kalender kui võõras tunneb kõikjalt talle vastu hoovavat uudishimulikult kompivaid pilke . </s> <s> Frakid , merevaigust mansetinööbid , prossid , keed — see kõik erutab ja ühtaegu kohutab teda . </s> <s> G.K. püüab käsi laudlina pitsidele korrektselt risti sättida . </s> <s> Pea üldse ei vaata ta toiduvaagnaid sealiha , linnukoibade , äädikas marineeritud õuntega . </s> <s> Daamid silmitsevad aga arvustades üksteise tualette . </s> <s> Nii mõnegi kleidikandja juures leiavad nende pilgud salamisi " ütlemist " , et — nnoohh , see ei ole ikka päris see . </s> <s> Majesteetlik lühtrivalgus muudab nende pilgud mõjusamaiks . </s> </p>
<p> <s> Lauariistade kolin jääb äkitselt vaiksemaks ja teenreidki ei liigu enam . </s> <s> " Hamin " Heinrich Bauer tõuseb , ilma et ta oma kerega midagi ümber ajaks , kohendab kraenurki , köhatab hääle puhtaks ja alustab kõnega , mis esimeste sõnade järgi otsustades tõotab küllalt pikaks venida : </s> </p>
<p> <s> " Austatud kohalviibijad , minu daamid ja härrad ! </s> <s> Küllap on kõik juba aimu saanud , et täna me austame ühte eesti soost meest , kes Eesti nime laias Euroopas kuulsaks on teinud . </s> <s> Minu südant rõõmustab , et see tubli mees istub siin , minu paremal käel . </s> <s> Võimule , iseäranis kui see on niihästi haritud võim , kui ka niiöelda haridusvõim , meeldib just see asjaolu , et Vaim oma kõrguses on ennast tema ees sõbraks teinud . </s> <s> Täna me joome Gustav Kalenderi terviseks , kolmekordne elagu tema auks ! " </s> </p>
<p> <s> " Elagu ! </s> <s> Elagu ! </s> <s> Elagu ! " </s> </p>
<p> <s> " Kuhu ma oma mõtetega siis niiöelda jäingi ... </s> <s> Minu kodutalus Imsil on kõige kõrgema ja kõige kogukama männi otsas suur laske- , vabandust , kurepesa . </s> <s> Mineva aasta lendasid kolm kurepoega sealt välja ja sel aastal oli kahtlus , et kas nad üldse veel tulevadki sinna , need kured , sest Eestimaal on ju neile nii palju pesi ehitatud . </s> <s> Aga tulid ! </s> <s> Eile olid nad kohal . </s> <s> Plagistasid nokka nagu mullu ja muistegi . </s> <s> Siit tulenevalt ma õpetangi , " — ja vana pedagoog ei saagi muud kui õpetada — " et kus need suursugused linnud ka ei lendaks , oma pesa leiavad nad üles ikkagi . </s> <s> Eriti veel siis , kui mu majal lehvib rõõmus ... lootusrikas jõuduandev kolmevärviline lipp , mis rõõmustab nii kiskja-elajate kui taeva lindude kui ka meie , inimeste südant . </s> <s> Nõnda tahan ma oma pika jutuga ütelda : suur kunstnik on saanud suured tiivad ja meie hulka tagasi lennanud ehk tulnud , sest temagi teab sõnu meie muistsest lugulaulust — " Omal maal õitseb õnni , kodus kasvab kasu parem . " </s> </p>
<p> <s> Ajalehed kirjutavad , et herr-ra Gustav Kalender esindab meil siin ühte kummalist mõtte- elik kunstivoolu , mille nimi kõlab otsekui lapse lalin : da-da . </s> <s> Kes teab , võib-olla on just neis müstilistes silpides eesti rahva tulevik . </s> <s> Sest meie tulevikku on ju otsitud ausast mustast mulgi kuuest , meie noorte meeste käemusklite rammust ja soome-ugri ürgvaimust . </s> <s> Aga palun : siin meie ees on Gustav Kalender , kes tegelikult on väärt nii üht kui teist kui kolmandat . </s> <s> Mina , kõneleja , pole päris kompetentne arvustama igakülgselt tema loomingut , kuid ma võin öelda , et leidsime summa toetamaks tema reproduktsioonide elik fotode näitust . </s> <s> Juba järgmisest esmaspäevast peale võib eesti kunstisõber piltidel näha tema maale ja keraamikat — kahte vaala , millele toetub tema looming . </s> <s> Ma olen rääkinud , " istus haridusminister Bauer nõrga käteplagina saatel maha , rüüpas tubli lonksu oma klaasist ning asus sibularohke kartulisalati kallale . </s> </p>
<p> <s> Tekkis vaikus . </s> <s> Gustav vaatas lakke , nagu oleks just sinna kirjutatud järgmise esineja nimi . </s> <s> Õigupoolest pidi neid olema mitu . </s> <s> Kunstnikku silmitsesid ministeeriumi kantseleiülema abi proua Vahtriku nööppruunid sätendavad silmad . </s> <s> Silmitsesid tänulikult , sest kangelane oli teda märganud , lasknud pilgu üle ta saleda figuuri ja toreda , kuid veidi vanamoodsa gemmprossi , mida ükski teine naine ei julgenud arvustavalt vaadata . </s> <s> Veetlev leskproua oli koosviibimisele ka saatja kaasa toonud , kuid viimane oli vaikne ja tundus kahvatuna . </s> </p>
<p> <s> Gustav tõusis ja ütles : </s> </p>
<p> <s> " See on tore , et olete nii ilmatuuhkeid ja ärateenimatuid sõnu rääkinud , herra minister ja mina kasutan siinkohal parajat võimalust , et teid korralikult ja kogu südamest tänada . </s> <s> Aga aeg on edasi läinud ja teie andmed dada kohta pärinevad 1916. aastast . </s> <s> Tahaksin sirgeks õiendada teie ebatäpsuse . </s> <s> Te ütlete , et dada olevat ühe kunstivoolu nimi . </s> <s> Te eksite sealjuures , hra Bauer . </s> <s> Tõelised dadaistid on dada vastu . </s> <s> Igaüks on dada direktor . </s> <s> Ja kui ma ütlen , et " igaüks on dada direktor " , tähendab see nii seda , et igaühel on oma isikline dada , mis on pöördvõrdeline osaga üldisest dadast . </s> <s> See ripub ära üldisest dadast , nagu ripub Kuu Maa kohal . </s> <s> Dadaistid on uimasemad mõtisklejad maailmas , sest nad ei oska vastata küsimustele : mis on hea ? </s> <s> Mis on inetu ? </s> <s> Mis on suur , tugev või nõrk ? </s> <s> Meie ei tea ... meie ei tea !!! </s> <s> Kuid me lohutame end sellega , et meie pole nood ainsad maailmas , kes vahel vigu teevad . </s> <s> Isegi valitsused teevad vahel , nagu me siin Eestiski mõnikord kogeme ning alles hiljuti kogesime . " </s> </p>
<p> <s> Ta naeratas saatanlikult ja jätkas häirimatult : </s> </p>
<p> <s> " Teame vaid seda et dadaist on inimene , kes on lasknud puruneda oma isiklikul Minal Fichte määratluses . </s> <s> Seda purunemist aga ei saa võtta traagiliselt . </s> </p>
<p> <s> Ma tahan öelda , et mõneski mõttes on dada osadusetunne . </s> <s> Olgugi mõned meist targemad , kuid see isik , kes juhib maailmaruumi , on loonud meidki siia maailma maalima . </s> </p>
<p> <s> Siia , minu jutuga klapib hästi ka teade ( informatsiooniks ) selle kohta , et kaks aastat tagasi ostis kunstikoguja Rotschild minult 1916. aasta töö " Plärakas ja Sodipodi " . </s> <s> Kubismi hiilgeajal läks nii abstraktne ja kontseptuaalne töö küll . </s> <s> " Plärakas ja Sodipodi " oma kõikvõimalike variatsioonidega olid mul mitmel aastal üleval niihästi Sõltumatute Salongis kui Sügissalongis ; vastuvõtt oli päris hea . </s> <s> Siis ostis Rotschild need ära , aga viimaste sõjaaja segaduse tõttu hoidis neid pimedas põiktänavas turu kõrval ja üht väikest rada pidi oli majale ka ligipääs . </s> <s> Ma mõtlen , ligipääs kõrvalisele inimesele . </s> <s> Kunstniku pilgu läbi ei ole sellele majale , kus Rotschild seda pilti hoidis , midagi ette heita . </s> <s> Tagaukseni läks tee mööda tiigi marmorkallast kollaste jasmiinide vahelt . </s> <s> Kahjuks kasutasid just seda romantilist teed vargad . </s> <s> Näis , et minu plärakatel ja sodipodidel ei olegi määratud rippuda nende õiges kohas — panga maksmissaalis . </s> </p>
<p> <s> Politsei hakkas pilti muidugi kohe otsima . </s> <s> Kuna kasutan täiesti erilisi , ainult mulle individuaalseid raame , kergendas see uuringuid . </s> <s> Pool aastat ei teatud maali saatusest absoluutselt midagi . </s> <s> Siis äkki teatati Baselist : kohaliku kunstikoguja kollektsioonis on uusaja maalikunstniku Claude Lorraini ( 1600—1682 ) senitundmatu töö " Seadus ja kuningas " ( " Lex ja Rex " ) . </s> <s> Pildil oli , muide , iseäralik taevas : Lorraini piltidel langeb valgus alati diagonaalis , siin aga olid mõned merelained ja kaugemad majakad pigem imeõrna valguse otsefookuses . </s> <s> Tekkis kohe küsimus , et kas võltsing või iseseisev kunstiteos ? </s> <s> Nädalakese töötasid spetsialistid vee ja kõõbitsaga : " Lorraini " kiht tuli maha ja alt ilmusid ikkagi välja minu " Plärakas ja Sodipodi " . </s> <s> Võisime veel kord korrata kabaree Voltaire'i rajaja Hugo Balli sõnu : " Reaalsus algab sealt , kus asjad kaovad " . </s> <s> " Lex ja Rex " oli kõigest geniaalne ülemaaling . </s> <s> Raam oli küll eemaldatud , kuid selle jäänused ma tundsin ära . </s> <s> Ülemaalingu autoriks oli keegi naljahammas , kes soovis iga hinna eest Lorraini võltsida . </s> <s> Tristan Tzara tahtis seepeale kirjutada esseed ülemaalimisest ja mitmekihilisest reaalsusest , kuid mina laitsin selle mõtte maha . </s> <s> Kas pole kurioosne lugu , mis ? " </s> </p>
<p> <s> " Kurioosne ja samas ka barbaarne , ent mitte šikaneeriv , " kostis proua Vahtriku hurmav hääl nagu tite piuks . </s> <s> " Mingisuguse mälestuse sellest Lorrainist oleks võinud ju siiski jätta . " </s> </p>
<p> <s> " Mingisugune mälestus jäigi . </s> <s> " Seadus ja kuningas " jäädvustati otsekohe fotodele , mis kahjuks ei suutnud edasi anda tema värve . </s> <s> Kuid see on paratamatu saatus teosele , mis istub teise teose kukil . </s> <s> Muide , ülemaalingu figuurid kasutasid minu " Sodipodide " konarusi ja kontuure , nii et " Lorraini " hellebardiga mees seisis täpp-täpilt selles kohas , kuhu mina olin paigutanud kollakaspunase ovaali . </s> <s> Osav ! " </s> </p>
<p> <s> " K-kas tohib küsida , " köhatas Mikkelsaar , " kui palju Rotschild teile selle eest maksis ? " </s> </p>
<p> <s> " Hm , see pole just eriti häbelik küsimus , aga kõigest 500 Prantsuse franki . </s> <s> Ta ostab muuseas ka üsna odavatelt nimedelt , nagu mina tollal olin . </s> <s> Peaasi , et kõik nimed oleksid esindatud . </s> <s> Pärast skandaali Baseli kunstikogujaga ostsin selle Rotschildilt — kes seda miskipärast enam ei tahtnud — neljakordistunud hinnaga tagasi ja müüsin ta kaheosalisena ja üheksateistkümnekordistunud hinnaga 9500 frangi eest ühele njuujorklasele . </s> <s> Nii et summa oli tõusnud kakskümmend korda võrreldes viimase tehinguga . </s> <s> Siit kuldreegel : 1917. aastal maalitud kubofuturistide ja futuristide tööd maksavad praegu 25-kordset hinda . </s> <s> Minu " Laigud " maksaksid praegu umbes ... </s> <s> 312 000 ( kahin saalis ) , ent mina seda raha ju enam ei näe ! </s> <s> Ja mina maalisin 1917. aastal vähe — siis oli suur dada-näitus Modigliani , Di Chirico ja Kandinsky osavõtul , nii et harukordne saagiaasta dadaismi ajaloos ! </s> <s> Mina aga tegin vähe , sest tol perioodil pidin ma rohkem teiste töid vaatama . </s> <s> " Tuld purskav naine " oli vististi sellest aastast ja " Veretöö Rehalpi metsas " ja " Poincaré " . </s> <s> Vist ongi kõik . " </s> </p>
<p> <s> " Nii et teil on miljon koos ? " küsis keegi vanamees läbi nina ja jäi küsivalt otsa vaatama , nagu oleks tal see õigus . </s> </p>
<p> <s> " Kas me ei räägiks millestki meeldivamast ? " pareeris Gustav . </s> <s> " Näituseks filosoofiast ? </s> <s> Kas te ikka teate , et dada ainus filosoofia on sõnades ? </s> <s> Näiteks ma ütlen teile ühe kuulsamaid Huelsenbecki vormuleeringuid : Schalalobai schalamezomai — see on üks , dada pärandist hästi tuntud . </s> <s> Need sõnad väljendavad suurimat ja ilusaimat igatsust . " </s> </p>
<p> <s> " Oh sa jumal , kui ilus , " õhkas proua Vahtrik raugelt ja väga loomulikult . </s> <s> " Aga millegi poolest meenutab see mulle ju juudi keelt . </s> <s> Ja seda ei või teps ütelda , et juudid ei oska igatseda . </s> <s> Kas ei räägi nende pühad raamatud sulamisest suurde ja igavesse ? " </s> </p>
<p> <s> " Te ütlesite seda päris kenasti , nii et iseendalgi tuleb tahe mõelda maailma Loojast . </s> <s> Ent õpetused tema kolmainsusest on mulle nii ehk nii vastukarva . </s> <s> Mulle meeldib pigem kujutella , et meie kohaliku universumi keskuseks on maailmasammas , mille tipuks Põhjanael . </s> <s> See pole midagi muud kui mõtteline joon tähest täheni . </s> <s> Kõik need tähed paiknevad maailmasambal koos , ilusti nagu arvelauanupud . </s> <s> Ja kauged , sadade valgusaastate kauguselt paistvad võõrad galaktikad imiteerivad imetabast heledate , tumedate ja pooltoonide mängu nagu tõelised kunstiteosed . </s> <s> Näiteks Trifiidid . </s> <s> Võime aimata sealset hullumeelset , üleajavat , ülekeevat värvide mängu — võib-olla nagu põrgukatlas ... </s> <s> Värvide rohkus ei näita just eriti mõistuslikku alget meie suures maailmaruumis , pigem , vaadake , on meil ehk tegemist mingisuguse joobumusega . </s> <s> Too asjaolu teeb vanade filosoofide arutlused ilmamõistusest tühjadeks . " </s> </p>
<p> <s> Gustav märkas , et ta muudkui kõneleb ja sellepärast ei saa keegi süüa—juua . </s> <s> Ta tegi vaheaja ja laskis rahval lõõgastuda . </s> <s> Nägi , kuidas Reaalkooli direktor andunult preili Gleserit teenindab , kuidas teener ei saa piibutamisnurgas väikest lampi põlema , kuidas daamid nipivad veini , tasakesi , ettevaatlikult nagu kiisud , kes kardavad suud kõrvetada . </s> <s> Ühe hetke jäädvustamine oli Gustavi silmis . </s> </p>
<p> <s> Kärarikkalt eemalduti lauast ja meie peakangelane vaatas seltskonnas ringi . </s> <s> See oli oma eesti seltskond , kes hääldas sõna " dada " liiga pehmelt , justkui rõhutades selle sõna täielikku võõrust . </s> </p>
<p> <s> Proua Vahtrik kõndis ringi kõige kassilikumalt oma tumesinise velvetäärtega sametkleidi hüpeldes . </s> <s> Oma saatja oli ta juba kuhugi maha unustada jõudnud . </s> <s> Peatudes seltskonnas siin või seal , tuli ta Gustavile järjest lähemale . </s> <s> Juba ta sebiski pikakasvulise Kalenderi nina all . </s> </p>
<p> <s> " Ma otse jumaldan tähti , herra Kalender ! " kilkas naine ja süütas pruuni ilmatu pika daamisigareti . </s> <s> Temal oli võrratu parfüüm . </s> <s> " Ma olen teile tänulik , et suutsite ka nii ametlikus seltskonnas rääkida midagi tõeliselt suurt , midagi Põhjanaelast ja maailmasambast . </s> <s> Kuidas õieti on nende kahe suhe ? " </s> </p>
<p> <s> " Te mõtlete — Põhjanaela ja maailmasamba ? " </s> </p>
<p> <s> " Oui . " </s> </p>
<p> <s> " Põhjanael on Väikese Vankri ? . " </s> <s> — " Aga edasi ? </s> <s> Mis sellest järeldada võib ? " — " Mina ei järeldaks midagi . " </s> <s> — " Aga kas maailmasammas tuleb sellest siis otse alla ? " — " Jah . " </s> <s> — " Miks te ometi nii kidakeelne olete ? ! </s> <s> Võiksime palju enam vestelda . " </s> </p>
<p> <s> Mõtlikult keerutas proua Vahtrik kaharaid tumedaid käiseid oma käte ümber . </s> <s> Paistis , et eevalik ilu tema kätes ei olnud juhuslikult loodud . </s> <s> Luues proua Vahtrikku , oli Kõigevägevamal oma tagamõte , mida ümbritsevad veel ei aimanud . </s> <s> Ja mehe silmis tekkis nüüd teatud ihaldusesäde proua ilu vastu . </s> </p>
<p> <s> " Tuld te juba pakkusite , pakkuge nüüd ka käsivart . " </s> <s> Kuivalt , asjalikult ja jahedalt pakkus Gustav Kalender talle käsivart . </s> <s> Et millestki juttu teha , nimetas ta terve trobikonna oma tuttavaid , keda noor daam pidanuks justkui teadma . </s> <s> Aga ei teadnud ! </s> </p>
<p> <s> Siis juhtus ime ja Gustav päästeti ühe ajalehemehe poolt . </s> <s> See oli keegi väärikas saterkuues peatoimetaja . </s> <s> Gustav vaatas teda hoolega , jõudmaks arusaamisele , kas ei ole mitte tegemist mõne tuttavaga juba sellest ajast , mil tema mööda ajalehetoimetusi jooksis . </s> <s> Ei olnud . </s> </p>
<p> <s> " Ah jaa , " ütles prouake nüüd õhinal , avastades , et ta saab seltskonna lisandudes uuesti vestlusesse liituda . </s> <s> " Herra Ado Kann Tallinna Teatajast , lehest , mis on teie Euroopa-saavutustest juba kirjutanud . " </s> <s> — " Kas tõesti on jõutud minust juba kirjutada Eesti radadel ? " ei uskunud kunstnik . </s> <s> " Jaa , jaa ! </s> <s> Jaa , jaa ! " reklaamis ajalehemees oma väljaannet . </s> <s> " Seda on tehtud Naata Naela peene ja elegantse sule läbi . " </s> <s> — " Või Naata Naela ? </s> <s> Tskae , misuke imelik nimi . " </s> </p>
<p> <s> Proua Vahtrik sekkus taas jutuajamisse : " Naata Nael — see on ühe noore andeka kirjamehe publitsistipseudonüüm . </s> <s> Noor , tõeline filosoof . " </s> </p>
<p> <s> Ja kunstnik oli sunnitud lugema talle ette pandud aastatagust ajalehenumbrit : </s> </p>
<p> <s> " Mis dada on ja mis dadaistid tahavad , on võimatu kokku võtta ja defineerida . </s> <s> Kui omal ajal futuristid kõigil kunsti aladel revolutsiooni tegid , siis nähti eemalt , asjale sisse tungimata , selles uuenduslikus voolus ainult kukerpalli laskmist . </s> <s> Ent futuristid võtsid oma vaateid , sihte tõsiselt : nad leidsid selle voolu paratamata olevat , sompunud õhu ventilaatorid tarvilise , iga maa muuseumi õhkkonna ja vanavara surnukambri tuulutajana kasuliku olevat . </s> <s> Dadaistid , kes futuristide järele tulid ( järeletulijad on kaugemalle minejad ) ei võtnud üldse midagi tõsiselt , ka mitte iseendid . </s> </p>
<p> <s> Sõna " dada " on tõlgitset mitmeti . </s> <s> Harilikult arvatakse , et see on lapse lällutamist märkiv sõna . </s> <s> Dadaistidel pole niisuguse etümoloogia vastu midagi . </s> <s> Elastilisus on kõik . </s> </p>
<p> <s> Aga tegelikult on " dada'l " , mis nüüd rahvusvaheline vool on oma ajakirjadega , igal maal oma ilme . </s> <s> Prantsusmaal , Schweitsis , Itaalias mõistetakse dadaismi all tavaliselt seda , mis " abstraktse kunsti " all Saksamaal tuttav on . </s> <s> Isegi üks eestlane , nagu me nüüd teame , Gustav Kalender on selle kõigega Zürichi linnas ametis ja tema otsekohest , ent siiski keerukat kunsti tuntakse pooltes Euroopa kultuurimaades . </s> <s> Sest " dada " on naturalismi kõige suurem eitamine : asja ei tohi üldse kunstis anda , vaid ainult abstraktseid vorme . </s> <s> Maalikunstis näiteks ? la Kandinsky mõtteta värvi ja joonte kombinatsioone , mis teatud ühendusse ja harmooniasse liituksid ainult oma sisemise paratamatuse tõttu . </s> <s> Saksamaal aga omandas revolutsiooni päevil dadaism muu seas poliitilise värvi , ja nimelt äärmiselt-radikaalse . </s> <s> Sellepärast sattuski ta kohtusse . </s> </p>
<p> <s> Sõna " dada " ise leiti ühest Saksa-Prantsuse sõnaraamatust juhslikult , kuna ta leidjad oma kabaree lauljale nime tahtsid otsida . </s> <s> " Dada " tähendab prantsuse keeles puulohet . </s> <s> Nime leidmine sündis 1916. a. </s> <s> Zürichis , Voltaire'i kabarees , kus neli-viis mõttevenda koos juhtus olema . </s> </p>
<p> <s> Futurismis ei meeldinud neile selle voolu naturalistlik kalduvus . </s> <s> Marinetti bruitism ( müra kunst ) oma programmiga , nagu autode , aeroplaanide rendez-vous " suurlinna ärkamine " oli puhastverd naturalism , kunsti tagasipööre looduse poole . </s> <s> Dadaistidele ei meeldinud niisugune kunsti käsitlus . </s> <s> Üldse polnud neil aga midagi positiivset asemele panna . </s> <s> " Dada " , mis sõna suure hooga hakati rahvale sugereerima , oli täis igasugu võimalusi . </s> <s> Revolvriga taskus taheti kirjandust ja kunsti teha . </s> <s> Laseme kõnelda dadaisti ennast : </s> </p>
<p> <s> " Dadaist armastab elu , sest et ta seda iga päev võib ära visata . </s> <s> Surm on talle dadaistlik võimalus . </s> <s> Dadaist võib igaüks olla . </s> <s> Ta pole millegi kunsti külge seot . </s> <s> Dadaist on vihmamantlis herra , kes juba seitsmendat korda hakkab ümber ilma reisima . </s> <s> Dadaist on mees , kes Bristol-hotellis terve korruse üürib , ilma et ta teaks , kuidas toatüdrukule jootraha maksta . </s> </p>
<p> <s> Maailma kirjus olgu teretulemast , aga ta ei imestle selle üle . </s> <s> Õhtul mängib orkester mere ääres , ja hoorad , kes oma kõrgeil kingakontsadel hööritavad , naeravad sulle näkku . </s> <s> See on ära situt ja narr ilm . </s> <s> Lähed nii endamisi ja teed filosoofiat õhtusöögi üle . </s> <s> Aga enne kui saad ümber vaadata , toob post sulle esimese telegrammi , et kõik sinu sead on surnud marutõppe , sinu frakk on Eiffeli tornist alla visat ja sinu majapidajat on tabanud konditõbi . </s> <s> Sa vahid imestunult kuusse , kes näib sulle olevat hea kapitaali võimalus , seal toob sulle sama postipoiss telegrammi , et kõik su kanad on koolnud küünetõppe , su isa kukkus sõnnikuharki ja külmas ära ... " </s> <s> ( Huelsenbeck ) . </s> </p>
<p> <s> Kui ennemalt midagi pöörast juhtus , siis oli see futurism . </s> <s> Nüüd aga vilistasid hiljuti dadaistid Marinetti Pariisis välja , kes neile lapsikust ette heitis . </s> </p>
<p> <s> Olgu kuidas on , ja millised ideed ning plaanid dadaismil ka poleks , ta tahab ju oma absurdi ja mitte-absurdi läbi lüüa , läbi viia . </s> <s> Ja sensatsioonitõbisele eurooplasele on see magusaks roaks . </s> </p>
<p> <s> Nüüd aga dada äkki kohtus ! </s> <s> 20. aprillil 1921 olid Berliinis oma " tegude " eest vastust andmas kirjanik Johannes Baader , juba vanem herra , niinimetatud " Ober-Dada " , kunstikaupleja Otto Burchard , kelle juures dadaistid oma kunstitöid välja panid , kunstnik George Grosz , suur talent , keda ta vastasedki on tunnustanud , ja veel paar teist dadaisti . </s> </p>
<p> <s> Tung kohtusaali oli nii suur , et see otsekohe rusika abil teed pidi rajama , kes tahtis sisse pääseda . </s> </p>
<p> <s> Läinud aasta suvel olid dadaistid korraldanud Burchardi ruumes oma suure Esimese Dada Rahvusvahelise messe . </s> <s> Sisseastujale avanes järgmine pilt . </s> <s> Näituseruumis rippus laest ujuva kalana alla üks täistopit hall sõdur ohvitseri pagunitega ja seapea maskiga mütsi all , mis ohvitseri kokardi kandis . </s> <s> Seina ääres seisis mustast riidest täistopit naise keha ilma käte ja jalgadeta , rinnal roostet nuga ja katki murt tahvel . </s> <s> Esimesel õlal elektrikell , teisel piiritus-keedulamp , naise tagumikul raudrist . </s> </p>
<p> <s> Süüdistati kõigepealt " Ober-Dadat " , Baaderit kui voolu juhti . </s> <s> See pidas kaunis tumedasisulise kõne dadaismist , mille olemust raske olla karakteriseerida . </s> <s> Dada paljukõlaval nimel polla mingit mõtet , ainult reklaami väärtus . </s> <s> Dadaismi ülesandeks olla vastu töötada kultuurselt kahjulikkudele " sediment " vormidele . </s> <s> Ja üks kõige tugevam , sellepärast , et populäärsem võitlusabinõu olla humoor , nali . </s> <s> Dadaism tahtvat humoori kultuurilist mõtet inimestesse istutada . </s> <s> Sakslastel puuduvat just nalja , humoori tunne . </s> <s> Kui võimalik oleks sakslastesse enam humoori istutada , siis oleks sakslaste seisukoht teiste seas kaugelt üleulatuvam . </s> </p>
<p> <s> Eksperdina kohtusse kutsut Dresdeni linnakogude direktor Dr. B. Schmidt seletas umbes sedasama . </s> <s> Ka tema ei mõistvat seda voolu täpipealt iseloomustada . </s> <s> Võiks ühte konstateerida , et dadaism on reaktsioon kõigile ajanähtustele , mis mitte rõõmustavad pole . </s> <s> Ka näitus oli just piitsutavana mõeldud . </s> </p>
<p> <s> Teises arvamuses oli kõigest sellest tunnistajaks toodud hauptmann , kes ka näitusel oli käinud ja leidnud , et seal ässitatakse süstemaatiliselt sõjaväe vastu , kõige enam just G. Grosz oma " kahjulike " karikatuuridega . </s> <s> See arvamus jäi mõnevõrra enam maksvusele . </s> <s> Lõppeks pidi kunstikaupmees Burchard oma rahakotti 600 , G. Grosz aga 300 marga võrra kergendama ... " </s> </p>
<p> <s> " Noh , mis arvate ?? " küsisid toimetaja ning proua Vahtrik ühest suust ja põnevil . </s> </p>
<p> <s> G. sügas mõtlikult lõuga , millele olid pärast viimast habemeajamist taas hakanud tüükad tekkima . </s> <s> " Pole ju vigagi , " leidis ta . </s> <s> " Dadal pole tõesti ju väga konkreetseid eesmärke , on vaid tahe midagi ilmas korda saata , see on ka kõik . </s> <s> Avaldan tunnustust sellele Naata Naelale , kes võrrelduna dada sündmuste keskpunktiga on ju ikka eemalolija . </s> <s> Aga ütleb ju tähendamissõnagi , et eemalolija kõrvad ulatuvad sageli kaugemale ja kõrgemale , nii et ma ei imesta sugugi , et too Naata Nael sai aimu meie tegelikkudest sammudest , tahtmistest ja kavadest , " lõpetas absoluutne päevakangelane . </s> </p>
<p> <s> Need sõnad kadusid kribinal ajalehemehe taskuraamatusse . </s> <s> Mees küsis veel , missugused plaanid kunstnikul kodumaal on , aga kunstnik sellele vastust ei leidnudki . </s> <s> Siis juhtus , et ta käis iga tuttava ees kummardamas , et on juba hilja ja et ta peab tõesti kahjuks minema . </s> <s> Kõigil oli sellest ääretult kahju . </s> <s> Bauer ulatas talle nõrga aplausi saatel suure Haridusministeeriumi diplomi . </s> <s> Proua Vahtrik vidutas oma pikki sirgeid ripsmeid ja ohkas nii kurvalt , et see pidi mehiseimagi südame tunnetest tulvile ajama . </s> <s> " Ma loodan , et me kohtume elus veel palju kordi , " jäi ta ootama . </s> <s> " Teen ettepaneku kohtuda aastapäeval , mil Eesti armee saavutas võidu landesveeri üle , " vastas Gustav kindlalt . </s> <s> " Oih jumal , siis on ju üle kuu aja ootamist ! " ütles naine ja vaatas ilmse pahameelega , kuidas tema juurde tuleb tagasi veidi nokastanud saatja . </s> <s> Too asjalik ja lahke mees oli nüüd naise silmis küllap eikellekski saanud , proua Vahtrik ei tahtnud temast enam väljagi teha . </s> <s> Selle asemel pani ta pika helesinise siidkindaga tihedalt ümbritsetud käe Gustavi varrukale , tõusis varvukile , et mehe kõrvani ulatada , ja sosistas raugelt : " Palun jätke meelde , minu telefoninummer on 23 5. " Daami silmad sädelesid pruunes armunuvärves . </s> <s> Tema saatja tegi , justkui ei märkaks ta toimuvat . </s> </p>
<p> <s> Nüüd , olles kuulda saanud , et talle kingitud diplomit sobib kokku rullida , et diplom just rullimiseks ongi , kummardas päevakangelane kõigi ees , rullis dokumendi krabinal kokku ning lahkus alumise korruse ajakirjanike-virvarri . </s> <s> Paistis nõnda , et ajakirjanikud olid kindlaks nõuks võtnud kellata Gustavi saabumisest üle kevadise Eestimaa . </s> <s> Seal istus leheneegreid ja seisis , autoriteedi väljailmumisel käitusid nad aga üle talvise soo tormava põdrakarjana . </s> <s> Nad piirasid kuulsuse ümber ning kui Gustav päris , missuguste lehtede esindajad nad on , sai ta vastuseks ühtlase sumina . </s> <s> Siiski hakkasid kõnekatked temani kostma ning ta sai aru küsimistest : " Kuidas küll oskasite olla õigel ajal õiges kohas ? " — " Kas Voltaire'i kabarees juhtus olema Šveitsi riigi alustalasid ? " — " Kas olete nüüd miljonär ? " — " Miks Eestis kunstiga nii hästi ei teeni ? " — " Kas prantsuse kunstnikud teavad Eestit ? " </s> </p>
<p> <s> Esimesele küsimusele vastas Gustav , et paljudel töölistel on hea nina avastada nende jaoks antud momendil just kõige õigemat , tema aga oli mälestusväärsel märtsipäeval 1916 just nimelt tööline . </s> <s> Šveitsi riigi alustalasid kabareesse ei sattunud . </s> <s> Ma pole veel kaugeltki miljonär ja see ei ole mulle nii tähtiski . </s> <s> Vastupidi , kui nüüd laia elu elama hakkaksin , kaoks mul kogu raha nagu kevadine lumi . </s> <s> Eestlased on väikerahvas , neil on liiga palju tegemist sõjakahjude ületamisega , sellepärast ei ole võimalik siitnurga kunstnikele nii suuri honorare maksta . </s> <s> Kuuldavasti sai Eesti omale palju Venemaa — nähtavasti Leena kaevanduste — kulda ja tuleb aeg , mil meie väikeriik seda oma majanduslise hüveolu tarbeks hakkab kasutama . </s> <s> Ja ehkki oleme väiksed , teavad prantsuse intelligendid meie olemasolust paremini kui saksa omad , sest viimased tihtipeale ei tahagi teada . </s> <s> Prantslased teavad küll , et Läänemere ääres on väike riik , kes omasugustest ainsana suurele Venemaale vastu julges hakata . </s> </p>
<p> <s> Küsiti ka vahejuhtumi kohta Ruthi isaga , aga vastus kõlas , et selle juhtumi asjaolud ei ole kõik veel lõpuni selged ja sellepärast peab õige vastusega ootama . </s> <s> Niisugune diplomaatia meeldis ajakirjanikele . </s> </p>
<p> <s> Edasi jätkab härra Gustav Kalender ise . </s> </p></div2><div2 type="alaosa"><head> 15 . peatükk — Volta-Kusti jatkab oma jutustust </head>
<p> <s> Nüüd tahan ma , Riks , sulle jutustada , mis edasi sai . </s> <s> Kui ma ajakirjanike käest pääsesin , oli juba hiline õhtutund ja Toompea tornid helkisid juba unise päikese viimastes kiirtes . </s> <s> Panin kaabu laksaki pähe ja astusin pika sammuga majast eemale . </s> <s> Uhke palee akendes säras veel valgust , seest oli kuulda naerupahvakuid ja samuti närvilist muusikat . </s> <s> Mu pea huugas kaunikesti sellest vastuvõtust , ma ei tahtnud muud kui klaasikest alkoholivaba jooki ja pehmet hotellivaipa koos sooja tekiga . </s> <s> Jah , ma elasin ikka veel hotellitoas ega olnud vahetanud seda mõne mugava suvila vastu mõnes Jumalast maha jäetud maanurgakeses , mis kunstnikule muidugi tunduvalt sobivam . </s> </p>
<p> <s> Pikal tänaval märkasin õnnetut siia-sinna tuigerdavat , kuid siiski sümpaatilist isikut minu ees komberdavat . </s> <s> Küllap oli too õnnetu tundmatu sõjakeerises viga saanud , järeldasin mina , sest nüüd oli ju iga kolmas eestlane sõjasangar ja kangelane . </s> <s> Eestlased olid löönud lahinguid , mis võrreldavad Miltiadese ja Themistoklese omadega . </s> <s> Eestlased olid üles leidnud omakeelsed võitluskomandod . </s> <s> Isegi meie tolleaegne kirjandus kajas vabadusvõitluse ümber . </s> <s> Me olime asunud sõdima sealt , kus Euroopa ülejäänud rahvad tülpimusega lõpetasid . </s> </p>
<p> <s> Niisiis , seal hulkus luukav hädine kogu laternate laamas . </s> <s> Siis nii kaugele olime jõudnud , et keegi ei toeta õnnetut sõjasangarit , kui ta lonkab mööda Toompuiestee puude varje ja tema ahastavad silmad on suunatud tänavalaternate vilkumisse ! </s> <s> Siis pööras ta näo minu poole ning ma nägin — ta oli veel alles üsna noor . </s> </p>
<p> <s> Mulle hakkas õrnalt koitma . </s> <s> Lonkisin tema järel üliaeglaselt mitu tänavavahet , vaatasin teda veel kord — ja siis mõistsin . </s> <s> Ma olin teda juba kusagil näinud . </s> <s> Jah , palun väga , seitseteist aastat tagasi — streik Voltas . </s> <s> Tegemist oli tollesama noormehega , kes teatas , et sõjaseadus on lahti , et kõik uulitsanurgad juba kisendavad sõjaseadusest . </s> <s> Ta oli umbes kuus jalga pikk ümmarguste pruunide silmadega viks noor inimene , kellest kindlasti rõõmu nii tärkaval vabariigil kui ilmselt ka tema enda emal . </s> </p>
<p> <s> Mis ta nimi nüüd oligi ... </s> <s> Algas iiga nagu inimene . </s> <s> Mäletan temast mitmesuguseid kentsakaid juhtumeid . </s> <s> Ta oli veendunud luterlane ja tähistas isegi Mardi Luteruse päeva , 14. novembrit . </s> <s> Lihtne tööline nii uskus kui pühitses ja polnud need vaid ametlikud usupühad , mida pühitses . </s> <s> Selle päeva , 14. novembri õhtul ta hakkas jooma . </s> <s> Muul ajal ei võtnud , ainult sellel . </s> <s> Siis ta laulis : " Üks kindel linn ja varjupaik on ainult Volta Ko — opli — is ! " </s> <s> Selle eest oli ta inseneride ja omanik Lundgreni pailaps . </s> <s> Oli preemiapäev , siis poputati teda , kui tema tsehh tahtis varem töö lõpetada , siis lubati . </s> <s> Tema oli treial , mäletan . </s> <s> Aga suuremat korterit juhatus talle ei andnud , isegi kui tüdrukupirts sündis . </s> </p>
<p> <s> Sellele sellile jõudsin ma kiiresti järele . </s> <s> Lootsin temalt midagi tõsist ja karmi kuulda . </s> <s> Kruttisin juba Eesti markasid taskus , et sellele tõsisele vanamehele paar kibedavõitu napsi osta . </s> <s> Kui vana ta õieti on ? </s> <s> Kolmkümmend viis — nelikümmend , ehk umbes nagu mina . </s> <s> Sõbrake pööras oma tuledes sinakaina paistvad silmalaud lõplikult minu poole ja tahtis midagi ütelda , aga mina jõudsin temast ikka ette . </s> <s> " Sina töötasid Voltas galvaanikatsehhis ? " — Ta tardus otsemaid sirgeks , nagu oleks tal hispaania gripp . </s> <s> Siis kõmistas aukartustärataval bassihäälel nagu kõik , kes minu arvates nii liha kui luu poolest eesti mehed : " Sedan'd küll , kulla saks . </s> <s> A teie ise ? " — " Mina olen vana puurimees , kurat . " </s> <s> Seepeale laiutas mu uus kaaslane käsi , nii et ta paigatud palitu alt tuli nähtavale igerik keha . </s> <s> " Ahhoi , brat ! " kõmistas ta kohe vene keeli . </s> <s> " Nastojaštšii brat . </s> <s> Mina olen see ... noh ... vana tööline . </s> <s> Praegu , tõsi küll , teenin leiba sellega , et värvin ühes Pääsküla mõisa töökojas redeleid ja paikan linatõrsi ja tõrvatünne , kellel vaja . </s> <s> Olen sihuke nipet-näpet mees . </s> <s> Aga sind ma niigu ei mäletakski vanast Volta kambast . </s> <s> See väike linn on nagu tõeline libude pesa : palju naisi nagu ikka pärastsõja . </s> <s> Kõik puha tuttavad , aga sihandset tähtsat tuttavat nagu teie ... nagu sina — annab ikka tikutulega otsida . </s> <s> A kuule , seda tuleb ju tähistada . </s> <s> Kas sul raha on ? " </s> </p>
<p> <s> Ootasin , kuni ta oma tiraadiga valmis saab , pöörasin seljaga vana armsa Kaarli kiriku poole ja vastasin ilmatu tähtsal toonil , et olen väljamaal valgekraeks hakanud ja sellepärast kuluks meile ära paar pudelit parajat porujommi . </s> <s> Uus tuttav väitis , et pühitsemise otstarbeks on kõige parem viin , aga kuna mina ju pidin maksma , siis soovitasin : viski ... </s> <s> Ostsimegi Tõnismäel ühelt hangeldajalt pudeli kõige ehtsamat burbooni viskit ja teise Martini &amp; Rossi Fernet'd . </s> <s> Oleksin eelistanud viskit Põhja-Ameerika lõunaosariikidest , ent seda siin vaeses kandis ei leidunud . </s> <s> Äraminekul sealt mu uus tuttav — nüüd tuli mul ta nimigi meelde : Imelill , Villem Imelill ja see ei olnud sugugi imelik nimi — ütles , et kuradi hangeldajal leidub kõike , aga jumal teab mis tähtpäevaks ta seda kõige paremat hoiab . </s> <s> Mina noomisin teda , et ausaid kaubitsejaid pole sugugi ilus nimetada hangeldajaiks , sõna " hangeldaja " tuleneb ei kusagilt mujalt kui sõnast " hanguma " , millel iseäralik halvakõlaline tähendus . </s> <s> " Kuhu me siis läheme ? " pärisin mina kähku ja peitsin pudelid ära , sest meile lähenesid kaks kahtlase välimusega kaaki . </s> <s> " Kui läheme minu hotelli , siis saab ka suupisteid , aga kui läheme sinu poole — ja sinu maja asub vististi küll linna servas ... " </s> </p>
<p> <s> Kaugemale ma ei jõudnud , sest kaks kaaki võtsid platsi meist kummalegi poole ja võtsid välja pikad kaheteralised noad . </s> <s> " Rjaha vai jelu ? " kähistas üks neist , too käharpäine ja tillukese punase ninaga kõrvariivaval aktsendil , millise vastu olen alati tundnud vastikust , sest eesti keelt tuleb alati rääkida lahtise suuga . </s> <s> Minul oli parasjagu kange võitlustuju , pealegi avastasin , et hoian peos burbooni viski pikka külma toekat kaela . </s> <s> See pudel lendas vihinal ja plaksakaga ühele kaagile vastu molu , nii et see viis minema ta halli kaabu ja lõhkes ülekohtuselt valju klirinaga ta laubal . </s> <s> Vaesel tossul võis silmist küll sihukest tuld välja lüüa , et see talle kogu eluks meelde jääb . </s> <s> Nii teravat ja energilist vastupanu ei olnud mehed ilmselt oodanud . </s> <s> Tabatu vajus robinal kokku , tema kaaslane aga pistis pussi vööle tagasi ja lidus elu eest mööda Roosikrantsi tänavat kuriteopaigast minema . </s> <s> Nägin veel vaid tema välkuvaid kandu . </s> </p>
<p> <s> Tänavakivid umbes poole ruutmeetri raadiuses olid kaetud tumeroheliste kildudega ; viski voolas aga kohe munakivide vahele . </s> <s> Õnneks ei olnud ohver kukkunud kuklaga mitte munakividele , vaid oma pehme kaabu peale . </s> <s> Kõige hullem , et kuriteopaika valgustas latern . </s> <s> Ausalt öelda ma ei tahtnud endale uusi sekeldusi . </s> <s> Teadsin , et järgmise päeva ajalehed on niikuinii mind ja minu loomingu kirjeldusi täis ning ma ei soovinud sinna otsa uut suurt skandaali . </s> <s> Ma ei tahtnud lehepealkirju nagu " Kuulus kunstnik röövliga kaklemas " või " Patsifistlik eesti-šveitsi dadaist ületas kõik piirid " . </s> <s> Ma ei olnud neid piire ületanud . </s> <s> Sellepärast ütlesin oma kaaslasele : jookse kiiresti samas suunas , missuguses see kaak läks , mina teen , nagu oleksin ma leidnud siit selle verise peaga mehe . </s> <s> Imelill vaatas mulle soni noka alt põrnitsevas imestuses otsa ja ütles peaaegu kurjalt : " Greiffenhageni kliinik siinsamas ümber nurga , aga teie , herra , tahate teda siis ei tea kuhu viia ! </s> <s> Nuuh , kurat , koivast kinni ja lähme , küll nad meid vastu võtavad . " </s> <s> Ja uljalt lükkas ta pläru suunurka ning asis ohvri koibadest , nii et viimase üks jalg kõlkuma jäi . </s> <s> Mul oli lust teda vaadata ; ta oli nii läbi ja lõhki eestilik ja samas oli mul rõõm tunnetada , et kuulun koos temaga samasse klassi — töölisklassi , mis on üks ja ühine üle kogu maailma . </s> <s> Imelill oma tõsidusega kuulus samas ka just sesse toredasse ja mehisesse eesti tõugu , kes kord sellesama päikese all on tükkideks raiunud Sigtuna väravad ( neid ei ole siiamaani üles leitud ! ) . </s> </p>
<p> <s> Peatselt seisime erakliiniku tammise ukse taga ja andsime kella . </s> <s> Läks veidi aega ja kostsid sammud . </s> <s> Nägin , et kliiniku uksele oli ettevaatuse mõttes optiline uksesilm pandud ja sellesse uksesilma ilmus nüüd inimsilm . </s> <s> Kujutlesin seda veetleva pikaripsmelise naisesilmana , kuid ma ei olnud kindel , kas see ka tegelikult nii oli . </s> <s> Kartlik naisehääl küsis : " Kes seal on ? " — " Ma olen kunstnik , kes leidis uulitsanurgalt verise pääga mehe , " vastasin otsekohe ja Villem irvitas . </s> <s> Seejärel oli hetk vaikust ja nüüd kõlasid ses hääles juba kahtlusenoodid : " Miks ma peaksin teid uskuma ? </s> <s> Röövleid on tänapäeval nii palju ja kust mina tean , kas mitte teiegi ehk üks neistsinatseist ei ole ? " — " Armas proua , " hakkasin teda rahustama nii mahedahäälselt kui vähegi võisin , " sel kellaajal ei liigu Tallinna kesklinnas mitte ainult mõrtsukad ja bandiidid , vaid nende hulgas on ka korralikke inimesi , näituseks mina . </s> <s> Võiksite ikka häälest ära tunda , kes on kes . " </s> </p>
<p> <s> Mõjus . </s> <s> Lukk tegi kiiresti triks-traks ja lävel seisis nunnariideis noor naisterahvas , kes üle kogu keha värises . </s> <s> Naisel olid punased põsed ja suur ümmargune maatüdrukunägu ; tema valged põllepaelad jooksid ümber ta jämeda kere peenikeseks kokku tõmmatud piha . </s> <s> Peas kandis ta tanutaolist valget mütsikest , millel oli teatud sarnasus armee halastajaõdede sõjaväelise vormirõivastusega . </s> <s> Pean tunnistama , et tüdruk hakkas mulle esimesest pilgust meeldima , kuid ma ei kavatsenud teda võrgutada . </s> <s> Selle asemel tõmbus minu süda valusasti kokku , sest Ruth omal ajal oli kandnud haigemajas töötades just niisamasuguseid riideid ja mina mõtlesin , et huvitav , ei tea küll , kus võiks Ruth praegu olla . </s> <s> Mis mu linnupojukesest saanud on ? ! </s> </p>
<p> <s> Õde käskis meil " laiba " sisse kanda ja tegi kõigepealt kindlaks , et " laip " avaldab veel visalt elumärke . </s> <s> On alles hing neil venelastel , mitte ainult lai ja põhjatu , vaid ka visa ! </s> <s> Asetasime õnnetu operatsioonilauale . </s> <s> Sel hetkel tuli tagaruumist hallipäine õde ja vaatas meid väsinud pilgul . </s> <s> Veendudes , et va vennase pläru ikka veel tossab , levitades vastikut tõrva ja heinte haisu , pistis emand silmapilkselt kriiskama : " Koristage oma haisev koni , mida te omale lubate haigemaja steriilsetes ruumides , ega te omas kodus ei ole jne. " Vaene Imelill ehmatas end soolasambaks ja kustutas oma koni ... klaasist lauakesele rohupudelikestega . </s> <s> Seda nähes sattus õde lausa marru . </s> <s> " Välja ! </s> <s> Välja silmapilk ! </s> <s> Et ma seda matsikarja siin enam ei näeks ! " </s> <s> Mina astusin muidugi seltsimehe kaitseks välja ja lehvitasin käes viiesajamargast . </s> <s> " Mina teen heaks need kahjud , mida minu seltsimees tegi , " kasutasin ma taas noorusaegade menuväljendit " seltsimees " , mille järgi mind tollal tunti , kuid millest ma hiljem loobusin . </s> <s> Lisaks rahale panin ma lillelauale oma nimekaardi . </s> </p>
<p> <s> Vanemõde luges minu nimekaardi mitu korda läbi . </s> <s> Ta luges seda veel siis , kui noorem andis juba kraaklejale esmaabi . </s> <s> Siis taipas ta abitult küsida : " Mis , kas te olete siis prantslane ? " </s> <s> Tahtsin vastata , kuid seepeale vastas elluärganud kraakleja uimase mörinaga , mis pidi tähendama pahameeleavaldust . </s> <s> Õeksed hakkasid tema kolpa kinni õmblema ja va vennas müksas mind : " Läheme minema ! " — " Herra Güstaav , ärge palun minge . </s> <s> Te peate oma haavatud seltsimehe kaasa võtma , sest juba umbes poole tunni pärast suudab ta omal jalal liikuda . " </s> </p>
<p> <s> Rääkisin ära , kuidas selle " seltsimehega " on . </s> <s> Peatusin oma jutus pikemalt minu vastuvõtul Haridusministeeriumis ja kõnelesin õnnetust juhtumisest Kaarli pargi nurgal . </s> <s> Sel ajal hoidis va vennas Imelill käsualust ohvrit jalgadest kinni , et õeksed saaksid tema laubahaava nagu kord ja kohus pikkade nõeltega kinni õmmelda . </s> <s> Sel ajal karjus läbipeksetu õige tasa , just nagu läbi une . </s> <s> Halastajaõed pühkisid tema näolt verd . </s> </p>
<p> <s> Lõpuks olid nad tööga valmis ja noorem neist ütles : " Las ta lamab rahulikult mõnda aega , küll ta kosub ja saab jalad alla . </s> <s> Aga võib-olla peaksime vahepeal politseisse teatama . " </s> <s> — " Oh palun , preili , ei , " anusin mina . </s> <s> " Jumalapärast mitte , sest ma ei taha rohkem blamaaži . </s> <s> Minule aitas sellestki , mis juba toimunud . </s> <s> Kui ta on juba küllalt kosunud , siis toimetan ma selle vene kakleja ukseni ja palun tal kinnisilmi mööda uulitsat minna , mõlemad esijäsemed ees nagu oravapojal . " </s> <s> — " Aga mispärast kinnisilmi ? " ei saanud vanem aru . </s> <s> " Niimoodi võib ta uuesti oma pea lõhki kukkuda . " </s> </p>
<p> <s> Tundsin , et ma ei peaks daamidega sel kombel rääkima , Imelill oli meid juba isegi blameerinud . </s> <s> Palusin luba istumiseks ja mul lubati lahkesti sisse võtta " kõige mugavam koht " . </s> <s> Vaevalt olin ma aga jõudnud oma tagumiku toetada pehmele sohvale , kui lapitud peaga võõras äkilise ropsakuga oma " surnulina " alt välja tuli . </s> <s> Ta metsik ja hägune pilk uitas mööda ruumi , ja paistis , et esialgu ei suuda see eristada olemasoleva piirjooni . </s> <s> Aga siis hakkas see pilk asju ja inimesigi seletama . </s> <s> Daamid tundsid selle pilgu ees suurt kõhedust ja eelistasid ise silmad maha lüüa . </s> <s> " Gde ja , bljädji ? " käratas ta rämedalt . </s> <s> Panin tähele , et tal on soliidne hall pard ja samasugune tukkki , nii et ta võiks väga edukalt esineda kellegi vanaisana . </s> </p>
<p> <s> " Sa veel küsid , talmudist sihuke ! " hüüatas Imelill vastu . </s> <s> " Talmudist " oli temal kõige jubedam sõimusõna , mis üldse olla saab , sellist sõna ta just tihti ei kasutanud . </s> </p>
<p> <s> Minu juures selle röövlinäo vigurid muidugi läbi ei läinud ja ma seletasin rahulikult , perfektses vene keeles , et ta asub haigemajas , on hoobist terveks ravitud ning et mina igatahes soovitan tal end ristiinimese kombel ülal pidada , aga mitte siin sõimata . </s> <s> Seda kuulnud , ajas kurjategija ennast aeglaselt jalule . </s> <s> Mõõtsin teda põlgliku pilguga ülalt alla . </s> <s> Minu arvates polnud ta muud kui üks abitu kehkenpüks . </s> <s> Kukkudes oli ta isegi oma noa rentslisse visanud , kust mina seda niikaua jalaga edasi lükkasin , kuni see mustaveetorustikku kinni jäi . </s> <s> Ei mingeid asitõendeid ! </s> <s> Kas peenikesed pudelikillud sillutisel juba isegi piisavalt tähelepanu ei tekitanud ? </s> </p>
<p> <s> Nii , meie vaenlane suvatses minult küsida , mida mina ja mida siin üldse temaga tehtud on . </s> <s> See küsimus valmistas mulle ja Imelillele nii palju nalja , et me just nagu kooskõlastatult suure vaimustusega naerma pahvatasime . </s> <s> Mul jäi naer kõõksudes kurku kinni ning seejuures pidin ma köhatama , et vältida lämbumistunnet . </s> <s> Imelik sell ei talunud , et tema üle sel kombel naerdakse , ta astus poolsammukese meie poole , mis meile veelgi enam nalja valmistas . </s> <s> Õeksed jälgisid tema liigutusi pinguldatud tähelepanuga , kuid tundsid end vaprate meeste kaitse all kindlalt . </s> <s> Ent haavatud kurjategija ei suutnud end siiski mõistlikult ülal pidada . </s> <s> Justkui meie ees esinedes raputas ta rusikaid ja ähvardas meiega arved õiendada esimesel sobival hetkel . </s> <s> Öelnud seda , taarus ta ukse poole , mida mina talle viisakalt avama läksin . </s> <s> " Ubjuu ! " sosistas ta mulle usalduslikult kõrva . </s> <s> Venelane oli väike , ta ulatus mulle ainult silmini . </s> <s> " Anna talle käsklus " taktsammu marss ! " , " hüüdis va vennas toast . </s> <s> Ent mina ei teinud talle midagi ja niisama rahulikult ta siis välja löntsis . </s> </p>
<p> <s> " Küllap endine loodearmeelane , " mängis Imelill asjatundlikku . </s> <s> " Me ei oleks pidanud niisukesi talmudiste siia vabariiki nii palju elama lubama . </s> <s> Venelane jääb ikka venelaseks , ükskõik kus ta elab . " </s> <s> — " Seda kultuuri sunniti meile aastakümneid vägivallaga peale , " võttis nüüd vanemgi daam sõna . </s> <s> " Ükski õige eestlane ei taha midagi teada vene keelest ja minu arvates pole ka nende Dostojevski ja Tolstoiga õige asi . " </s> <s> — " Armuline proua , mis siis Dostojevski ja Tolstoiga lahti on ? " — " Nemadki on prantsuse kultuuri , eeskätt prantsuse " guvernantkade " töö saadused . " </s> <s> — " Ärge ütelge nõnda , madaam . </s> <s> Dostojevski oli vaesest perest , mis " guvernantkasid " nüüd temal . </s> <s> Ärge põlake seda suurt prohvetit . </s> <s> Mis jääb järele maailmakirjandusest , kui rahvad oma suurmehi maha teevad . </s> <s> Täna solvavad eestlased venelasi , homme prantslased eestlasi , kus see tõde on , ei tea aga keegi . </s> <s> Näituseks suhtlesin sõja ajal Zürichis neiuga , kes teadis Eestit kunstnik Gallén-Kallela järgi . </s> <s> Aga tema pole ju üldse eesti kunstnik ! </s> <s> Minu elu — nüüd ma siis räägin teile — on kulgenud niiviisi ja niiviisi . </s> <s> Kui ma sõja eel Poola sõitva rongiga isamaalt lahkusin , siis oli mul vaid kaks kätt taskus ... " </s> <s> Siinkohal on vist küll liigne ütelda , et ma pühendasin neid kolme oma eluloo saladustesse . </s> <s> Vanem õde muudkui ahhetas ja ohhetas , noorem õde punastas , vaatas mulle sügavalt silma ja läks kohvi keetma . </s> <s> Siis oli kohv valmis ja auras õhukestes kollastes portselantassides . </s> <s> Imelill , kes oli mu jutust veelgi enam imestunud kui õed , palus luba kaasa toodud konjakit kohvi sisse valada . </s> <s> Vanem õde — ta nimi oli Bertha — kortsutas tema veidra soovi peale kulmu ja lubas meile kaks pitsi tuua , et saaksime ristiinimese kombel juua . </s> <s> " Tingimusel , et te mõlemad siit hommikul kella kuue ajal läinud olete , sest haigla omanik ei salli joodikuid . " </s> </p>
<p> <s> Bertha tõigi kaks pitsi , aga need olid isegi minule väikesevõitu , rääkimata Imelillest , kes oli liiga lihtne ja otsekohene mees , et niimoodi peenutseda . </s> <s> Ta teadis , et nii väikesest pitsist võib värisevate kätega kogemata möödagi valada . </s> <s> Et aga rohkem juua ja vähem valada , kummutas ta pudelit kahe käega . </s> <s> Tema aadamaõun liikus , huuled tegid kull-kull . </s> <s> Mõlemad õed olid äärmiselt šokeeritud , et peen Pariisi härra on endaga kaasas vedamas mingit kohalikku matsi ega mõtlegi oma " teenrit " korrale kutsuda . </s> <s> Ma olen elus harva näinud vihastavaid naisi , kuid sel hetkel muutusid mõlemad daamid vihast tunduvalt inetumaks . </s> <s> Nii inetuks , et ma ei oleks tahtnud neist ainsatki skitsi teha . </s> <s> Et oma viha Villem Imelille peale välja valada , läks vanem daam üle saksa keelele , arvates , et Villem Imelill ei suuda siis kaasa rääkida . </s> <s> Mina arvasin sedasama , kuid mulle isiklikult oli saksa keel suureks kergenduseks , sest olin nii kaua elanud germaani keskkonnas ja nõnda vähe eesti omas . </s> <s> Suur oli aga meie kõikide jahmatus , kui selgus , et Imelill räägib samuti saksa keelt , küll lihtlausetega , kuid kiiresti ja korralikult . </s> <s> Proua oli väga pettunud . </s> <s> Mina pärisin Imelillelt aru , kust on tema võtnud oma saksa keele ajal , mil mina pidin astuma selle meeleheitliku sammu , et üleüldse väljamaale õppima pääseda . </s> <s> Siis jutustas temagi oma loo . </s> <s> Osalt tegi ta seda muidugi hiljem , sest kogu lugu tervikuna oleks meedikuid vaid vihastanud : " Ei tea , mida see kukk uhkustab oma rindelkäikudega ! " </s> <s> Oma lugu rääkis va krutsikutegija siiski eesti keeles . </s> </p>
<p> <s> Sõja alguses oli Volta muutunud sõjatehaseks ning evakueerunud koos osa töölistega Baratšinskisse , kuhu tema ei olnud tahtnud kaasa minna . </s> <s> Kuna ka mobilisatsiooni eest polnud pääsu , siis oli ta sõjaväkke läinud . </s> <s> Tagatipuks oli nende õppeväeüksus kohe ka ilmatupikas rongis Bresti rindele saadetud . </s> <s> Tagalas saanud Imelill veel oma " att-vaa " kätte . </s> <s> Kasu ei olnud sellest aga esialgu midagi , sest nende rindelõigus käis parasjagu grandioosne vennastumine soldatite vahel . </s> <s> Mõnikord ei olevat saksa ohvitserid veel poole öögi ajal sõdureid oma vene seltsimeeste kaevikutest kätte saanud . </s> <s> Mälestusesemetena vahetati seal kõike , isegi püssikaltse . </s> <s> Pole ka ime , sel ajal kandis armee juba " revolutsioonilise sõjaväe " üllast nime . </s> <s> Suveks oldi juba päris demoraliseerunud , sest on ju selge , et ikka on mõnusam ujuda ja peesitada kui hurraa karjuda ja vinguvate kuulide all surra . </s> <s> Saksa soldatitega suheldes oli Imelill , kellel juba ennegi keeleandi , ka nende keele ära õppinud , nii hästi-halvasti kui ta oskas . </s> <s> Imelill pani tähele , et kui sõdivate poolte soldatid käisid ringi sõbralike nägudega , siis ohvitserid ei mõelnudki vastaspoolega vennastuda , vaid hoidsid ikka oma ringkonda , mängisid kaarte ja jõid . </s> <s> Mis tants ja trall seal veel sügise poole lahti läks , seda Imelill ütelda ei teadnud . </s> <s> Oletas , et tema polgus sai olla kaks võimalust . </s> <s> Esimene : ohvitserid tehti võitlusvõimetuks ja löödi nad siis tääkidega läbi . </s> <s> Teine : " timukakraatia " ulatus nii kaugele , et ohvitserid võtsid ka soldateid kaardimängu , sest ikka oli vaja kas " kolmandat kätt " või " neljandat kätt " . </s> <s> Hasartselt mängides tekkisid aga tülid ( mõnedki ohvitserid olid vast mänguosavamad ) , mis ekstreemolukordades võisid tähendada palju . </s> </p>
<p> <s> Kodus olnud kole : sakslane tuli sisse ja kõik vanad sõbrad olid töötud . </s> <s> Isegi kuldsete kätega Osvald Kada oli üksvahe töötu . </s> <s> Va Imelille süda otse sulas sees , kui vene kindralstaabis ja rindelgi omale luure alal nime teinud polkovnik Laidoner kutsus kõiki rahvaväkke astuma . </s> <s> Va vennas oli sel ajal külas onu juures , kui ta lehes kuulutust nägi ja seepeale otsekohe lähimasse mopipunkti ilmus . </s> <s> Sõtta Eesti vabaduse ja iseseisvuse eest ! </s> <s> Imelill , va naistemees , läks sõtta 28—35-aastaste mobilisatsiooniga . </s> <s> Mehel vedas — ta sai teise ratsaväepolgu kahe eskadroni supijagajaks . </s> <s> Imelille soojad kohad ei rahuldanud ja kui laskmiseks läks , siis tükkis ikka temagi kaasa . </s> <s> Paistis mitmel korral silma operatiivsusega , tema käe läbi langesid mitmed punased kütid . </s> </p>
<p> <s> " Siis astusime meie sõtta " ajaloolise vaindlasega " nagu üteldi , " jätkas mees tasa . </s> <s> " Riia all olid suured lagendikud , kõik okastraate , laipu ja muud prahti täis . </s> <s> Mõnes kohas jõudis mu tubli ratsu suurivaevu traatidest ja tõketest üles hüpata . </s> </p>
<p> <s> Siis juhtus , et põhja poolt Võnnu alt lähenesid Riia linnale meie suured jõud , neist kõige suurem soomusrong " Kapten Irv " . </s> <s> Kaks hobust lasti minu alt ära , ennegu ma reiehaavaga Rodenpoisi jõudsin . </s> <s> Saks oli kibe täpsuskütt küll , aga kui ise kimpu jäi , siis kimbust änam lahti ei tulnd , tee või tina ! </s> <s> Kui mu esimene hobune kukkus , siis püüdsin roomata ja joosta , et esimesse mürsuauku pikali visata . </s> <s> Joosta oli vaja sellepärast , et metsa poolt tuli ikka veel sakslaste kuule . </s> <s> Plaks , kümme ühe hetkega . </s> <s> Need saadananahad teadsivad küll , et me oleme pooleldi kaitsetud . </s> <s> Mina hüppasin mullasesse pommiauku , aga mis ma seal näen , Rauddiviisi soldan juba ees sääl . </s> <s> Haavatud . </s> <s> Jalast . </s> <s> Karjub midagi , aga põrgutki ei kuule üle kuulipildujatärina . </s> <s> Ja viie versta kaugusel müriseb Kalevlaste Maleva kaheksakümne ühene haubits . </s> <s> Surun oma uuele vangile siis püssitäägi rinna kohale , tema aga hoiab sellest ühe käega kinni . </s> <s> Ise hüüab : " Armaz mees , minu olep eestlane , ep tapap minu ! " </s> <s> Mina vastu , et heakene küll , et mis ma sinust siis tapan , ega vend venda ei viruta , ega hunt hunti hauka . </s> <s> Saks tõmbab veel põuetaskust hästi lõhnava sigareti , pakub suitsu , ja mina , narr , võtan vastu ajaloolise vaindlase käest . </s> <s> Mõtlesin , et jälle on vennastumine või midagi sarnast . </s> <s> A mis ma tapan saksa töölist ? </s> <s> Eks ole tema ju samuti käsualune , nagu minagi ... " </s> </p>
<p> <s> Ma ei saanud tema tarka juttu lõpuni kuulata , sest minu mõtted uitasid ühe suuremat sorti kunstilise idee manu . </s> <s> Tundsin imeselgelt , et kodus oleks mul tarvis taas üle pika aja üht hädalist tööd alustada . </s> <s> See oleks uues tehnikas monumentaalmaal " Slaavi ohvitser vennastub teutooni sõduriga " . </s> <s> Ma hakkaksin sääl taas pihta oma " meeleoludega " . </s> <s> Maali koloriit saaks sünge kui lootusetult halb ilm . </s> <s> Pildi äärel on üks õnnetu sõdur hädas kuulipildujaga : see laseb nii palju kui jaksab ja tema laenguid tormab igasse ilmakaarde . </s> <s> Siis on jälle sõdur ja jälle kuulipilduja , siis ohvitser ja jälle laskeriist . </s> <s> Ja kuulipilduja peab olema tõesti nagu surmajumal , surmalaengud tormavad temani ja temast välja nagu laskuks surnud kalade parv Mariaani süvikusse . </s> <s> Sünge ! </s> <s> Küllap on taiesel siis ka mõni vennastuja , et teos oma nime õigustaks . </s> <s> Tallinnal peaks olema üks hirmus triptühhon — jumalate abiga on see Kalevite kantsi jäänudki — , Notke " Surmatants " . </s> <s> Selle maali allosa läbib lainetav kirjariba " Surma poeemiga " , mina pean siis kirjutama " Vennastumise poeemi " . </s> <s> Aga mina võin poeemi kirjutamisel ometi kasutada sümboleid ?? ?? ?? ?? ?? ... see on tänapäeva kunstis täitsa lubatud . </s> <s> Need on kõigest märgid ja märgiga ei pruugi ma veel kujutada tegelikkust ennast . </s> <s> Meil on elus küll ja küll näiteid , kus märk ja tegelikkus , mida see tähistab , tähendavad hoopis muud . </s> <s> Nimi " Tuglas " ei ole sama lausetes " Lugesin Tuglast . " </s> <s> ja " Tuglas oli oma klassi parim odaviskaja . " </s> </p>
<p> <s> Väga keerulised said minu ideelised visandid , eriti alguse kohta , mil harilikult eeldatakse , et idee olgu geniaalselt lihtne ja mõne lakoonilise kujundiga väljendatav . </s> <s> Kuid lohutasin end sellega , et küllap mu meeleolud aja jooksul kristalliseeruvad . </s> </p>
<p> <s> Kõike seda ma mõtlesin Imelille jutustuse ajal. </s> <s> Lõpuosas ma ei kuulanud jutustust üldse , sest ma pidin rohkem oma kunstile mõtlema . </s> <s> Jõudis kätte aeg , mil ütlesin Villem Imelillele selleks korraks hüvasti ja asusin oma asjaajamiste juurde . </s> <s> Peas sündisid esimesed " Ohvitseri " visandid . </s> </p>
<p> <s> Linnas tibutas juba vihma , kui ma Gutenbergi raamatupoodi jõudsin ja lävel seisatasin , et hingata oma kopsude kõik sada kuupmeetrit alveoole sellest igivanast sõõrmeid kõditavast raamatulõhnast täitunuks . </s> <s> See oli minule nauding , sest meelde tuli kaunis kauge noorusaeg , kui ma õpihimulise noormehena koos tüdrukuga just niisamuti antikvariaatides olin käinud . </s> <s> Raamatuselgade rägastikus hakkas silma mitu ihaldusväärset : " Mahtra sõda " , Tukla " Raskuse vaim " , Kivika " Jüripäev " , Lutsu " Tootsi pulm " ning Alle " Carmina barbata " . </s> <s> Oli ka uhiuus , veel trükivärvist lõhnav raamat , Tammsaare " Kõrboja peremees " . </s> <s> Käskisin kõik kohe sisse pakkida , enne kui need veel minu nina eest ära ostetakse . </s> <s> Raamatukaupleja pakkis raamatuid ja rääkis kahetsevalt : " Kahju , tulite minult tahtma Albert Kivika " Lendavaid sigu " , aga rahvas on need skandaali mõjul ära ostnud . </s> <s> Ka sama autori sõjaaineline " Verimust " on otsas . </s> <s> Aga te minge Viru uulitsa nurka , kus bukinistid kauplevad vanemate raamatutega . </s> <s> Võin teile lootust anda , kui te sinna lähete . </s> <s> Ja kui tahate eesti noorest värskest mõttest aimu saada , siis , palun , siin on teile " Tarapita " värske album . </s> <s> Kas pakin sisse ? " </s> </p>
<p> <s> Mul ei olnud selles vähimatki kahtlust , et ta peab raamatu sisse pakkima . </s> <s> Mina ju maksin selle eest . </s> <s> Mõelda ometi , noor värske mõte ! </s> <s> Eesti idee ! </s> <s> Selle jälil olin nõus eestlaste maa pealinnale kas või mitu ringi peale tegema . </s> </p>
<p> <s> Bukinistid kauplesid ühes suures ruumis ja neid oli kümme korda vähem kui Montmartre'il . </s> <s> Ütlesin bukinistidele : " Oma sabakuubedes ja kõrgetes kübarates meenutate teie laane tedrekukkesid . " </s> <s> Mitu bukinisti naeris laginal . </s> <s> Need olid juba vanemad habetunud mehed , valdavalt näpitsprillidega . </s> <s> Küsisin neilt , kas nad eesti värskeimast ilukirjanduslikust mõttest ikka korralikult aru saavad . </s> <s> Nemad väitsid kui ühest suust , et saavad küll ja päris korralikult ning pärisid , mis mul veel mureks on . </s> <s> Nimetasin uuesti Kivika " Lendavaid sigu " . </s> <s> Noorim bukinist vaatas mulle kavalalt silmi kissitades otsa ja ütles : " Seda ei ole . </s> <s> Oli väike tiraaž ja see osteti rutuliselt ära nagu paljud sõja-aegsed raamatud . </s> <s> Aga nagu te teate , raha eest saab kõike . </s> <s> Mul tuleb teile müüa enda eksemplar , millest on minul hirmus kahju . " </s> <s> Ta tuli minu ligi , nii et ta hingeõhk minusse puutus ja sosistas mu kõrva sisse üpris soolase hinna . </s> <s> Loomulikult leidus mul raha ka selle maksmiseks , kuid ma sain aru , et hind on soolane : see ületas summagi , mille olin maksnud kõigi tol päeval ostetud raamatute koguhulga eest . </s> <s> Lugesin kokku , et mul oli nüüd kaheksa uut raamatut , kuid sellest ei olnud mulle ikka veel küll . </s> </p>
<p> <s> Futuristliku kaanekujundusega " Lendavad sead " lebas nüüd mu ees letil , alistudes oma uue omaniku tahtele . </s> <s> Ent bukinistidele oli sellest kõigest veel vähe . </s> <s> Nad ei võinud sallida , et nende kolleeg nii vähese suuliigutamise abil nii suure summa teenis . </s> <s> Silmapilk olid nad mul peaaegu kandadel , pihud uusi raamatuid täis . </s> <s> Kõlasid hüüded : " Näete , siin on kogu sõjajärgne värske mõte ! " — " Eessaare Aadu , ostke Eessaare Aadut ! " — " Bernhard Linde mälestused kaugetest maadest ! " — " Lugege , lehitsege , vaadake seda kindlasti : ehtsaim futurism , noorpoeet Hiir ohverdab oma konna kirjandusele ! " </s> <s> Minu ette pandi kümmekond õhukest hefti uusima produktsiooni hulgast . </s> <s> Lehitsesin neid ja mõtlesin , mis aastal peaks teos olema välja antud , et ta võiks kanda austavat tiitlit " uus ja värske " . </s> <s> Lõpuks valisin välja järgmised šedöövrid : </s> </p>
<p> <s> . </s> <s> Jaan Kärner , " Aja laulud " ( 1921 ) ; </s> </p>
<p> <s> . </s> <s> August Alle , " Üksinduse saartele " ( 1918 ) ; </s> </p>
<p> <s> . </s> <s> Johannes Barbarus , " Katastroofid " ( 1920 ) ; </s> </p>
<p> <s> . </s> <s> Albert Kivikas , " Verimust " ( 1920 ) ; </s> </p>
<p> <s> . </s> <s> Johannes Semper , " Hiina kett " ( 1918 ) ; </s> </p>
<p> <s> . </s> <s> Gustav Suits , " Ohvrisuits " ( 1920 ) ; </s> </p>
<p> <s> . </s> <s> Marie Under , " Eelõitseng " ( 1918 ) ; </s> </p>
<p> <s> . </s> <s> Kristjan Raud , " Kas kasvame või kaome ? " </s> <s> ( 1916 ) </s> </p>
<p> <s> . </s> <s> Erni Hiir / Albert Kivikas , " Ohverdet konn " ( 1919 ) </s> </p>
<p> <s> . </s> <s> August Gailit , " August Gailiti surm " ( 1919 ) . </s> </p>
<p> <s> Nii mõnegi eest küsiti hingehinda , kuid märkasin kohe , et investeering tasus end kohe . </s> <s> Pealkirjad olid nii irriteerivad , et viisin raske raamatutaaga otsekohe hotelli ja lugesin esimesed nii läbi , et ma istudagi ei märganud . </s> <s> Olin mõelnud selleks õhtuks kõrgema klassi libu külla kutsuda , aga seegi tegu jäi nüüd kaugemasse tulevikku . </s> <s> Mina omandasin nüüd informatsiooni kodumaise kultuurielu kohta ! </s> <s> Ja bukinistid kergitasid mu lahkumisel selle eest kübraid . </s> <s> Oleks te näinud , kuidas ühekorraga tõusis viis kübarat ! </s> <s> Nende kasud suurenesid tuntavalt , ent minu rahakott vähenes vaevumärgatavalt . </s> </p>
<p> <s> Kultuur on meil ju nii-öelda kõik . </s> <s> Kultuur on vanavara — see , mille talumees toob välja rehetoa nurgast ja mille kohta ta ütleb lakooniliselt : " Pärisorjuseaegne . " </s> <s> - , aga kultuur meie kontekstis on ka need masinad , mida inimesed mõtlevad välja . </s> <s> Kultuur on kõik käegakatsutav ja tajutav . </s> <s> Ta peitub selleski , et ma ei karjunud , raske kott käes , raamatupoest välja ronides : " Hei , peebel ! </s> <s> Populace ! </s> <s> Peebel kannap see raske kott ! " </s> </p>
<p> <s> Noore Kivika proosatekst " Vabrik " rääkis vist küll meie tehase kunagisest elust . </s> <s> Nii realistlik oli see ! </s> <s> Siin oli " Tuline gigant , " kes " hirnub suist ja silmist müraleeke , hulgumistepärgi , mis sajab kividelle surnuks kukkudes . </s> <s> Prantsatades heidab neid alla valamiskoja aken trelliliste kulme vahelt , uks hõikab vedrulisest kurgust rängimat sõimu igale , kui ekspress kinokuulutusi jagades . " </s> <s> Sa mõtle , mida noor luuleuuendaja on ära tabanud — uksed meie vabrikus käisid ju tõepoolest vedrudega ja kui olid õlitamata , siis kisendasid valjusti . </s> <s> Niisugusest uksest pidi ruttu sisenema , sest ta lõi minejale kandadesse või ristluisse . </s> <s> Kirjanik , ehkki ta ise 1905. aastat ei võinud mäletada , on seda lennult mõistnud . </s> <s> Sest luule peab kõndima tegelikkusest ees , peab kõiki innustama nagu mardisant tuletunglaga . </s> <s> Seda ta teebki " Vabrikus " : " Vabrikus sees , mis kui rikkiläind kõht , seedivad ahjude maod raudmulda , imevad muldkärjest vaskmett ja suitsetavad kookspaberosse , uppudes elektripirnide kilkavasse dushi . </s> <s> Purjus kõik masinad auruviinast , mida nende rataste huulile ulatab lakkamata kõrtsmik masinist tsilindripudelist valades lagisevate rihmade karikaisse . " </s> </p>
<p> <s> Hingelõikav tekst , ja-jaa ! </s> <s> Nii et mulle tuleb meelde , kuidas meil konveieritööline Petrov ükskord lindi peale magama jäi . </s> <s> Töötav lint oleks viinud detaili masinani , mis pistab elektrimootorite nurkadesse augud kinnituskruvide tarvis . </s> <s> Seda teed mööda lähevad " Voltas " kõik mootorikered , aga tol unisel lõunatunnil parandati midagi konveieri süsteemis . </s> <s> Petrov mõtles , et tal on poolteist tundi magamisaega , aga tegelikult ei olnud poolt tundigi . </s> <s> Ja kui siis lint ükskord käima hakkas , siis jõudis tööline stantsini ja masin pistis ta kuuest kohast läbi , ühe korra ka südamest . </s> <s> Siis oli palju verd ja lärmi , naine tuli kohale ja vajus samas üle laiba kooku . </s> <s> Kõrge komisjon ilmus , aga midagi ei lahendanud ; ainsaks lahenduseks sai see , mida me juba isegi teadsime : lindirihma peale ei tohi ühelgi juhul magama jääda , sest too uni saab siis igaveseks uneks . </s> </p>
<p> <s> " Õline masin joob pakut karika põhjani , rigistab kihvu , laksutab hambaid ja mätsutab lõugu lõunat süües töömehe ulatava piigi otsast . " </s> </p>
<p> <s> Tõstsin pea sünge loetu kohalt . </s> <s> Õues oli vaikne ja valge , tuulevirugi ei tundnud . </s> <s> Vanalinna poolt kostis autode ja süsimustiks värvitud-lakitud voorimehetroskade tasast kõminat , sekka suured aurikuviled sadamast . </s> <s> " Lindeni " eest kostis kirjamapi-isandate jutuvada , pagariärisse läksid noored naised , linlikud punase-rohelisetriibulised rätid üleõla . </s> <s> Ekspress hõikas linnakuulutusi , kaks jõnglast nurusid kaljakioskist kaht tasuta krõmpskauna . </s> <s> Siis otsustasin minna kuulu järgi ( lehed kirjutasid ! ) </s> <s> Tartu maanteel asetsevasse " sõdurite kodusse " 115 kommunisti protsessi vaatama . </s> <s> Ent pingutasin veel veidi oma väsinud silmi , et lugeda lõpuni sünge noorusaegade-lugu kõike õgivast tehasemehhanismist : " Äkki kogemata kukub tööline kui õun ta malmlõugade vahele : </s> </p>
<p> <s> esiti haaratakse tal juuksed yhes päänahaga , siis hammustab ta ainsama rompsuga pääluu sogaks , kui hobune toore kartula , lõpeks kaob töölise keha ta karjatavasse kurku , kui leivaviilak näljasesse kõrri . </s> <s> Teispool saajakse hästi hakit vorstiliha , aga Hing jääb masinasse . </s> </p>
<p> <s> Töölise kisav Hing jääb masinasse . " </s> </p>
<p> <s> Päris selge on , et Kivikas valdab masinate keelt ja kasutab seda igal lausekäänakul : " mätsutab " , " rompsuga " . </s> <s> Tahtsin ka ise enam tööliste huvisid kaitsta , sest Imelill oli mulle valgustanud kaasaja töömeeste olukorda : Tallinnas on korterikriis , suurtööstust tõmmatakse kokku , tükitöö hind vabrikutes on juba nii madal , et tööline suisa ebainimlikult ruttama peab ... </s> </p>
<p> <s> Nüüd ruttasin hoopis mina 115 kommunisti protsessile . </s> <s> Kartsin , et seal just mõnede tööliste ja nende huvide kaitsjate üle kohut peetakse . </s> <s> Et neil on seal ütlemata raske . </s> <s> Panin juba kaugelt uulitsanurgalt tähele , et rahvas kui hirmus murdlainetus kohtumaja ees tungleb . </s> <s> Mahutasin ennast kaasmaalastesumma vahelt läbi ja sain juba alguses aru , et sel päeval tuleb püsti seista . </s> <s> Mu jalad ei olnud ka sugugi nii nõrgukesed , et oleksid selle peale " streikinud " . </s> <s> Esimestes ridades seisjad lasid mind viisakalt läbi ja taandusid ise , sest eestlase loomupärane tagasihoidlikkus ei luba tal alati selles päris esimeses reas , kohtuniku kullipilgu all seista . </s> </p>
<p> <s> Ma olin jõudnud võrdlemisi avarasse sädelevate lühtritega saali , mille põhiline vaatamisväärsus oli veripunase kaleviga kaetud pikk kohtulaud veidi kõrgemal poodiumil . </s> <s> Vannutatud advokaadid olid koondunud ümber selle laua kahte viirgu ; lugesin nad üle ja sain nende arvuks viis . </s> </p>
<p> <s> Siis avanes uks ja inimesed andsid tulijaile imekähku teed . </s> <s> Pealtvaatajate vahelt hargnes õige avar tänav , mida mööda astusid kõigepealt soldatid langetatud püssitikkudega . </s> <s> Püssilukkude järgi otsustades võisid tuliriistad ju laetudki olla . </s> <s> Kahe sõduriterea vahel tulid kaebealused , kümnetes ja kümnetes ridades , piiratuina veel mustades mundrites vangivalvureist , kelle puusil lukustamata tuppedes rippusid rasked mustad nagaanid . </s> </p>
<p> <s> Süüpinke oli toodud juurde , et kõik süüdistatavad ikka ära mahuks . </s> <s> Süüaluste barjääride vahel näis peetavat otsekui laulupidu , nii palju oli istujaid . </s> <s> Märkasin , et vanemad mehed istusid äärtele , nooremad aga , keda oli valdav enamus , keskele . </s> <s> Kohtualuste hulgas oli kümmekond või enamgi naist . </s> <s> Kui kõik olid ilusti paigale pandud , sain neid lähemalt silmitseda ja isegi üle lugeda . </s> <s> Jõudsin arvuni 113 ja olin imestunud . </s> <s> Kus on siis ülejäänud kaks ? </s> <s> Seda kohut pidi peetama ju saja viieteistkümne üle . </s> <s> Pärisin seda rohelises jakis keskealiselt naisterahvalt , kes seisis sel hetkel minu kõrval , kuid mulle vastama ei vaevunud . </s> <s> Võin ka kinnitada , et minu arvates oli kohtualuste meeleolu õige reibas : sosistati omavahel ja vähemalt pooled või kaks kolmandikkugi ei paistnud üldse mossis olevat . </s> <s> Selle kohta tegin ma järelduse , et kogu protsess oli alles algstaadiumis . </s> <s> Alles pärast seda kui sõjaprokuröri tulekul tunnimehed valvele ja kohtualused püsti oli kamandatud ning siis jälle istutud , langetas enamik päevakangelastest pingsa pilgu oma ristatud kätele . </s> <s> Nõnda seal siis istuti , pead norus , silmad avaldamas vaevumärgatavat elumärki . </s> </p>
<p> <s> Minule , kes ma alles kümmekond aastat tagasi olin sotsiaaldemokraatide partei käremeelsemas tiivas , pakkus kõige enam huvi , kas mul on selles seltskonnas tuttavaid . </s> <s> Ja tõepoolest : mulle tundus , et vasakul äärel istuv pruunis ülikonnas sinaka selge pilguga mees oli kümme aastat tagasi Sadamatehase ehk " portu " tööliste üks vanemaid või siis abivanem . </s> <s> Vaatasin tükk aega tema poole , et ta pilgu tõstaks ja mind ära tunneks . </s> <s> Ta vaataski minu poole , aga ei tundnud mind kindlasti . </s> <s> Teisi tuttavaid ma ei märganud ja mindki ei pandud tähele . </s> </p>
<p> <s> Siis jäi nahistamine saalis vaiksemaks . </s> <s> Tasa avanes uks ja korrapidaja ohvitser kamandas : " Püsti , kohus tuleb ! " </s> <s> Astusidki sisse kolm rühikat sõjaväelast : kaks leitnanti ja major . </s> <s> Neljas tulija oli armeeametnik , sõjaringkonnakohtu vanem kirjutaja . </s> <s> Tuli siis minulgi meelde , et viibisin riigis , kus õigust mõistavad sõjaväelased , juhul , kui kuritegu on sooritatud linnades ja või mõnedes maakondades . </s> <s> Viibisin omapärases vabariigis spetsiifilise seadusandlusega , kus oli keelatud : a ) avalik üleskutsumine riigikorra vägivaldsele kukutamisele ning — b ) avalik osavõtt organisatsioonist , mis on oma lähimaks või kaugemaks eesmärgiks seadnud maksva , s.o. kodanliku riigikorra vägivaldse kukutamise . </s> <s> Sõnavabaduse piirid olid väga ähmastunud . </s> <s> Just seda ähmastumist ei saanud ma kuidagi pooldada . </s> <s> Mis me siin räägime kommunistidest , kui kardinaalset maareformi teostav noor riik polnud suutnud selgeks teha sedagi , kes on need , kellelt varandus tuleks võõrandada . </s> <s> Juba oli arutuse all gildide natsionaliseerimine , gildid aga keskajast pärinevate asutustena ei olnud tingimata eesõigustatud seisused , vaid kujutasid endast lihtsalt seisuseid . </s> <s> Niisamuti ei saanud " vahele võtta " ka ametiühingute kesknõukogu , kes , nagu ma saalis publiku kommentaaridest kuulsin , oli poole oma koosseisuga kohale toodud . </s> <s> Ametiühinguliikumine ei ole aga üheski riigis keelatud ja ühegi riigi ametiühingute sätetes ei ole viidatud , nagu ei võiks ametiühingud vahel ka puhtpoliitilisi otsuseid langetada . </s> </p>
<p> <s> " Köhhöö-khh ! </s> <s> Hõkk ! </s> <s> Klõkk ! " köhiti ja läkastati saalis . </s> <s> Pulksirgelt istuv kohtunik ootas kannatamatult vaikust ja rahu ja luges siis pühaliku häälega ette süüdistuse , milles lisaks riigivastasele ässitustööle Nõukogude Venemaa kasuks leidus ka salakuulamise punkt . </s> <s> 115 süüdistatavat olevat arendanud võrgu Eesti territooriumil , et vabariigis sündivais asjust idanaabrile teatust anda . </s> <s> Süüdistatute nägudelt peegeldus iroonia või mõistmatus . </s> <s> Ent siis hakkas auväärt kohtunik igaühelt eraldi küsima , kas nad tunnistavad end süüdi või mitte . </s> <s> Kõigepealt võeti ette naised , kes kõigis salaorganisatsioonides kalduvad verisele fanatismile . </s> <s> Räägitakse , et kui naine idees ei kahtle , siis astub ta selle eest välja raevukalt , justkui oleks ta seesama ürgema , kes kaitseb koopasuu ees lapsi . </s> <s> Protsessi tunnistaja , õhtukeskkooli direktor Hans Roos selgitas kohtus noorproletaarlaste ühingu tekkimist oma koolis.Ühingu asutanud keegi priimus Artur Nielson , kes küsinud temalt , direktorilt esialgu koosolekuluba . </s> <s> Pärast ühingu sulgemist olnud Nielson aga nähtavasti rahul , sest vaimud , mida ta sellega valla oli päästnud , osutusid liiga suurteks ja koledateks . </s> <s> Nielsonil ei olnud midagi selle vastu , et tema loodud ühing kuulub nüüd mahamatmisele . </s> <s> Kuid just õhtukeskkooli naisõppurid olid asjast eriti innustunud ja muutunud ühingu sulgemisest metsikuiks emasteks fuuriateks . </s> <s> Ma olen ikka harjunud naiste peale nõnda vaatama , et nad oma vaimus heameelega kõnniksid mööda tuntud , mitte aga tundmata radu ja just fanatism võimaldabki neil tuntud radadel liikuda . </s> <s> Enamgi veel : kõrvalekaldujad kuulutatakse ju ometi reetureiks . </s> <s> Blankistid kasutasid just naiivsemaid naisi terroritegude toimepanemisel ning Zürichi kohvikufilosoofist Venemaa juhiks tõusnud Leninitki tulistas naissoost esseer . </s> </p>
<p> <s> Naised sellel protsessil vastasid samuti läbi hammaste , et selle kohtu ees nad endid süüdi ei tunnista . </s> <s> Ükski mees , pangem tähele , ei teinud nõnda . </s> <s> Neile oli sõjakohus ikkagi kohus . </s> </p>
<p> <s> Esimesena paluti püsti tõusta pikkade hallide vuntside ja vesiste silmadega vanemapoolsel mehel , kes tunnistas end süüdi trükikojavarustuse muretsemises . </s> <s> Nimi oli tal tavaline — August Roode . </s> <s> Hirmunud seltsimees ei selgitanud lähemalt , misjaoks on temasugusel hädakäol trükikoda vaja . </s> </p>
<p> <s> Tammisel baritonil käskis majorist kohtunik tal istuda ja ette kutsuti järgmine tegelane . </s> <s> See oli pikk ja mõtlik härra soliidses ülikonnas . </s> <s> Kaasistuja täpsustas tema nime ja ametikohta : Jaan Reinberg , Riigikogu kommunistliku rühma liige . </s> <s> Jah , Riigikogus leidus iseäralik kommunistide rühm , mis seal end just kõige viisakamalt ülal ei pidanud . </s> <s> Reinberg oli küll viisakas . </s> <s> Milles oli tema otsene süü , jäigi mulle arusaamatuks . </s> </p>
<p> <s> Ettekutsutu Jaan Truumann : temal varjunime " Kaljo " ei ole olnud , tema tegutsenud avalikult Riigikogu kommunistliku rühma teise sekretäärina . </s> </p>
<p> <s> Ettekutsutu Arnold Sommerling paistis olevat veidi teistsugune mees kui eelnevad . </s> <s> See noor kukk oli end šilleri kraega ehtinud . </s> <s> Ta silmatorkavalt kõrge laup jättis imposantse mulje . </s> <s> Rääkis aeglaselt ja nähtavasti üsna läbikaalutult : jah , et tema olnud ametiühingute kesknõukogu kirjatoimetaja . </s> <s> Salaorganisatsioonist midagi ei tea . </s> <s> 3. Internatsionaali otsuseid tunneb , aga ei arva ennast vastutavaks , kui nendes kodanlike riikide korra vägivaldset kukutamist nõutakse . </s> <s> Märtsi- ja aprillikuus 1921 teinud ringsõidu Saare- , Hiiu- ja Muhumaale , mille eesmärk olnud töölisühingute loomine ja saadikute valimine ametiühingute kongressile . </s> <s> Prokurör päris mehelt aru , miks hiilib tema kõrvale vastutusest kominterni otsuste täitmise eest , kui sealsamas töötava rahva relvastatud vastuhakku nõuti . </s> <s> Sommerling vastas , et tema arvates olevat maailmarevolutsioon üksnes tuleviku küsimus ; kes tahab olla tööliste huvide kaitsja , peab end juba selleks praegu valmistama , koguma rahva seas " populäriteeti " . </s> <s> Üldse oli Sommerling kaval nagu rebane : sips — ja sabaga jäljed ära , lisaks veel pahmakas liiva vastasele näkku . </s> <s> Tal kästi istuda . </s> </p>
<p> <s> Ettekutsutu Jüri Rooberg : tema ütelnud ennast lahti ametiühingute saadikute fraktsiooni kohast Riigikogus niipea , kui rühm selle juhi Allikso ettepanekul end " kommunistlikuks " ümber nimetas . </s> <s> Teda tahtnud ametiühinguliider Vanja Lääne maakonda organiseerimistööle saata , kuid ta astus tagasi . </s> <s> Olnud saatuse julm " hirvitus " , et ta enne tagasiastumist vahi alla võeti . </s> <s> Roobergi osav vabandamine ajas nii mõnelgi süüpingis istujal kopsu üle maksa : nad raputasid pead ja törtsutasid vihast naerugi , nii et üks kaasistujaist pidi neid keelama . </s> <s> Rooberg läks siiski tagasi nende sekka . </s> </p>
<p> <s> Rkl . </s> <s> Adolf Leevald seletas , et ta olla vaadete poolest kommunist , 3. </s> <s> Internatsionaali pooldaja . </s> <s> Tema oli jõudumööda oma vaadetele poolehoidjaid kogunud . </s> <s> Olnud rühma kulul Tartu maakonnas kihutustööd tegemas ja saanud selle eest 5000 marka . </s> <s> Sõjaprokurör täpsustas , millal Leevaldi propagandareis toimus . </s> <s> See olevat olnud üsna hiljuti , kui Eesti mark oli juba nii nõrk , et tööline kuus keskmiselt 5200 marka teenis . </s> <s> Seega saanud Leevald kihutustöö pealt umbes töölise keskmise kuupalga , isegi veidi vähem . </s> <s> Mina olin üsna imestunud , kuidas suudab Leevald olla kommunistlike vaadetega , kui eesti talupojad korjavad raha ja asju oma nälgivatele ametivendadele kommunistlikul Venemaal ! </s> <s> Minu vana tuttav Lenin on lasknud Venemaad niikaua allakäigutreppi mööda minna , et isegi " Pravda " tunnistab : inimesi süüakse kõikjal Venemaal , nüüd olevat kannibalismi veider komme jõudnud Tsaritsõni kubermangu vana pealinna külje alla . </s> <s> Tambovi laantes tõusevad üles talupojad , seal hävitab Tuhhatševski armee neid mürgise kloorgaasiga , aga Eestis on äraostetud kommunistid , kes soovivad seda kõike omagi rahvale . </s> <s> Sealsamas Tambovi kubermangus olla sama lehe teatel iseäralik leidus kasutusele võetud : kasutagem lehmi adravedajaina ja te saate palju paremaid põllumajandustulemusi kui nälginud kronudelt ! </s> <s> Kes lehti loeb , saab ka teada . </s> <s> Lenin nimetab " Tõeks " oma kurikuulsat lehte ja " Tõde " kirjutabki mõnikord tõtt , vähemasti nälgimisjuhtumeid mainib . </s> <s> Jaa , eks liiguta lehm end atra vedades , aga ta sunnik liigub nii aeglaselt , et on tõepoolest parem köis iseendale ümber siduda ja künd nõnda käsile võtta . </s> </p>
<p> <s> Pärast vaheaega jätkus protsess täiel hool . </s> <s> Ette tassiti hall ja kotiriideis vanamees , keegi Jüri Lundt — missugune huvitav kokkusattumus , et enamus süüdistatuist olid lihtsad Jürid ja Jaanid ! — , kelle juurest väidetavasti leiti põrandaaluse keskkomitee ringkirjalisi küsimuslehti tööliskollektiividele . </s> <s> Lundt saanud need lehekesed tundmatutelt . </s> <s> Ei teadnud too vanur sedagi , mis tähendab " organisatsioon " . </s> <s> " Minu ammetiks on torud , " jörises süüdistatav . </s> <s> Elegantsed lühtrid heitsid valgust tema hallile silmapaistmatule kogule . </s> <s> Just tema oli kõige võõrkehalikum kuju selles saalis . </s> <s> " Rabakuningaks nimetatakse mind , kui ma neid torusid rabade veertesse maa sisse paigutan . </s> <s> Nõndamoodi saab meite vabariigis maaparandust tehtud . " </s> <s> — Mulle meenus , et kord olen minagi Soonesalu metsas võsa lõiganud ja metsamaad põllumaaks ette valmistanud , nii et selle mehe vastu ma tundsin isegi teatavat solidaarsust . </s> </p>
<p> <s> Ettekutsutu Heinrich Augervald seletas tähtsalt , et ta on vaadete poolest kommunist , " Rõhutute Hääle " asjaajaja . </s> <s> Selle eest on ta ju palkagi saanud . </s> </p>
<p> <s> Järgmine ettekutsutu oli " ilueedi " Sergei Andrejev , kes ütles järgmist : " Palutšil ja pismo dlja koova-ta Kingisseppa , gde zaplatšenjii trebovali , korrektno i nemedljenno . " </s> <s> Kuulu järgi pidi Andrejev ju Riigikogu liige olema , mõtlesin , et ta ikka eesti keeles suvatseb esineda ! </s> <s> Ei , seda ta ei teinud ! </s> </p>
<p> <s> Keegi vandeadvokaatidest esitas küsimuse Sommerlingile , nii et too võis koha pealt vastata . </s> <s> Küsimus puudutas aastatagust tulevahetust kaitsepolitseiametnikega . </s> <s> Küsitav väitis , et 1. mai õhtul 1921 viibinud ta hoopis tuttavate pool , nii et ta ei saanud kuidagi ametnike pihta lasta . </s> </p>
<p> <s> Pika läbipistetud juustekrunniga range naisriigikogulane Paula Järv seletas , et tema mingisugusesse parteisse ei ole kuulunud , kandideerinud Riigikogusse ametiühingute nimekirja järgi ja sellega kõik . </s> </p>
<p> <s> ( Ajakirjanik Karl August Hindrey Päevalehe juurest , kellega me pärast Kirsteini kohvimajja kohvi jooma läksime , uskus , et Sommerling võis polpoli tegelaste pihta tulistada küll . </s> <s> Hindreyl , ikkagi kohalikul elanikul , võib muidugi õigus olla . </s> <s> K. A. H. oli vana , halli habemetutiga mees , kes armastas esitada retoorilisi küsimusi , nagu " Mis te õige mõtlete , kui kirjutasite dadaistide koosolekul alla vastastikusele kohustusele olla igas olukorras ainult vasakpoolne ? " </s> <s> Noh , mis ma ikka mõtlesin . </s> <s> Mis see vasakpoolsus muud on kui vana komme Prantsuse revolutsiooni ajast paigutada Seadusandlikus Kogus egalitasele mõtlevad saadikud vasakule ja fraternusele mõtlevad paremale . </s> <s> Hindrey küll nohises , aga ei öelnud seepeale midagi . </s> <s> Pidin sellest mehest lugu pidama , sest tema heamaitselised lasteraamatud on aidanud üles kasvada ja ennast leida ehk mu pojal Voldemarilgi . </s> <s> Hindrey tellis kohvikus küll rummi- , küll glasuurkooke , maasika- ja aleksandrikookidest rääkimata . </s> <s> Olin imestunud , kuidas küll vanale mehele nii palju sisse mahub . </s> <s> Siis valgustas vana kirjanik mind Arnold Sommerlingi ja tema väidetava püssilaskmise probleemiga . </s> <s> Sommerling on nii ehk teisiti politseinikuid tulistanud , mis ta ajab vastu ! </s> <s> Muidugi , tihti on korrakaitsjatel endil püstolid liiga kergelt kabuurist tulema , nagu näitab parlamendikommunist Allikso ja kaitsepolitseinik Krooni kokkupõrge töölistemaja ees Suur-Karja uulitsal . </s> <s> Kommunistliku riigikogu-rühma juht Allikso pidi majalt vana võitluslipu maha võtma , samas ka ilmuma Krooni juurde kas nime kirjapanemiseks või mingiks teiseks formaalsuseks . </s> <s> Allikso ei ilmunud , purjetas oma lipuga rahulikult minema . </s> <s> Seepeale tõmmanud Kroon relva ja hüüdnud : " Seis , lasen ! " </s> <s> Allikso pööranud kohe kannal ringi , paljastanud rinna ja hüüdnud kõigeks valmis olles : " Lase , siin ma olen ! " </s> <s> Tookord ei hakanud kaitsepolitseinik laskma , tihti on aga sel puhul lastud küll . </s> <s> Ja lastud nii , et nii mõneski peres emal pisarad voolanud . </s> <s> Seda kõike rääkis minule vana kirjanik ja kaldun arvama , et ta ei valetanud . </s> <s> Küsisin Hindreylt , mida ta üldse arvab Sommerlingist ja kas temast võib uskuda , et just tema oli laskja , vastas mees Sommerlingi kohta : " Rämps ! " </s> <s> Seega oli inimene paika pandud ja rohkem ta ei tahtnud teemal püsida . ) </s> </p>
<p> <s> Johannes Vanja . </s> <s> Selgus , et seda meest ma Tallinnast Tööliste keldrist mäletasingi . </s> <s> Tema suured häbelikud silmad armastasid ikka vaid piiluda , nagu poleks nende omanikul siinilmas erilist eluõigust . </s> <s> Aga kui mees rääkima hakkas , oli ta kui teine inimene . </s> <s> Viskas naistega nalja ja tellis mõnikord tee kõrvale kibedatki . </s> <s> Aeg , kust Vanja-taolised pärit , oli täis vasikavaimustust . </s> <s> Kes oli läinud aastasaja tööline ? </s> <s> Üks linna karanud moonakas , kes härrade meelest ikka veel alam olend , keda võiks piitsutada . </s> <s> Ja siis äkki — on seesama tööline ajaloo taganttõukaja . </s> <s> Ta on ühiskonna suurima ja edumeelseima klassi täieõiguslik liige . </s> <s> Tema ümber koondub proletariaat , homogeenne , tehniliselt haritud ja üldiselt progressiivseim klass , kellel edumeelsusest hoolimata pole siiski tootmisvahendeid . </s> <s> Toosama maa tööloom , kelle karuses matsiolemuses ei ole pealtnäha midagi muutunud peale asjaolu , et nüüd on ta linnastunud , loeb äkki Bebelit ja Bernsteini , Vanderveldet ja Plehhanovit . </s> <s> Näe , pintsakki on tal takune ! </s> <s> Ta näeb miitingul kõnelemas Leninit , Kamenevi ja Trotskit . </s> <s> Ta võtab käsile " Erfurdi programmi " ja " Kaheksa-tunnilise tööpäeva " . </s> <s> Muidugi , algul on ta nagu talurahvaseadust tudeeriv Mahtra talupoeg Eeru kõrtsis . </s> <s> Ta näeb maailma omal kombel ja sõnastab oma nägemuse nii : " Kaup võrdub väärtus pluss kasum . " </s> </p>
<p> <s> Mäletan novembrihämus Tööliste Maja , nagu oleks see olnud eile . </s> <s> Krahv Stolõpin oli hukatud , üle kogu maa , üle kogu Vene kolossi radade veeres ohranka valge terror . </s> <s> Portu verinoor lukussepp Vanja lausa elas tehases , trümmikaante kokkukeevitamine oli kogu ta elu . </s> <s> Teda huvitas tehnika niivõrd , et ta ei saanud ka õhtul kell üheksa sealt ära . </s> <s> Sel ajal vestles ta Portu ehk Pordu meistriabi Eedijaaniga , kes purjus olles oli üleküla kraade . </s> <s> Vanja oli siis alles närviline nooruk , temas ei olnud hilisemat rahu , seda , mida nii vajanuks Ametühisuste esimees . </s> <s> Vanjal olid siis , mäletan , kastanjapruunid juuksed , mida ta kiirete käeliigutustega üle pea " rehitses " . </s> </p>
<p> <s> Valkenparki uulitsa ligiduses asus siis ilmatuuhke " tööliste loss " . </s> <s> Lihtsa tööinimese jaoks oli see siiski uhke , samottglasuuri ja marmorit ei olegi vaesel rakkuskäel vaja . </s> <s> Tööliste maja esikus istus üks vana naine , kes võttis vastu tööinimeste avaldusi palga ja elutingimustega pitsitamise kohta . </s> <s> Siis oli väike koridor ja sealt edasi juba " ahvukaadi " tööruumid . </s> <s> Jurist lahendas kõiki neid asju , just samamoodi nagu lahendab praegugi . </s> </p>
<p> <s> Oli külm ja karge novembrikuine päev . </s> <s> Päike küll paistis , kuid tundus olevat nii kõrgel ja kaugel , et ta kellegi hingejääd soojendada ei saanud . </s> <s> Mina käisin tehastes tööd otsimas . </s> <s> Vastuvõtutoad olid kõikjal väga jahedad . </s> <s> Riks , proovi näituseks keset talve kusagi hundilaut püsti panna , ma mõtlen , niisugune küün , kuhu palju häid tugevaid hunte sisse mahub . </s> <s> Millist põrgulärmi nad seal lööma hakkavad , kuidas suletud uksi kraapavad ! </s> <s> Huntidele jõuab väga aeglaselt pärale , et soojem hakkab siis , kui nad kõik ühte kohta ühte hunnikusse heidavad , hall karv vastu halli karva . </s> <s> Aga hundilaudast ma rääkisin ainult selleks , et tuua võrdlust ehk paralleeli . </s> <s> Ma jäin pidama sinna , et mina otsisin tehastes tööd ja vastuvõtutoad olid igal pool külmad . </s> <s> Muidugi töötasid insenerkonna esindajad ja paremad töölisedki mõnusas soojuses . </s> <s> Aga mitte sellest ei tahtnud ma täna sulle rääkida . </s> </p>
<p> <s> Tööliste maja eesruumi tulles tundsin kohe üllatavalt mõnusat soojust . </s> <s> Märkasin , et vana naine põletab mingeid pabereid . </s> <s> Ütlesin : " Hää soojus teil siin . </s> <s> Kas nende paberitega kütategi ? " </s> <s> Ta vaatas tagasi ja märkas mu imestunud nägu . </s> <s> " Jah , kallis laps , just nendega kütangi . " </s> <s> Tal oli veidi nutune nägu . </s> <s> " Kas asja ka oli ? </s> <s> Kas käib meister kaela peal või saad liiga vähe palka , noor tööline ? " — " Ma tulin vaatama , kuidas teil siin töötada on , " vastasin mina julgel kombel . </s> <s> Laitsime ilma ja kiitsime " Nooruse " puid ja brikette . </s> <s> Nagu muuseas tõstsin ma põletatavate paberite hunnikust ühe lapselike trükitähtedega kirjutatud kirja , mis haises odava konditindi järgi . </s> <s> Kiri ise , mul ei ole häbi seda meenutada , oli järgmine : </s> </p>
<p> <s> " Meie ülemusele meeldis tööliste palgast " preemijaid " saada . </s> <s> Kirjutan sellepärast , et te teaksite , mis Kindluseraudteel ültse toimub , kuidas sääl meistrid tööliste kallal on ja kuidas ühte töölist soositakse . </s> <s> Sest see , keta soositakse ei olnud ometi mina . </s> <s> Sest kui kellekistki lahti tahetakse saada kül siis sobiv juhus leitakse nii oli ka minuga , nagu saatuse kiuste paha aimamata 4 jaanikuul 1911 jäid tööle minnes paremad saapad jalga , et aga samal hommikul kästi vana klassvaguni keret lõhkuma minna , panin oma ja naabri kapi vahel juba aastaid vedelevad vanad kannast katkised kalossid jalga oma heade saabaste pealmiste kaitseks lõhutava vaguni sisu eest . </s> <s> Hiljem lõunatamast tulles ütles minu naaber E. Jürimann anna kalossid tagasi , vaidlesin et kas need on ültse tema omad viskasin nurka öeldes minu kapi all ära kül niisuguseid risusid hoia , selle peale ta vihastas mind näkku lüües , lõin teda tagasi , lepisime kohe ära , maksin talle ka valuraha . </s> <s> Nüüd said me härrad põhjust mind vallandama hakata ... " </s> </p>
<p> <s> Allkiri : Johannes Vanja . </s> <s> Küsisin nõudlikult : </s> </p>
<p> <s> " Ja kes see Vanja veel selline on ? </s> <s> Või niisuguseid kirju põletama ? </s> <s> See ju näitab selgesti kätte , et kindluseraudteel ei ole ülemate ja alamate vahelised suhted nii korras , kui nad peaksid olema . " </s> </p>
<p> <s> Jaurasin seal veel tükk aega , ilma et oleksin julgust võtnud , sest arvasin , et vanade naistega võib käituda , kuidas juhtub . </s> <s> Kuigi ma astusin Eestimaa pinnal ja oleksin pidanud vanainimestesse samamoodi suhtuma , nagu siin läbi sajandite alati suhtutud on ... jah , aga mis ma siin nüüd halisen nagu hundilauda hunt ... </s> </p>
<p> <s> Nüüd aga Vanja selg kõikus minu ees ja varjas sel kombel osa kohtunikust ja kaasistujast . </s> <s> Talle esitati konkreetseid küsimusi . </s> <s> Jah , et mis teid sundis lendlehti laotama ? </s> <s> Kui palju raha saite ? </s> <s> Vanja ütles , kergelt silmi vidutades : " Minu teada ei ole meie Riigikogu-rühm olnud ühenduses ühegi põrandaaluse organisatsiooniga . </s> <s> Ma ei tea midagi juhtnööride vahetamisest selle organisatsiooniga , kui see tehtud on , siis on see sündinud rühma esimehe Johan Allikso teadmisel . </s> <s> ( Hindrey sisistas : " Ja ometi kubisevad nende korterid ja panipaigad Kingissepa kirjadest ! </s> <s> Noh , kuuleme veel . " ) </s> <s> Mingisugust organiseerimisbüroot ja varjunimesid rühmas ei ole . </s> <s> Mina käisin Ametiühisuste kesknõukogu ülesandel Pärnus , Viljandis ja Tartus organiseerimistööd tegemas ja sain seejuures rühmakassast tasu . </s> <s> Kõigil rühmaliikmetel peetud samaks otstarbeks kinni 10% palgast . </s> <s> Martin Ligemets oli minu vana tuttav ja käis vahest minu juures magamas . </s> <s> 1920. aastal saatis Ligemets mind Hellamaale , Põhja-Lääne armee ohvitseride arvu kindlaks tegema ... " </s> <s> Vaat see oli juba kõige ehtsam salaluuramine . </s> <s> Ja seesugune isik liikus veel vabaduses , töötas parlamendiski kaasa ! </s> </p>
<p> <s> Panime kohtumaja ees härra Hindreyga kaabud pähe ja vaatlesime süüaluste " lohemao " liikumist tagasi peavahti . </s> <s> Koos meiega tegid seda paljud inimesed , enamikus nende omaksed . </s> <s> " Näe , vaata mo Karlat , on teine nii longu vajunud , " ütles üks ärev hallis kuhtis maanaine teisele . </s> <s> " Ah , ega siis kõiki veel sellepärast süüdi mõisteta , " lohutas teine . </s> <s> " Su oma pole ju midagi eriti teinud , vast niisama teistega kaasa joosnud ja lõugu laksutanud . " </s> </p>
<p> <s> Ma ei saanuks öelda , et oleksin härra Hindreyd nii-öelda lennult mõistnud . </s> <s> Temas oli liiga palju seda — kuidas nüüd öeldaksegi — " raha ja rikkus , " Päevalehe " uhkus " . </s> <s> Joont , mida ma ei ole mõistnud ka rikas olles . </s> <s> Liiga leidlik , liiga tähenärijalik , liiga upsakas ühe vaba boheemlase kohta oli ta . </s> <s> Kuid ta tõotas mind tutvustada kirjanikkonnale ja see oli minu jaoks väga oluline . </s> </p>
<p> <s> Pärast seda , kui olin järgmise päeva hommikul veidi aega tööd teha saanud , helistas Hindrey mulle alla vestibüüli ja teatas ametlikul häälel : " Soovisite näha meie kirjanikkonda . </s> <s> Mina olen just see mees , kes seda teile näidata võib . </s> <s> Saame aga Pika uulitsa alguses kokku ja ma saan teid tutvustama herra Friedrich Karlsoniga , kes on meie looduslüürika üks säravamaid tähti . " </s> <s> Ütlesin , et bukinistid Viru tänava alguses ei rääkinud mulle selle tähe säramisest midagi , pigem nimetati Underit ja Tuglast , Suitsu ja Semperit . </s> <s> Seepeale näis Hindrey — kaitsku teda taevas — , veidi pahanegi olevat , aga tegi siiski ettepaneku Feischneris kokku saada , kus tema seletavat juba kõike pikemalt . </s> </p>
<p> <s> Feischneriks osutus kõrge inkrusteeritud laega " paleekohvik " Harju tänaval . </s> <s> Seina kaunistasid veripunased plaadid . </s> <s> Ma tellisin omale seal timpsaiu ja likööri . </s> <s> Varsti oli Karl August Hindreygi platsis , varustatud kõigi vajalike atribuutidega nagu monokkel , hõbedakarva pitstaskurätik ja avarad mahukad karmanid . </s> <s> Seal hakkas vanahärra mulle rääkima intriigidest kirjanike ja kah-kirjanike vahel . </s> <s> Sellest , kuidas Gailit kirjutanud Postimehe jõulunumbris 1917 , kuidas ilane purjus köster paksu naist armastab ja kuidas Adam Bachmann teda selle eest sugenud . </s> <s> Bachmanni naise krahmanud endale isesotside parteigenosse Hans Kruus , ja istub sellega nüüd tihti Tartus Verneri kõrtsus . </s> <s> Jumalarahus , just nagu poleks midagi olnud , peatuvad tema lauas sageli " pitsivahukultuuri " vaimline juht Tuglas ja üliõpilasest " kurnipoiss " Alle , igavene kuraasitaja ja lakkekrants , kes Tartus maameeste ja ärimeestega vaenujalal olevat . </s> <s> Vabadussõja viimasel momendil , " Vanemuises " toimunud pidulikul õhtul olla boheemlased laval esinevat soome tantsijannat ja tema meespartnerit mädamunadega loopinud . </s> <s> Ju siis Alle selle juures silma paistis , nii et etendusel viibivad kodanlasepojad , staabi- ja tagalaohvitserid asusid pärast spektaaklit Allet ja veel mõnda mööda laiu teatrikoridore jälitama . </s> <s> Mingisugused kahtlased isikud Jõks ja Sihle peksid Allet niivõrd , et ta oma emagi teda ei oleks suutnud ära tunda . </s> <s> Luuletai ei suutnud seda kõike muidugi nõnda jätta , kirjutas albumis " Murrang " ja hiljem ka luulekogus neist meestest : kuidas nad kui " jahikoerad põdra jäljil ilkusid mind nähes " . </s> <s> " Jõks ja Sihle trepil ilkusid ... samas kui ( " Vanemuise " ) Ühingu daamide salid vilkusid ... " </s> <s> " Allet olevat tabanud " massi tuhat rusikat " , Jõks ja Sihle olevat teda aga iseäranis tugevasti peksnud . </s> <s> Luulekogus mainib ta nii Jõksi kui Sihlet nimepidi . </s> <s> Esimese üle irvitatakse Tartus päris avalikult . </s> <s> Ta oma teenija olla teda näinud Alle vaenulikku luulekogu lugemas . </s> <s> Teenija olla hiljem , kui mees juba läinud , tema tuppa hiilinud , et näha , mida on Jõks raamatuga teinud . </s> <s> Ja ennäe imet — Jõks olevat kõik luuletused selles sulepeaga läbi tõmmanud , nagu oleks tal kõigest villand . </s> <s> Ta ei purustanud midagi , aga tõmmas kõik lihtsalt läbi . </s> <s> Teenijatüdruk pärast laotas seda juttu linnas . </s> <s> Missugune omapärane viis luule lugemiseks ! </s> <s> Skandaal ! " </s> </p>
<p> <s> Tegin sest barbaarsusest enda jaoks ainuõige järelduse : Ida-Euroopa väikekodanlus on agressiivsem ja mõtlematum kui Lääne-Euroopa oma . </s> <s> Seal kippusid pürjeleist skandaalitsejad kunstnikke vältima , siin aga tulevad lausa rusikatega kallale või ajavad naisi ära . </s> <s> Ja on nii rumalad , et ei taipa — luuletuse mõju ei vähene sellega teps mitte , kui see ka hästi rasvaselt läbi tõmmata . </s> <s> Nagu naise mõjugi sellest ei vähene . </s> </p>
<p> <s> Friedrich Karlson elas Viru tänava luksrajoonis viilkatusega hoones . </s> <s> Oli teine nii peen härra , et kui meie Hindreyga tema uksekella helistasime , tuli sinises ülikonnas teener ja võttis vastu meie nimekaardid . </s> <s> Oli kuulda tema jooksumüdinat ; ta läks nelja ajades , et anda visiitkaardid üle , nagu kuulda oli , teisele teenijale , kellel ilmselt oli suurem õigus härra Karlsoni eluruumidele läheneda . </s> <s> Seadsin kõrva hoolega ukse poole ja kuulatasin . </s> <s> Midagi ei kuulnud , sest Hindrey lobises sel ajal , nagu oleks Karlson hakkama saanud mingi suurepärase värssdraamaga " Kalevipoeg ja Vanasarvik " , millel parasjagu suur mõju meie pännis luuleilmale . </s> <s> Ta soovitas rahulikult ukse avamist oodata , kuid mina ei suutnud . </s> <s> Käratasin : " Ma ei suuda ! </s> <s> Ma lähen hoopis minema ! " </s> <s> Pöörasin otsa ruttu ringi ja astusin rahvarohkele tänavale . </s> <s> Tundsin siis hiiglakombel kergendust , et sellest väikekodanlaste kambast lahti sain , kuid Hindrey etteheitev pilk püsis mul ikka kuklas . </s> <s> Nähtavasti pidas ta mind matsiks ! </s> <s> Pidagu , kurat temaga ! </s> <s> Oleks ikka vaja inimestega soliidimalt ümber käia . </s> <s> Mul oli vaja lihtsalt töötada . </s> <s> Mul oli vaja uut raha teenida . </s> <s> Töötasin kogu esmaspäeva , pistsin oma nina välja vaid selleks , et kõhtu täita . </s> <s> Töötasin palehigis niikaua , kuni ühel sombusel pärastlõunal vihmane iil mind rahutuks tegi . </s> <s> Vaatasin kõrgest hotelliaknast välja ega märganud algul midagi peale vihma aknal . </s> <s> Siis arvasin seletavat voorimeest ja tema troskast välja astuvat musta kübaraga daami . </s> <s> Pühkisin udugi aknalt ära , et paremini seletada ja daam vaatas sel hetkel minu poole . </s> <s> Magus valu täitis minu rinda , minus välgatas ehk vaid üks mõte : nüüd läheb lahti ! </s> <s> Viskasin enda tööst veel märja pintsli pliiatsite sekka — nüüd läheb lahti ! </s> <s> Uksele lähenesid hotelliteenija sammud . </s> <s> Minule näis , et iga tema liigutus väljendab pidulikkust . </s> <s> " Preili Elts Ertel , " teadustas ta . </s> <s> Jah , see oli õige — naine oli seekord ise pärale jõudnud . </s> </p>
<p> <s> Kümme aastat ei olnud naise ilu sugugi rikkunud . </s> <s> Vastupidi : see oli nüüd veelgi ilmekam , sest silmad särasid endise ägedusega ja punane poolavakil suu meenutas roosi . </s> <s> Ta vaatas mind mingi isesuguse õrnusega , mida ma varem ei olnud tema silmis märganud . </s> <s> Ta oli kohvipruunis suvikleidis , keebike või jakk õlul . </s> <s> Jah , ta oli saanud eriti ilusaks ja hurmavaks , oli juuksed tumedamaks värvinud , kuid seisis endisest veidi madalamail kontsadel . </s> <s> Punased põsed nagu roosid , ei ühtegi kanavarvast , ruuž ei olnud ka sugugi laiali läinud . </s> <s> Ta naeratas mulle oma tavalist naeratust , mida ma esimestel paguluseaastatel nii palju unes nägin ja ilmsi unistasin , et juba mõtlema hakkasin : kui mulle üldse mingi elulaad sobib , siis Eltse paaži oma . </s> <s> Kerge ja lennukas oli tema liikumine , kui ta mulle lähenes . </s> <s> Mulle paistis , et olen mägijõgede kristallselgeist allikaist juues ise juurde kasvanud ja Elts minu kõrval sootuks lühikeseks jäänud . </s> </p>
<p> <s> Käsi , mille ta mulle pihku pistis , ei olnud enam too noorusaastate eblak liblikas , vaid juba tüsedapoolne maanaisekäsi , ehkki mõõtmetelt ikka veel väike . </s> <s> Ma surusin seda õrnalt ja aupaklikult nagu inimene , kes oma paleusest on pidanud kaua eemal olema . </s> <s> Kummaline kurrutus käis hingest läbi , justkui oleksin seda hetke pidanud nii kaua ootama ! </s> <s> Elts ei lasknud mul kaua oma käega mängida , vaid ütles allasurutud ohke saatel : " Tervist , üle pika aja , hea sõber , kohe kui kuulsin , et oled taas isamaale jõudnud , tulin sind vaatama , et kuidas sa ka elad ja oled . " </s> </p>
<p> <s> " Mind huvitaks see sinugi elu puhul , " kinnitasin . </s> <s> " Palun võta istet , jah , siia , kõige mugavamasse tooli ja räägi ometi , kuidas oled elanud . " </s> </p>
<p> <s> Ta istus uuesti ohates , seekord mulle näis , et see oli õnnelikum ohe . </s> <s> Mu sihtiv pilk jäi pidama tema ikka kaunile rinnapartiile ( ja , kurat , justkui kaunimaks läheb aina ! ) . </s> <s> Tundsin end kui vette kastetud , ent säilitasin külma rahu ja tasakaalu . </s> <s> Olin miskipärast kindel , et too naine ei ole seda väärt , et mees tema pärast endast välja läheks , ent ka teisiti esialgu ei saanud . </s> <s> Tema siis pani käed kombekalt risti ja rääkis : " Mina olen nüüd kõik vanad seminari-kogemused unustanud ja olen ... olen jälle talunaine . </s> <s> Kõik mul on : loomad , linnud , ilusad viljad , ainult mees on kole barbaarne . " </s> </p>
<p> <s> " See on kangesti loomulik , " ütlesin mina ja panin kohvi tulele . </s> <s> " Kui ollakse nii haritud ja iseteadev , vaevalt tuleb siis midagi välja kooselust üdini talupoegliku tüübiga , kes sõnnikust nii läbi imbunud , et tema hingeski on sõnnik . </s> <s> Ma räägin praegu just sellest kõige karmimast variandist , kes on unustanud altruismi ja patriotismi . </s> <s> Ma räägin kõlgastest . </s> <s> Kuid ei ma usu , et su maitse iial sellisele mehetüübile oleks vastanud . " </s> </p>
<p> <s> Tal olid ikka niisama heledad silmad nagu pisikesel roosal notsul , kui — üleüldse võib olemas olla nii ilusaid sigu . </s> <s> Mäletasin endisajast — see oli tal julm ilu , jultunud ja rahutu oma iseteadlikus voolamises . </s> <s> Selle iluga seoses olin tundnud talumatut , kuid üpriski vahvat ja suurejoonelist iha . </s> <s> Siis vastas too seelikukandja mulle : </s> </p>
<p> <s> " Iialgi sa ei suuda kohe alguses ära arvata , mida üks või teine mees endast õieti kujutab . </s> <s> Jaan oli pärit Võrtsjärve tagant ; alguses vaatasin — päris ontlik mees oli . </s> <s> Aga mind hämmastas see kiirus , millega ta toimetas mind oma isatallu , kui talle läksin . </s> <s> Isegi oma vanematega ei tohtinud ma hüvasti jätta . </s> <s> Kui viril aga üks pruut võib niisugusel juhtumusel olla , on üldteada . </s> <s> Kodus hakkas pihta : joomised ja kaaberdamised , minu sõimamine . </s> <s> Kaine peaga oli ta küll päris ontlik mees , ostis mulle suurräti ja sukavardad , aga purjus pääga oli ta kui vanasaatan : ähvardas isegi kingitust puruks rebida . </s> <s> Kaua võib niiviisi kannatada ? </s> <s> Tööd tal sital talus palju ei olnud , see oli heal järjel talu , sulased vihtusid ise kõik valmis , üksnes mina pidin kodus palju talitama , et töötegijate jaoks ikka laud lookas oleks . </s> <s> Mingit tüdrukut mulle appi ei antud . " </s> </p>
<p> <s> " Oleksid pidanud juba varem ära tulema , " vastasin talle ja valasin kannust kohvi . </s> <s> " Nüüd ehk on su närvid rikutud ehk midagi hullemat juhtunud ... " </s> </p>
<p> <s> Hoogsalt , kleidi kahisedes tõusis Elts ja astus mu lõuendi ette . </s> <s> Heldinult vaatas ta minu " Vennastumise " —maali esimesi kontuure , katsus sõrmega ettevaatlikult maali juba kuivanud pinda . </s> <s> " Lihtsalt fenomenaalne , " sõnas ta . </s> <s> " Siin sünnivad sinu geniaalsed teosed , millest olen nii palju kuulnud . </s> <s> Ütle palun , milline oli sinu suurim triumf elus ? ! " </s> </p>
<p> <s> " Hmm , suurim triumf , " vajusin ma otsekohe mõtteisse . </s> <s> " See on see , et olen üldse dada perre kuuluja , et mind on omaks võetud . </s> <s> Et olen näinud mägede lund ja hoidunud püüdmast mägede loomi . </s> <s> Aga vaata — ilm on ilusaks muutunud . </s> <s> Kas me ei läheks jalutama ? </s> <s> Kui hakkaksime siit mööda Narva bulvarit minema , siis jõuaksime lõpuks ju Marienbergi rohelistele küngastele ? " </s> </p>
<p> <s> Siis tulimegi treppidest alla ja hingasime sisse karget kevadet . </s> <s> Elts võttis mul käe alt kinni , me jalutasime aina edasi , järjest kaugemale autode mürast . </s> <s> Naine kükitas ja korjas maast hapra ülase , et seda mu musta veluurkaabu lindi vahele torgata . </s> <s> Sel hetkel ma pidasin endamisi aru , kas ma ikka veel tahan teda oluliselt , ja jõudsin arusaamisele , et tahan . </s> <s> Ta liikmed on ikka veel nooruslikud ja nõtked , tal on ikka seesama klaar hääl ... </s> </p>
<p> <s> Ma aitasin ta troska alumisele astmele ja ise mõtlesin sealjuures , et armastus see nüüd enam küll ei ole . </s> <s> Kui ma üldse veel kedagi armastada suudaksin ! </s> <s> Kahtlesin selles mõni aeg tagasi ja kahtlesin ka nüüd . </s> </p>
<p> <s> Hobuse kapjade rütm muutus aina intensiivsemaks . </s> <s> Voorimees ajas oma sõiduki peaaegu Kadrioru pargi liivateedeni . </s> <s> Me tahtsime jala edasi minna . </s> <s> Elts sirutas harali sõrmed kramplikult minu poole ja pistis oma käe minu käeõnarusse . </s> </p>
<p> <s> Hingasin järsult sisse ja tundsin end üle pika aja taas kindlalt . </s> <s> Kuldnokad laulsid , vain lõhnas . </s> </p>
<p> <s> " Kas mäletad , kulla Kusti , " kõneles Elts poolkuuldavalt , " kui me jõudsime sinuga tollel varakevade õhtul Soonesallu ja lumi oli kõik veel alles maas ... </s> <s> Tikamäe kuusik sädeles , ainsatki lindu ei laulnud peale vareste ja ronkade . </s> <s> Küll tühi ja kõle oli , aga kui ilus sääl oli ! </s> <s> Kuidas sa seal kõige esimestel päevadel tööle hakkasid ... </s> <s> Ikka asjalikult , kirega . </s> <s> Haarasid loogast , nii et hobunegi tunnustavalt pead vangutas . </s> <s> Ja mina ootasin sind õhtuti ikka kambris ja paikasin sinu töösärke ... " </s> </p>
<p> <s> " Aga mina mäletan veel muudki , " sattusin õhinasse . </s> <s> " Jah , põlvini lumi ja vaakuvad varesed — seda kõike mäletan ma veel hästi , ehkki sellest juba seitseteist aastat mööda saanud on . </s> <s> Meenub , et ma olin väga võlutud mustast seinavaibast , millel oli kujutatud kahte suurt uhket edasi rühkivat pulmahobust . </s> <s> Hobused vaatasid välja lillede keskelt ja üks vist koguni näksas üht lille , nagu nende viis . </s> <s> Niisuguste suksudega mõtlesin kord oma pulmasõitu teha . " </s> </p>
<p> <s> Elts hoidis end nüüd juba kindlamalt mu käevangus ja sädistas lõbusalt : " See tähendab , et sul oli juba siis kunstnikusilm . </s> <s> Nägid seda , millest harilikud sulaspoisid vaid väga ähmaselt aru saavad . " </s> </p>
<p> <s> Inimeste võrdsus oli minule pühim , seepärast kohkusin seda elitaristlikku mõtteavaldust kuuldes . </s> <s> Kõigil inimestel pidanuks olema ikka võrdselt " silma " , see olnuks palju loogilisem ! </s> <s> Daam küsis : " Sa oskad mulle ju rääkida paljude kunstijüngrite kohta . </s> <s> Ütle siis , palun , kes on küll Vanas Maailmas julgeim värvidetarvitaja ? " </s> </p>
<p> <s> " Kandinsky , " vastasin kõhklemata . </s> <s> " Selles kunstis valitseb kõigi põhitoonide täielik simultaansus . </s> <s> Isegi tema aktid on helendavad ja värvirohkes nimbuses . " </s> </p>
<p> <s> Elts muudkui kurtis mulle ja mul hakkas väga piinlik : " Minu mees Peeter on tegev nii tuletõrjes kui pritsimajas , mängib mõisa härrastemajas laupäevaõhtuti malet ja on üldse üleküla mees . </s> <s> Talu on maareformi algusest peale kogu aeg suurenenud , sest ta on raadanud võsaseid heinamaid , kaubelnud loomadega ja ostnud selle eest maad juure . </s> <s> See olevat tema jutu järgi tänapäeva edasipüüdliku peremehe üks peatunnus , et ta ei kohku tagasi uuenduste eest , isegi kui need vana töökorralduse täielikult ära muudavad . </s> <s> Aga Peetri tegemistega käib koos ikka see ürgkavalus , petmishimu , mis haritud ja arusaajal naisterahval külmavärinad verre toovad . </s> <s> Küllalt on sellest , kui vaadata , kuidas ta oma poega kasvatab . </s> <s> Mõni isa on juba kord loodud ebaisalikuks ja näituseks Peeter on justament nihuke , et ta lapsele seda kogu elu ette viskab , kui too kord väga noorena on mingi suure pahandusega hakkama saanud , või kasvõi , vabanda mu sõnu , püksid täitsa täis teinud . " </s> </p>
<p> <s> " Ja mis sa siis nüüd peale hakkad ? " küsisin ettevaatlikult . </s> </p>
<p> <s> " Õnneks on mul veidi raha pangas — veel lesepõlvest . </s> <s> Võiksin uuesti alustada iseseisvat elu . </s> <s> Aga igav on üksinda raha korjata ja kellele ma seda teeksingi ? </s> <s> Kelle tarbeks ? </s> <s> Mu eelmine mees on ju surnud ja temaga meil lapsi polnudki . </s> <s> Ei jõudnud . </s> <s> Tahtsin omale nii väga tütart , aga lapsi mul nüüd ju ei ole ... " — Ta kurgust kostis vaos hoitud nuuksumist . </s> <s> See justkui polnukski tema hääl . </s> <s> Aga ma tajusin veel kord , et mõne naise puhul ajab meelitusega igasuguse halva tuju kohe kenaks ja korda . </s> <s> Tuli üks luuleline võrdlus meelde ning ma sõnasin : " Tead , su silmad on justkui mustad ja valged malendid , mis võitlust peavad , ripsmed on mustade armee ja sinu pilk on kui valgete armee . </s> <s> Aga mati saan mina . " </s> </p>
<p> <s> Ta ei tänanudki . </s> <s> Hiljem läksime kohvikusse kooki hammustama . </s> <s> Krõbedad aleksandrikoogid olid just parajad läbijäramiseks , aga minu hambasse ilmus ootamatu valu . </s> <s> See pani mind kangesti üllatuma ja küllap isegi minu silmapupillid suurenesid . </s> <s> Mu kaaslanna , kes iga mu liigutust pingsalt oli jälginud , ehmatas korraks ning soovitas : " Võta ruttu konjakit , siis on valu lausa peoga pühitud . " </s> <s> Võtsime voorimehe ja sõitsime otsemaid teed " Lindenisse " , sest seal leidus paremat kooki ja konjakit . </s> <s> Teel tahtis Eltse kübar kogemata ära lennata ; suurivaevu sai ta kinni punastest kübaralintidest ja sel hetkel mõtlesin ma esmakordselt täie pingega , mis õnn oleks temaga magada . </s> <s> Troska sõitis kiiremini kui ma arvata oskasin ning ma lisasin endamisi eelmisele mõttele : " Las lennata !! / viis versta viie tunniga ! " </s> </p>
<p> <s> " Minul on pangas aktsiad , " olin jutuajamises suurejooneline . </s> <s> " Mul on suurimad aktsiad Zürichis , Maggi seltsi omad . </s> <s> Kindlasti võib öelda , et selle nominaal on maailma suurim , kui sellelt maha arvestada inflatsiooni- ja mõnede riikide puhul ehk ka valuutariskide koefitsiendid . " </s> </p>
<p> <s> Kui taevas tumenes , saatsin oma taasleitud tuttava koju . </s> <s> Ilm oli seekord liiga külm , et temaga pikemalt rääkida , ta suudles mind põgusalt palele ja läks . </s> <s> Olin päris kindel , et kaua tal linnas olla ei lasta ja nii see just läkski . </s> <s> Linn eretas esimestes valgetes öödes , kui keegi Eltse naabrusest läks Võrtsjärve taha tallu kaebama , kus naine linnas lulli lööb . </s> <s> Minule rääkis sellest majahoidja majast , kuhu ma Eltse juhatuse järgi olin sammud seadnud . </s> <s> Mees oli linna tulnud ja hirmsa needmise ja sajatamise saatel naise maale tagasi viinud . </s> <s> Majahoidja jutustas sellest kuradi täpselt : " Lahtisest esikuuksest oli näha , et Elts tõmbus küüru ja ootas lööki . </s> <s> Kui seda ei järgnenud , oli naine väga üllatunud — ju oli ta siis alati harjunud saama . </s> <s> Ja nagu läbipekstud koer , kes on tänulik , et teda enam ei lööda , võttis naine oma seitse asja ja oli valmis tagasi mehe juure kolima , endiselt söötma tema räpaseid kanu ja kasima tema mitte vähem räpaseid lapsi . " </s> </p>
<p> <s> Keerutasin kaabut jalutuskepi otsas ja manitsesin majahoidjat kristlikumale käitumisele , ehkki mul sel hetkel hinges kõik " pööras " : " Teie ei pea mitte võõrastest ustest sisse vahtima , sest vaevalt teile keegi selle eest tänu avaldab . </s> <s> See pole just kõige ilusam . " </s> </p>
<p> <s> On vist liigne öelda , et ma klattisin Eltse mehega mehiselt arved , Elts andis lahutuse sisse ja ma tõin ta ikkagi linna . </s> </p></div2><div2 type="alaosa"><head> 16 . peatükk , milles tehakse avastus üle kogu Euroopa tuntud hiliskeskaja maalermeistri Berndt Notke väidetava hiina päritolu kohta </head>
<p> <s> Olin siis lõpuks tunnustatud suurus . </s> <s> Sõitsin Tartusse . </s> <s> Ma ei hakka siinkohal pikalt kirjeldama , mis tudengite-linnas uuemat oli ja missugused majad juurde ehitatud . </s> <s> Alustasin seal artikli kirjutamist ajakirjale " Kunstiteaduslik Eksperiment " . </s> <s> Õieti on vale öelda — alustasin . </s> <s> Artikkel oli valmis nelikümmend kaheksa minutit pärast alustamist . </s> <s> Kindlasti tahad nüüd teada , Riks , kuidas see kõlab ... </s> </p>
<p> <s> Luukeredele kuuluva palgi probleem Berndt Notke " Surmatantsus " ( umbes 1500.a. ) </s> </p>
<p> <s> Sel maalil viib surmade ahelik ära terve hulga kõrgest soost inimesi : paavsti , kuninga , keisrinna ... </s> <s> Meeleheitlike figuuride all leidub sõnum alamsaksakeelse tekstina : nüüd on õige aeg oma hinge eest palvetada , kõik kaduv on nüüd otsas . </s> <s> Vasakult teine surm , kes hoiab paavstil käest kinni ja ütleb talle " ei päästa sind , ei seo ka kinni kindlam pind " , hoiab õlal rasket puidust rööptahukat , mis ei toetu ta kondisele õlanukile mitte jõuvektori seadust mööda . </s> <s> Võin kinnitada , et ükski elav inimene niimoodi palki turjal hoida ei saa , sest tema selgroog ei pea vastu ja kisuks ta keha igal juhul tahapoole . </s> <s> Tekib küsimus , miks üldse niisugune kujund , milleks surmale pehkimata palk , tema ei ehita ju omale maja ? ! </s> <s> Hukatuse kehastuse eesmärgiks on igal juhul lõhkuda ja maha kiskuda , mitte ehitada . </s> <s> Vägisi jääb mulje , et võib-olla on ta selle noti kuskilt ehitusplatsilt varastanud . </s> <s> See on ju lausa eputamine , mida too luukere seal teeb ... </s> </p>
<p> <s> Minu kunstiteaduslik teooria " Surmatantsu " kohta põhineb kummalisel asjaolul , et palk on miskipärast just paavsti kõrval tantsiva luukere peos . </s> <s> Paavst on ju nii kõrge isand , et tema juuresolekul eputada ei maksa . </s> <s> Nii toimides näitab Surm aga üles oma erilist meelekindlust : kui ta isegi paavsti ei karda , keda ta siis veel üldse kardab ... </s> <s> Loomuvastaselt kondisele ribile ära mahtuv jurakas ei ole aga tekkinud ilmaaegu : see on ruumi kõverdumise tulemus — vasakul on jutlustaja , siis skelett torupilliga , siis palgimees ja parempoolseim on paavst . </s> <s> Nii esinduslikus seltskonnas muudab isegi ruum oma dimensioone ja annab palgile võimaluse geomeetrilises progressioonis kasvada . </s> <s> Juhul , kui " palk " luukere õlal on ehk mingi kõrgelastses olekus polümeer , siis tuleks selle pinda uurida mikroskoobiga . </s> <s> On ju veel võimalus , et " palk " ei olegi " palk " , vaid näiteks sark . </s> <s> Sargatemaatika sobib tõesti paremini kokku luukeredega . </s> <s> Juhul aga , kui see on sark , siis peab sel olema ka kaanepragu . </s> <s> Kuid kehal ei ole väikseimatki avaust . </s> </p>
<p> <s> Veel üks võimalus : kaanepragu on läinud kaduma restaureerimisel . </s> <s> Viimane restaureerimine ei ole nähtavasti toimunud väga ammu . </s> <s> Ent polegi kunstifilosoofia küsimus , kunas toimus viimane restaureerimine . </s> </p>
<p> <s> Iga kunstifilosoofi asi on välja selgitada , kas see " palk " ei ole viimati gummi , nii nagu seda tunti keskaegses Hiinas . </s> <s> Kui palk oleks gummist , siis lahendaks see paljud mõistatused . </s> <s> Niisugusel juhul saaks kole skeletike hoida seda just nii nagu hoiab , loodusseadustega kooskõlastamata , s.t. jõuõla seadust arvestamata . </s> </p>
<p> <s> Gustav Kalender , kunstnik </s> </p>
<p> <s> See oli äärmiselt akadeemiline ajakiri , kuhu ma oma töö viisin . </s> <s> Toimetamine toimus Werneris , kolmandas lahtris . </s> <s> Andekas kunstikriitik Hanno Kompus ei seletanud küll piibusuitsu pilvede seest minu nägu , kuid võttis mu paberid siiski vastu . </s> <s> Istusin tema kõrvale ja nägin , et meie sekka on end sättinud ka kuulus lühivormide meister Tuglas . </s> <s> Kui Tuglas , siis teadsin , et asi läheb huvitavas ; ma ei pea enam mõtlema kunstiteadusliku mõtte rägastikele , kuhu mul muidu vist eriti asja ei oleks . </s> <s> Kui ainult poleks kaelas seda artiklit , mille arutelust Hanno Kompusega ei olnud mul nüüd enam pääsu ! </s> </p>
<p> <s> " Kena , et teiega tutvusin , " ütles Tuglas justkui haigutades , hauatagusel häälel . </s> <s> " Minul samuti , " vastasin . </s> <s> ( Kunstiteadlane Hanno Kompus luges kogu selle aja , hoides värisevate käte vahel minu tööd . ) </s> <s> Tuglas ei olnud endale veel midagi tellinud , ma olin aga harjunud , et kui ollakse kohvikus , siis midagi ka tellitakse . </s> <s> Peagi tellis ta mitu tassitäit kohvi . </s> <s> Ja küsis : " Kas tundsite Erik Obermanni , eesti kunsti uhkust Pariisi inetus linnajaos Dantzigi tänaval linna vallide lähedal , te vist teate küll ? " </s> </p>
<p> <s> Ärgem rääkigem sellest , me oleme ju mõlemad revolutsionäärid , tahtsin talle ütelda . </s> <s> Aga vastasin : </s> </p>
<p> <s> " Loomulikult ma ei tundnud teda , sest mind ei olnud veel sel ajal Pariisis , Zürichis ega üldse Euroopas . </s> <s> Kuid oleksin teda tahtnud tundma õppida küll . </s> <s> Olin sealses kunstnike koloonias kuulnud Ülimehe ehk Obermanni oskusest teha värvideta värvilahendustega võrreldavaid efekte . </s> <s> Kuid tiisikushaige surm eesti kunstnike koloonias jääkülmas korteris — selles on saatuse halastamatus . </s> <s> Et hirmus surm just väikese eesti rahva kunstnikku pidi tabama ! </s> <s> Kui palju on sellest nüüdseks möödas aastaid ? " </s> </p>
<p> <s> " Jah , aastaid ... </s> <s> Aastaid on ikka omajagu . </s> <s> Tuleb ära täpselt üksteist aastat . </s> <s> Aga Erik Obermanni eraldab ta seltsimeestest : Tassast , Karinist , Konrad Mäest näiteks kas või ainult see asjaolu , et ta saatus on lõpule viidud . </s> <s> Viidud otse viimse piirini . </s> <s> Temal on nüüd ainult nimeta hauakääbas kusagil Vahemere rannal . </s> <s> Ei , Erik Obermann ei vaja haletsevaid ega ka ülistavaid järelhüüdeid . " </s> </p>
<p> <s> Minu ees oli tõeliselt suur mees oma suurte , järeleaimamatute mõtetega . </s> <s> Omajagu stiilselt virvendas tema prill nagu Felix Ormussonil . </s> <s> Mina vastasin : </s> </p>
<p> <s> " Mis viga Vahemere rannal surra — jasmiinid , piparmünditee , liivakellukesed , maod , adru , luited kõrgete lainete all , rasvane brik lambalihaga ... </s> <s> Okay , geniaalne kunstnik oli väga vaene , kuid ma arvan , et ta sai küsida paar oliivigi ... </s> <s> Isegi nende mahlaste puuviljade nägemine oleks teda ravinud või siis vähemalt ta lõppu kergendanud . </s> <s> Ja küllap raviski , küllap kergendaski . </s> <s> Ärge arvake , et ma tahan nalja heita traagiliste ja mulle mõistetamatute õnnetuste üle . </s> <s> Ma tean , miks püüdles tiisikushaige Obermann päikese ja mere poole . </s> <s> Tal polnud võimalusi , ta muudkui läks edasi , ta tahtis veel kordki kergendada oma haletsusväärset olemist läbi kõike mõttetuks muutva palaviku ja kopsude verise ... rägu . </s> <s> Asumisel viibides olen ma näinud laipade kopse seespoolt , tean uppunu soonte tumesinist võrgustikku , kõike tean . </s> <s> Tean ka tiisikust , väga hästi . " </s> </p>
<p> <s> Tuglas mühatas ja otsis rahakoti vahelt mingi paberilipaka . </s> <s> " Ja teie jutu algusest saan ma aru , et olete ka Tuneesias käinud ? </s> <s> Teadke siis , et minagi olen seda . </s> <s> Olen käinud ka Kartaagos , kus pole enam jälgegi muistsest hiilgusest . </s> <s> Isegi üks araabiakeelne salm on jäänud neist paigust meelde . </s> <s> See kõlab nagu De Sade , kuulake palun : </s> </p>
<p> <s> " Ra'aytu 'ilja </s> </p>
<p> <s> Bi-baturunja </s> </p>
<p> <s> La-ha tawajja </s> </p>
<p> <s> Fa-lam yuthanni </s> </p>
<p> <s> Hatta tabaddat </s> </p>
<p> <s> wa-qad tasaddat </s> </p>
<p> <s> la-na wa-mallat </s> </p>
<p> <s> Hulula danni ! " </s> </p>
<p> <s> Nüüd te muidugi soovite teada , mida see kõik tähendab . </s> <s> Tähendab , et nähtud on üht lihtsat meest . </s> <s> Ta vajutab kannudele tulise rauaga jäljendeid . </s> <s> Neist kannudes purskub vein . </s> <s> Katkised kannud saavad näkku heidetud . " </s> </p>
<p> <s> " Ka see tekst on dada , " avaldasin ma arvamust . </s> <s> " Kahjuks leidub selles idamaist vägivalda ja see ei istu mulle teps mitte . </s> <s> Dadas on asi nõnda , et igaüks on dada direktor . </s> <s> Dada mantra on : loobu kõigest . </s> <s> Sulle ei lähe midagi vaja peale püssi ja piibliraamatu . " </s> </p>
<p> <s> " Või nii utilitaarselt lähenete elule ? " pajatas Hanno Kompus . </s> <s> " Vaadake , siin te kirjutate ju ka polümeerist , ehitusplatsidest ja muust niisugusest . </s> <s> Justkui oleks kunstil midagi tegemist ehitusmaterjalidega . </s> <s> Mina arvan kardinaalselt vastupidi . </s> <s> Berndt Notke " Surmatantsu " olemasolu ei ole a priori iseenesestmõistetav . </s> <s> Kujutades surmatantsu , pidi kunstnik oma tantsule kõigepealt hingeruumi välja võitlema . </s> <s> See oli konventsioonide rikkumine , inimesed ei olnud veel harjunud surmatantsu kiire rütmiga . </s> <s> Kuid seda teadsid kõik , et maailm on sündinud tantsust . </s> <s> " Surmatantsu " igal poosil on mõte ainult niivõrd , kas liigume ettepoole või taganeme . </s> <s> Asjad , mis on skelettidel käes või kaenlas , on nende ürgomandus , midagi , mis saab kuuluda ainult neile . </s> <s> Kui te minu soovitust tahate kuulda võtta , siis pange nood tagasihoidlikud seisukohad oma artiklisse sisse , saab palju parem artikkel , uskuge mind , kunstiteaduses kogenenumat . " </s> </p>
<p> <s> Mis mul muud üle jäi , kui uskuda . </s> <s> Töötasin oma kirjatüki põhjalikult ümber , asetasin vajalikud aktsendid mujale ja viisin siis talle uuesti vaadata . </s> </p></div2><div2 type="alaosa"><head> 17 . peatükk , milles selgub , et matemaatikulgi on liitlasi </head>
<p> <s> Tuglas ja Kompus istusid taas küünalde valgel tassikese hiina tee juures ja mõtisklesid igavikuliste küsimuste üle , pööramata mingit tähelepanu kääksuvale uksele ja värske õhu pahvakutele selle vahel . </s> <s> Üksi mina hiilisin jälle ligi oma ümber töötatud käsikirjaga . </s> <s> Mu käsikiri oli mapi vahel . </s> </p>
<p> <s> " Mis me siis seekord kaasa toome ? " küsis lugupeetud kunstiteadlane viisaka nipsakusega . </s> </p>
<p> <s> " Siin see on , " vastasin mina . </s> <s> " See on ainult mu naise käest läbi käinud . " </s> <s> Ja siis lisasin , sest mul tuli meelde : " Seda vaatas ka peaministri nõunik Voland Mikkelsaar . " </s> </p>
<p> <s> Tuglas jõllitas pahuralt teetassi ja ütles siis : " Ah nõunikuhärra enda käest läbi käinud ? " </s> <s> Hanno rahustas teda : " Tasa'nd , tasa , ega see ei ole seepärast veel mingi püha lehm , nagu neid Indias on . </s> <s> Rääkige palun teie nüüd omavahel orientaalset juttu , mina süvenen uuesti käsikirja lugemisse . </s> <s> Härra Kalender , ärge palun arvake , nagu mulle ei meeldiks teie käsikirju lugeda . </s> <s> Mina võtan selle kerge töö ette suurima heameelega . </s> <s> Tasa nüüd . " </s> </p>
<p> <s> Sa , Riks , ei suudaks arvata , mille pärast ma neil hetkil õnnelik olin ... </s> <s> Et minu tööga tutvus nii suur korüfee ? </s> <s> Vale , arva veel . </s> <s> Et ma suutsin jutuajamise jooksul mainida oma naist . </s> <s> Elts oli siis lõpuks sesse staatusesse jõudnud . </s> </p>
<p> <s> Tuglas oli sel päeval kuidagi pahur . </s> <s> Kas ei viibinud tema kõrval neil ajul piisavalt palju või piisavalt kaua Elo , õhuline sirelisülfiid ? </s> <s> Ja siis Tuglas ütles : " Mis orientaalset juttu ? </s> <s> Ma ei taotle mingit orientaalsust . </s> <s> Mina võiksin hoopis kuulsalt kunstnikult küsida Ida kultuuride mõjuväljade kohta , mitte vastupidi . " </s> </p>
<p> <s> Sel hetkel hakkas Hanno Kompus minu teksti lahti seletama . </s> <s> Ta pajatas : " Siin te kirjutate , tsiteerin : " " Surmatantsu " igal poosil on mõte ainult niivõrd , kas liigume ettepoole või taganeme . </s> <s> Asjad , mis on skelettidel käes või ka kaenlas , on nende ürgomandus . " </s> <s> Tsitaadi lõpp . </s> <s> Kas teile ei tundu , et siin olete riivamisi juttu teinud keskaegsest ajakategooriast , maininud seda põgusalt ? " </s> </p>
<p> <s> " Ei tundu , " vastasin . </s> <s> " Esialgu seda pilti silmitsedes tundus mulle , nagu oleks vasakult teine luukere ehitusplatsilt ... " -- </s> </p>
<p> <s> " Oot-ooot-oot . </s> <s> Räägime keskaegsest ajakategooriast . </s> <s> Jumala mõtetes on mängus ikkagi advent , taastulemine . </s> <s> Kristus tuleb ja lunastab ... " </s> </p>
<p> <s> " Kuid ... " üritasin mina ... </s> </p>
<p> <s> " Oodake , ma lõpetan . </s> <s> Ma pole veel lõpetanud , kuhu te kiirustate . </s> <s> Kuid teisest küljest näib , et aeg kulgeks justkui sünni , uuestisünni , puhastustule ja põrgu vahel . </s> <s> Vanaprantsuse fablioodes on näiteid selle kohta , kuidas Jeesus ise tuleb ristilt , et jalahoopidega ajada teise ilma tema või ta ema üle irvitanud mõnitaja . </s> <s> Ja see mõnitaja läheb otsejoones igavesse hukatusse . </s> <s> Neitsi Maarja ei ole keskaja inimese silmis samuti sugugi nii andestav , kui võiks arvata . </s> <s> Otse vastupidi , nurjatuste eest on ta võimeline saatma surma sadu inimesi . </s> <s> Ning nüüd , nende näidete varal öeldes , mida teeb sel juhul see luukerede rong ? " </s> </p>
<p> <s> " Näete siis , " parastasin mina , " ma ju ütlesin , et too meistriteos vanal lõuendil kuulutab ette praegust raudteeajastut . " </s> </p>
<p> <s> " Ma ei mõtle seesugust rongi . </s> <s> Ma näeksin heameelega , et te täiendaksite oma teost minu näidete varal . </s> <s> Kirjutage julgesti vahele üks alalõik : " Miks on luukered võtnud järjekorda ? " </s> <s> Kas nende järjekord on kuidagi seotud keskaegse aja- ja ruumikategooriaga ? </s> <s> Alalõigu pealkiri ei pea olema silmatorkav ... " </s> </p>
<p> <s> Ma ei jõudnud kahjuks kogu juttu kuulata . </s> <s> See oli hall ja pooleldi mõttetu jutt , mis nüüd tuli . </s> <s> Ainult pealkiri oli tähtis . </s> <s> Kui ta mainis mulle mu järgmise alalõigu pealkirja , teritasin korraks kõrvu , aga kogu ülejäänud vada lasin kõrvust mööda . </s> <s> Seda tuli pikalt ja teaduslik-säravalt . </s> </p>
<p> <s> Meie lauda ilmus veidi suurt spitsi meenutav noormees punases kaelasidemes . </s> <s> Ma pidin talle kätt andma . </s> <s> Tal olid suured külmad kämblad . </s> <s> Tuglas tõusis viisakalt ja esitles meid : </s> </p>
<p> <s> " Matemaatik Paul Teppich , infinitesimaalarvutuse spetsialist . </s> <s> Nende härrade vaidlus on mulle küll veidi arusaamatu , kuid ehk suudab isand Teppich siin oma matemaatikusõna sekka öelda . " </s> </p>
<p> <s> Teppich istus tõesti meie hulka ja pani sigari ette . </s> <s> Juba hakkas ta heitma kõõrdipilke minu käsikirja suunas , just nagu tahaks ta sellega tutvuda . </s> <s> Kompus aga püüdis mu kannatust mõnevõrra läbi kompida : </s> </p>
<p> <s> " Mõnest kohast ei saa minagi aru . </s> <s> Miks on see töö kirjutatud ? </s> <s> Kas meil saab " Surmatantsu " kohta nüüd tänu sellele midagi selgemaks ? </s> <s> Kardan , et mitte . " </s> </p>
<p> <s> Nüüd võttis ka Teppich mu paberid enda kätte ja luges kogu teksti tähelepanelikult läbi . </s> </p>
<p> <s> " Eeee , " venitas ta ja puhus läbi nina head sigariaroomi , mis lõhnas nagu härjasilm . </s> <s> " Et selle kohta midagi otsustada ja öelda , pean ma maali kõigepealt ise nägema . " </s> </p>
<p> <s> " Maal on Tallinnas , Nigulistes . </s> <s> Ma sõidan iga nädal Tallinnasse , " lubas Kompus . </s> <s> " Võib-olla teie , härra Teppich , tuleksite siis minuga kaasa . </s> <s> Ja teie , härra Kalender , samuti . " </s> </p>
<p> <s> Seepeale Teppich seletas , et neil päevil küll mitte , sest ta on seotud talu ostmisega , küll aga lähimal ajal. </s> <s> Ja suurima heameelega pealegi . </s> </p>
<p> <s> " Talu ? " hüüatasin mina . </s> <s> " Teie ostate talu ? </s> <s> Kas teie ei karda näituseks konkurentsi mõne sõjaaegse asunikuga , endise rahvaväelasega , kellel nüüd põllumajanduseski on meri põlvini ? " </s> </p>
<p> <s> " Jah , Vabadussõjas ma polnd , " oli Teppich otsekohene . </s> <s> " sellepärast kongruentsi kardan kah väga . " </s> <s> — " Konkurentsi , mitte kongruentsi , härra Teppich , " parandas üliviisakas Tuglas . — " Jah , konkurentsi . </s> <s> Ma olen mõnikord kahjuks matemaatilistes mõistetes liiga kinni . </s> <s> Igatahes ostan paraja lahmaka : nii umbes 25 hektaari ja võtan iga hektaari pealt paarsada marka laenu . " </s> </p>
<p> <s> " Ega te sellega veel välja ei tule , " arutles Kompus nii- ja naapidi . </s> <s> " Praegu on ilusad sügisilmad . </s> <s> Võib-olla tuleme meie härra Gustaviga teile esimese ostu tunnistajaiks ? </s> <s> Kas teil on rahad ikka koos ? " — " Jah , käemehed on mul olemas . </s> <s> Taludest , mida olen enesele valmis vaadanud , on üks Järva- , aga teine Harjumaal . </s> <s> Mõlemad peremehed tahavad lahkuda : üks tahab minna linna ametit õppima ... " — " Noh see pole küll mingi jutt , " väitis Kompus . </s> <s> " Kirjutagu talu õppimise ajaks sulase või tüdruku nimele . </s> <s> Ta tahab lihtsalt jalga lasta . " </s> </p>
<p> <s> Ladistas vihma , kui teele asusime . </s> <s> Meie Kompusega lesisime kupees , Teppich tegi tambuuris suitsu . </s> <s> Ilmselt ka rüüpas midagi hõlma alt , sest kui tagasi tuli , siis tuikus veidi . </s> <s> Mööduvad poisikesed tahtsid talle sildikest kuuesabale riputada , kuid ma röögatasin nii valjult , et nad tormasid minema nagu põdrakari põleva padriku seest . </s> <s> Teppich võttis välja akuraatselt kokku murtud millimeeterpaberi ja demonstreeris talu plaani . </s> <s> Mõõtsin midagi sirkliga . </s> <s> Teppich haigutas . </s> <s> Kompus luges raamatut . </s> <s> Rong loksutas meid kiiresti üle kitsaste rööbaste , möödusid pruunikaskollased paplid , mis alles kevadel olid olnud udemevahus . </s> </p>
<p> <s> Läks igavaks ja Teppich hakkas lõpuks rääkima ta pea kohal rongiseinal paikneva hädapiduri tööpõhimõttest . </s> <s> Ta ütles , et teda paneks imestama , kui raudteerongide tootja eelistaks lint- või ketaspidurit klotspidurile . </s> <s> Endise kütjana vastasin , et eelistatakse seda , mille pidurdus- ja peatumisaeg on kõige väiksem . </s> </p>
<p> <s> Teppich pani käe hädapidurile ja seletas : " Ma leiutasin hiljuti võrrandi selle kohta , kuidas vähendada rongijuhi reaktsiooni aega just nendesamade piduriklotside liikumise arvelt . </s> <s> Vaadake , kui see pidur on ühendatud pidurimagistraaliga , siis on tal paratamatult mingi impulss . </s> <s> Raske piduriklots ... " </s> </p>
<p> <s> Ma ei tea praegu ütelda , kas ma suutsin sekundi murdosa jooksul näha , et tema käsi toetus pidurile natuke liiga raskelt , et see paika jääks . </s> <s> Nii see tõepoolest oligi : sel ajal , kui ta seletas piduriklotsi võimalikku impulsimomenti , oli ta seda hakanud ka kogemata näitama , nii et plomm hädapiduri all plõksatas lahti . </s> <s> Suhises nagu väävlipõrgus ja siis hakkasid rööpad kriiksuma . </s> <s> Näost valgeks muutunud Teppich pistis kolm näppu suhu ja vist ka hammustas neid . </s> </p>
<p> <s> Pikk rong pidurdas järsult sügiskollasel maastikul , kraapides metalli . </s> <s> Rataste all liikus rööpailt lahti koorunud rauapuru . </s> <s> Kes istmete vahel kõndinud oli , ei suutnud tasakaalu säilitada . </s> </p>
<p> <s> " Ma ei puudutanudki seda ! " hädatses Teppich . </s> <s> " Või kui puudutasin , siis kergelt , sõbrad ... " </s> </p>
<p> <s> Kahe ukse vahelt vaatas sisse politseiniku vuntsiline nägu . </s> <s> Tegemist oli leitnandiga : kaks tärni õlakul ja poolik tammeleht lõkmel . </s> <s> Politseiniku punetav nägu võis rahulikemais tingimustes olla üsna sümpaatne , kuid vähemalt sel hetkel oli ta püha viha täis . </s> <s> Ta nõudis karmilt aru selle kohta , kes käppis hädapidurit . </s> <s> Teppich kui seadeldisele kõige lähemal asuv mees nõuti oma tegude kohta aru andma . </s> </p>
<p> <s> Kui ma hiljem rongijuhi juurde läksin , olid Teppichil juba käed raudus . </s> <s> Oleksin võinud tema eest kosta , kuid ma ei tundnud sellest koosseisust kedagi . </s> <s> Nimetasin siiski mõnede vanade kolleegide nimed . </s> <s> See mõjus . </s> <s> Vedurijuhi abi näis midagi meenutavat ja küsis , kas ma olen töötanud raudteel . </s> <s> Teppich silmitses mind lootusrikkalt . </s> </p>
<p> <s> " Roosi Akslit tunned ? " küsis vedurijuhi abi , rüüpas suurest piimapudelist ja sülitas välja ootamatult keelele sattunud korgitüki . </s> </p>
<p> <s> Mul ei tulnud nagu ette . </s> <s> Igaks juhuks suurustasin : " Muidugi tunnen , kes siis Roosi Akslit ei tunneks . </s> <s> Pikemat kasvu mees , mustade vurrudega . " </s> </p>
<p> <s> " Vale , " ütles abi rahulikult . </s> <s> " Ta on hoopis lühemat sorti ja valgete vurrudega . " </s> </p>
<p> <s> " Praegu on ta vurrud läinud lihtsalt halliks , " õiendasin mina vastu . </s> <s> Sel hetkel hakkas rong uuesti liikuma . </s> </p>
<p> <s> Tapa raudteejaamas tõsteti pahategija Teppich maha . </s> <s> Ta ütles hüvastijätmisel : </s> </p>
<p> <s> " Ma loodan , et ma ei tekitanud tüli ja te suudate rahulikult edasi reisida . " </s> </p>
<p> <s> Kompus vastas : " Ilma teieta ei reisi me kuhugi . </s> <s> Kui talu , mida soovisite osta , on kusagil siin läheduses , siis läheme sinna ja sondeerime pinda . </s> <s> Arvatavasti ei keeldu lahke pererahvas meile ulualust andmast . </s> <s> Ilmselt suudate mõne päevaga trahvi ära maksta ja tulete meile järele . " </s> </p>
<p> <s> Meie Hanno Kompusega olime naisemehed , Teppich aga veel poissmees . </s> <s> Varandust oli meil omajagu , ainult Teppich , kes pidi talu ostma , oli pennide lugemisega omajagu hädas . </s> <s> Temale võisin alati laenata , ta oli oma viguritega minule juba niivõrd omaseks saanud . </s> </p>
<p> <s> " Tõepoolest , mul ei kulu üle paari päeva . </s> <s> Teie lähete siit põhja . </s> <s> Lehtsest põhjas on Lehtma küla . </s> <s> Seal on üks mägi ja mäe peal Hansuoja talu . </s> <s> Eksida ei saa , sest sinna läheb mitu paralleelset teed . </s> <s> Seda talu ümbritseb mitu saunikukohta . </s> <s> Miks ma olen väga huvitatud , et te sinna võimalikult kiiresti lähete ? </s> <s> Sest mõisnikud võivad tolle vaikse kena kohakese enne mind ära osta . </s> <s> Parem on , kui omad mehed varem ees on . " </s> </p>
<p> <s> " Me peame küll väga usaldusväärsed mehed olema , kui meid nii lühikese tutvuse järel usaldatakse , " sõnas Kompus vagunist maha astudes . </s> <s> Konstaabel haaras Teppichil õlast ja kiskus ta tahapoole . </s> <s> Peatselt olid nad silmist kadunud . </s> <s> Teppichi valge mantel ei paistnud enam . </s> <s> Valitses sügishämarus , taevas oli tume . </s> <s> Looduse trööstitusele pakkus kontrastset lisa üksnes kuldkollaste lehtede vaikne mäng . </s> <s> Kuused ja haavad sahisesid , jaamahoone tuhmide klaaside taga süttis valgus . </s> <s> Pidurdamisest kuum rauapuru oli juba relssidel jahtunud . </s> </p>
<p> <s> Mina ütlesin , vaikse protestinoodiga hääles : " Nähes , kuidas ta ära viidi , tuli meelde , et minugi elus juhtus kord midagi samasugust . " </s> </p>
<p> <s> " See nüüd selleks , katsume aga selle talu üles leida . </s> <s> Selle raudteejaama kaardi järgi jääb sinna üle kümne versta . " </s> <s> — " Mida herrad soovivad ? " kostis meie kõrvalt teenistusvalmis hääl . </s> <s> Loomulikult polnud see keegi muu kui jaamaülem , kes kõlistas käes suurt kuldset võtmekimpu . </s> </p>
<p> <s> " Lehtma küla oleks meile vaja . " </s> <s> Ta ei hakanud aega raiskama ja seletas meile kõik ilusti ära . </s> <s> " Aeg-ajalt läheb mööda hobusega veskilisi , " lisas ta . </s> <s> " Nemad võivad teie jalavaeva vähendada . " </s> </p>
<p> <s> Eks asusime mööda porist teed minema . </s> <s> Udutas ja tibutas . </s> <s> Metsad olid hämarad . </s> <s> Kiikasin vasakule ja paremale . </s> <s> Õudne hakkas . </s> <s> Olin kuulnud , et vahetult pärast sõda oli neis kandis eriti verejanulisi röövleid nähtud . </s> <s> Kuid saime hea jalarütmi , samm muutus pikemaks ja hoogsamaks . </s> <s> Esialgu ei olnud mingit tarvidust lonksata Kompuse põues olevast pudelist . </s> <s> Korraks astusin porilompi , millel , nagu mulle paistis , läikis esmane jääkirme . </s> <s> Sestap lirtsus mu vasak jalg kümnekonna sammu tegemise vältel . </s> <s> Siis lakkas lirtsumine . </s> <s> Esialgu ei tulnud kedagi , kellelt saanuksime küüti paluda . </s> <s> Sellepärast oli hea võimalus päästa taas valla " Surmatantsu " -jutt . </s> <s> Tõsistel silmapilkudel kõlbas see teema küll . </s> </p>
<p> <s> KOMPUS : " Ühe ülemaalingu eemaldamisel tuli välja , et " Surmatantsu " temperavärvi kiht ei olegi eriti paks . </s> <s> Aga tumedad värvid on igatahes tugevad . </s> <s> Üks restauratsioon võib olla tehtud üheksateistkümnenda sajandi keskel , sest sisaldab tolleaegseid moevärve tinavalget ja akrüüli . </s> <s> Nii et kui vasakult teise luukere kätte oleks kunstnik kavandanud sarga koos piluga , siis oleks see pilu olnud niivõrd musta värvi , et oleks paistnud silma ka aegade sadestusest . " </s> </p>
<p> <s> MINA : " Ja mis sellest järeldub ? " </s> </p>
<p> <s> KOMPUS : " Sellest järeldub , et luukere käes olev ese võib tõepoolest olla palk , mitte sark . </s> <s> Just nagu Teppichi käes oli just äsja hädapidur , mitte mõni abstraktne matemaatiline probleem . " </s> </p>
<p> <s> MINA : " See järeldus teeb mulle rõõmu . </s> <s> Kuid istume siia maanteeveerele . </s> <s> Avan toidukorvi . </s> <s> Palun : siin on sink , leib , juust , puuviljad , praetud munad , pekk , sinep ja viin . </s> <s> Palun . </s> <s> Olge lahked . </s> <s> Võtke aga võtke . </s> <s> Leiva võite kõik endale võtta ja rosinate ja tuhksuhkruga saia niisamuti . </s> <s> Mind huvitab põhiliselt lonksuke viina ühes mõnede praetud munadega . " </s> </p></div2><div2 type="alaosa"><head> 18 . peatükk , milles härrad Komps ja Malend jõuavad kotuse alla , mis näib nii kodune </head>
<p> <s> " Tprrrr ! " tegi keegi otse meie ees . </s> <s> Kuulsime õlitamata vankrivõlli kriuksu . </s> <s> Meile vahtis vastu rõõmus talupojanägu , pöetud habeme ja sinakate silmadega . </s> <s> Nägu oli ilmale vastavalt kaftanikraesse pugenud . </s> <s> Ta suur hallitäpiline täkk näris suuraudu , mille jätkukohtadelt tilkus valget vahtu . </s> </p>
<p> <s> " Noh , saksad ! " kõnetas ta meid . </s> <s> " Kuhu sõidame's ? " </s> </p>
<p> <s> Nimetasime sihtkoha ja kobisime kähku peale . </s> <s> Natuke aega sõitsime vaikides , siis vaatsin mina hobust ja küsisin : </s> </p>
<p> <s> " Mis , kas ta on teil marutaudis või ? </s> <s> Suu tilgub , nagu tahaks ta lutti " </s> </p>
<p> <s> " Tähendab , tubli hobune , " vastas noor talupoeg . </s> <s> " Nii peabki . </s> <s> Ega teie ole ometi mõned kaupmehed ? " </s> </p>
<p> <s> " Tema on kunstnik , " tähendas Kompus . </s> <s> " Mina pean sõbrale talukohta vaatama . </s> <s> Tahab teine siiakanti elama tulla . </s> <s> Hansuoja tallu , võib-olla olete kuulnud ? " — " Nagu oleks . </s> <s> Aga kohalik parun Nolcken ei jäta rahule ühtegi talu oma piiri peal . </s> <s> Ta ostab kõik kokku . </s> <s> Ta kasutab ära seda , et sõja ajal oli tal käsi sees ühes huvitavas kampaanias , s.o. Saksa soldatite sovjetis . </s> <s> Tema , tühi , muidugi seal mingi asjamees ei olnud , aga kuuldavasti oli üks tema nõbudest sellega miskitpidi seotud . </s> <s> Ja oma mõisa sai ta sellepärast keskmise rendihinna eest . </s> <s> Täitsa mõnus saatus Nolckenil . </s> <s> Mängib teine siin Tapa kandis rahvameest , aga kõik talumüüjad on kohe tema käpa all . </s> <s> Laiendab oma valdusi . </s> <s> Nii et ma arvan , et see taluperemees , keda otsite , on oma maad juba saksale maha parseldanud . " </s> </p>
<p> <s> Nüüd tegin mina oma plombeeritud hammastega suu lahti : " Lubage , härra , kas te võiksite öelda , missugune on siinkandis keskmine rendihind endiste mõisnike jaoks ? " </s> </p>
<p> <s> " Keskmine rendihind ? </s> <s> Kakskümmend tsaarirubla hektaarile . " </s> </p>
<p> <s> Me tahtsime otsemaid teada , miks siin ikka veel tsaarirubladega arveldatakse . </s> <s> " Mark kukub , " kõlas asjalik hinnang . </s> <s> " Mõned räägivad , et õige majanduskriis on alles tulemas . </s> <s> Aga nüüd olemegi kohal . </s> <s> Siit ei ole teil enam midagi visata , tigugi kõmbib seda maad kiirelt . " </s> </p>
<p> <s> Lasime vihje teole kõrvust mööda . </s> <s> Astusime julgelt edasi , justkui polekski me veel väsinud . </s> <s> Videvik oli maale laskunud . </s> <s> Meist mõlemal pool värvus soo ühtlaselt kollakaspruuniks , omandades elutu ja kõrbja ilme . </s> <s> Puud olid mähitud tihkesse uduvinesse , siin-seal kolletas mõni küngas , kandes oma karusel palel viljatuid-mõttetuid nõgeseid ja mailasi . </s> </p>
<p> <s> " Just nii trööstitu oli maastik ka Siberis , " meenutasin mina . </s> <s> " Ma viibisin seal , mind saadeti sinna asumisele . </s> <s> Mõrva eest , mida ma kogemata kombel sooritasin . </s> <s> Ma sain ka karistada oma pattude eest . </s> <s> Sattusin ühe hõimu kätte , kes oleks mind äärepealt teise ilma saatnud . </s> <s> Mina olen elatud kolmekümne kuue aasta jooksul nii palju läbi elanud , et mu elust võiks kasvõi raamatu kirjutada . " </s> </p>
<p> <s> Kompus oli omale pika matkatoika leidnud ja kõndis rahulikult minu kõrval , hoolimata tõigast , et olen mõrvar : " Ega keegi teine kirjutama ei hakka , kui teie ise ei kirjuta . </s> <s> Olen teie sulest lugenud ainult " Luukeredele kuuluva palgi probleemi " ... </s> <s> Kas olete üldse kirjamees ? </s> <s> Kas te näituseks luuletusi olete kirjutanud ? " </s> </p>
<p> <s> " Ma olen kirjutanud ühe saksakeelse luuletuse . </s> <s> Hiljem tõlkisin selle eesti keelde . </s> <s> Kui ma nüüd hästi meenutan , siis võib praegu paarkümmend rida isegi meelde tulla . </s> <s> Kuid ma vajan järelemõtlemisaega . " </s> </p>
<p> <s> " Oh , palun , deklameerige ! " </s> </p>
<p> <s> Seda rõõmu valmistasin talle heal meelel . </s> <s> Viin paneb organismis vere ruttavalt käima ja kannustab tagant ka mõtteid . </s> <s> Enne , kui ma arugi sain , oli mul juba pool poeemist meelde tulnud : </s> </p>
<p> <s> " Võtsin ta kuju ta mehelt võlgu , </s> </p>
<p> <s> võtsin ta valgeid ja siidiseid õlgu , </s> </p>
<p> <s> võilillepihta ja jorjenijooni , </s> </p>
<p> <s> huulte erksavärvilist tooni , </s> </p>
<p> <s> sügavat hingamist sametiööl </s> </p>
<p> <s> ning minu käsi ta kleidivööl . </s> </p>
<p> <s> Korra veel kohtuda , korra veel , </s> </p>
<p> <s> mõtlesin plikaga haruteel . </s> </p>
<p> <s> Tumedad mäed andsid mõtetel' piire , </s> </p>
<p> <s> jahikull tegi me pea kohal tiire . </s> </p>
<p> <s> Hääle haarasid lumised mäed , </s> </p>
<p> <s> nagu kord tolle neiu mu käed ; </s> </p>
<p> <s> noore naise kesk soojuselaiku , </s> </p>
<p> <s> daamiküpsuse tuleku paiku . </s> </p>
<p> <s> Olin ka ise siis noores eas , </s> </p>
<p> <s> streigivõitlus ja plikad peas . </s> </p>
<p> <s> Elu õrritada ehk veidi ? </s> </p>
<p> <s> Neid viskab toolile koolikleidi ? </s> </p>
<p> <s> Läheb koos minuga pehmesse lakka </s> </p>
<p> <s> ega ei tõuse , ei lähe , ei hakka </s> </p>
<p> <s> kiiresti , just nagu lunastaks oma võla </s> </p>
<p> <s> vaatama maailma üle mu õla ? </s> </p>
<p> <s> Astub mu tubades pruudiloori , </s> </p>
<p> <s> vaatab me laulatusel dekoori , </s> </p>
<p> <s> altarit , löövi ja pinkiderida , </s> </p>
<p> <s> kõike , mis pühitset , kõike , mida </s> </p>
<p> <s> olen me paaripanekuks leidnud . </s> </p>
<p> <s> Mida elu ei ole peitnud . </s> </p>
<p> <s> Külmas kirikus , valges kleidis </s> </p>
<p> <s> pea tõstad üles ja tõused veidi </s> </p>
<p> <s> ning keset Jeesuse kiriku lembust </s> </p>
<p> <s> nõuad minu käest kindlamat embust ?? </s> </p>
<p> <s> Ent sa ei tule vist ainsatki sammu . </s> </p>
<p> <s> Iga mu võimalus läinud on ammu . </s> </p>
<p> <s> Toetas mind peni sel unistusretkel , </s> </p>
<p> <s> oli mu kaaslane öisel hetkel . </s> </p>
<p> <s> Tähed paistsid ja koer näris konti , </s> </p>
<p> <s> punane viirg kadus horisonti . " </s> </p>
<p> <s> " Tohhoo tonti , huhhuu hunti , " imestas Kompus . </s> <s> Ta oli luuletuse lugemise ajal keset teed harkisjalu seisma jäänud ja vaatas ainiti mu suule . </s> <s> " Teie olete ju puhastverd poeet ! </s> <s> Siin oli jõudu , siin oli tunnet ... </s> <s> Ja sellise mehe tahtsid pärismaalased ära tappa ! </s> <s> Kuidas teil küll õnnestus nende käest pääseda ? " </s> </p>
<p> <s> " Põhjapõdrad teevad sellel laiuskraadil veidrat häält . </s> <s> Nende hääl on tugev , puhta kõlaga ja umbes selline : oioioioioioioioioioioioioioioioioioi . </s> <s> Ma sundisin pärismaalasi nende loomade juttu korralikult kuulama . </s> <s> Kuulates nad aga mõistsid , et põdrad vangutavad ka etteheitvalt pead . </s> <s> Just etteheidete pärast jäi tapmine ära . " </s> </p>
<p> <s> " Kust teie teate , et just etteheitvalt ? </s> <s> Loomad ei heida kunagi midagi ette . </s> <s> Loomadel ei ole emotsioone . </s> <s> Kui teil aga õnnestus end vabaks kaubelda , siis küllap olete hea psühholoog . " </s> </p>
<p> <s> Olime jõudnud mingile suuremale teele ning astusime mõõdukas tempos edasi . </s> <s> Pea kohal undasid telefonitraadid . </s> </p>
<p> <s> Pruun laastukatus hakkas paistma . </s> <s> Komistasime okastraati ja vanadesse kiviaedadesse . </s> <s> Lõpuks leidis Kompus parema tee . </s> <s> Vaatasime vedruvankrit ja põllutööriistu . </s> <s> Need paistsid üsna korralikena . </s> <s> Ütlesin Kompusele : </s> </p>
<p> <s> " Peame ikkagi uurima , kas see peremees ei ole talutöid uiai jätnud . </s> <s> Vaata , laut on väljastpoolt üsna kõbus . </s> <s> Seisab graniitalusel . " </s> </p>
<p> <s> Seest kostis saksikut klaverimuusikat . </s> <s> See oli revüülik lugu " Hei , Pappa Charlie " ja tuli grammofoniplaadilt . </s> <s> Olen kuulnud seda mängitavat tummfilmide näitamise ajal. </s> </p>
<p> <s> Kompus hiilis lauda juurde . </s> <s> Hüüdsin talle vaikselt : " Vaata , mis loomadel allapanuks on ! " </s> <s> Tahtsin iga hinna eest teada , kui hea peremees see Hansuoja talunik ikka on . </s> <s> Võib-olla on ta oma majapidamise nii ära lörtsinud , et siga ka ei näksi . </s> <s> Pidutseb sees papa Charliega , aga omal loomad elavad mustuses . </s> <s> Vahest ei sünnigi Teppichil seda kohta osta ... </s> </p>
<p> <s> " Latrid kõik rohujahu täis loobitud ! " tuli mu paarimees ebameeldiva teatega tagasi . </s> </p>
<p> <s> " Koorrat , sa luurad siin ? " kostis äkki lauda poolt räme hääl . </s> <s> " Ei ole enne lambaid näinud või ! " </s> <s> Ma nägin ühte takustes pükstes hernetonti meenutavat kurinahka , kaabu veetud silmini , vatijopelt eemaldumas topped . </s> <s> Polnud kahtlust , et see oli sulane . </s> </p>
<p> <s> " Me oleme talu võimaliku ostja käsilased , " õigustas Kompus end südilt . </s> <s> " Minu nimi on Kompus , tema nimi on Gustav Kalender . </s> <s> Talu ostja on Paul Teppich Tartust , ta on valmis neliteist tuhat välja laduma . " </s> </p>
<p> <s> Urises sulane , mis ta urises , kuid lõpuks pidi ometi koera keelama ja juhatama meid trepist üles elumajja , kus näinukse mingit pidu peetavat . </s> <s> Keset tuba oli seatud heleda kattega laud , lina peal oli suur soustikauss , mis äratas minus isu ja ma neelatasin tasakesi . </s> <s> Tähelepanu tõmbasid endale ka peedikuubikud . </s> <s> Oletasin , et need on sisse tehtud venepärase äädikaga . </s> <s> Tundsin , kuidas mu keele alt kõik märjaks sai , nii et igatsesin juba kiiremini laua taha istuda . </s> </p>
<p> <s> Grammofoni lähedale oli end istuma seadnud peen mees . </s> <s> Nolcken , olin selles juba ette kindel . </s> <s> Seda üllast näotüüpi kohtame sageli baltisakslaste juures : tsilindrisarnane pea , kavalad muhedad vurrud , naha veidi kollakas toon , helehallid silmad , mis tihtipeale on suunatud justkui lõputusse . </s> <s> Eesti rahva hoiakust tuleb välja , et ta vihkab mõisasaksu kogu hingest , aga see eksemplar siin tundus sümpaatne . </s> <s> Ma ei ole niisugune , kes jookseb karjaga kaasa ja kelle hinnangud võrduvad rahvamassi omadega . </s> </p>
<p> <s> Sulane jättis kotad vöörusesse . </s> <s> Ta tuli meid esitlema : </s> </p>
<p> <s> " Peremees , kohale jõudsid herrad Tartust . </s> <s> Herra Komps ja herra Malend . </s> <s> Ma avastasin nad lauda lähedalt nuuskimast . </s> <s> Nigu avastasin , nii kohe ka endaga kaasa võtsin . </s> <s> Eks pakume linnaisandatele head napsi . " </s> </p>
<p> <s> Meie nimede moonutamise peale tahtis Kompus otsemaid protesti esitada . </s> <s> Mina vaigistasin teda . </s> <s> Nimed pole sugugi tähtsad . </s> <s> Seda parem , kui oleme siin inkoognito . </s> <s> Baltisakslane võib olla midagi kuulnud kunstist ja siis pean ennast kuidagi välja vabandama . </s> <s> Parem pidada põllumajanduse- kui kunstiteemalist arutelu . </s> </p>
<p> <s> " Meie oleme taluostjad , " ütlesin mina otsekui vabandades . </s> <s> " Õieti meie esindame ühte suurt isandat , kuna ta ei saanud praegust veel tulla . </s> <s> Kuulsime , et teil on talu müüa . " </s> <s> Sel ajal otsisin silmadega , kes küll laua taga istuvatest talumeestest võib olla peremees . </s> <s> Ta avas ise oma isiku . </s> </p>
<p> <s> Selgus , et tegu oli uimase kujuga sinises Wertheri-vestis . </s> <s> Tema naine hoidus tahapoole , eemale lambivalgusest . </s> <s> Võib-olla tundus ta iseendale seal koledana . </s> <s> Vaesust ei pidanud see pere igatahes häbenema : siin oli nii riidehilpu kui leivapala . </s> <s> Peremehel kaks töötegijakämmalt . </s> <s> Peremehel oli ka võimukas nägu , ( selles majas olid püksid kindlasti tema jalas ) mis õieti tuletas mulle meelde kord " Vabas Maas " nähtud pilti , mille alla kirjutatud : " PÕHJA-AMEERIKA ÜHISRIIKIDE PRESIDENT COOLIDGE WAATAB HAIGET WEIST , KEDA USSID SALWANUD " . </s> <s> Peremehe nägu meenutas mulle seda konkreetset eeskuju ajalehepildilt . </s> <s> Kunstniku pilk tabab ka kõike ! </s> </p>
<p> <s> Peremees ütles sulasele : " Sina , Mart , ära kipu jälle kamandama . </s> <s> Tean ise , millal ma kellele midagi pakun . </s> <s> Palun istuge , džentlmnid . </s> <s> Palun saage tuttavaks , härra parun Nolcken . </s> <s> Kah sama asja pärast siin . " </s> </p>
<p> <s> Ingliskeelset sõna " gentlemen " hääldas peremees nii nagu tema arust peenem , s.o. kõiki vokaale konsonantide vahelt ära jättes . </s> <s> Chaplini filmid olid teinud oma töö . </s> <s> Peremees paistis üldse olevat suur filmisõber . </s> </p>
<p> <s> Parun kinkis meile vaevumärgatava , külma pilgu ja jätkas siis Hansuoja peremehega poolelijäänud jutuajamist . </s> <s> Ta rääkis puhtalt eesti keelt ega koperdanud ühelgi grammatilisel vormil , hääldamine oli ka eestipärane : " Piiriprotokolli saame siis jõuluks sõlmitud , käed alla ja asi vask . </s> <s> Peab meeles pidama , et mina pakun teile selle talu eest parimat hinda , mis kunagi võib tulla . </s> <s> Ärge vaadake selle peale , et ma olen sakslane . </s> <s> Te ju kuulete küll , et ma räägin eesti keelt aktsendita . </s> <s> See aga tähendab , et ma olen vaata et eesti mees . </s> <s> Mis veel võib olla kasulikum meie noorele vabariigile kui eesti mehed , kelledel on raha . </s> <s> Kui Eestis ületab import jätkuvalt eksporti , siis ei tule riik enam omadega välja . </s> <s> Nii et majanduskriis on ukse ees . </s> <s> Teie aga võtke omad rahad kullas välja , siis ei tule teil probleeme . " </s> </p>
<p> <s> Kui perenaine mulle kohvi ja piima ette pistis , ütlesin mina : " Andestust , kuid paruni juttu ärge uskuge . </s> <s> Meie maksame teile paremini . </s> <s> Selle asemel , et parun saaks teie krundi enda omaga liita , müüge talu parem tõelisele eesti mehele . " </s> </p>
<p> <s> Peremees vastas : " Mida teie sellega tõestate , härra Malend , kui ma ei eksi ? ! </s> <s> Mina ei taha nisukest juttu mitte kuulda . </s> <s> Arvate , et võite lihtsale inimesele kõik suud-silmad täis valetada ? </s> <s> Ei lähe läbi . </s> <s> Hiljaaegu kirjutas üks leht , et Viktor Kingissepp armastas lapsi . </s> <s> See on sama suur vale kui teil praega . </s> <s> Teie maksate ! </s> <s> Parunil on raha , teil mitte . </s> <s> Aga ma ei taha teid solvata . </s> <s> Tõstke endile ette , mis aga meeldib , jooge ja sööge , mis soovite ja kuulake seda suurepäralist muusikat , mis tuleb . </s> <s> Mina ajan niikaua suurtemate sakstega äriasju . " </s> </p>
<p> <s> Nolcken niheles toolil ja irvitas vastikult : " Hästi öeldud , peremees . </s> <s> Öeldud nii , et lase aga olla ! </s> <s> Või äriasju , hahahaa ! " </s> </p>
<p> <s> Mina jälle : " Külas räägitakse , et müüte talu sellepärast , et soovite minna linna tulusamat ametit õppima ... </s> <s> Aga mis võib praegusel ajal olla tulus amet ? ... " </s> </p>
<p> <s> Peremees krimpsutas laupa : " Jälle olete oma jutuga seal , kus te ei peaks olema . </s> <s> Juut ütles : " Hava nagila , hava hava nagila . " </s> <s> Kas teate , mis see tähendab ? </s> <s> See tähendab ümber pandult seda , et kannatus katkeb . </s> <s> Kannatus on sedasorti asi , mis võib katkeda , kui seda liiga pikalt venitada . " </s> </p>
<p> <s> Mina vastu : " Õlitage oma kannatus ära , kui ta teil katkema hakkab . </s> <s> Taluostu kohta ma tahtsin seda küsida , et ... " </s> </p>
<p> <s> Peremees lükkas hapukurkide purgi eemale ja tõusis otsustavalt . </s> <s> Ta näos peegeldus selgus ja otsustavus . </s> <s> " Nii , " sõnas ta flegmaatiliselt . </s> <s> " Kusagile peab siiski piiri vedama . </s> <s> Teie tulete meid segama just siis , kui meil tähtsad jutud pooleli . </s> <s> Nüüd võtab isand Komps oma kompsu ja isand Malend oma malendi . </s> <s> Välja ! </s> <s> Et teist haisugi enam siin ei oleks . " </s> </p>
<p> <s> Mina vastu : " Ma ei ole veel päris lahtiste kaartidega mänginud ... " </s> </p>
<p> <s> Peremees pani käed puusa ja kordas selgelt viit häälikut : välja ! </s> </p>
<p> <s> Kompus pani pähe oma kukesulgedega kübara . </s> <s> " Nüüd peame Teppichile ütlema , et ei õnnestunud . </s> <s> Sellest talust võib ta oma suu puhtaks pühkida . " </s> <s> — Vahva peremees lisas , et sulane saadab meid ukseni , et me saaksime kätte oma kingade kaitseks olnud kalossid . </s> </p>
<p> <s> Küsisin sulaselt , milline see tulus amet on , mida peremees tahab linna õppima minna . </s> <s> " Puussepp , " nähvas ta vastuse . </s> </p>
<p> <s> Seda kuulnud , läksin ma viibimata tagasi , jäin keset tuba seisma ja kuulutasin : " Sulane eksis , kui ütles , et minu nimi on Malend . </s> <s> Ma olen Gustav Kalender , üle kogu Euroopa kuulus kunstnik . </s> <s> Tunnen kõiki tähtsamaid Tallinna kunstpuusseppi , kes on korduvalt püüdnud järele teha minu stiili , mida olen rakendanud pronksis ja marmoris . </s> <s> Kalendri nimi tähendab igale korralikule puussepale õige palju . </s> <s> Minu soovituskirjaga õpetatakse teile väga kiiresti selgeks amet ja te hakkate nikerdama parimatele kirikutele . </s> <s> Teie pärusmaaks saavad parimad mööblisalongid . </s> <s> Te ei pea läbi tegema rutiinseid eksameid . </s> <s> Ilma minu soovituskirjata peaksite need kindlasti läbi tegema . </s> <s> Nüüd olete siis kuulda saanud , millise väärt mehe te praegu välja saatsite . </s> <s> Kui te eelistate meie pakkumist , siis minu toetusel on teile garanteeritud edu kunstimaailmas , kuhu iga puussepp tahab jõuda . </s> <s> Aknaraamide treimine pole amet teiesugusele mehele , kelle õnn lausa kodulävelt sisse jookseb . " </s> </p>
<p> <s> Kõik ruumisviibijad jäid äkki üllatavalt vaikseks . </s> <s> Oli kuulda kärbse pirinat lambi all . </s> <s> Siis ütles peremees : " Istuge . </s> <s> Ja kutsuge ka oma sõber tagasi . </s> <s> Arutame seda asja . " </s> </p>
<p> <s> Kutsusin Kompuse kohe tagasi ja ta tuligi tagasihoitud rõõmuhõisete saatel . </s> <s> Tundus , et ta ümiseb isegi mingit laulukest . </s> <s> Seadsin kõrva tema lainele ja kuulsin sõnu tasakesi ta kitsaste huulte vahelt välja voogamas : " Crambambuli , das ist der Titel ... " </s> <s> Imestasin veel , kuidas võib eesti mees olla nii " burschikos " . </s> </p>
<p> <s> Vahepeal oli Nolcken end saadud löögist kogunud . </s> <s> " Teie sõna ei maksa midagi , " ütles ta nüüd otse mulle . </s> <s> " Olen kuulnud teie töödest , need on graafilised . </s> <s> Ükski puulõikaja ei hakka ka järele tegema mingi teise kunstniku tööd . </s> <s> Teie vassite . </s> <s> Pealegi pole te veel oma isikutunnistust esitanud . </s> <s> Te võite olla kes tahes . " </s> </p>
<p> <s> Esitasin oma passi näpujälje ja pildiga . </s> <s> Parun pani silmaklaasid ette ja vaatas seda . </s> </p>
<p> <s> Peremees , kes samuti oli mu passi uurinud , hakkas vaidlema : " Ka mina arvan , et teil ei ole nii suurt mõjuvõimu . </s> <s> Mina oskan juba praegu puussepatööd , meisel ja höövel ei ole mulle võerad . </s> <s> Mida annaks siin üks eksam . </s> <s> Ka mina olen teist kuulnud : te tõmbate oma piltidel liiga keerulisi jooni . </s> <s> Kudas saab siis ükski puussepp teist eeskuju võtta . " </s> </p>
<p> <s> Ma ei hakka sind , Riks , koormama nende igavate vaidluste üksikasjadega . </s> <s> Õnn kaldus tõesti meie poole ja me pidasime selle matsiga läbirääkimisi ses ulatuses , mida Teppich oli meile lubanud . </s> <s> Rahaasjad said kõik paika , kooskõlastasime ka aja , mil pidin oma soovituskirja esitama . </s> <s> Nolckeni-nolk taandus häbiga nagu hundi-isand , kellele tulist kibedat liiva silmisse visatud . </s> <s> Sel õhtul toetasime oma pead auga Hansuoja patjadele . </s> </p>
<p> <s> Järgmisel hommikul ei karanud me kohe üles , vaid pikutasime aristokraatlikult oma asemetel , jälgisime perenaise askeldamist ja lahkasime üht kunstiteaduslikku probleemi . </s> <s> Nimelt väitis Kompus : </s> </p>
<p> <s> " Kas mäletate seda äärmist luukeret torupilli ja lipsukesega peas ? </s> <s> Seda kondirobi ümbritseb punakas krimpsus nahk , samas kui kõik teised on kahvaturohelised . </s> <s> Torupilliga luukere on ka ainus , kellel vasak silm hiilgab . </s> <s> Mida võib sellest järeldada ? </s> <s> Aga seda , et kunstnik plaanis algul kõik skeletid roosakamatena , eredama värviga . </s> <s> Otse loomulikult on see maal valminud vasakult paremale . " </s> </p>
<p> <s> Perenaine heitis meie poole ukse vahelt hägusevõitu pilgu ja kadus magamistuppa , kus põõnutas tema mees . </s> </p>
<p> <s> Mina ei hakanud Kompusega vaidlema , lisasin tema tähelepanekule veel vaid ühe nüansi : " Kui luukere palgi rakurssi nihutada , võib-olla ka siis ei hakka ta ümber kukkuma , nihuta seda siia- või sinnapoole . </s> <s> Palk ei ole niisuguse nurga all , et ... " </s> </p>
<p> <s> Jäin korraks vait , et mõte korralikult lõpuni mõelda . </s> <s> Samal ajal kuulsin pererahvast vaikselt vestlemas : " ... auto tuleb neile paari tunniga järgi ... " — " ... mis see meie asi , mis see vaimuhaigete maja doktor nendega teeb ... " </s> <s> See oli ärevaks tegev signaal . </s> <s> Ringutasime ja põõnutasime veel , alles siis tekkis meil mõte üles tõusta . </s> <s> Kompus ei olnud seda kuulnudki , mida pererahvas isekeskis rääkis . </s> <s> Teda ei häirinud miski . </s> </p>
<p> <s> " Palume nüid linnamehi lahkesti lauda , " ütles peremees . </s> <s> " Palju meil küll pakkuda ei ole , aga võtke sest piskustki matti . " </s> </p>
<p> <s> Niihästi peremees kui perenaine naeratasid võltse naeratusi . </s> <s> Perenaine avas koorekirnu , peremees lõikas leiva lahti . </s> <s> Ahju tagant piilusid meid , laudaistujaid , pisikesed põngerjad . </s> </p>
<p> <s> " Kes ei oleks lugenud Tootsi-lugusid ? ! " ütles Kompus suusoojaks , et lagunema kippuvat vestlust edasi arendada . </s> <s> " Võib-olla ei ole teil vaja mitte talu edasimüümist , vaid ühte tugevat ja ettevõtlikku poega , kes nii mõnedki asjad korda seaks ... " </s> <s> Ta tahtis kalatükki kahvli otsa kinnitada , kuid nüri kahvliga see ei õnnestunud . </s> <s> Heeringas oli liiga vintske . </s> <s> Nii võttis ta kala näpuga , aga tükeldas oma tubli taskunoaga . </s> </p>
<p> <s> " Kas käisid juba vallamajas telefoneerimas ? " küsis peremees kaasalt närviliselt . </s> </p>
<p> <s> " Käisin , käisin . " </s> <s> oli vastus . </s> <s> Hansuoja peremees ootas , et Kompus arendaks edasi oma mõtteid , kuid seda tegin hoopis mina : </s> </p>
<p> <s> " Aeg-ajalt teavad ka linnamehed maa-asjadest . </s> <s> Vaatasin teie lutsernipõldu . </s> <s> Te ju teate , et lutsern ei talu aluskülvi , aga miskipärast nägin ma seal notsukartuleid küll ja küll . </s> <s> Olete lutsernile aluskülvi teinud . " </s> </p>
<p> <s> Nii kestis meie vestlus veel tükk aega , kuni " häärberi " ees pidurdas automobiil . </s> <s> Mina teadsin , et tulemas on doktor , aga ei saanud tulla teda vastu võtma , sest vaatasin parasjagu peremehe õunapuid . </s> <s> Vastu läks Kompus . </s> <s> Tohtrihärral olid tahapoole kammitud juuksed ja ta sättis neid autopeegli ees . </s> <s> Läksin ligi ja kuulsin , kuidas nad vestlevad Kompuse lapsepõlvest . </s> <s> Arvasin , et lugupeetud kunstiteadlaselt ei ole mingit mõtet küsida , kas tal oli varajases lapsepõlves olnud isaga tülisid . </s> <s> Ligi astudes kahtlesin , kas psühhoanalüüsi meetod ennast siin ikka õigustab . </s> </p>
<p> <s> MINA : " Psühhoanalüüs põhineb vanema-rivaliteedil , aga sellist viha isa vastu ei ole avastatud ühegi ürgse rahva mütoloogiatest . </s> <s> Järelikult on psühhoanalüüs üks suur vale . </s> <s> Psühhoanalüüs on ohtlik haigus , sest see paneb inimese antiobjektiivsed impulsid magama ja süstematiseerib kodanlust . " </s> </p>
<p> <s> TEMA : " Kust te küll seda olete lugenud või õppinud ? </s> <s> Need peavad eriti kavalad või osavalt valitud allikad olema . </s> <s> Kui sõidaksime Rakverre ja kõneleksime sellest kõigest raamatukogukohvikus . </s> <s> Arsti elukutses on vaja täiendavaid õpinguid , nagu näete , isegi mütoloogia tundmine kulub ära . " </s> </p>
<p> <s> Ütlesin Hansuoja peremehele hüvastijätusõnad . </s> <s> Muidugi kätkesid need sõnumikku peatselt rahadega kohale jõudvast Teppichist . </s> <s> Jagasin ka kõikvõimalikke enda aadresse ( korter , ateljee ) , kuhu tubli peremees saaks kirjutada , kui ta ikka tõepoolest mõtleb jalge alla võtta kunst-puussepa okkalise tee . </s> </p>
<p> <s> Vana kunstnik onu Gustav oli mulle nii palju oma elust rääkinud , et ta väsinud suu kuivas ammu ja Marss põles kutsuva ja üksikuna öises taevas . </s> <s> Palusin teda , et ta võtaks paari sõnaga kokku oma kunstnikukreedo . </s> </p>
<p> <s> " Armastus on ilus naistele . </s> <s> Mehed peavad olema eelkõige tehnikamehed . " </s> </p>
<p> <s> " Ja see ongi kogu sinu kunstnikukreedo , onu Gustav Kalender ? " </s> </p>
<p> <s> " Kreedo on see neh . " </s> </p>
<p> <s> Kui kaugele oli ta elus jõudnud oma võltstagasihoidlikkusega ? </s> <s> Ei , see ei ole etteheide , see on küsimus . </s> <s> Tõusime . </s> <s> Perse oli istumisest kange mis kange . </s> <s> Tallinna aedades haukusid koerad . </s> <s> Õhk oli täitunud magusa aroomiga . </s> <s> Triibuliste aialattide vahelt vaatasid meid , kahte mööduvat meest kaharad paljuvärvilised astrid ja lumivalged nooljad ööviiulid . </s> <s> Oli just meile määratud näha kahekümnenda , kuulsaima sajandi keskpaika . </s> </p>
<p> <s> " Mis sai Least , kes sulle suurt tulevikku ennustas ? " </s> </p>
<p> <s> Gustav popsutas piipu ja ütles viimaks : </s> </p>
<p> <s> " Mitte ei tea , kus mustlased ringi liiguvad . " </s> </p>
<p> <s> " Kas Berndt Notke oli siis tegelikult hiinlane ? " </s> </p>
<p> <s> " Ei olnud . " </s> </p>
<p> <s> " Ja mis sai Maia Kruscekist alias K.-st ? " </s> </p>
<p> <s> " Ta elab Prantsusmaal , ta pole enam sidemetes Tristan Tzaraga . </s> <s> Ta pole enam tükil ajal mulle kirjutanud . </s> <s> Kuuldavasti tegutseb moemaailmas . </s> <s> Mingit õnnetust , mida ta kartis , pole temaga juhtunud . " </s> </p>
<p> <s> " Ja kus ma ka ei seigelnud , " ütles Gustav , " missuguses ilmakaares millist vaeva ja viletsust ei näinud , " Volta " kaeblik vile oli ikka mul südame ligi . </s> <s> Püüdsin saavutada , kaugemale jõuda , hoides meeles lapsepõlve . </s> <s> Ehk siis sina jõuad kaugemale , kuni ükskord ise oled muld . </s> <s> Mäletasin oma armsat tehast kõikjal , kõikjal , kuhu jõudsin . </s> <s> Meenutasin pilte oma esimestest tööaegadest . </s> <s> Õhtul , kui gaasivabrik laseb välja oma viletossu , kustuvad ka lambikesed meie tehase tööruumides . </s> <s> Siis võid koju minna , kuulata kõlavast koridorist läbi puitukse kostvat lapse kiikhobuse naginat , teha koerale pai , haarata naine lõpuks kaissu ... " </s> </p>
<p> <s> " Kas naistele meeldivad musid kõrva taha ? " küsisin mina , et viia jutt teemale , mis mulle sugugi rahu ei andnud . </s> </p>
<p> <s> " Kõrva taha ? " imestas Gustav . </s> <s> " Kuidas sa sellise mõtte peale tulid ? </s> <s> Ütleksin , et enamasti meeldivad , aga seda ei ole mõtet liiga palju praktiseerida , sest suur hulk korduvaid tegusid lahjendab toimuva kvaliteeti . </s> <s> Niisugune on dialektika . " </s> </p>
<p> <s> " Kas dialektikal on üldse mingid piirid ? " küsisin mina omakorda . </s> </p>
<p> <s> " Ma olen kokku puutunud materialistliku dialektika meistriga , Leniniga . </s> <s> Vaat , talle ma ütlesin , et reeglite järgi peaks dadaistlik romaan lõppema poolelt </s> </p></div2></div1>
    </body>
  </text>
</TEI>
</teiCorpus>
</teiCorpus>
