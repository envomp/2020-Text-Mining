<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> KELLAHELIN </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> KELLAHELIN </head>
<p> romaan </p>
<p> <bibl> <author> <s> Mait Raun </s> </author> </bibl> </p><div2 type="alaosa"><head> 1 . </head>
<p> <s> Võimalik , et mul oli ka eelmine elu – kõigil on olnud . </s> <s> Kuid kas ma seda enam mäletan . </s> <s> Mäletan , et elasin tookord metsas , päris pärapõrgus , ütleme et peaaegu koopas ja seal oli puujuurikaid , mida närisime . </s> <s> Ja mul oli mees . </s> <s> Mees raadas õhtuti rusikatega mu nägu . </s> </p>
<p> <s> Laps karjus nagu pöörane ning küllap minagi karjusin . </s> <s> Meil kõigil oli hirm . </s> <s> Aga tõesti , ma ei mäleta seda , ma olen unustanud . </s> <s> Ühtäkki ilmusin ma välja . </s> </p>
<p> <s> Mingi tume ja vaevuaimatav , imelik vastupandamatu kutse … Kõla oli nagu kellahelin … </s> </p>
<p> <s> Millalgi – millagi ammu hiljem sain imestusega teada , et ta tõepoolest helistaski mulle kella . </s> <s> Seisis kirikutornis ja tagus kellatila vastu vaskset kuplit . </s> </p>
<p> <s> --- </s> </p>
<p> <s> Vask . </s> </p>
<p> <s> Vask kumises kurdistavalt ning ta asus selle lõputu kumisemise sees . </s> <s> Ta oli keset kuminaid ning mõtles minule ja igatses head . </s> <s> Siis lahkus ta kirikust . </s> <s> Sel hetkel läbistas mind valus tuksatus . </s> <s> Tolles teises maailmas hakkas äkitselt mässama üks nähtamatu laine . </s> </p>
<p> <s> Laine . </s> </p>
<p> <s> Mäsles ja pöörles mu silme ees , pöörasena viskus kaldale see laine valgetes vahutortides … Ning ma tegin midagi ennekuulmatut , laine mässas mu silmas ja ma tõukasin mehe rusikad eemale . </s> <s> Mees kortsutas hapult kulmu ... </s> <s> Kuid rohkem ta mind ei peksnud , isegi ei üritanud . </s> <s> Vaatas jahmunult – nagu näeks esimest korda – mu sinist paistes nägu . </s> </p>
<p> <s> Nägu . </s> </p>
<p> <s> Mu nägu oli kivine ja karm . </s> <s> Ma ei nutnud ega ahastanud , ma ei öelnud isegi ühtki sõna . </s> <s> Libisesin rippuvajunud rusikate vahelt öösse ja kadusin – selline laine , säärane jõud ! </s> </p>
<p> <s> Aga võibolla see ei olnudki laine . </s> <s> Kindlasti ei olnud ta selline , mis paiskub mullitades rannaliivale ja kaob siis rahunenult tagasi ookeani . </s> <s> Jäljetult , taandudes igaveseks . </s> <s> Vastupidi , mulle tundus , et minu laine on saabunud siia selleks , et jääda . </s> <s> Isegi mitte selleks , et mind endaga kaasa viia , ehkki ta tegi ka seda , jah , seda just tegigi ta kõige esimesena , ent laine turi oli tugev ja väle ja lennutas mind nagu imevaip edasi mööda maad , mööda kogu maailma ning ometi oli mul selle vihuri keskel tunne , et asun kindla pinna peal . </s> <s> Usaldusväärne nagu põrand . </s> <s> Nagu muinasjutt . </s> <s> Seda ei ole lihtne seletada . </s> <s> Mul ei olnud kübetki hirmu . </s> <s> Mu ümber oli soo ja pilkane pimedus . </s> <s> Oleksin pidanud muretsema , kas mu paljad jalatallad leiavad ikka üles kindla teeraja , kas nad ei libastu laugaste vahel , aga selle asemel läksin umbropsu ja kinnisilmi , umbes nagu läheks Bunyani palverändur tundmatu tuleviku suunas . </s> </p>
<p> <s> --- </s> </p>
<p> <s> Mu südames hüples kelmikas tuluke ja valgustas mu teed , kõrvus kumisesid kellad . </s> <s> Lõpuks tulin teadvusele mingisuguse allika kaldal , oli varajane hommik , puulatvades käratses linnuparv ja ma ringutasin nagu ärganu . </s> <s> Vaatasin peegeldust vees ja tundsin rõõmu sellest ja enesest . </s> <s> Esimesed haigutavad inimesed kiirustasid tööle . </s> <s> Mu ümber oli linn . </s> <s> Mul oli raha taskuräti sisse keeratud ja ma üürisin toa . </s> </p>
<p> <s> Kas ma olin läinud hulluks … Mitte kunagi varem ei olnud ju midagi niisugust mulle mõttessegi tulnud . </s> <s> Mina , kes ma olin taltsas , taltsamatest taltsaim olend ! </s> <s> Niisugused ei põgene . </s> <s> Laotasin hinge vaigistamiseks padjapüürile neitsi Maarja ja Jeesus-maimukese pildid ning põlvitasin nende ette madratsile . </s> </p>
<p> <s> Sõnad ei tulnud mul suust . </s> <s> Ei tulnud isegi meelde sõnad sel hommikul . </s> <s> Puhkesin hoopis naerma ja jätsin kõik jumala hooleks . </s> </p>
<p> <s> Kui tõusin , oli mu süda puhas ja kerge , koguni puhtam kui palvetades . </s> <s> See tundus imelik ja uskumatu . </s> <s> Jumala kellad olid helisenud mu sammude eel ! </s> </p>
<p> <s> --- </s> </p>
<p> <s> Ning jumal oligi minuga kaasas ja kõik lahenes otse tänaval . </s> </p>
<p> <s> Ma ei pidanud isegi midagi tegema . </s> <s> Jõllitasin üksnes lähima poe vaateakent . </s> <s> Jalad harkis , keel ripakil suust , nõrg suunurkades – üpris imelikult ja rumalalt , rumal inimene nagu olin , ma ju ei ihaldanud ühtki neist esemeist , mis vitriinist vastu kiiskasid , ainult vaatasin . </s> <s> Ega ma teadnudki , mis need asjad on , milleks vajalikud . </s> <s> Mingid linna mõttetused . </s> <s> Mul ei olnud nagunii raha nende jaoks . </s> <s> Kuid mis salata , paljud neist olid ilusad . </s> <s> Umbes nagu kunst . </s> <s> Mulle meeldis nii väga olla vaba ja unistada . </s> </p>
<p> <s> Unistamine oli vist paremgi kui elu ise . </s> <s> Ehkki , millal ma olin viimati saanud rahus unistada ? </s> <s> Hüüatasin tummale vitriinile , millal ma olen saanud rahus elada ! </s> <s> Nähtavasti veel mitte kunagi , sest mu sõrmed kerisid end trotsist peaaegu rusikasse ja ma isegi jahmusin sellest tähelepanekust , kas mul on elu sees olnud üldse päeva , mis oleks täiesti minu enese päralt päev . </s> </p>
<p> <s> Ühtainsat niisugust päeva . </s> <s> Tundsin koguni hinges hulkuvat mingit pidulikku ivakest , tõepoolest , täna oli esimene säärane , täna algas päris uus elu mul ! </s> <s> Ma ei hoolinud , et olin üksi ja kaitsetu ja võõraste seas . </s> <s> Unistus , vaba unistus oli aga kummati väga iseäralik . </s> <s> Pikapeale hägunes see unetaoliseks seisundiks ja ma nägin päris oma silmaga , kuidas mu unistus venib mööda tänavat aeglaselt eemale . </s> <s> Väreleb nagu sült või tarretis või palavik ega allu mu tahtele . </s> <s> Vangutasin pead , siiski pigem imestunult kui kurvalt , sest ei olnudki see tegelikult kuigi oluline ega kaunis unistus . </s> <s> Harjumatult hea oli seista poe ees . </s> <s> Seista – ilma muredeta , soovideta , vajadusteta , täiesti ilma milletagi ja olla olematu . </s> </p>
<p> <s> Kavatsesin jääda vitriini kõrvale kuni õhtuni . </s> <s> Kuid ootamatult avastasin imeliku tõiga , et mu jalg tallab kellegi lakitud kingaotsal . </s> <s> Kuidas king sinna sai , see pidi ise mu jala alla astuma , aga kas mul oli tol silmapilgul aega nii keeruliselt mõelda , see avastus rebis mu tardumusest välja ja ma märkasin , et mu ümber kihiseb elu . </s> <s> Selgus , et asun justkui keset sipelgapesa . </s> <s> Eriti jube äratundmine oli , et kõigi teiste jalad on kängitsetud kingadesse – eranditult kõigi , mina üksi paljasjalgne . </s> <s> Ja nad vaatasid mind imelikult ! </s> </p>
<p> <s> Mu varbad olid porised , jalad poripritsmeis kuni pahkluuni ... </s> <s> Seljas sitsikleidi räbal . </s> <s> Peas oli mul siidist narts ümber juuste . </s> </p>
<p> <s> Tõstsin käed näo ette ! </s> <s> Kuid käedki ei suutnud katta häbi . </s> <s> Mul olid kleenukesed , õrnad käed , nad ei varjanud midagi . </s> </p>
<p> <s> Ma ei hakanud pikemalt enam vaatama , kelle jalga määrisin , keda olin reostanud oma tähelepanematuses , ja sööstsin lähima kangialuse poole . </s> <s> Kuid ma ei jõudnud kuhugi ! </s> </p>
<p> <s> --- </s> </p>
<p> <s> Must võlvkaar oli juba lähedal , aga enne haarati mul käisest . </s> <s> Nagu traadid olid ta sõrmed . </s> <s> Ma vist isegi kiunatasin , mul oli valus . </s> </p>
<p> <s> Südamest jooksis läbi külm juga , kuum juga . </s> </p>
<p> <s> Kas olin veel vähe kuulnud hoiatusi linna kohta ! </s> <s> Linn varitseb kogenematust ja julmalt karistab seda . </s> <s> Ilmselt olin aga pidanud hoiatusi naeruks . </s> <s> Ja nüüd oli tagajärg käes , linnal ei tarvitsenud mind isegi otsida , ma olin sedavõrd saamatu ja eluvõõras , et ta sai mu kätte kohe esimesel hommikul . </s> <s> Linn seisis mu kõrval selle härrasmehe kujul . </s> </p>
<p> <s> Raha mul ei olnud , vabaks ma ennast temast osta ei saanud . </s> <s> Aga ma teadsin – alles nüüd meenusid mulle need jutud ja hoiatused , alles nüüd , mil liiga hilja – , et rahatule koostab linn eriti julma arve . </s> <s> Teistsuguse , naturaalse arve . </s> <s> Tähendagu see siis mida tahes . </s> <s> Tule jumal appi , sosistasin mõttes . </s> <s> Kas ma siis varem ei teadnud ! </s> </p>
<p> <s> Juba ripneski härrasmees , kelle kingadel olin hooletult tallanud , takjana mu küljes . </s> <s> Kohe mainib ta mu maksujõuetust adudes , et mul on tuba . </s> <s> Mainib justkui möödaminnes , vahest haigutab . </s> <s> Tuba üüritud . </s> <s> Ei , ma ei muretsenud ! </s> </p>
<p> <s> Ma ei muretsenud . </s> <s> Oli selline jube mäng . </s> <s> Karikakramäng : juhtub , ei juhtu , juhtub … Mees vaikis ja vaatas mind pehme pilguga . </s> <s> Kuid tegelikult nõudis ta aru , mis õigusega ma tulin siia . </s> <s> Kes lubas mul trampida linna pühal pinnal . </s> <s> Seejärel ta – vabandas . </s> </p>
<p> <s> Ta silmad torkisid nagu naasklid . </s> <s> See oli niivõrd ootamatu , et ma punastasin juuksejuurteni . </s> </p>
<p> <s> “ Hoopis mina , ” pomisesin kleidiserva näperdades . </s> </p>
<p> <s> Seisin langetatud päi ta ees , julgemata silma vaadata , üksnes seisin . </s> </p>
<p> <s> --- </s> </p>
<p> <s> Järgmisena kutsus ta mu kohvikusse ja ma läksin temaga kaasa . </s> <s> Imelik , ma ei kartnud midagi . </s> <s> Läksin nagu minnakse liivakasti mängima ja tundsin ennast väikese , päris väikese tüdrukuna . </s> <s> Niisugused veel ei mõtle selle üle , mis on õige ja mis vale . </s> <s> Mind tabas täiesti kummaline kergendus . </s> <s> Ma ei häbenenud enam ka oma paljaid jalgu , teatavasti on lastele need lubatud ja seda võibolla koguni kohvikus , ma lihtsalt ei suutnud häbeneda ! </s> </p>
<p> <s> Seevastu uhke enesekindel linnamees oli üpris kohmetu mu vastas . </s> <s> Nihutas näpitsprille edasi-tagasi , kaapis küüneotsaga tärgeldatud kraed . </s> <s> Hingas katkendlikult , tal tundus olevat palav . </s> <s> Lausus vaikselt ja arusaamatult : </s> </p>
<p> <s> “ Helistasin kella , et sind leida . </s> <s> Ma olen otsinud sind juba kaua . ” </s> </p>
<p> <s> Midagi imelikku oli selles puises kõnes . </s> <s> Kuid ma ei osanud leida sealt halba , vastupidi , ta sõnad paitasid mu kõrvu ja mu muidu nii heitunud valulikku meelt . </s> </p>
<p> <s> “ Minagi sind otsinud olen , ” kuulsin end vastu nurrumas samasuguseid arusaamatuid sõnu , mille sisu ma ei mõistnud . </s> </p>
<p> <s> Mida ma ometi tegin ? </s> <s> Aga küllap see ei olnudki mina ! </s> <s> Veidi rahunesin sellest imelikust mõttest . </s> <s> Ei saanud ju olla võimalik , et tütarlaps , kes lõkerdab sihvaka soliidse härraga kohvikus , oleksin päriselt mina ise . </s> <s> Minu peale selle maailma vägevate pilk ei langenud . </s> <s> Ja – ainult oletame ! – kui oleks selline pilk mingi ime läbi tõepoolest langenud , siis ma poleks sõnakestki paotanud suust . </s> <s> Olin õbluke , räsitudja hall naine , jalad põlvist siivsalt kokku surutud , pea maha painutatud , huuled kriipsuks tõmmatud , olematu naine , minus ei olnud midagi vaatamisväärset . </s> <s> See ei olnud mina , kes rääkis neid rumalusi . </s> </p>
<p> <s> Palavus oli kohvikus talumatu . </s> <s> Oleksin heitnud ült kõik rõivad , kui see oleks olnud võimalik , nii palav oli äkki . </s> <s> Mõistsin , et sõnad pani mulle suhu kuumus , õhuviirastus ... </s> <s> Tass hakkas värisema mu sõrmede vahel ja ma punastasin hirmust , et kohv loksub üle serva lauale . </s> </p>
<p> <s> Ilmselt paistis välja , et ma ei olnud kunagi varem viibinud korralikus kohvikus . </s> <s> Kartsin , et mees näeb läbi , kui vähe ma sobin siia klaasistunud linna , taipab , et olen siin juhuslikult , eksituse tõttu , kergitab õhuliselt kaabut ja kaob . </s> <s> Kujutlesin , kuidas ta soliidse härrana tellib enne seda mulle veel järgmise tassi kohvi , kaks tassi , koguni kolm , neli tassi , maksab lahkudes demonstratiivselt kinni selle neetud arve ja ma konutan õhtu läbi kohvikulaua taga , kõik ilguvad mu räbaldunud välimust , mu viledat sitskleiti , paljaid jalgu ja veel kõige enam mu sisemust , mis ei olnud isegi räbalais , vaid lõhkikistud ja puruks trambitud … </s> </p>
<p> <s> Ent seegi nägemus tuli ilmselt palavusest . </s> <s> Mees oli täiesti olemas . </s> <s> Ta rääkis midagi tasasel rahulikul häälel . </s> </p>
<p> <s> Aga mida rääkis ? </s> <s> Ma ei saanud midagi aru ta jutu sisust , tahtmistki ei olnud selleks . </s> <s> Mitte et ta sõnad oleksid tingimata igavad ja arusaamatud , nad olid ka seda , kuid eelkõige olid nad kiuslikud . </s> <s> Nad õrritasid mind juba palja olemasoluga , kogu õhk oli neid järsku täis nagu helbeid . </s> <s> Tundus , nagu hõljuksin ma lugematute tuliste helvestena mööda kohvikut . </s> <s> Nagu oleksin mina ise need sõnad . </s> <s> Pind kadus jalgade alt , ma olin hull , oleksin tahtnud hõljuda läbi õhu ja lennata nagu lind , nagu kotkas . </s> <s> Viimases hädas põgenes mu pööritav pilk leti taha . </s> <s> Seal oli pudelite rivi ja vähemalt näilikult tavaline maailm . </s> </p>
<p> <s> Ometi , sildid olid täiesti tundmatud . </s> <s> Viski , viski , viski . </s> <s> Palju ei puudunud , et mul oleks hüpanud suust ropp sõna . </s> <s> Missugune barbaarne jumalast maha jäetud kolgas tundus mu kodu , sellal kui siin olid ridamisi kõrgid upsakad vigurpudelid ! </s> <s> Tema aga lausus kummaliselt : </s> </p>
<p> <s> “ Võibolla küsid sa , miks ma sind otsisin . </s> <s> Sellepärast , et mu ettevõtmine vajab naise tarkust ja sina oled tark naine . </s> <s> Kas sa tuled mulle tööle , naine ? ” </s> </p>
<p> <s> Mul libises iseenesest üle huulte : “ Jaa ! ” </s> </p>
<p> <s> Kui paljud olid sööstnud linna virvatulede jahile ja kui vähestele oli toonud see õnne ! </s> <s> Kui palju põllepaeltesse nutvaid tüdrukuid tuli häbiga koju tagasi , kõik , peaaegu kõik , kes läksid otsima sinilindu , saabusid lõpuks silmad maas , linn oli kloaak , hüljatute Pariis , petturite paradiis , linn oli suur pilastaja ja meie naiivsed usaldavad õhvakesed . </s> <s> Ent ma ei kahetsenud . </s> <s> Ütlesin , mida ütlesin . </s> <s> Üheainsa tillukese sõna ju pidingi vaid . </s> </p>
<p> <s> Linn ja töö – kaks meie küla suurt ja kõrvetavat unistust … Kuidas põlastati minejaid , kuidas neile pori järele loobiti , kuidas mindi sellele vaatamata ikka ja jälle . </s> <s> Avastasin kohkunult , et ilmselt keerles kogu härrasmehe jutt ümber selle hämmastava ettepaneku . </s> <s> Olukord oli arvatavasti üpris koomiline , mina hõljusin sõnade lummuses , ent temal jäi mulje , et ma tõrgun , ma ju ei mõelnud kaasa ega isegi kuulanud . </s> </p>
<p> <s> Hiljem taipasin küsida asjalikult : “ Kui suurt palka te pakute ? ” </s> </p>
<p> <s> “ Palka ? ” kordas mees . “ Miinimumpalk , ” vastas ta rahulikult . </s> </p>
<p> <s> Kohvikust lahkudes mu jalad vankusid . </s> <s> Õnneks ta mind ei jälitanud . </s> <s> Näis tundvat kohustust saata , ent kui tegin kiire keelduva reveransi , läks tõrkumata vastassuunas ära . </s> <s> Pugesin kangialusesse peitu ja kõlgutasin seal lõputu aja jalgu prügikasti kaanel . </s> <s> See võis paista imelik , olin suvalises hoovis ja pomisesin nagu mantrat : minu päev , see on minu päev , see on minu päev ... </s> <s> Hakkas jahe ja ma läksin tagasi oma üürikorterisse ning lappasin pühapildid püürile , ent seegikord ei ilmunud sõnu suhu . </s> <s> Hingeski valitses vaikus . </s> <s> Aga mis sellest , ette sosistades oleksin võinud midagi asjata ära rikkuda , kivistada hetked , kaotada tuleviku … Kuid praegu ootavad mind ees üllatused , lõpetasin meelekindlalt . </s> </p>
<p> <s> Järgmisel hommikul pidin härrasmehe juurde tööle minema . </s> <s> Selle asemel ütlesin korteri üles , istusin rongi ja sõitsin tagasi koju . </s> </p>
<p> <s> --- </s> </p>
<p> <s> Sõita oli ainult peatusevahe . </s> <s> Kuid see oli lootusetult pikk peatusevahe , tundus , et tuttavad lagendikud ja metsaservad ei saabu iial . </s> <s> Selles igavikus võttis mu üle võimust kiuslik kuradike , mille olemasolu ma aimatagi ei osanud : miskipärast hakkasin iga hetkega aina enam oma sammu kahetsema . </s> </p>
<p> <s> Olin öö jooksul kõik peensusteni selgeks arutanud , lõpuks suutnud isegi Jeesus-lapsukese märjaks nuuksuda , kuni pisarad voolasid silmist kui oja , ent rongi jaheda loksumise saatel , võibolla ka päevavalguse mõjul krigisevas puldanvagunis , tõusva päikese kiirte tõttu , mis ilmusid nagu neetud just linna suunast ja sümboliseerisid kadunud võimalusi , kõige selle keskel pöördus mu niigi arusaamatuses mõistus pahupidi ja ma ei saanud perroonile väljudes enam põrmugi aru , milleks mulle see küla , see mees , milleks olen siin . </s> <s> Tahtsin kohvikusse , valgusse , soojusse , igale poole ning jumal oli öelnud mulle linna saabudes selgesti : ära muretse ! </s> <s> Aga mida ma tegin ? </s> </p>
<p> <s> Surusin rahustuseks huuled vastu Maarja pilti , kobasin samal ajal sõrmedega Jeesuse pilti põuetaskus , kuid tunne paraku ainult halvenes ning üle lävepaku astudes kangastus juba , nagu lööksin ma sellega praegu templi saatana teenistuslehele . </s> <s> Jaa , mida ma ometi tegin – mulle avati uks elu juurde , aga mina … Olin taganemas kohkunult uuesti urgu ja pimedusse nagu mutt päikesekiirtesse sattudes . </s> <s> Astusin üle jumala käsust ! </s> </p>
<p> <s> Esimene vastuvõtja oli pahvak mädanemise lehka . </s> <s> Vanatoi mädamuhud olid kuidagi eriti õitsele puhkenud või oli linn andnud mulle uue pilgu ja haistmise ning seda oli võimatu taluda . </s> <s> Järgmine lehk oli magusam ja meeldivam , minu enese valik oli see lehk – Tarvik . </s> <s> Ma ei tahtnud , ei tahtnud sinna . </s> <s> Seega viibisid mõlemad köögis . </s> <s> Läbi lämmatava piibusinetuse ei seletanud silmad suurt midagi , ainult kipitasid ja sügelesid , aga mida oligi vaadata . </s> <s> Enamasti istusid nad tardunult oma kohal nagu kujud muuseumis . </s> <s> Aegajalt liikus käsi suu juurde ja kõrist kostis vaikne lõnksatus . </s> <s> Juuksed tõusid neil lõpuks harali nagu ekstaasis ja siis oli oodata kõige hullemat . </s> </p>
<p> <s> Tegin vargsi ristimärgi . </s> <s> Ei aidanud seegi leida rahu . </s> <s> Tuhka oleksin pidanud pähe raputama , palju tuhka . </s> <s> Seisin keset kööki , reisikott õlal ja näol alandlik naeratus . </s> <s> Ent ilmselt oli mu eksitus sedavõrd ränk , et nad isegi ei märganud mind . </s> <s> Olin paljas õhk nende jaoks . </s> <s> Kui astusin sammu Tarviku poole , vajus ta nagu jahukott pingile ja teeskles , et on teadvust kaotamas . </s> <s> Vanatoi silmad olid pahupidi , huul längus üle lõua . </s> <s> Tarvik ohkas pika väsinud ohke , tõmbas varruka näo ette ja hakkas ebaühtlaselt norskama . </s> </p>
<p> <s> Mul tekkis hirm , Tarvik ju ei osanudki tembutada . </s> <s> Ent kui hiilisin neist mööda vaikselt tagatuppa ning kõõritasin ukselt korraks tagasi – Tarviku silmad olid lahti ja jälgisid mind . </s> <s> Nähtavasti oli tulnud minuga linnast kaasa midagi võõrast ... </s> <s> Viskusin koos riietega voodile ja tõmbasin teki üle pea . </s> <s> Mind tõugati valguse kätte , aga ma kustutasin valguse igaveseks , mürgitasin lätted … </s> </p>
<p> <s> Lootsin , et pime ja soe aitavad järele mõelda , mis on juhtunud . </s> <s> Kas üldse oligi midagi juhtunud . </s> <s> Ent kõik oli segamini mu sisemuses . </s> <s> Olin valmis sõimuks , peksuks , ükskõik milleks . </s> <s> Arvestasin kõigega , aga mitte jäise põlgusega . </s> </p>
<p> <s> Ei , kurb ma ei olnud . </s> <s> Seda kindlasti mitte , omast kohast oli vastuvõtt ju suurepärane , mitte keegi ei irisenud , mitte keegi ei teritanud mu kallal hambaid – oleks et ainult hambaid ! – , keegi ei söönud närve . </s> <s> Oleksid kõik õhtud sama rahulikud ja tüüned , siis ma ei oleks mingil juhul valmistanud neile seda meelehärmi nagu nüüd , kui vähemalt mõnedki oleksid olnud kenad . </s> <s> Ma ei oleks iial põgenenud , mul ei oleks tulnud isegi mitte kavatsust , ausõna ! </s> <s> See oli mu viimane mõte teki all , justkui lõputu igatsus . </s> <s> Nähtavasti jäin selle peale magama . </s> </p>
<p> <s> --- </s> </p>
<p> <s> Nähtavasti magasin isegi sügavalt , sest kuidas muidu ma oleksin saanud näha uuesti seda meest . </s> <s> Ta tuli ise minu juurde . </s> <s> Ta tuli palju kordi mu juurde ja ma ei ajanud teda ära . </s> <s> Tegelikult hakkas mul koguni piinlik … Pärast , pärast ma enam ei mäletanud … Lõpuks ootasin teda suures võlvkaartega rongijaamas . </s> <s> Ta ei tulnud . </s> <s> See tähendab , ta oleks kindlasti tulnud , ta oligi juba peaaegu tulnud – kuid just siis mu uni katkestati . </s> </p>
<p> <s> Avasin silmad . </s> <s> Millegipärast arvasin , et see on tema , ja vaatasin pärani silmi . </s> <s> Aga see ei olnud . </s> </p>
<p> <s> Mu tekk rebiti õhku . </s> <s> Tuttav , liigagi tuttav . </s> </p>
<p> <s> “ Karjud , jah ! ” kähises vari mu ees . </s> </p>
<p> <s> Võibolla ma tõesti karjusin . </s> <s> Ma ei teadnud , mida ma tegin , kas ulgusin , kas naersin , kas kiljusin , kas lamasin vaikselt ja ootasin hoopi , mul oli täiesti ükskõik . </s> <s> See ei olnud see mees ! </s> <s> Kas mind ennastki siin oli , ei olnud , samuti ei olnud . </s> <s> Jumal oli saatnud mu linna , ta oli õnnistanud mu teed , ma olin linnas . </s> <s> Vaatasin ikka veel pärani silmadega . </s> <s> Tarviku muhklikud käed nätsutasid tekki mu kohal ja ma vaatasin seda justkui kõrvalt , justkui ülevalt . </s> </p>
<p> <s> “ Unes räägid ! ” </s> </p>
<p> <s> Ma ei oleks tahtnud iial ärgata tagasi sellesse maailma . </s> <s> Tarvik möirgas tekki põrandale visates : </s> </p>
<p> <s> “ Sa ei maga ! </s> <s> Kus sa olid eelmine päev ? ” </s> </p>
<p> <s> “ Linnas . ” </s> </p>
<p> <s> Vastus tuli nii kiiresti ja kergesti mu suust , et Tarvik jahmus . </s> <s> Tal oli mu pea kämmalde vahel ja ta kavatses ilmselt seda pigistada nagu kõrvitsat , ent mu lühikese sõna peale pudenes mu pea voodile tagasi . </s> </p>
<p> <s> “ Litutamas ? ” </s> </p>
<p> <s> See oli kõik , mida ta suutis öelda . </s> <s> Kehitasin umbmääraselt õlgu . </s> <s> Kas ma käisin litutamas ? </s> <s> Ma ei käinud ! </s> </p>
<p> <s> Aga Tarvik hakkas nuuksuma . </s> <s> See ennustas ohtu . </s> <s> Sageli algas tema rünnak just lühikese nutuhooga . </s> <s> Surusin end vastu seina , et voodis leiduks ruumi meie mõlema jaoks , ning palvetasin inglite ja kaitsevaimude poole , et nad kallaksid mu mehe nõdrad ihuliikmed täis rasket-rasket tina ja liimiksid kinni ta silmalaud . </s> </p>
<p> <s> “ Tööd otsisin , ” ütlesin ärevust alla neelates . </s> <s> Mõnikord oli võetud mu palumist kuulda ! </s> </p>
<p> <s> “ Väga hea , ” prahvatas Tarvik minu suureks üllatuseks . </s> <s> Millal oli ta öelnud mõne heakskiitva sõna mu kohta ! “ Kas leidsid ? ” </s> </p>
<p> <s> “ Ei , ” valetasin miskipärast , sest Tarviku suunurgad tilkusid . </s> </p>
<p> <s> “ Sind toita , sind katta … Isegi tööd ei leidnud ! ” </s> </p>
<p> <s> Tarvik sülgas tigedalt nurka , kuid varises siis koiku ette vaibale . </s> <s> Käsi küünitus voodini , langedes jõuetult tagasi alla , ning algas kõrvulukustav norin , mida olin palunud . </s> </p>
<p> <s> Tarviku jubedate häälitsuste keskel tundus aina kaugem , aina ebareaalsem see linn . </s> <s> Mu ergud tuhmusid . </s> <s> Kõik põimus , kohad , ajad , inimesed . </s> <s> Võibolla ma ei käinudki linnas , võibolla ma selle asemel üksnes magasin ? </s> </p>
<p> <s> Ma ei saanud kinnitada , et oleks olnud hea uni see , mida nägin , linn oli kloaak . </s> </p>
<p> <s> Ah , mu süda kloppis . </s> <s> Läksin jõe äärde ja püüdsin mõned ahvenad . </s> </p>
<p> <s> --- </s> </p>
<p> <s> Rookisin kalad puhtaks , süütasin tikuga paberi pliidi all . </s> <s> Halud hakkasid lõbusalt praksuma , rasv särises pannil , vanatoi luuras vesiste silmadega kalu . </s> <s> Tarvik veel põõnas . </s> <s> Kõik oli hea , köök oli kuum ja hubane . </s> <s> Ent ka sellel ööl ei tulnud und . </s> </p>
<p> <s> Ka järgmisel hommikul püüdsin paar kala ja tegin tule pliidi alla . </s> <s> Puud võtsid tuld , veekatlad tormasid mulinal keema , õhku tõusid aurujoad . </s> <s> Tundsin , kuidas kõik on jälle täpselt nii nagu alati . </s> <s> Kõik oli kogu aeg hästi ! </s> </p>
<p> <s> Ent taas vähkresin öö unenägudeta unes . </s> <s> Tarvik puudutas mind põgusalt õlast ja näpistas . </s> <s> Taevaserv lõi idas ahetama . </s> <s> Sumasin läbi kastese rohu luhale . </s> </p>
<p> <s> Vaikus , imeline vaikus ja rahu valitses luhal . </s> <s> Küla jäi kaugele , küla läks meelest , kaste uhtus mu paljad jalad ja ma vaatasin päikesesse ning lootsin . </s> <s> Või ka ei lootnud . </s> <s> Viskasin esimesed viis kala pannile , kui ilmus postiljon . </s> </p>
<p> <s> Ma ei pööranud talle tähelepanu , isegi ei märganud teda , sest ametimeestega suhtlemine oli vanatoi vastuvaidlematu privileeg . </s> <s> Kuid see ei olnudki pakk . </s> </p>
<p> <s> See oli kõigest õhuke ümbrik . </s> <s> Nägin , kui aeglaselt , kui vastumeelselt kiskus vanatoi silmad kaladelt ja kuidas ta äkitselt ajas need hämmastunult pungi . </s> <s> Köhis pika köha ning röögatas seejärel kähedal häälel : </s> </p>
<p> <s> “ Tarvik kala praadima ! </s> <s> Aet kirjale ! ” </s> </p>
<p> <s> Vanatoi oli autoriteet , Tarvik triikis ägisedes oma vigast puusa ja ajas end lavatsilt . </s> <s> Tundsin kogu kehaga , kuidas ruumi sugeneb umbusklik vaikus . </s> <s> Meile ei olnud veel mitte kunagi kirja toodud . </s> <s> Mõistagi ma teadsin , kellelt see kiri . </s> </p>
<p> <s> Mul tuli astuda pikk , kurnavalt pikk tee üle põranda vanatoi juurde . </s> </p>
<p> <s> Aga ma ei komistanud , ei koperdanud , ei reetnud end millegagi . </s> <s> Ning ma teadsin ka seda , et ükskõik , mida kiri ka sisaldama peaks , igal juhul toob see saatusliku muudatuse mu ellu . </s> </p>
<p> <s> Ma ei olnud isegi oma aadressi andnud ega nime öelnud . </s> <s> Ta oli kõik ise välja uurinud ja mulle kirjutanud . </s> <s> Ta oli vaeva näinud . </s> </p>
<p> <s> Ma olin talle probleem ! </s> </p>
<p> <s> Ah , oleksin peaaegu vanatoile kaela langenud . </s> <s> Tõstsin kirja ükskõikselt näo juurde ja nuusutasin . </s> <s> Mäletasin , et kui kunagi sain pulmakutse , siis lõhnas see nagu kannike ja sees olid kuivatatud õielehed . </s> <s> Aga rohkem kutseid ei olnud ma saanud . </s> <s> Kirju kindlasti mitte . </s> <s> See praegu oli ainult hall krabisev ümbrik ilma ilustusteta , peal sinine riigimark , ja ma ei tundnud mitte mingisugust lõhna . </s> <s> Näitasin postipoisile kelmikalt keelt ja ta naeratas lahkudes vandeseltslaslikult , justnagu saaks ta minust aru , aga võibolla saigi – kiri oli linnast , temagi ihkas kindlasti linna nagu kõik . </s> </p>
<p> <s> Ümbrikule oli suurelt kirjutatud “ Aet ” , nii suurelt , et ka vanatoi märkas . </s> <s> Kui viivitasin , võttis ta kalossi jalast ja võngutas seda käes . </s> </p>
<p> <s> “ Tere , Aet , ” veerisin vaikse häälega talle ette , “ mitu päeva tagasi … ” </s> </p>
<p> <s> Arvatavasti oli mu nägu imelik . </s> <s> Mida kõike ma kokku vatrasin . </s> <s> Et mul tuleb sõita hommikuse rongiga linna ja õhtuse rongiga tagasi ja käia tööl . </s> <s> Sõnad voolasid nagu sile kedruslõng mu suust . </s> <s> Jutustasin õlgu kehitades , et teised käivad küla servas laudas , mina samamoodi , ainult et veidi kaugemal – aga kas ma üldse midagi rääkisin ? </s> <s> Silme ees virvendas ja kiri oli kirjutatud tuhmi tindiga . </s> </p>
<p> <s> “ Üks firma linnas , ” seletasin kuivalt . </s> <s> Häälesse segunes kirbet kalakõrbemise suitsu . “ Miinimumpalk . ” </s> </p>
<p> <s> Oleks Tarvik keelanud , siis ma poleks läinud . </s> <s> Aga kas Tarvik üldse kuulaski . </s> <s> Ta loopis kalu läbisegi pannile ja pliidile . </s> <s> Rasv pritsis laeni , kalad söestusid . </s> <s> Ta saamatus oli omast kohast isegi ilus . </s> <s> Ning kõigil oli siin miinimumpalk , seegi läbi higi ja vaeva . </s> </p>
<p> <s> Tundus , et ta pani mu võimalikule tööotsale koguni mingeid lootusi . </s> <s> Ta ei löönud mind kordagi ja kandis hoolt , et oleksin võimalikult kena väljanägemisega , aitas ka võileibu märssi pakkida . </s> <s> Mu süda oli rahul . </s> <s> Mis muud sai mind oodata kui hukatus . </s> </p>
<p> <s> Ahetas alles , kui jalad kingadesse kängitsesin ja tõstsin märsi turjale . </s> <s> Tarvik saatis mu jaama , lehvitas järele . </s> <s> Üksainus peatus oligi vaid sõita . </s> <s> Koputasin ta uksele . </s> </p></div2><div2 type="alaosa"><head> 2 . </head>
<p> <s> Ei saa just öelda , et vastu oleks vaadanud avar saal , nagu ma külas miskipärast kujutlesin . </s> <s> Kuid tarvilik mahtus sinna siiski . </s> <s> Akna all raskepärane tammepuust kirjutuslaud . </s> <s> Laual aparaat , suure võlliga tume sünge ese . </s> </p>
<p> <s> “ Selle taga hakkadki tööle , ” seletas mu härra asjalikult ja argiselt . </s> </p>
<p> <s> Ehkki ma ei olnud sellist kunagi ihusilmaga näinud , aimasin kohe – kirjutusmasin . </s> <s> Masin vaatas mind vaenulikult . </s> <s> Lõin ta ees silmad maha ja kahtlesin , kas ma oskangi enam kirjutada . </s> <s> Mitte ainult selle jubeda aparaadiga , sellega ei osanud ma nagunii , vaid üldse , üldse . </s> <s> Ma ei olnud praegu kindel selleski , et tunnen tähti , numbreid , kirjavahemärke . </s> <s> Võimalik , et tähti ma siiski vist tundsin – aga see oli ka kõik ! </s> <s> Isegi tumm masin oli targem kui mina . </s> <s> Miks tahtis see mees mind enese juurde ja pidas mu saabumist endastmõistetavaks ? </s> <s> Miks ta jalutas minuga mööda tuba ega küsinud , kas olen nõus tegema seda tööd ? </s> <s> Ma ei olnud nõus ! </s> <s> Aga ta ei küsinud ja ma ei julgenud ise midagi . </s> </p>
<p> <s> “ Ma ootasin sind mitu päeva , Aet , ” ütles härrasmees hoopis , heitis nalja mu kulul . </s> </p>
<p> <s> “ Ma ei saanud varem , ” vabandasin kohmetult peopesaga kleidisiilu hõõrudes . </s> <s> Kavatsesin olla võimalikult reserveeritud , kujutledes , et sellest sõltub kogu mu edasine karjäär siin , ent tundsin samal ajal , kuidas üle näo jookseb varjamatu tuline juga . </s> <s> Ja mu sõnade kõla oli reetlik ! </s> <s> Ma hõõgusin üleni . “ Asjaajamised , koduste tööde lõpetamine … ” </s> </p>
<p> <s> Ta noogutas mõistvalt ning juhatas mu edasi . </s> <s> Kontorist viis uks tagatuppa , seal näis härrasmees ise elavat , ent juba olime tagasi eesruumis . </s> <s> Härrasmees märkas , et hoidun töölauast kaugemale , ja julgustas : </s> </p>
<p> <s> “ Usu , see ei ole raske . </s> <s> Las ma juhendan sind natuke … ” </s> </p>
<p> <s> Istusime kõrvuti toolidele . </s> <s> Aegajalt klõbistas härra klahvidega ja palus siis teha seda minul . </s> <s> Mul ei tulnud vähimatki välja . </s> <s> Klahvid ei paindunud . </s> <s> Või jõnksatas võll ragiseva hüppega edasi , jätmata paberile märki . </s> <s> Või puudutasin mitut klahvi korraga ja masina sisemusest kerkis mu nõrkade sõrmede all ähvardavalt terve kangide mets . </s> <s> Kangid haakusid susinal üksteisele turja ning kulus tükk aega , kuni härrasmees suutis nad lahutada . </s> <s> Järgmisena juhtus õnnetus lindiga , lint keerdus nagu uss . </s> <s> Härrasmehe heledad pikad sõrmed – haprad ja õhulised , justkui üldse mitte mehe sõrmed – määrdusid sellest kõigest , ent imelikul kombel tuli mustus neile isegi kasuks , nad muutusid justkui rohkem sõrmedeks … </s> </p>
<p> <s> “ Mina seda ei teinud ! ” pomisesin jõuetult toolileenile nõjatudes . “ Midagi ma ei oska . ” </s> </p>
<p> <s> “ Küll harjud ! </s> <s> Kõik harjuvad ja saavad hakkama , isegi väikesed lapsed , ” püüdis härra mind lohutada . </s> </p>
<p> <s> Ähmaselt hakkas meenuma , kuidas olin tookord kohvikus maalinud keset sõnade helbeid enda kohta pildi kui kohusetundlikust ja korralikust valge põllega sekretärineiust . </s> <s> Täiesti võimalik , et ma puistasin suust isegi mingeid lubadusi , sest härrasmehe ümber lehvis nii ebareaalne lumm , et tundus , nagu oleks kõik võimalik , sa soovid ja sa saadki . </s> <s> Nii väga igatsesin ma – sõge inimene – pääseda tööle ! </s> <s> Aga meie sõnu ei tulnud võtta tõsiselt mitte maa peal , vaid õhus , taevas , kosmoses . </s> <s> Need sõnad katsid kinni pattude hulga , nagu öeldakse targas raamatus . </s> <s> Ilmselt ei uskunud ma kuni lõpuni , et ta ei narrita mind niisama oma muinasjutuga , vaid mõtleb seda kõike tõsiselt . </s> </p>
<p> <s> Patt – maa peal olid me sõnad ometi ise patt ! </s> </p>
<p> <s> Ning selle patu jälil olin ma nüüd siin , hing kõrbenud , pale hõõgumas häbist . </s> <s> Mu peopesa oli higine ja käsi kiskus krampi . </s> <s> Ta ei puudutanud mind kordagi . </s> <s> Kogu aeg väreles me vahel kuum õhk . </s> <s> Teatasin otsustavalt , et lähen praegu koju ning tulen homme tagasi ja jätkan . </s> </p>
<p> <s> Seejärel märkasin , et päike viibib alles kõrgel taevalael . </s> <s> Oli sügav tööaeg . </s> <s> Ning mida oli mul öelda jätkamise kohta , kas oli olnud algustki ! </s> <s> Kohmasin eelmisest veel ebaõnnestunumalt , et pean tingimata jõudma lehmalüpsi ajaks – täna , ainult täna , homme enam mitte , aga praegu kindlasti , tõmbasin kleidi vööpaelad pingule ja jooksin lõunasele rongile . </s> <s> Härrasmees surus mulle pihku mõned rahapaberid , käskides katta endale ja perele rikkalik laud , ning lisas kaastundliku muigega , et ma olevat läbipaistev nagu klaasangerjas … Ta alandas mu angerjaks , kuidas ta julges seda teha ! </s> <s> Ma oleksin selle raha talle näkku visanud , aga tema naeratus … </s> </p>
<p> <s> --- </s> </p>
<p> <s> Naeratus oli niisugune , et kuum juga jooksis südame alt läbi . </s> <s> Ma vihkasin kirjutusmasinat ja selle kiuslikke klahve . </s> <s> Ma vihkasin härrat , kes mind võrgutas . </s> <s> Üle kõige jälestasin tema raha . </s> <s> Südame vaigistamiseks saatsin Tarviku puskarimoori juurde . </s> <s> Veidi jahutaski sogane jook . </s> <s> Tarvik oleks pidanud aheldama mu seina külge , et mul ei tuleks iial enam pähe imelikke mõtteid , ent selle asemel saatsin ta veel teistki korda ja ta tõepoolest läks – minul või linnal või mu rahal oli tema peale imelikku mõju – ning varsti ilmusid ta suust veel vaid ebamäärased silbid . </s> <s> Aina lühemad , aina haukuvamad , õnneks ka harvemad , arusaamatud isegi minu treenitud kõrva jaoks , ta laup vajus kolinal lauale . </s> <s> Kuidas ta ei märganud , et mängis oma saatusega … </s> </p>
<p> <s> Hommik äratas mu kärarikka linnulauluga . </s> <s> Päike seisis kõrgel taevas , olin sisse maganud ja mu pea valutas . </s> <s> Ent sellegipoolest hiivasin kompsu õlale ja läksin tagasi sinna haigutavasse mülkasse , kus mitte kellelgi ei saanud minna hästi . </s> <s> Uskusin , et minu jaoks on saatus otsustanud teha erandi . </s> <s> Maarja ja ta lapsukese pilti ma enam kaasa ei võtnud . </s> </p>
<p> <s> Läksin vastu oma saatusele , lävelt paiskus mulle taas vastu kuum õhk . </s> </p>
<p> <s> --- </s> </p>
<p> <s> Õppimine edenes seekord paremini . </s> <s> Lausa iga minutiga tegin edusamme . </s> <s> Klahvid ei tantsinud enam nii hullusti nagu varem ja kui nad viimaks lõplikult väsisid oma trikkidest , tõstsin silmad võidukalt härrale . </s> </p>
<p> <s> Temagi silmad särasid mulle vastu . </s> <s> Me ümber oli ühtlane tüün masina laul mu sõrmede alt . </s> </p>
<p> <s> “ Mis ma ütlesin , ” sõnas ta . </s> <s> Ei midagi rohkem . </s> <s> Laul kõlas veel mõned hardad hetked . </s> <s> Äkitselt juhtus , et surusin oma põse vastu tema tarka habetunud kaela . </s> </p>
<p> <s> Siis sain teada , mis on armastus . </s> </p>
<p> <s> See oli täiesti teistmoodi . </s> <s> Ma ei tea , mind nagu ei olnud olemas . </s> </p>
<p> <s> Ei olnud keha , ja ei olnud ka hinge , mitte midagi ei olnud , ainult lõputu laotus . </s> <s> Lõputum lend veel läbi pilvede . </s> <s> Läbi olematuse lõputu valge pilve lendasin ta käte vahel . </s> <s> Olin keset maasikavarsi , keset vaarikaid , pea pöörles nagu maailm , mu pea pöörles nagu jumal ja ma olin üleni tema sees , ta kiitis mu heaks . </s> </p>
<p> <s> Tundus , nagu seisaks me peade kohal tapakirves , millel määratud lahutada me kehad ja südamed . </s> <s> See oli kaunis , üürike , valus . </s> <s> Suudlesin teda otse huultele , nagu oleksin teinud seda eluaeg . </s> </p>
<p> <s> Hiljem , kui ta tuli saatma mind rongijaama , siis kõneles : </s> </p>
<p> <s> “ See on uskumatu – et sa siiski tulid . </s> <s> Ma ei uskunud , aga sa tulid . ” </s> </p>
<p> <s> “ Ka mina ei uskunud , ” tunnistasin . “ Aga ma tulin . ” </s> </p>
<p> <s> Seisime keset väljakut ja toetusime vastu teineteist , niisama lihtsalt toetusimegi , mu pea nõjatus tema õlale ja meil oli soe . </s> <s> Tapakirves seisis ikka me kohal . </s> <s> Ja rongi ei tulnud . </s> <s> Meile lendas vastu väike liblikas . </s> <s> Ta lendas julgelt meie silmade juurde ja põikles siis teeäärsetesse põõsastesse . </s> </p>
<p> <s> “ Minu esimene liblikas tänavu , ” ütles mees . </s> </p>
<p> <s> Ka minul oli see esimene liblikas . </s> <s> Tal olid kollased täpid , see oli kirju liblikas . </s> </p>
<p> <s> “ See on saatus , ” kostis mees nagu mu mõtete , veel enam mu igatsuste kaja . </s> </p>
<p> <s> Me teele – me tee oli pikk , hämmastavalt pikk ja veniv oli täna tee rongile ning miskipärast liikusime vales suunas – jäi kireva sildiga uks . </s> <s> Ta lausus , see härrasmees : </s> </p>
<p> <s> “ Anna andeks , ma ei suuda sinust lahkuda , alles su leidsin ! </s> <s> Õhtu alles uus ! </s> <s> Viimase rongini aega ! ” </s> </p>
<p> <s> Jah , palju oli aega . </s> <s> Mul ei olnud kella . </s> <s> Olin vaene karjaseneiu , kes saanud tunda jumalikku puudutust . </s> <s> Tahtsin jutustada talle korraga kõigest , mis minuga juhtunud . </s> <s> Ent paraku oli isegi vist minu elusse mahtunud liiga palju , et seda ühe hingetõmbega ära rääkida . </s> <s> Kuni mu sõnad takerdusid ning ma võtsin viimases hädas seletamiseks appi käed , millest muutus kõik veel hullemaks , ma nägin välja nagu tuuleveski , nagu Hispaania don , nagu mõttetu pöörlev ratas . </s> </p>
<p> <s> “ Teine kord , teine kord , meil on aega küllalt … ” rahustas mees , olin kuum ja tuline ning miski nööris kõri . </s> <s> Meil on aega , arvas ta ? </s> <s> Arvas ta tõepoolest nii ? </s> <s> Ta ei naernudki mu üle , ehkki olin näost punane ja lämbumas ? </s> <s> Ta sõnad mõjusid uimastavalt ning me suundusime käest kinni nagu lapsed järgmisse kõrtsi , jälle järgmisse ja järgmisse , kuni kõik rongid sõitsid jaamast välja . </s> </p>
<p> <s> --- </s> </p>
<p> <s> Mees ainult vaatas mind . </s> <s> Tema pilgu all kangastus mulle taas imelik kujutluspilt , et ma võiksin kaduda tema sisse . </s> <s> Oleksin tema sees , kaoksin täiesti ära . </s> <s> See oli kummaliselt hea , soe ja turvaline tunne , tundus koguni , nagu see olekski üldse kõik , kogu täius , mida ma võiksin igatseda – peidusolek . </s> </p>
<p> <s> Imelik mõte – et peidusolekus võiks seisneda elu mõte ! </s> <s> Olla oma elu peidus tugevate käsivarte vahel . </s> <s> Aga ma oleksin tahtnud niiviisi olla igavesti … Ta vaatas mind uneldes . </s> <s> Päikesekiired värelesid palgeil . </s> </p>
<p> <s> “ Sa ei ajanud mind ära ! ” imestasin tasakesi , sõnad kukkusid niisama suust . </s> <s> Ta vaatas minust läbi nagu angerjast , sellest kalast . </s> </p>
<p> <s> Ta tõmbas kardina akna eest ja ütles : </s> </p>
<p> <s> “ Kas märkad , Aet , me kehad hõljuvad taevalaotuses . </s> <s> Need kaks väikest täpikest seal . ” </s> </p>
<p> <s> Märkamatult oli saabunud öö , tähed tõusnud taevasse . </s> <s> Palju oli aega ! </s> </p>
<p> <s> Millalgi ent paiskas mees päikesekiirte sillerdusse sõnu . </s> </p>
<p> <s> “ Aet , ma tõotan teha nüüd ja edaspidi kõik selle heaks , et sa ei pea enam tundma kannatusi , sul peab olema minuga hea ! ” Ta rääkis sõnu , mida ma ei arvanud olemaski olevat . </s> <s> Aega oli palju . </s> <s> Me libisesime meeltega mööda õhku . </s> <s> Muud ei olnudki , ainult pelg ja pelgupaik . </s> </p>
<p> <s> Kui viimaks usaldasin tõusta ta embusest , tegin seda selge teadmisega , et muutunud on kogu mu elu . </s> <s> Silla olin põletanud ja mul puudus tagasitee . </s> <s> Ma ei tahtnudki seda , ma olin rahul . </s> <s> Mees õpetas mind asjalikult ja meeleldi , kõndides käratute sammudega üle põranda , pigem libisedes kui kõndides lendas ta nagu liblikas läbi toa ja tundus nautivat iga edusammu . </s> <s> Küünitas tarkade nahkköites raamatute järele ja dikteeris pikki keerulisi lõike täis õpetlikke ivasid , sõnad pidin ma kuulu järgi täpselt paberisse vajutama ega tohtinud eksida isegi kirjavahemärkides . </s> </p>
<p> <s> “ Milleks sa teed seda kõike minuga ? ” küsisin meeleliigutusega . </s> </p>
<p> <s> Ta muutus tõsiseks , peaaegu morniks . </s> </p>
<p> <s> “ Sellepärast , et sina oled määratud mulle naiseks . </s> <s> Minu naine peab olema tark . ” </s> </p>
<p> <s> Kahtlesin sisimas , kas ta ei ole mind üle hinnanud . </s> <s> Aga kõik oli tõesti lihtne , vähemalt praegu . </s> <s> Masin oli suur tumesinine rauakolakas , kriginal liikus võll ta sees , lehekülg lehekülje järel pudenes lauale . </s> </p>
<p> <s> --- </s> </p>
<p> <s> Veel enam , ta viis mu kooli . </s> <s> Käekõrval , sest miskipärast tõrkusin kuni viimase hetkeni ega julgenud koolimaja uksest sisse astuda . </s> <s> Kuid mu kartus oli täiesti asjatu . </s> <s> Kuidas ma olin kogu aeg õppida soovinud ja kuidas mitte iial ei avanenud selleks võimalust . </s> <s> Nüüd aga heledad puhtad ruumid , kõikjal sagimas pidulikesse ülikondadesse rüütatud õpetajad , kes ilmusid esimese viipe peale , vastasid abivalmilt igale küsimusele , lausa ootasid , et me tõstataksime ka ise probleeme ja kaitseksime oma lahendusi , olgu need kuitahes valed või imelikud , ning mis eriti kummaline , nad imetlesid siiralt mu õhinat . </s> <s> Meeletu , meeletu vahe oli sel mu kunagise orjapõlvega täis hirmu , valu , põlgust , räpasust . </s> </p>
<p> <s> See oli trükkalite kursus . </s> <s> Klassiruumi täitsid lihtsad kortsus tahmunud nägudega mehed , umbes nagu mu kodukülas , mõni neist oli alles nüüdsama linna saabunud , üks isegi lonkas nagu Tarvik . </s> <s> Mul torkas südamesse valu neid vaadates , sest nende silmad olid naelutatud raamatutesse ja õpetajate suudele ning nad püüdsid siin siiralt oma õnne . </s> <s> Kui erinevad olid nad Tarvikust ja tema sõpradest . </s> <s> Leidus ka tütarlapsi nagu mina . </s> <s> Kodu poole jalutades naelutasin pilgu õhtutaevas süttinud tähtedesse ja tundsin , et olen üks nende seast , mu pea surises tarkusest . </s> </p>
<p> <s> “ Milleks sa teed seda kõike minuga ? ” küsisin jälle . </s> <s> Kuid mees vastas seekord : </s> </p>
<p> <s> “ Kunagi rajame trükikoja . ” </s> </p>
<p> <s> Ta tahtis jätkata , ent ma sulgesin suudlusega ta suu . </s> <s> Kogu järgmise nädala unistasin koolist . </s> <s> Jõudehetked lonkisime tänavail , sõime jäätist , põikasime sisse lõbustusparkidesse ja tiirlesime karussellidel , kuni mul tekkis tunne , et oleme väikesed lapsed . </s> <s> Kõik meie hetked olid jõudehetked ! </s> </p>
<p> <s> --- </s> </p>
<p> <s> See oli harukordselt kaunis aeg , pidu lõõmas hinges , mul olid töö ja mees , me olime kahekesi koos , me olime õnnelikud päevad-ööd , mida enamat oli võimalik ihaldada ? </s> <s> Ainus sünge moment oli uksekella helin . </s> <s> Kui saabus mõni sõber , kadus kogu idüll järsku kui noaga lõigatud ning algas samasugune orjapõli nagu Tarviku juures . </s> </p>
<p> <s> “ Aet , minu sekretär , ” tutvustas mees mind tavapäraselt . </s> <s> Ent kirjutusmasinal seisis tolmulinik ega kutsutud mind ka vestluste juurde . </s> <s> Ega ma muidugi igatsenudki nende järele , sest külalised olid igavad ja enamasti koguni ühesuguse näoga , mille moodustasid tuim kivistunud ilme ja paksude sarvraamidega inetud prillid , kuid nad hõivasid toa ja ma olin sunnitud konutama köögis . </s> <s> Kõige hullem katsumus oli aga kohvi ja võileibade serveerimine . </s> <s> Keegi midagi otse ei öelnud , ent alati , kui ilmusin pitsilise teenijapõllega kombekalt niksu tegema , ilmusid külaliste nägudele halvastivarjatud grimassid . </s> <s> See alandus kordus nädalast nädalasse . </s> <s> Härrasmees aga seiras mind totra rõõmuga , nagu oleks selles kõiges midagi ilusat . </s> <s> Aina hullemaid visati üksteisele kõverpilke , paistsin neile mingisugune vamp , kes on ausa mehe pea ohtlikult segamini ajanud , peremehe voodimadrats ja ei tea kes veel . </s> </p>
<p> <s> Seegikord vaatasin käsipõsakil aknast välja tänavale . </s> <s> Tänav oli justkui nimme inimtühi . </s> <s> Valmistusin tukkuma , kui äkitselt tuli mehelt käsk seada kirjutusmasin töökorda . </s> </p>
<p> <s> Haarasin instinktiivselt kandiku järele , et tõtata serveerima . </s> <s> Põllegi silusin sirgeks ning lasin tõreda ohke enne teeleasumist , ent mees võttis kandiku mul käest ettevaaatlikult ära . </s> <s> Märkasin , et elutoa suunast uurib mind mingisugune vanamehenäss , keda ma sisenemisel ei pidanud isegi teretuse vääriliseks . </s> </p>
<p> <s> See oli midagi uut , seekord siis takseeriti mind juba kui looma … </s> </p>
<p> <s> “ Uimasevõitu ta sul , ” laitis külaline . </s> <s> Nähtavasti oli vanamees tänu oma erakordsele inetusele samavõrd ka auväärne , sest härrasmees lausa kohmetus ta sõnadest . </s> <s> Kehitas seejärel justkui poisike õlgu ning talutas mu kättpidi , täpselt nagu läheksime lapsed karussellile , kirjutusmasina juurde . </s> <s> Vanamees hakkas dikteerima . </s> <s> See oli tõepoolest juba midagi väga uut . </s> </p>
<p> <s> Ning tänu sellele uuele sain aru ka vahest , mis võib haigutada kahe inimese vahel . </s> <s> Vanamees ei olnud võimeline rääkima peast , nagu suutis minu mees , vaid luges viimse lauseni kaustikust maha . </s> <s> Pea oli tal vana ja puitunud . </s> <s> Jutt aga juhm ja mõttetu , koosnedes täielikult mitte-kedagi-huvitavatest Argentiina suhkrurooistandustest , arvudest , võõrsõnadest . </s> <s> Minul aga klahvid lausa lendasid sõrmede all ! </s> </p>
<p> <s> Mu mees patseeris keset kirjutusmasina tärinat mööda tuba , peahoid uhke nagu kukel , ning ma lisasin veelgi kiirust . </s> <s> Ka kõige keerulisemad sõnad ja suuremad numbrid ei pidurdanud mu hoogu . </s> </p>
<p> <s> Mu sõrmed olid põldude rohimisest nobedad ja tugevad ning ma nautisin , kuidas vana abitu mees hõõrub häbenedes oma ruuget põskhabet , sest tema ju seda kunsti ei vallanud , kohe mitte põrmugi , ta ei olnud iial sõrmega klaviatuuri puudutanud ega taibanud kõige elementaarsemaid asju … Viimases hädas , kui ta autoriteet oli varisenud juba põrandast allapoole , rõhutas ta kusagil oma jutustuse lõpuosas , et on õpetlane ja majandusstruktuuride emeriitprofessor . </s> <s> Luristas kohatult piipu otse mu selja taga , oodates , kuni tõukan liikuma viimase kangi ning masina ja paberi stiihiate hetkeline kokkupuude jätab sõnade lõppu väikese musta täpi . </s> </p>
<p> <s> Viimaks , viimaks tuli see viimane igatsetud löök . </s> </p>
<p> <s> Selle järel tekkis vaikus . </s> <s> Sirutasin pea järsult üles – nagu klaverimängija aplausi janunedes – ning sõnasin tumedalt : </s> </p>
<p> <s> “ Punkt on pandudki , jah ... ” </s> </p>
<p> <s> Vana mühakas professor haaras tänades paberid , keeras need hoolikalt rulli ja limpsis keelega üle huulte , nagu oleks saanud midagi maitsvat . </s> <s> Ent minu mees oli looritatud pilguga . </s> <s> Nagu oleks ta viibinud tõesti kontserdil . </s> <s> See oli harras hetk . </s> <s> Läks päris tükk aega , enne kui ta vabanes tardumusest . </s> </p>
<p> <s> “ Aet on nagu väike laps … ” lausus professorile peaaegu sosinal . </s> <s> Nagu kardaks , et muidu kaob lummus ja laguneb viirastus . </s> <s> Vaikus , kogu tuba , mehe iga vaikne žest hüüdis võidukalt , vaata , mis saab veel siis , kui ta õpib , kui ta õpib ära ka ebatavalise ! </s> <s> Olin teinud midagi tavalist ja samas ääretult ebatavalist . </s> <s> Sonis mees viimaks : “ Aet on vana maailma eelarvamustest rikkumata laps . </s> <s> Tänapäeval oskavad juba imikudki masinal kirjutada , aga vanad kipspead ... ” </s> </p>
<p> <s> Professor katkestas kulmu kortsutades tema jutu . </s> </p>
<p> <s> “ Vaata ette , Toomas Tromb Tromb Tromb ! </s> <s> See eksperiment meenutab mulle vägisi Pygmalionit . </s> <s> Härra Higgins ja tema väike lilleneiu , mis ta nimi nüüd oligi . ” </s> </p>
<p> <s> Mu hinges tuksatas . </s> <s> Lumm lagunes . </s> <s> Esimest korda oli selgelt ja halastamatult välja öeldud , mida nad kõik mõtlesid oma ussitanud sisemuses meie kohta . </s> <s> Nad käisid siin , aga ilma lugupidamiseta . </s> </p>
<p> <s> Lumm kadus kummatigi vaid viivuks … Selle asemele ilmus teine ja veel palju tugevam lumm , mis vapustas mind tuhandekordse jõuga – ma kuulsin mehe nime … Jah , alles nüüd kuulsin seda esimest korda . </s> <s> See oli nii ilus , nii kaunis , nii ootamatu , nii oodatud , täpselt niisugune , nagu see pidigi olema , mitte ülearu erinev Tarvikust ja ometi … </s> </p>
<p> <s> Kui palju ilusam nimi . </s> <s> Ainuvõimalik nimi ! </s> <s> Toomas Tromb Tromb Tromb , kordasin omaette , sidusin põlle seelikule , heitsin juustele valge tanu ning kandsin puusi hööritades kabinetti tikuvõileivad , mis kõik need vahepealsed tunnid kuivasid köögilaual . </s> </p>
<p> <s> “ Higgins ? </s> <s> Nii see võib ollagi , ” heitis mees – minu mees , nagu äkitselt mõtlesin . </s> </p>
<p> <s> “ Muide , see ei ole minu asi , hoiatasin ainult sõbramehe poolest . </s> <s> Sul ei tarvitse sellest ometi solvuda … ” jätkas professor sõrme viibutades . </s> </p>
<p> <s> “ Ma ei solvunud , ” kostis Toomas Tromb Tromb Tromb kahvatult . “ Tahan vaid selgituseks öelda , et minu viimaste aegade sammud on kõik imelikud . </s> <s> Kõik , mitte ainult Aet , vaid kõik . ” </s> </p>
<p> <s> Iga inimene on kahtlev , ekslik , haavatav . </s> <s> Mulle on nähtavasti määratud kanda kõik koormad , enne kui saabub selginemine , jätkas mees peaaegu omaette . </s> </p>
<p> <s> “ Kui see üldse saabub ! ” vangutas professor sarkastiliselt pead ning tegi pika tähendusrikka pausi , keerutades piipu suunurgas . </s> <s> Aga ta ei jätkanudki . </s> </p>
<p> <s> “ Siiski , selle loo lõpp oli õnnelik , ” raius Toomas Tromb Tromb Tromb viimaks olulise kindluseta . </s> </p>
<p> <s> Edasise õhtu veetsid nad piipu tõmmates kiiktoolides ja vestlesid Argentiina suhkrust , olles minu unustanud . </s> <s> Kuid hiljem esikus , tundus mulle , kuulsin professorit sosistamas : vaata , kuidas ta välja näeb ! </s> <s> Arvatavasti mu kõrvad ei eksinud , sest järgmisel hommikul viis mees mu linna parimasse rõivakauplusse . </s> </p>
<p> <s> --- </s> </p>
<p> <s> Seisin valgusvihus keset läikivat põrandat ja kartsin astuda , kartsin , et muidu ma libastun . </s> <s> Rõivaste rivi virvendas mu silmade ees . </s> <s> Kleite-seelikuid-särke-mantleid ja mida veel riputati mu keha järjest täis . </s> <s> Ere pimestav valgus tõi halastamatult nähtavale vähimagi tolmukübeme riidekiudude vahel . </s> <s> Seejärel kooriti rõivad jälle ära . </s> <s> Olin nagu sibul , lahtivõetav sibul , selle südamik . </s> <s> Ma ei söandanud ammu juba hingata . </s> <s> Asusin täiesti müüjate võimuses , nad kasutasid mind oma riidenagina ja vaatasid selle juures veel ka samasuguse arvustava näoga nagu professor , silmad pilkamas mu täpilist nõelutud sitskleiti , mis oli parim suvine rõivas mu garderoobis , mu kohmetust , mu kuuma õhetust tulede säras . </s> </p>
<p> <s> Ent niipea , kui hakkasime lahkuma , kadus kogu nende kõrkus . </s> <s> Igal pool toimus enamvähem ühesugune . </s> <s> Müüjad jälitasid meid sügavate kummarduste saatel , kudrutades ja kaupa kiites kuni salongi ukseni ja mõned koguni veel treppidel . </s> <s> Oleks tarvitsenud heita vaid armulik käeviibe ning nad oleksid laotanud kõik , mis neil vähegi hinge taga leidus , alandlikult me jalgade ette maha . </s> <s> Nad oleksid ka ise laskunud oma kauba kõrvale . </s> <s> Kuid mees oli kõigutamatuks . </s> <s> Ta isegi ei märganud neid enam enda ümber . </s> <s> Nagu oleksid nad muutunud läbipaistvaks õhuks . </s> </p>
<p> <s> Ripnesime salongist salongi , paremad kauplused vaheldusid viletsamatega ja vastupidi . </s> <s> See oli tüütu ja väsitav ning ma olin jõudnud ammugi minetada lootuse , et me üldse midagi ostame , kui mees lausus järsku etteheitvalt : </s> </p>
<p> <s> “ Kadunud on varsti terve päev ! </s> <s> Miks sa midagi ei vali , Aet ! ” </s> </p>
<p> <s> Peatusin rabatult . </s> <s> Olin seisnud lugematute peeglite ees , olin lugematu hulk kordi kujutlenud end kauniks printsessiks ja sama palju kordi talunud pettumust , mil heitsime järjekordsed rõivad nurka ja marssisime järgmiste müüjate piinakambrisse . </s> <s> Ma ju valisin ! </s> </p>
<p> <s> Aga ma ei olnud tõesti valinud . </s> <s> Mehel oli tuline õigus . </s> <s> Kas olin kolme sõnagi lausunud päeva jooksul . </s> </p>
<p> <s> “ Mida ma pean valima , ” laiutasin käsi . </s> <s> Tahtsin öelda vabanduseks , et ma ei ole saanud kogu oma elu jooksul mitte midagi valida , et ma sellepärast ei oskagi valida , ma olen alles tee alguses , päris alguses ja väärin kergemat kohtlemist , kuid see tiraad oleks kõlanud vist liiga sentimentaalselt . </s> <s> Mees viis mu järjekordsesse ateljeesse , mida näis linnas olevat lõputu hulk , ning keeldus enne lahkumast , kui olen leidnud meelepärase õhtukleidi . </s> </p>
<p> <s> Selgitas ka , kuidas kleiti ära tunda : see pidavat kõlbama sümfooniakontserdile . </s> <s> Nagu ta ei teaks , et ma ei olnud elu sees kuulnud sümfooniat ! </s> <s> Ülim , millega olin kokku puutunud , olid veiderdajate trupid , mis aegajalt väisasid külaväljakut , täristades timpaneid ja trompetitorudest kõrvulukustavaid helisid puhudes – nende auks ei tarvitsenud teha enamat , kui valida kapist mõni puhtam undruk või särk . </s> <s> Muutusin süngeks ja mul tulid pisarad silma . </s> <s> Rõivad , mis rippusid riidepuudel , tundusid imelikud ja kõlbmatud , mu põlved nõtkusid müüjate ees . </s> <s> Järsku meenusid mulle muinasjutud . </s> </p>
<p> <s> Ka muinasjutus oli peenematest kommetest . </s> <s> Õukondades toimusid lõbusad ballid , kus kahises siid ja mööda parkette vuhisesid kuldkingades tuhkatriinud . </s> <s> Kuningad , värtnaga nõiamoorid , suured intriigid kuulusid kommete juurde . </s> <s> Niisugune ilu ja niisugune koledus , mida meietaolistel ei olnud võimalik mõista . </s> <s> Aga sümfoonia kõlas kui igavus . </s> <s> Kujutasin ette , et sinna sobib pikk must kleit . </s> <s> Küllap kanti õukondadeski matustel musta . </s> </p>
<p> <s> Kleit , mille välja valisin , oli kallis , niisama kallis kui kümme , isegi mitukümmend kleiti kaltsupoes . </s> <s> Mees ostis selle sõnagi lausumata ära . </s> </p>
<p> <s> --- </s> </p>
<p> <s> Kontserdil olid ka kõik teised tumedas rõivas , mitte ainult mina ja mu mees . </s> <s> Isegi kogu orkester oli mustas . </s> <s> Muusika aga osutuski igavaks . </s> </p>
<p> <s> Põhjus ei olnud vist isegi muusikas , ehkki ka selles , kuid laval esines elav laip . </s> <s> Mida muud saanuks tema kohta öelda . </s> <s> Orkestrantide vahelt kerkis pausikohtadel püsti neiu roosas ja rohelises , tõstis viiuli rinnale ja saagis poognaga väsinult üle keelte , suutmata tuua kuuldavale vähegi kaunikõlalisi helisid . </s> <s> Temale keskendus kogu tähelepanu ja ta pälvis ka aplause , ent rõivaste kirevusele vaatamata paistis ta oma kahvatusega justkui surnu teiste kõrval . </s> </p>
<p> <s> Tema järel mängisid viiulit teised , paljud viiuldajad korraga ning järsku kerkis orkestri tagaosas üles kiiskavate kollaste torude mets . </s> <s> See meenutas veidi kirjutusmasinat . </s> <s> Torud olid samasugused kui moosekantidel meie külaväljakul , kuid millist kolisevat häält nad tegid , nagu oleks keegi tõepoolest tagunud oskamatu käega mööda klahve . </s> <s> Et sellest veel küllalt ei oleks , pandi samal ajal kõrvulukustavalt paukuma ka trummide nahad . </s> <s> Meloodia kas puudus või vaheldus liiga kiiresti , et kõrv suudaks jälgida . </s> </p>
<p> <s> Aga võimalik , et sümfooniate muusika ongi niisugune , sest algusest peale valitses publiku nägusid haigutus . </s> <s> Seda suurem elavnemine toimus vaheajal . </s> <s> Patseeriti vahekäigus , justkui koormast vabanenult vesteldi üksteisega ja edvistati rõivastega . </s> <s> Märkasin , et minu meest tunnevad kõik , kogu linna koorekiht . </s> <s> Mitmedki vastujalutajad paistsid soliidsemad kui tema , ent ometi pidasid nad kõik suureks auks temaga vähemalt paar sõna vahetada . </s> <s> Nende arvustav pilk libises ka üle minu . </s> <s> Mõni suvatses mind isegi tervitada , ilmselt arvates , et olen Toomas Tromb Tromb Trombi abikaasa . </s> </p>
<p> <s> Siis sellepärast oligi mees ostnud mulle kleidi … Meenus , kuidas ma seda teadmata olin seisnud kodus lõputu aja peegli ees , vaadates võlutult naist , kes keerutas ennast seal minu silmade all . </s> <s> Nägin ebamaiselt puhast ja habrast inglit , kellel laskus kleit puusadelt alla nagu salaarmukese puudutus , see oli nii kaunis kleit ja nii kaunis naine , et ma ei olnud iial varem sellist näinud . </s> <s> Ja mehe nägu säras nagu latern . </s> <s> Kuid mitte muusika , vaid välise hiilguse ja elegantsi pärast oli ta selle ostu teinud ! </s> </p>
<p> <s> Mees tellis parajasti letist roose . </s> <s> Ta oli mu melus unustanud . </s> <s> Jalutasin ihuüksi koridoriorvas , püüdes süveneda seinale riputatud maalidesse . </s> <s> Kuid need olid laialivalguvad haiglased loodusvaated . </s> <s> Tegelik loodus oli hoopis ilusam . </s> <s> Ma ei suutnud taibata , kuidas kunstnik võis näha metsalagendikku nii tontlikult . </s> </p>
<p> <s> Kui kontsert lõppes , uputati eblakas viiuldajaneiu , kes oli justkui hernekepp ja püsis vaevu jalul , punaste rooside kuhilasse . </s> <s> Ka Toomas Tromb Tromb Trombi roosibukett oli teiste seas , mõistagi kõige suurem , kõige uhkem . </s> </p>
<p> <s> Tummalt läksime koju tagasi , tummalt heitsime magama . </s> <s> Tummalt ka ärkasime , tummalt asusin töölaua taha ja põrnitsesin tühja paberilehte elutu võlli vahel . </s> </p>
<p> <s> --- </s> </p>
<p> <s> Äkitselt seisis mees mu selja taha . </s> </p>
<p> <s> “ Mida ma tahtsingi sulle eile öelda , ” alustas ta ettevaatlikult ning põimis oma käed ümber mu õlgade . </s> <s> Taas tundus mulle , et sulan tema sisse ja kaon . </s> <s> Vaatasin areldi üles tema suunas ja purskasin õhetades : </s> </p>
<p> <s> “ Mine oma viiuldaja juurde ! ” </s> </p>
<p> <s> Need olid sõnad , mida kandsin enesega kaasas kogu öö ja hommiku . </s> <s> Ent kibedust mu hinges neid lausudes järsku ei olnud . </s> <s> Mehe käed , veel enam tema pehmed soojad silmad olid selle minema uhtunud . </s> </p>
<p> <s> “ Ta on suremas haige , tal on tiisikus … ” </s> </p>
<p> <s> “ Vale puha ! </s> <s> Kuidas ta õitses , ta silmad sädelesid ! </s> <s> Miks on sul mind vaja , kui kõik naised sind nõnda jumaldavad ? </s> <s> Ah ? </s> <s> Milleks on sul mind vaja … ” </s> </p>
<p> <s> “ Ma juba ütlesin , armas Aet , ” jätkas mees käega lüües . </s> </p>
<p> <s> “ Ei , sa ei ütelnud , ära keeruta ! ” </s> </p>
<p> <s> “ Kust mina tean , milleks igatsen sinu järele , ” pomises Toomas TrombTromb Tromb kuidagi õnnetult . “ Aga nähtavasti peab see nii olema . </s> <s> Ma isegi ei juurdle selle üle . </s> <s> Et sul on hea iseloom … Sellest piisab täiesti … ” </s> </p>
<p> <s> Mehe nägu tuksatas , ta oleks nagu liiga palju praegu öelnud ning ta pilk muutus kõrgiks ja läbitungimatuks . </s> </p>
<p> <s> “ Sa oled hea inimene , ” lausus ta jäiselt . “ Seda vaid soovisingi öelda ! ” </s> </p>
<p> <s> Mina aga muutusin tema sõnu kuuldes täiesti nõrgaks . </s> <s> Ma oleksin tahtnud kiljuda ja karjuda , sest just seda oligi mulle ennustatud ja seda olin ma oodanud kui lunastust , mu ended hakkasid täide jooksma . </s> <s> Arvatavasti võis ka mõni teine olla aegade jooksul märganud , et mul on hea iseloom , kuid mitte keegi ei pidanud vajalikuks seda välja öelda , sest mina ja mu iseloom olime tähtsusetud nagu küünealune saast . </s> <s> Ja nii oli tema esimene , kes nägi , kes kõneles , kelle jaoks ma olin oluline ... </s> </p>
<p> <s> “ Toomas Tromb Tromb Tromb , sa oled kindlasti märganud mul … ” </s> </p>
<p> <s> Tõmbasin sõrmega üle süsimusta laigu vasemal põsel ning mul oli tunne , nagu oleksin kannatuste raja õnnelikult lõpuni käinud . </s> <s> Et mind on katsumustes – mida ei olnud vähe , jumal küll ! – piisavalt küpsetatud . </s> <s> Et mind on leitud õige olevat . </s> <s> Nõrgalt mõtlesin ka seda veel , et ees ootab mind lunastus . </s> </p>
<p> <s> Mees teeskles , nagu näeks mu laiku alles esimest korda . </s> <s> See oli suur ja karvane , seisis tüükana keset põske , tundus , nagu oleks sinna istutatud võõra looma nahk . </s> <s> Kuid tegelikult oli ta seda kohta mitugi korda suudelnud … Mis mind iga kord siiralt vapustas , sest laik oli tülgastav . </s> </p>
<p> <s> --- </s> </p>
<p> <s> Kuidas , kuidas ma häbenesin oma laiku . </s> <s> Võimalik , et see laik määras kogu mu saatuse , kogu teekonna läbi kannatuste , kogu mu tee kuni selle meheni … </s> </p>
<p> <s> Esialgu oli tegemist tühise pigmenditäpikesega , mida keegi isegi ei märganud , peaaegu ka mina ise mitte . </s> <s> Ent puberteedis hakkasid karvad kasvama mitte üksnes seal , kus see loomulik , vaid ka põsel . </s> <s> Mida rohkem tundsin end neiuna , kelle ülesanne on püüda endale mees ja sünnitada talle lapsi , seda tumedamaks muutus karvane täpp . </s> <s> Kraapisin täpi ära , pärast seda ei olnud see isegi enam täpp . </s> <s> Täpp kasvas mitu korda suuremaks , nagu seen . </s> <s> Ei aidanud tema vastu ei hape ega nõiasõnad . </s> <s> Täpp oli vihastanud ! </s> <s> Kuradi sõrm mu märkinud ! </s> <s> Varsti ei julgenud ma teisiti juba väljaski käia kui ainult mööda seinaääri , pea ära pööratud , olles täiesti kindel , et ükski mees , ükski inimene ei vaata nüüdsest iial mu poole hea pilguga . </s> <s> Kord aga ilmus rongijaamas minu juurde mustlane . </s> <s> Ta tahtis ennustada , kuid mul ei olnud raha ja siis ta ütles : </s> </p>
<p> <s> “ Tütreke ! </s> <s> Sa oled hea inimene ! ” </s> </p>
<p> <s> Olin hämmastunud ja liigutatud , sest kogu mu lapsearu ihkas nii väga olla hea inimene , keda kõik armastavad , ent mitte keegi ei märganud mu püüdlust . </s> </p>
<p> <s> “ Karvane lagendik sinu põsel ütleb , sa oled hea inimene , tütreke , ” kinnitas mustlane veelkord , ta süsimustad silmad olid tõsised , ta läks järgmist klienti otsima . </s> </p>
<p> <s> Niisiis ei olnud tõele au andes Toomas Tromb Tromb Tromb mitte päris esimene , kuid seda ma talle ei öelnud . </s> <s> Ning kas polnud võimatu seegi , et neid kaht seika sidusid omavahel aimamatud niidid . </s> <s> Täiesti võimalik , et mustlane ennustas mulle juba tookord ette seda meest . </s> <s> Et ilmub kord mees , kes ütleb : sa oled hea , Aet , sa oled väga hea mu meelest . </s> </p>
<p> <s> Igatahes esimese muudatuse tõi mustlane mulle kohe , sest üsna varsti , võibolla isegi samal päeval sain tuttavaks oma esimese mehega . </s> <s> Tookord ma neid sündmusi omavahel seostada ei osanudki , alles aastaid hiljem märkasin , et laik oli pärast mustlast kaotanud oma kurjakuulutava tähenduse . </s> <s> Kuni mustlase sõnadeni oli mul paanika , suur paanika , siis see kadus , ma ei häbenenud laiku juba ammu , pealegi noormehi huvitasid hoopis muud asjad kui tühine näomoondus , mis küllap ei olnud isegi mitte moondus , vaid individuaalne eripära ja sellena ehk koguni huvitav . </s> <s> Kadus , et tekkida aastaid hiljem tagasi mu hinge … Tarvik – Tarvik oli süüdi selles , lombakas ! </s> <s> Ei sallinud ta mu ülalpidamist , ei mu sõnu , ta häbenes mind südamepõhjani ja mõistagi jälestas ka laiku . </s> <s> Kui kuhugi kutsuti meid mõlemaid , ehkki seda juhtus harva , siis läks ta alati üksi – eks ma olin ka paistes ja sinisekirju ega kõlvanud – ning tema kaugemad sõbrad võibolla ei teadnudki , et ta on abielus . </s> <s> Kuivõrd teistsugune oli Toomas Tromb Tromb Tromb … </s> </p>
<p> <s> Mind jahmatas , et olin Tarviku kõrval täiesti unustanud , et keegi võib kedagi ka mõista . </s> <s> Eriti üks mees üht naist . </s> <s> Tema sai aru , ta tundis kaasa , ta lohutas . </s> <s> Kui sügavale pidin ma olema langenud , kui kaitsetu pidin olema , et headus ja inimlikkus näisid mulle juba millegi uskumatuna . </s> <s> Võpatasin . </s> <s> Mul oli enesest ja kadunud aastatest kohutavalt kahju , need olid olnud mu parimad aastad . </s> </p>
<p> <s> Ning ma tunnistasin oma sõnadest kohkudes : </s> </p>
<p> <s> “ Ma armastan sind . ” </s> </p></div2><div2 type="alaosa"><head> 3 . </head>
<p> <s> Minu üllatuseks , veel enam mu salajaseks rõõmuks ilmus õhetus ka mehe näole . </s> </p>
<p> <s> “ Sa oled selle lühikese aja jooksul juba väga palju muutunud … ” kostis mees rabedalt . “ Võid uskuda või mitte , kuid parem seisab alles ees , seda teeb armastus , tal on imeline loomus ... ” </s> </p>
<p> <s> “ Kas ma olen muutunud ? ” söandasin küsida . </s> <s> Miskipärast soovisin äkki meeletult , et oleksin muutunud tundmatuseni . </s> <s> Ta märkas , et värisen , ja paitas mu juukseid , nagu oleksin tõesti laps , nagu oleksin väike laps . </s> <s> Ihkasin , et elu , mis mul oli , ei saaks mind enam iial kätte . </s> </p>
<p> <s> “ Kui sind esimest korda nägin , hõljusid me kohal inglid , ” jutustas ta pooleldi kinnisilmi . “ Pärast ma isegi ei mäletanud sind ! </s> <s> Su nägu , su keha , kõik oli üleni selle sädeme varjus , mis hõõgus me vahel . </s> <s> See oli tulise ääsi puudutus . </s> <s> See põletas märgi mu laubale . ” </s> </p>
<p> <s> Ta laubal ei olnud midagi . </s> <s> Ta paistis imestavat , et ma vaatasin . </s> </p>
<p> <s> “ Seejärel kirikus kella lüües mõtlesin sinule vist nii intensiivselt , et olid sinagi üks taeva inglite seast . </s> <s> Kuni – kui me viimaks tänaval vastamisi põrkusime , ei oleks ma sind peaaegu ära tundnud . </s> <s> Sa olid väga räsitud . </s> <s> Tuhmid salkus juuksed , võbisevad joodikukäed , kähe ragisev hääl , näonahk hall , vana väsinud viiruliseks puretud … ” </s> </p>
<p> <s> Ahmisin suuga . </s> <s> Ta liialdas , meie kohtumine ei saanud päris kindlasti olla niisugune , miks tahtis ta mulle haiget teha . </s> </p>
<p> <s> “ Kuula ! </s> <s> See kõik hakkas muutuma juba esimesel kohtumisel ! ” </s> </p>
<p> <s> “ Ära räägi edasi … ” hüüdsin peopesi kõrvadele surudes . </s> </p>
<p> <s> Kuid ta tõmbas mu käed ära . </s> </p>
<p> <s> “ Ma ei hoolinud sellest – otsustasin , et võtan su vastu niisugusena , nagu sa oled . </s> <s> Sina olid ainus õige mu silmis , sinu pärast olin jäänud sellesse linna , sind ma ootasin , ainult sind . </s> <s> Sina palvelesid minu poole ja samal ajal palvelesin mina sinu edu ja õnne suunas , soovisin sulle head ning ühtäkki hakkasidki kortsud taanduma , silmalaugudelt , suunurkadest , põskedelt , laubalt kadus säbruline viirg , ” – mu peeglilaud täitus kallihinnaliste salvide ja kreemidega , siis sellepärast ! – “ su käed ei ole enam hernekepid , hääl on muutunud , sellest kostub helinat … ” </s> </p>
<p> <s> Ta loetles seda kõike vaikselt ja rahulikult , nähtavasti oli ta oma hingeseisundeid vahepeal põhjalikult analüüsinud . </s> <s> Piipu toppides ta sõrmed siiski veidi värahtasid ning ta puhus lakke sügava mõtliku suitsujoa . </s> </p>
<p> <s> “ Sinu tulek , su olemasolu paiskas segamini kõik , mida arvasin elult ootavat . </s> <s> Ma olin kaotanud armastuse tundmise võime ega lootnud enam midagi . </s> <s> Halba , ainult halba , olin veel suuteline kahtlustama kõigist . </s> <s> Ning samal ajal küdesid selles lootusetuses fantastilised kujutelmad . </s> <s> Kas kõik või mitte midagi , ainult seda oskasin veel mõelda . </s> <s> Kas kujutad ette , tol silmapilgul ei olnud ma nõus leppima vähemaga kui unelmate printsess . </s> <s> Kõlab lapsikult , kuid mul olid isegi parameetrid . </s> <s> Paljudele neist sa ei vastanud – enamikule neist ! </s> <s> Sa ei olnud heledate juustega . </s> <s> Sa ei olnud eriti ilus , eriti noor , sa ei olnud süütu . </s> <s> Mis süütu , sa olid koguni abielus ja sul oli laps . ” </s> </p>
<p> <s> Taganesin temast valusa grimassiga , nagu oleks ta mind löönud . </s> <s> Kuid ta võttis mu oma käte vahele ja ma jällegi ainult olin , olin . </s> <s> Olin täiesti tüün nagu igavik . </s> </p>
<p> <s> --- </s> </p>
<p> <s> Ärkasin alles õhtuhämaruses , mingitest arusaamatutest kumedatest löökidest . </s> <s> Korraga tundus mulle , et viibin kirikus . </s> <s> Kuid see oli liiga ilus mõte , et olla võimalik , mismoodi võisid eksida minusugused langenud inglid kirikusse . </s> </p>
<p> <s> Paraku kellalöögid kostsid edasi . </s> <s> Meloodia ei olnud ilus , õigupoolest ei olnud helidel üldse mingit korrastatud olekut ja ka mu silmad olid ärkvel ja kirikut ei olnud mu ümber , ent ometi tekkis tunne , nagu rändaksin mööda pühitsetud pinda . </s> <s> Mis muud sai see olla kui unenägu . </s> <s> Tõukasin pea trotslikult kuklasse ning astusin üle kiriku kulunud lävepaku , kivist maailma , kumedate helide keskele . </s> <s> Saatanlik musta kuuega mees põlvitas küünalde säras , harras vaikus valitses ta ümber . </s> <s> Vaikus , surmavaikus . </s> <s> Keset vaikust lummavad löögid ülevalt võlvkaarte kohalt . </s> <s> Võlvkaared kummardumas kui tiivad üle me peade , sfääride muusika … Kuid löögid jätkusid sellegipoolest . </s> </p>
<p> <s> Viimaks olin sunnitud võtma tõeks , et nende imeliste helide asupaik peab olema meie enese kontor . </s> <s> Paotasin arusaamatuses ukse . </s> <s> Märkasin seismas Toomas Tromb Tromb Trombi keset põrandat , käed püksitaskus . </s> <s> Ainult teda . </s> <s> Oma armast meest . </s> <s> Muhklik selg varjas kõik . </s> </p>
<p> <s> Siiski mitte kõik – laes rippus kummaline läikiv hall süda . </s> <s> Süda kallas valgust ja Toomas Tromb Tromb Tromb vaatas seda kael õieli . </s> <s> Ta käed tolknesid taskutes nagu tänavapoisil , huultel oli tasane kelmikas vile . </s> <s> Aegajalt tõukas ta südame liikuma . </s> <s> Kuplid põrkusid vastamisi , põgenedes seejärel teineteisest helisedes eemale nagu Koit ja Hämarik , valgus kõikus kabinetis ja pimestas silmi . </s> </p>
<p> <s> Valgus võbeles ja väreles . </s> <s> Järsku märkasin diivanil istumas kaht meest , kes vestlesid poolihääli . </s> </p>
<p> <s> Nad olid esimesest pilgust peale kuidagi teistmoodi kui muud . </s> <s> Panin tähele , et neil olid õhukesed huuled . </s> <s> Nad rüüpasid väikeste lonksudega kohvi ja lehitsesid pildiajakirja , nagu ikka mehe sõbrad . </s> <s> Aga nende väljanägemine oli sellegipoolest väga veider . </s> <s> Näiteks ühel oli seljas kurguni kinni nööbitud läikiv siidpluus , nagu oleks ta lennanud siia teiselt planeedilt ning samal ajal meenutas ta mingil viisil kellakuplit , ilmselt oma halli metalse põhitooni tõttu . </s> </p>
<p> <s> Ent selle mehe nimigi ei jäänud mulle meelde , ehkki ta ulatas mulle käe ja esitles ennast . </s> <s> Mäletasin vaid ta ruugeks värvunud nägu , lõtva rannet , nahal higi , prrr ! </s> <s> Isegi huuled näisid punetavat . </s> <s> Igas ta sõrmes kiiskas eblakas vääriskiviga sõrmus . </s> <s> Kuid see teine … Temagi oli punase suuga ja koguni palja ülakehaga , tema prinki musklilist ihu kirjas sinise tindiga toksitud pilt , mis kujutas lahingut . </s> <s> Tuliselt kappasid hobused üle välja . </s> <s> Ratsanikud sihtisid üksteise suunas püssidega . </s> <s> Künkaharjalt juhatas vägesid uhke tuttkiivriga kindral . </s> <s> Jahmusin pildi tõetruudusest nii , et tahtsin seda puudutada . </s> </p>
<p> <s> “ Franketti , ” sõnas mees julgustavalt . </s> <s> Ta võngutas ripsmeid . </s> <s> Seejärel sirutas ta mulle käe . </s> <s> Astusin sammu juba lähemale . </s> <s> Siis taipasin , et olen täiesti alasti . </s> </p>
<p> <s> --- </s> </p>
<p> <s> Kõrvuti kellaga kumises mu kõrvus , kuidas nad naersid . </s> <s> Nad ei naernud rämedalt ega irvitades , ent siiski – nad naersid ja mõmisesid . </s> <s> Tõmbasin ukse tagakätt vandudes kinni ning jooksin südame põksudes kardina vahele peitu . </s> <s> Kuidas ta tohtis ! </s> <s> Kuidas ta ometi tohtis ? </s> <s> Otsekui oleksin mänguasi või mööblitükk , mitte elus … </s> </p>
<p> <s> Hiljem , kui külalised viimaks lahkusid , alles mu jäise pilgu all paistis ta midagi mõistvat . </s> <s> Ta tõmbus küüru ning kahanes justkui väiksemaks mu ees . </s> </p>
<p> <s> “ Sa häbistasid mind ! ” </s> </p>
<p> <s> “ Aga sa ju ise , Aet … ” kostis mees kohmetult . </s> </p>
<p> <s> Kae oli langenud mu silmilt , illusioonid kadunud . </s> <s> Siiski mitte keegi ei pidanud minust tõeliselt lugu , isegi mitte see mees , temagi mängis minuga nagu parajasti tuju . </s> </p>
<p> <s> “ Mis mina ise ? </s> <s> Kas mitte sina ei jätnud mind keset päeva magama ? </s> <s> Kes ei hoiatanud , et meil on külalised ! </s> <s> Tore üllatus küll , nimetada mind lihaks ! ” </s> </p>
<p> <s> Mees ent jõnksatas . </s> </p>
<p> <s> “ Kell heliseb nii kaunilt ja puhtalt , sa kuuled , Aet ? ” </s> </p>
<p> <s> Kell tegi teises toas paar tumedat mütsatust ja vaikis . </s> </p>
<p> <s> “ Ah mina olen sulle ainult magamiseks … ” </s> </p>
<p> <s> “ Neid kaht , meie tänaseid külalisi , ei tarvitse sul kindlasti karta ! </s> <s> Nad on ohutud , täiesti ohutud mehed . </s> <s> Meistrid , kes valasid selle kella . ” Nagu oleks sellega öeldud midagi olulist ja kõik kõige paremas korras . </s> <s> Ta tahtis mind koguni puudutada , ent suutsin suurivaevu ära põigelda . “ Kell sümboliseerib tõotusi , mis ma kirikus andsin , ma tõotasin olla alati ja kõiges sinu kõrval ja vastutada sinu käekäigu eest , palju-palju tõotasin … Ei ole enam seda veritsevat haava ! ” </s> </p>
<p> <s> --- </s> </p>
<p> <s> Taas kogunesid mornid muhklikud mehed laudade taha . </s> <s> Ilmusid taas me ette ka noored mehed ülikondades , targad , tõsised ja puutumatud . </s> <s> Tulemas eikusagilt , kadumas eiteakuhu , vahepeal jutustades imelisi õpetuslugusid . </s> </p>
<p> <s> Liikusime aina sügavamale . </s> <s> Analüüsisime ajalehtede külgi , lahkasime nende anatoomiat väikseimate luurootsudeni , ka kõige suuremad ja väärikamad varisesid põrmu õpetajate läbitungiva pilgu ees , sõna sai lihaks ja vereks . </s> <s> Soliidseimas ajalehes istus kunstnikulaua taga kõversilm , parimaski trükikojas sadas paberile värvipritsmeid , paber oli kollane ja kare , pildid hägusad . </s> </p>
<p> <s> Auväärne kirjasõna muutus higiklombiks mu silmade ees ning ma vaatasin seda , suu lahti , ja kuulasin , unustades isegi vihiku . </s> <s> Juba lõhn , mis valitses koolimajas , lõi jalust nõrgaks . </s> <s> Pruunid laudpõrandad , potisinised seinad , hallid lubjatud laed , kõik mujal nii tavaline oli siin läbi immutatud tarkusega . </s> <s> Pealtnäha harilike töömeeste kätega püstitatud harilik ehitis , ent tegelikult põhjatu laegas . </s> </p>
<p> <s> Loengute vaheajal kogunesid mehed pingiotsa juurde , kus me tüdrukutega hoovis istusime . </s> <s> Veidi itsitust , veidi võõristust ja juba pajatasid nad maast , ilmast ja iseenesest . </s> <s> Mina aga jälgisin , vaikija olin ma olnud kogu oma elu . </s> <s> Toomas Tromb Tromb Trombiga neid mitte mingil juhul võrrelda ei saanud , selleks oli nende pealispind liiga elu poolt raadatud , kuid kindlasti ei olnud nad lootusetud , kaugel sellest . </s> <s> Nad olid kavandatud ülemusteks trükikojas . </s> <s> Nad olid tarmukad , nad olid tulnud maalt linna , et läbi lüüa ja leida oma õnn . </s> <s> Õlise lõhnaga , aga sisemuses heinapebresed , võiks öelda . </s> </p>
<p> <s> Imelik , nad tõid mulle meelde , et Tarvikul oli vahepeal olnud sünnipäev . </s> <s> Ei , vihikut ma siiski ei unustanud , kirjutasin sinna peatüki ! </s> <s> Õhtupoolikul saime õpetajalt ülesande laduda tinasse lööklause . </s> <s> Selleks pidi igaüks meist koostama fraasi , millega äri suudab maksimaalselt hästi võrgutada oma kliente . </s> </p>
<p> <s> Mul ei olnud kunagi varem palutud kirjutada midagi päris ise , täiesti omast peast , kuid sellegipoolest tulin teistest kiiremini toime , mõni pigistas pliiatsi kämmalde vahel lausa puruks , mina aga kirjutasin lihtsalt ja kergelt : armsake , armsake ilma peal , meil iga päev on sünnipäev ! </s> <s> Ning nagu selgus pärast , seisis vastupidi tavalistele töödele kergus siin kummatigi hoopis edu poolel , sest kokkuvõtete ajal pidasid õpetajad mu sõnumit küll natuke laialivalguvaks , kuid rõhutasid samas , et sellesse – erinevalt teiste omadest – on kätketud eriline nihestatud võlu , ebamäärane agressiivsus , mis püüab pilku paremini kui klanitud ja hambutu lause ning seega olen ma ainsana tabanud ülesande tuuma , kas peakski reklaamtekstil olema mingit muud eesmärki ! </s> <s> Ainult minust räägitigi . </s> <s> Oleksid kedranud veel kaua oma filosoofiat , mis tekitas mus kummaliselt areda tunde ja pani palged õhetama , kuid paraku sülitas üks töömeestest , see , kes lonkas , järsku põrandale ning porises : </s> </p>
<p> <s> “ Plika on lihtsalt armunud . ” </s> </p>
<p> <s> Ta lehvitas kadedalt käes kirjaga “ Oleme avatud 8-16 ” , kuid talle anti teise kätte kalts ja pandi põrandat puhtaks küürima . </s> <s> Jaa , ma olin armunud ! </s> <s> Toomas Tromb Tromb Tromb seisis kogu aeg mul silme ees . </s> <s> Iga sõna , iga tähe kirjutasin justkui tema näkku . </s> </p>
<p> <s> Vaevanägemise autasuks tohtisime oma lausejuppi trükkida nii palju , kui keegi ihaldas . </s> <s> Lahkusin koolist suure rulliga . </s> <s> Rebisin selle küljest tükke ja heitsin tuulde ning mu sõnad kandusid laiali üle maa . </s> </p>
<p> <s> Postkontorist möödudes ostsin ümbriku ja margi . </s> <s> Saatsin ühe pika riba ka Tarvikule , sest temal erinevalt kujuteldavatest firmadest oli tõepoolest sünnipäev … Olime veetnud ta sünnipäevad koos kõik need aastad . </s> <s> Küll vaid hommikupooled , sest kui ta pea juba surisema hakkas , otsis ta üles küla jäledad paadialused ning kadus koos nendega jäljetult , jättes minu osaks painava teadmatuse ja ootuse , mis kestis mõnikord päevi . </s> <s> Ravisin sellal rahus terveks oma varasemad haavad , aga ometi . </s> <s> Ei leevandanud igatsust seegi teadmine , et kui ta kassiahastuses naaseb , tuleb mul vahepealsete eksimuste eest – mida ju tegelikult polnudki – võtta vastu kohe järgmised rusikahoobid , kõigele vaatamata oli see valus mälestus , ta oli pidanud seekord ilma minuta ärkama . </s> <s> Tema öökapil ei olnud hommikukohvi . </s> <s> Saiakesi , mida ma küpsetasin . </s> <s> Võibolla klobis ta vihast vahutades mu last . </s> <s> Olin viimane tõbras . </s> <s> Isegi lilli ma ei toonud . </s> </p>
<p> <s> --- </s> </p>
<p> <s> Tegin õigesti , kirja postkasti visates kurbus lahtus ja mind valdas ääretu kergendustunne . </s> <s> Tundus , nagu oleksin pääsenud uppumissurmast või toodud tagasi põlevast ahjust . </s> <s> Koju jõudes kuulasin vaevalt ära mehe sissejuhatava köhatuse – tal meeldis mind küsitleda , et näha mu edusamme , tunda , mida mina olen tundnud , arvata , mida mina arvanud , hõljuda kaasa mu mõttekäikudes – , vist kuulasin , ent kas takerdus mu varvas lävepaku taha või hakkas põlv valel hetkel nõtkuma ning ma paiskusin ta embusse . </s> </p>
<p> <s> Ma ei teadnud ka ise , et minu sees elas niisugune iha , niisugune jõud , niisugune vaimustus , kuidas sattus see mu sisse ! </s> </p>
<p> <s> Olin justkui äsjasündinu . </s> <s> Kuum ja meeletu lõõm hõõgus me vahel . </s> <s> Me ei tarvitsenud isegi rõivaid seljast võtta – need plahvatasid . </s> <s> Need plahvatasid eemale me ihudelt , me tukslevailt südameilt . </s> </p>
<p> <s> “ See ei saa olla võimalik ! ” </s> </p>
<p> <s> “ Ega üksinda mina , vaid me kahekesi , ” kostis mees . </s> </p>
<p> <s> “ Siiski sina ! </s> <s> Ma ei ole kellegi teisega tundnud midagi ligilähedast . ” </s> </p>
<p> <s> “ Jumal nendega ! </s> <s> Nad ei ole lihtsalt osanud sind helisema panna . </s> <s> Sa oled kõige paremini häälestatud klaver , mida ma tean , ” jätkas mees . “ Kõik su klahvid helisevad nii selgelt , nii puhtalt , nii kaunilt ! ” </s> </p>
<p> <s> Me ei maganud öö jooksul silmatäitki . </s> <s> Mustad klahvid , valged klahvid . </s> <s> Valged alustavad ja võidavad , kumises mu peas . </s> <s> Seda kõike tegi see mees minuga . </s> </p>
<p> <s> “ Tarvitseb vaid õrnalt vajutada su klahvidele , kui vallandub jumalik sfääride muusika , ” rääkis mees . </s> </p>
<p> <s> Kuulasin ikka veel kuminat oma peas . </s> <s> Mis oli kella kumin . </s> </p>
<p> <s> “ Sa oled kaunim veel kui kella hääl , ” jätkas mees nagu kauguste kaja . </s> <s> Mis saabus põhjatute kuristike tagant . </s> <s> Kuhu , kuhu me paiskusime ja kuidas olime . </s> <s> Oh , me üksnes olime , kui olime , ma ei mõistnud enam midagi ! </s> </p>
<p> <s> Ilmselt olid isegi mu silmad pahupidi . </s> </p>
<p> <s> “ Aet , juba esimesel korral jäin ma su külge ! </s> <s> Jäin kinni su külge ! ” </s> </p>
<p> <s> Tõesti , ma ei näinud midagi . </s> <s> Sel korral , seal tänaval , tallates kinganinasid – kas olin ma ähmiga suutnud midagi kuulda , midagi tähele panna , mõtelda , taibata , otsustada , meie esimesel kohtumisel ei oleks ma julgenudki , paljasjalgne nagu olin , vaatasin vaid härrale hardunult suhu ja põgenesin esimesel võimalusel linnast tagasi koju ! </s> </p>
<p> <s> Ent järsku lagunes kõik . </s> <s> Mehe kirg taganes jahmatava rahu ees . </s> <s> Ta väitis häbematult , et meie esimesel kohtumisel olevat korjanud me käpuli põõsaste alt seeni ja viimaks , tüdinud sellest rumalast mängust , hammustanud neid toorelt viina peale … </s> </p>
<p> <s> Ta rääkis vaikselt , aga sellegipoolest tundus mulle , nagu ta karjuks . </s> <s> Tema hääl oli jahe , külm , kõle . </s> </p>
<p> <s> Uhkus – vallutaja uhkus seisis ta sõnade taga ! </s> <s> Juba siis olevat ma tema embusse vajunud … </s> </p>
<p> <s> Ma ei suutnud tõesti taibata mitte kõige vähematki . </s> <s> Kuidas tohtis ta mulle valetada ? </s> <s> Pealegi , miks pidi ta üldse valetama . </s> <s> Sellel puudus igasugune ratsionaalne põhjendus . </s> <s> Aga ta valetas , ta valetas . </s> <s> Mõni harv kord elus olin minagi võibolla nõrkenud , ent mitte iial sellisel kombel , sedavõrd labaselt , sedavõrd madalale , ta laimas . </s> </p>
<p> <s> Meil olevat olnud imeline embus , ketras mees arusaamatu visadusega . </s> <s> Ma ei peaks seda häbenema . </s> <s> Fantastiline kooskõla olevat valitsenud me vahel . </s> <s> Just sellepärast , just tookordse kooskõla pärast olimegi praegu siin , ta olevat seente ja põõsaste vahel mõistnud , et jumal on mõõtnud meid kaht teineteise jaoks . </s> </p>
<p> <s> Ta vaatas minust läbi , aga kas ma olin klaasist või oli ta pime – ta ei näinud , mis pulbitses mu sees . </s> </p>
<p> <s> Ta jälitas mind edasi oma sõnadega : see ei olnud veel kõik ! </s> <s> Minu ilmumine olevat andnud ootamatu ja otsustava tõuke kogu tema edasisele elule . </s> <s> Ränk probleem , millega ta heitles päevast päeva , ööst öösse , tunnist tundi , mille saatel uitas vaevatuna mööda maad ja metsi , olevat taganenud ta südamest nagu halb uni . </s> <s> Minu jalgade ees saabus talle selgus . </s> <s> Ta tegi oma otsuse , mida oli ikka ja jälle edasi lükanud . </s> </p>
<p> <s> Ta pööras elus uue lehekülje , tuli linna ja jäi mind ootama . </s> </p>
<p> <s> Nii lihtne kõik – see muinasjutt . </s> </p>
<p> <s> --- </s> </p>
<p> <s> Ometi ei olnud see kaugeltki muinasjutt . </s> <s> Või kui oli , siis muinasjutt Toomas Tromb Tromb Trombi vanaemast . </s> <s> Mees tuli ikka ja jälle tagasi selle teema juurde . </s> <s> See oli tema tüütu ja isegi ohtlik kinnisidee . </s> <s> Mind häiris kogu aeg – ehkki ma ei rääkinud sellest kunagi – , kuidas vanaema vaatas malbe pilguga kabineti seinalt alla meie peale . </s> <s> Vaatas kõiki me tegemisi . </s> <s> Oli iga kallistuse juures … </s> </p>
<p> <s> Lähemal vaatlusel ei olnudki vanaema malbe – nii malbe , nii soe pilk sugugi ühemõtteliselt puhas ja heatahtlik . </s> <s> Selles oli päris suur annus irooniat , kibedust , koguni trotsi . </s> </p>
<p> <s> Jaa , vanaema oli ilus naine . </s> <s> Ent kunstnik oli püüdnud teda maalides kinni kummalise disharmoonia . </s> <s> Rahulolematus ei pesitsenud võibolla isegi mitte pilgus . </s> <s> Selle asupaik oli vanaema vaevumärgatavalt allapoole suunatud vasak suunurk . </s> <s> Kogu vasak näopool oli teisest tumedam ja heitis varju sirmile naise selja taga . </s> </p>
<p> <s> Ebakõla tuli ilmsiks alles pärast põhjalikku vaatlemist , pärast seda , kui pilt ennast ise avas . </s> <s> Ent kui see juhtus , siis kiskus ta vaatleja üleni endasse nagu põhjatu kaev . </s> <s> Rabas jalust ega kadunud enam . </s> <s> Naine naeratas ning ühtaegu mässas toa vastu , kus ta asus , või vähemalt konksu vastu , mille külge ta oli riputatud . </s> </p>
<p> <s> Ta ihkas liikuda . </s> <s> Aga ta ei saanud seda , tal ei olnud jalgu , häält , elu , mitte midagi ! </s> <s> Temaga võrreldes olin mina ka oma halvimail hetkil täielik õnneseen … </s> </p>
<p> <s> “ See on vanaema , ” lausus mees , kui märkas esimest korda mind pilti silmitsemas . </s> <s> Ka siis oli tema häälest kuulda uhkust . </s> <s> Miskipärast see riivas mind ja ma kohmasin mõttetult : </s> </p>
<p> <s> “ On hullemaidki ! </s> <s> Mõni on lausa hunt ! ” </s> </p>
<p> <s> Mu sõnad kõlasid tookord arusaamatult õõnsalt ja valusalt . </s> <s> Ent praegu tuli see miskipärast jälle meelde . </s> <s> Kuidas mees solvus ega rääkinud minuga õhtuni muust kui tööasjadest . </s> <s> Kuidas ta ei puudutanud mind kordagi . </s> <s> Vanaema oli tema jaoks püha , niisama püha nagu Indias lehm . </s> <s> Pärandus , mille najal mees oma elu kavatses üles ehitada , pärines ju temalt … </s> </p>
<p> <s> Pärast seda seika oli mees vanaemast aina rohkem juttu teinud . </s> <s> Ilmselt oli tal mõni teine tagamõte , arvatavasti soovis ta tuua nähtavale vanaema varjatud väärtused , et ma neid imetleksin , ent minul süvenes sellest aina enam tunne , et võibolla ma üldse ei solvanudki , vahest lobisesin pahaaimamatult välja hoopis vanaema saladuse : ta viibis eemal ja samas ka siin , teda ei saanud kõnetada , aga tema ise kuulis kõik ja pani kõrva taha , järsku oli ta siiski hunt – libahunt ? </s> </p>
<p> <s> Ent selle üllatava tõdemuseni jõudes ei tundnud ma hirmu ega vapustust , vaid pigem vastupidi , mul tärkas pildi suhtes aukartus . </s> <s> Ning enam see ei kadunud . </s> <s> Pärast seda , kui olin avastanud , et vanaema nägu on ebasümmeetriline , leppisin tema paratamatu juuresolekuga . </s> </p>
<p> <s> Ajuti tundus , et vanaema juhib kogu me elu siin . </s> <s> Mida muud rääkis see mees ka praegu : </s> </p>
<p> <s> “ Sestsaadik tean , et üksinda ei ole mul kuhugi teed ! </s> <s> Üksinda ei ole mu äril ja üldse millelgi edenemist . </s> <s> Mitte millelgi ei ole määratud mul kasvada ja õnnestuda ilma sinuta ja ma näen aina selgemini , et me oleme määratud teineteise jaoks . </s> <s> Ja seesama on ka vanaema soov . </s> <s> Kahekesi koos suudame me kõike ! ” </s> </p>
<p> <s> Ta silmad pärlendasid . </s> <s> Nagu oleks ta hinganud elavhõbedat . </s> </p>
<p> <s> --- </s> </p>
<p> <s> Tundus , et mees ei ole päris normaalne . </s> <s> Aga sellest hoolimata hoidsin oma pead ta põues ja igatsesin silitusi ja ta silitas . </s> </p>
<p> <s> Kummati ta ka kõneles ning see tegi mulle aimamatult haiget . </s> <s> Kust teadis ta seda kõike ? </s> <s> Kes oli talle minust rääkinud ? </s> <s> Kas nuuskis ta küla peal ja kartoteekides , et registreerida iga mu hingetõmme ? </s> </p>
<p> <s> See mees siin teadis algusest peale , et mul on mees ja mul on laps , kes ei ole iial oma isa näinud , teadis , et mu armastatu sai surma kohe pärast seda , kui me kohtusime , jättes mälestuseks oma seemne mu üska – ning ta tahtis mind ikka ! </s> <s> Ta teadis , et surmad tabasid mind nagu ankruketi lülid , mu isa ja ema surid teineteise kannul ning kui olid matused ja algas maru ja me varjusime õdedega puu alla , rabas seda puud välgunool . </s> <s> Ainult seda puud kogu metsas – aga ta tahtis mind kõigest sellest hoolimata ! </s> </p>
<p> <s> Mina üksi pääsesin välgust . </s> <s> Ikka vaid mina . </s> <s> Kui üldse minagi pääsesin , sest mitu korda minagi vist surin , ah , ma ei mäletanud ! </s> <s> Ja miks ma pääsesin , ikka mina ja mina – kes teab ! </s> <s> Ilmselt selleks , et kohtaksin meest , kes mind tahab . </s> <s> Ta silmad olid udused , ta suu ketras rumalusi ja ma vajusin ta lõngadesse , ta tahtis mind jäägitult , niisugusena , nagu ma olin . </s> </p>
<p> <s> “ Millalgi näisid sa leidvat rahu , ” sosistas mees justkui kombates mu südant ja sisemust , “ keegi palus su kätt … Aga juba imbus su sõnadesse uuesti ahastus ja valu . </s> <s> Kui mäletada suudaks ! </s> <s> Sa hüppasid sellele , et oled viljatu nagu kuivanud oks ja mees põlastab sind . </s> <s> Ja sa vaatasid mulle otsa nagu tigu , kes kaotanud karbi , punane veritsev mollusk . </s> <s> Ometi on hoopis tema oma ihu läbi põletanud ja viimse piisani kaotanud mahla – seda kõike sa rääkisid mulle tol künkal … ” </s> </p>
<p> <s> Midagi niisugust ei olnud ma päris kindlasti rääkinud . </s> </p>
<p> <s> “ Ei , mitte sellel korral , varem ! ” pareeris mees mu mõtteid lugedes . “ Kas sa ei mäleta , kui me vestlesime murul sinu küla taga põlluservas ? ” </s> </p>
<p> <s> Kattusin külma higiga . </s> <s> Mitte midagi sellist ei saanud olla ! </s> <s> Mis muru ! </s> </p>
<p> <s> Äkitselt tundus mulle , et ma ei olegi kaitsvate käte varjus , vaid hoopis kodukäija või kurja vaimu meelevallas , kelle eest külamoorid oma õudusjuttudes hoiatasid . </s> <s> Põrkusin mehest instinktiivselt eemale ja tegin ristimärgi . </s> <s> Aga miski ei aidanud . </s> <s> Mees paistis järsku ähvardav ja sünge , temast kiirgas pahelist üleolekut . </s> </p>
<p> <s> “ Kas sa tõesti ei mäleta ? ” nõudis ta . </s> </p>
<p> <s> Püüdsin endale sisendada , et puuslikud ei ole võimalikud , nad on haiglane fantaasia . </s> <s> Kuid see oli abitu sisendus . </s> <s> Ma olin puuslike eluga ja nende petlike tempudega kokku puutunud ning see , kes mulle kõneles praegu neid rumalusi , oli tüütu jäle puuslik … </s> </p>
<p> <s> “ Mõni ime , et sa ei mäleta , sa olid purjus , ” lajatas mees . </s> </p>
<p> <s> Uks oli lukus . </s> <s> Akende ees seisid paksud kardinad . </s> </p>
<p> <s> Mina ise täiesti ihualasti , rõivad ruumis laiali paisatud . </s> <s> Vaevalt keegi üldse teadis , et ma viibisin siin . </s> </p></div2><div2 type="alaosa"><head> 4 . </head>
<p> <s> Õnneks kadus mees seejärel kabinetti . </s> <s> Kuid ta tegi seda ainult hetkeks . </s> <s> Ainult selleks , et juba järgmisel hetkel kostaksid sealt kumedad kellalöögid . </s> <s> Mees seisis uksel pühaliku äraseletatud näoga . </s> </p>
<p> <s> “ Ma kinnitan kõigi jumalike jõudude ja veel enam kõigi kuratlike jõudude palge ees , ” jätkas mees nagu transis ning samal ajal löögid jäid aina tasemaks ja harvemaks , kuni hääbusid , “ et üle selle vaese vaevatud naisterahva ei ole veel iial laskunud inglite tiivad , mitte kõige väiksemagi ingli tiib ei ole puudutanud ta õlga , ta nägu ! </s> <s> Kui peate vajalikuks selles eraldi veenduda , mu härrad , siis võite ta läbi katsuda , sest ta seisab täiesti rikkumata ja alasti te ees . ” </s> </p>
<p> <s> Tundus , et tal on halb olla . </s> </p>
<p> <s> “ Mida ma silmas pean ? ” küsis mees seintelt . “ Seda , mu härrad , et … Isegi vähim tuuleõhk tabab seda daami justkui laastavaim tormihoog ! </s> <s> Paistab kummati , et te vist ei mõista mu sõnu ? ” </s> </p>
<p> <s> Raputasin igaks juhuks pead . </s> </p>
<p> <s> “ Jah , kui unelmate printsess tõesti ka leidub , ” deklameeris mees mööda põrandat sammuma nõksatades seosetult , “ siis ei kuulu ta iial minule , ma ei kohtagi teda . </s> <s> Aga tühja sellest , arvatavasti on ta ennasttäis kapriisne tulehark . </s> <s> Hea iseloom ei ole tal kohe kindlasti . </s> <s> Ta ei ole küünemustagi väärt sinu kõrval , Aet . ” </s> </p>
<p> <s> Aega võtsid need vähesed laused lõputult . </s> <s> Vahetevahel jäi ta ainiti põrnitsema pilti seinal ning tegi selle ees jaburaid näomoondusi , nagu edev tüdruk teeb peegli ees . </s> </p>
<p> <s> “ Ma ei oleks pidanud sinu poole isegi vaatama . </s> <s> Mu pilk oleks saanud sinu peal takerduda vaid hukka mõistes , Aet ! </s> <s> Aga ma hülgasin vähimagi kõhkluseta kõik parameetrid ! ” </s> </p>
<p> <s> Ta ülalpidamine oli sedavõrd imelik ja teatraalne , et mulle kangastus , nagu ümbritseksid meid kirevad papist kulissid . </s> <s> Et ühtäkki tõugatakse need eest ja ma leian end alasti keset teatrilava , keset pealtvaatajate ilkumist , keset nende parastavaid repliike ja braavohüüdeid . </s> <s> Mul oli juba ammu hirm ja ma hakkasin värisema . </s> </p>
<p> <s> Mees silitas mu tõmblevaid õlgu ning jätkas : </s> </p>
<p> <s> “ Mäletad , mu arm , sa rääkisid väga palju teo ja tagajärje seadusest . </s> <s> Sa küsisid , mida kurja sa oled teinud . </s> <s> Mind piinas su küsimus , ma ei suutnud sellele vastata . </s> <s> Vaatasin kaua , vaatasin läbi kogu su sisemuse , nii palju kui seda näha suutsin , nii kaugele kui ulatusin . </s> <s> Sa rääkisid ja rääkisid , joobunult ja pidevalt kõrvale kaldudes ja ometi sain ma kõigest aru . </s> <s> Ning sellegipoolest ei suutnud aidata ! </s> <s> Ma ei näinud mitte midagi , mitte ainsatki pattu sul ! </s> <s> Lõpuks olid sa kadunud , üksnes värelev õhk põõsaste vahel … ” </s> </p>
<p> <s> Ta vaatas mulle pikalt otsa ja näis , nagu ootaks minu suust vastust . </s> <s> Aga mida oleksin ma osanud öelda . </s> <s> Meie kohtumine sai olla üksnes unenägu ning ka tema kirjeldus kinnitas seda , ent mees uskus kaljukindlalt aredasse sügishetkesse , mil ta uitas mööda linnataguseid tanumaid ja pidas enesega sisimas võitlust , kas võtab vastu selle linna väljakutse . </s> <s> See tundus talle ohtlik ja arutu . </s> <s> Oli päikeseline õhtupoolik , vananaiste suvi . </s> <s> Äkki olin ilmunud puude vahelt nagu lummutis tema ette ja võlunud ta ära . </s> </p>
<p> <s> “ Mis on mu rännaku siht ja tulemus ? ” Toomas Tromb Tromb Trombi laubale ilmus higipisar . “ Seda ei ole mulle öeldud . </s> <s> Aga kes seda ütlema peaks ? </s> <s> Kes seda üldse teisele ette öelda saab ? ” </s> </p>
<p> <s> Ta jõllitas seina poole , kus rippus vanaema pilt . </s> <s> Vanaema vasem suunurk , kelmikas vasem suunurk , tema haigutus … </s> </p>
<p> <s> “ Aga öeldakse ! </s> <s> Vahetpidamata öeldakse ! ” </s> </p>
<p> <s> Kadunud , surnud vanaema ! </s> <s> Vanaema oli selles linnas oma nooruspäevad veetnud . </s> <s> Vanaema oli öelnud , kuidas peab toimima . </s> <s> Tema tegi nagu kästud , hüppas pea ees tulle ja oli õnnelik . </s> </p>
<p> <s> Tundus hetkeks , nagu kõneleksin hoopis mina praegu tolle hullunud mehega ja nagu toimuks see kõnelus läbi haudade , läbi ammukustunud elude , läbi möödaniku jäise hinguse . </s> <s> Mul läks südame alt külmaks ning ma laususin katkendlikult : </s> </p>
<p> <s> “ Kui sa kõike seda nägid ja kõike teadsid , kuidas sa siis … siis ikkagi … ” </s> </p>
<p> <s> “ Sa ei kujuta ette , kui õnnelik ma olen sinuga ! ” õhkas mees , pigistades sõrmedega mu õhukest rinda , nii õhukest ja harbast , et see mahtus üleni ta pihku . “ Et sa siiski tulid ! </s> <s> Kuidas su sõnad lõikasid veritseva haava mu hinge ... ” </s> </p>
<p> <s> Mis sõnad ? </s> <s> Millised sõnad ! </s> <s> Mu elu ei olnud tõesti kunagi olnud eriti õnnelik , isegi mitte rahulik , ta teadis seda ning sõtkus hoolimatult mu hinges ja tegi valu . </s> <s> Tõmbusin kaugemale , kuid ta jälitas mind mööda voodit . </s> <s> Olin nõrk ta jutust , veel enam ta puudutustest . </s> <s> Ja kas mul oligi tahtmist põgeneda . </s> <s> Sest kuigi ma ei mõistnud paljutki , siis kummalisel kombel sisendasid ka tema kõige veidramad ja rahutumad olekud rahu , see mees oli kaitsev pesa mu jaoks , koht , kuhu varjuda , kus leida rahu . </s> <s> Just rahu oli puudunud mu elust ! </s> <s> Ta püüdis mu kinni , kallistas-kallistas , kuidas ta mind kallistas … </s> </p>
<p> <s> “ Ei ole – ei ole – ei ole … ” </s> </p>
<p> <s> “ Mida ei ole , ” sosistasin vastu , lootes kuulda midagi ilusat . </s> <s> Ta vaatas mind tõsise ja uuriva näoga ning üksnes kehitas õlgu . </s> <s> Tõmbasin küüneotsaga hellalt üle ta ninasõõrmete . “ Helbeke tasa-tasa , langeb linadele … lumi-lumivalgetele linadele … ” </s> </p>
<p> <s> “ Tasa-tasa , ” kordas mees ning turtsus ja aevastas nagu laps . </s> </p>
<p> <s> --- </s> </p>
<p> <s> Imelikul kombel rääkisime just tolsamal ööl sellest , mis vaevas mind kõigest rohkem ega lasknud hetkegi tunda end linnas päriselt nagu oma kodus – mu lastest , lapsukestest . </s> </p>
<p> <s> Mu sündinud lapsest ja veel sündimata lastest . </s> <s> Vaevalt suutis keegi ette kujutada mu piina . </s> <s> Kui väga ma igatsesin lapsi ! </s> <s> Kuid Tarvik oli raevukas ka kõige arglikumate lähenemiskatsete puhul . </s> <s> Pigem kattis ta valged linad ligaste seemnelärakatega , mis kuivasid inetuteks kollakashallideks plekkideks , need elu allikad , ning kui ta mind siiski mõnikord ihaldas , siis võpatasin igast puudutusest ja me ööd olid valusad nagu vägistamine . </s> </p>
<p> <s> “ Oh , teie võite veel kümme last sünnitada ! ” ütles arst mind kõhule patsutades , kui pääsesin haiglast pärast üht peksu . </s> <s> Hetkeks uskusingi seda . </s> <s> Lugematu arvu kordi palvetasin pühapiltide ees , et jumal avaks mu emakoja ! </s> <s> Aga imet ei toimunud , jumal jäi kurdiks ja kalgiks ka härdaimate anumiste suhtes . </s> <s> Ma jälestasin oma keha , mida aeg edasi , seda hullemini jälestasin . </s> <s> See oli kuiv ja surnud kaev . </s> </p>
<p> <s> Sest mu sisemuses hõõgus kõrkuse ja uhkuse patt – surmapatt jumala vastu . </s> </p>
<p> <s> “ Surm on su ära märkinud , tütreke , ” kinnitas küla vaimulik , kui käisin tema juures patte üles tunnistamas ja nende eest andeks palumas , arvates , et see ehk aitab . </s> <s> Mul oli hulk eksimusi meelde tuletatud , ent papi ees ununesid need viimseni . </s> <s> Juba esimeste sõnade juures hakkasid huuled värisema ja ma purskasin nutma . </s> </p>
<p> <s> “ Niisugune jumal ei saa olla õiglane jumal , mu pattude hulk ei ole ometi sedavõrd suur , et mind tuleb lõigata ära elu küljest ! ” karjatasin tühjade võlvide all . </s> <s> See oli viimane asi , mida oleksin võinud kujutleda end tegevat . </s> <s> Ilmselt pani jumal ise mulle kirikus suhu need hukkamõistvad ja uskmatud sõnad , et kõik oleks selge , et kooruks üdini nähtavale mu kõrk meelelaad . </s> </p>
<p> <s> Ent papp ei lasknud end nutust ja lärmist häirida . </s> <s> Ta jätkas venival laulval häälel selgitust , et minu jumal on siiski õiglane . </s> <s> Jumal nägi mind vale olevat ja saatis mulle kõige kohutavama karistuse , mis tal olemas – mu ihu oli viljatu , mu hing oli viljatu , kogu mu elu oli viljatu ja ilma lasteta , seletas papp . </s> </p>
<p> <s> “ Nii kestab seni , kuni sa ei armasta , ” jätkas ta naerdes , tõmbas talaari sirgu ja sörkis käärkambrisse , jättes mu üksinda pühapiltide keskele . </s> <s> Võibolla oli kirikus koos meiega veel keegi , sest välja minnes kuulsin tornis löödavat kella , aeglaselt nagu matusel . </s> </p>
<p> <s> Sealtpeale vaatasin oma last teiste silmadega : kust sain ma selle ühegi ? </s> <s> Ta oli justkui kingitus . </s> <s> Võibolla jumal halastas mulle selleks ainsaks korraks , mu hukkunud mehe pärast , elu viburlik seeme oli viimne mälestus temast maa peal . </s> </p>
<p> <s> Aga võibolla jumalat ei olnudki mu teel – olin tema jaoks alles liiga noor . </s> <s> Aga võibolla – jah kindlasti ! – õnnistas jumal armastust . </s> </p>
<p> <s> Ning ma püüdsin olla veel alandlikum Tarviku suhtes kui seni . </s> <s> Veel üksluisemaks muutus sellest me elu . </s> <s> Etteheide , et me ei saanud lapsi , luuras mind nagu needus kõikjalt , igas esemest , vähimastki oksaraost , ning kui ilmus nähtavale järjekordne kuupuhastuse veri , vajusin kägarasse nagu liigendnuga . </s> </p>
<p> <s> Ka Tarviku ainus rahuldus oli tuua välja minust uut , üha uut verd ja mäda , temagi oli otsekui kuu . </s> <s> Paar korda muutus ta tavalisest tigedamaks ning lõi mul nina puruks või kõrva narmendama – hullemat ei juhtunud – , mina aga pagesin küla avarustele , metsa taha , kus leidus kaastundlikke inimesi , kes mind varjasid . </s> <s> Mees kahtlustas , et torman mõne uue kallima embusse , ning kui ma tagasi saabusin , täksis mind jalaga , kord isegi noaga , kuni muutusin tuimaks . </s> <s> Ta süüdistas , et varsti on mul lapsevääks põllesiilus – ah , oleks see vaid olnud nii ! </s> <s> Ilmselt ta isegi uskus , mida rääkis , sest keegi ei öelnud talle , kus viibisin tegelikult . </s> <s> Võibolla põlati teda selleks liialt , võibolla ka sellepärast , et teda peeti salalikuks ja kardeti , et ta võib tõsta kirve . </s> </p>
<p> <s> Varitseb laugaste vahel , raiub tükkideks , tõukab mudaste mätaste alla – nii nad temast arvasid . </s> <s> Kuid tegelikult ei olnud ta selleks võimeline , sest kõndis nii aeglaselt ja vaevaliselt , et ka väike laps suutis tema eest pakku joosta . </s> <s> Ainult mina jäin talle pihku , oma viljatuse pärast ! </s> </p>
<p> <s> Igatsesin nii väga , et uus laps , meie ühine laps toob viimaks pöörde me trööstitusse oleskellu , ent jumal ei halastanud ja Tarvik pidi kasvatama minu last nagu võõras oma kodus , leidmata rahuldust iseenese vere jätkumises . </s> <s> Olin saabunud lapsega võõrasse pessa nagu saatana irve . </s> </p>
<p> <s> Seda rääkides puhkesin ohjeldamatult nutma Toomas Tromb Tromb Trombi ees . </s> <s> Miks ometi ei õnnistanud jumal , kõikvõimas halastaja jumal meie koosolemist veresidemega , mispärast keelas ta mul tõeliseks naiseks saada , keda mees võiks ihaldada oma pöörase ihaga ? </s> <s> Võibolla oli mul ikkagi vale jumal ! </s> <s> Tundsin ennast nagu ristilöödu oma viimses ahastuses , viimses hingetõmbes – olin üksi , olin jumalata , usuta , lootuseta . </s> <s> Mulle tundus , et mu mure on nii suur , nii hõlmamatu , et seda ei suuda seletada ükski sõna . </s> </p>
<p> <s> Ent tark , uskumatult tark oli mees mu kõrval . </s> </p>
<p> <s> “ Jumal on alati õige , ” lausus see tark mees mu kõrval valgetel linadel , “ ta on seesama mis usk . </s> <s> Tuleb ainult uskuda ja kõik on võimalik ja õige . ” </s> </p>
<p> <s> “ Mina ei uskunud ? ” </s> </p>
<p> <s> “ Küllap uskusid ! </s> <s> Aga mitte Tarvikusse . </s> <s> Jumal nägi , et Tarvik ei vääri last . ” </s> </p>
<p> <s> Korraks mees siiski takerdus . </s> </p>
<p> <s> “ Last ta võibolla väärib , igaüks väärib last , needus ja patt oleks kinnitada vastupidist – kuid ta ei väärinud sind . </s> <s> Korraks tõmbusite te nagu magnetid ja saite omavahel kokku , aga mitte enamat . </s> <s> Sina oled hea poolus , tema on kuri poolus . ” </s> </p>
<p> <s> “ Jaa , ta ei vääri ! ” hüüdsin äkilise raevuga . </s> <s> Mu jõud lõppes ja ma hüüdsin : “ Toomas Tromb Tromb Tromb , ma tahan last … ” </s> </p>
<p> <s> “ Tean seda ! ” ütles mees . “ Kätkesin sinu soovi tookord kellahelinasse ja see paiskus kirikutornist otse taevasse ning taevas naeratas vastu . </s> <s> Mõistad sa mu sõnu , ta naeratas meile mõlemale . ” </s> </p>
<p> <s> Nüüd olin siin , linnas , armastuses … “ Nüüd võibolla ? ” küsisin laugudelt pisaraid pühkides . </s> </p>
<p> <s> Mees mu kõrval noogutas ja ma uskusin teda iga rakuga . </s> <s> Ta oli teine taevalik olend mu elus . </s> <s> Mis oli toimunud vahepeal ? </s> <s> Ma ei mäletanud . </s> <s> Vahepealne elu kulges põrgus . </s> </p>
<p> <s> Olin olnud saatana irve põrgus … Järsku koguni muigasin sellele mõeldes . </s> </p>
<p> <s> --- </s> </p>
<p> <s> Järgmine õppepäev möödus paraku nagu viirastus . </s> <s> Kui pikisilmi olin oodanud seda kogu nädala , kuidas olin hull kooli ja tarkuse järele , ent ei saanud nüüd aru ka kõige lihtsamatest asjadest . </s> <s> Käsi kirjutas masinlikult üles vaid seosetuid katkendeid , milles puudusid alused , öeldised , sihitised ja vähimgi mõte . </s> </p>
<p> <s> Järjest pidasid kõik ringisõeluvad professorid ja akadeemikud vajalikuks istuda minu laua taha , minu kõrvale , nad patsutasid mulle õlale ja vaatasid mind imelikult . </s> <s> Vaatasid ka vihikusse , seda täitsid sõnad , sõnad , sõnad . </s> <s> Kuid ma olin vait ega reetnud midagi . </s> </p>
<p> <s> Mu õnnetus seisnes selles , et enne loenguid olin põiganud peaaegu niisama , üksnes nalja pärast postkontorisse . </s> <s> Sinna oli ilmunud kiri nõudmiseni minu nimele . </s> <s> See oli mul taskus kägaras . </s> </p>
<p> <s> “ Armastan sind samuti . ” </s> </p>
<p> <s> Rohkem ei midagi . </s> </p>
<p> <s> Ootasin paaniliselt , millal loengud lõpevad . </s> <s> Tahtsin puistata Toomas Tromb Tromb Trombile südant , ihkasin kallata selle tema ette pahupidi . </s> <s> Mu sisemust kõrvetas tuline ora . </s> <s> Kohutav , kohutav oli Tarviku lause ! </s> <s> Kuidas sai see mõjuda nii hullusti , ma ei suutnud seda mõista . </s> </p>
<p> <s> Kui viimaks pääsesin piinapingist , siis kogu kodutee kujutlesin , kuidas öögin mehe kaitsva rinna najal välja oma mustuse ja saasta . </s> <s> Aga ma ei saanud seda teha … Selgus , et ta ei olnud üksi ! </s> </p>
<p> <s> Kõige tähtsamal , kõige otsustavamal silmapilgul ei olnud ta üksi ! </s> </p>
<p> <s> Mu tulipunane hõõguv nägu oli vist üpris hirmuäratav , seda ka veel pärast jalutuskäiku läbi jahedate tuuliste tänavate – aga ma ju lausa tormasin kodu poole , Toomas Tromb Tromb Trombi poole ! – , sest mees taganes mind nähes lävelt kaugemale . </s> </p>
<p> <s> Kuid võibolla oli tema kohkumuse põhjus milleski muus . </s> <s> Järgnesin talle tuppa ning avastasin sealt tütarlapse . </s> </p>
<p> <s> Õigemini , tütarlapsest oli asi kaugel . </s> <s> Kontori diivanil lösutas lihav hiiglasekasvu neiu . </s> <s> Põlved olid tal demonstratiivselt kokku surutud . </s> <s> Neiu ei rääkinud sõnagi , ainult õhetas . </s> <s> Mees oli talle isegi kohvi serveerinud , tal oli süles tass . </s> </p>
<p> <s> Istusin laua taha ja keerasin võlli vahele valge paberilehe . </s> <s> Mees tahtis ju nii väga , et trükiksin koolis kuuldu masinal ümber . </s> <s> Kuid ma ei suutnud vähimalgi määral süveneda töösse . </s> <s> Vihik virvendas silmade ees ja niigi mõttetud sõnad lagunesid üksikuteks tähtedeks . </s> <s> Ruumi täitis kurb rütmitu , peaaegu kakofooniline heli , mis reetis mu hingeseisundit veel paremini kui miski muu . </s> </p>
<p> <s> See peletislik neiu aga täitis kogu ülejäänud ruumi helivõngete vahel . </s> <s> Kujutlesin , kuidas Toomas Tromb Tromb Trombi käsi äsja teda kallistas , samamoodi nagu mind . </s> <s> Mul tungisid pisarad kurku ja ma laususin : </s> </p>
<p> <s> “ Piisab vaid hetkeks lahkuda , kui lokkama lööb korralagedus … ” </s> </p>
<p> <s> Vaikus , haudvaikus valitses ruumis . </s> </p>
<p> <s> “ Soodom ja Komorra , ” neelatasin tasa . </s> <s> Mu neelatus paiskus vastu seinu ja tõusis laeni . </s> </p>
<p> <s> “ Klient , ” kostis Toomas Tromb Tromb Tromb kuidagi ebamugavalt . </s> </p>
<p> <s> “ Klient ! ” </s> </p>
<p> <s> Tüdruk niheles toolil ja matsutas tassist rüübates inetult . </s> <s> Ent kui kohv lõppes ja mees andis talle peanoogutusega märku lahkumiseks , haaras tüdruk võpatades ridiküli . </s> <s> Sellest ilmus paberikuhi ning ka – veidi raha . </s> </p>
<p> <s> “ Mul on kõne , ” kohmas tüdruk . </s> <s> Need olid tal peaaegu ainsad sõnad minu kuuldes . </s> </p>
<p> <s> --- </s> </p>
<p> <s> Mul oli südames raske tunne ja ma tegin ettepaneku , et me võiksime kuidagi tähistada edukat koolipäeva . </s> <s> Imelikul kombel oli mees sellega nõus , võibolla soovis temagi tähistada oma päeva . </s> <s> Kas kõrtsitoa hämaruse , kas kange tumeda õlle või äsjaste üleelamiste tõttu , kuid mulle viirastus seal , et ta ei olegi niisugune tark ja soliidne härra , nagu siiani oma loomupärases kartlikkuses arvasin . </s> <s> Temalgi näis üks näopool olevat teisest tumedam , nagu ta vanaemal . </s> </p>
<p> <s> Jah tõesti , ilmselt oli just õlu see , mis vallandas mu keele ning ma söandasin küsida : </s> </p>
<p> <s> “ Miks sa mu siiski enese juurde võtsid ? ” </s> </p>
<p> <s> Tal ei paistnud mind põrmugi vaja olevat oma äri eduks . </s> <s> Päevade kaupa mind õpetades raiskas ta vaid aega , kõik tööd seisid . </s> <s> Kui tal muidugi üldse oli plaanis teha tööd , võimalik , et vanaema pärandus oli põhjatu ja sellest jätkus elu lõpuni . </s> </p>
<p> <s> “ Me oleme ju sellest rääkinud ! ” vastas mees üllatunult . </s> </p>
<p> <s> “ Aga ma ei oska ju peaaegu midagi … ” </s> </p>
<p> <s> “ Kui sa tõesti midagi veel ei oska , siis õpid ! ” kostis mees lühidalt . “ Nagu näed , ma aitan sind igal sammul … Me teeme veel imet ! </s> <s> Ühel päeval tormad sa minust ette ja aitad juba mind . </s> <s> Näengi terendamas seda päeva , see ei ole kaugel , Aet . ” </s> </p>
<p> <s> Ta tellis meile järgmise õlle , arvates vist , et sellega on teema ammendatud . </s> <s> See oli mulle liig . </s> <s> Tema arulage sisutu soig – kelleks ta mind pidas ? </s> <s> Pühkisin käisega kruusi tal huulilt ning vaatasin talle pinevalt otsa . </s> <s> Häbematud kõrvallaua tüdrukud õhetasid praegugi imelikult . </s> <s> Üldse paistis , et tal on naiste hulgas menu . </s> <s> Aina enam hämmastas mind , miks ta kõige selle juures ikkagi soovis mind , nii väga just mind . </s> <s> Ent kui nõudsin talt aru , halises ta : </s> </p>
<p> <s> “ See tuleb õllest . ” </s> </p>
<p> <s> “ Mis tuleb õllest ? </s> <s> See ei tule õllest , Toomas Tromb Tromb Tromb , ei tule ! ” </s> </p>
<p> <s> “ See , et sa küsid neid rumalusi , ikka ja jälle … ” </s> </p>
<p> <s> “ Rumalusi ! </s> <s> Me elame koos ja mina küsin rumalusi ? ” </s> </p>
<p> <s> Ta lõi ainult käega ega vaevunud isegi vastama . </s> <s> Kuum õhk , mis meid alati saatis , oli äkitselt kadunud . </s> </p>
<p> <s> --- </s> </p>
<p> <s> Nähtavasti olin tõesti seganud nende idülli , sest mehe edasine käitumine oli kõike muud kui armastusväärne . </s> <s> Voodis oli ta niisama tuline ja kirglik kui alati , küllap harjumusest , kuid järgmiseks hommikuks mõtles ta mulle välja rafineeritud kättemaksu . </s> <s> Ta sundis mu töölaua taha ja nõudis , et hakkaksin neiu poolt maha jäetud paberipahna masinal ümber lööma . </s> </p>
<p> <s> Paber haises . </s> <s> Neiu elas nähtavasti kusagil ärklitoas . </s> <s> Vähe sellest , paber oli täidetud vanamoodsa pruuni tindiga , mida kasutasid ainult väga rumalad , kopitusest läbi imbunud inimesed . </s> <s> Tähed olid ülima püüdlikkusega kaunistatud eriti vanamoodsate lehvidega . </s> </p>
<p> <s> Tegin muudkui vigu ja vigu , ma peaaegu ei näinudki enese ette . </s> <s> Iga liigutus paiskas tähed , mida kirjutasin , aina suuremasse kaosesse , kuni paberid olid parandustest kirjud ja määrdunud . </s> <s> Kartsin , et mees peab minus pettuma . </s> <s> Liiga palju oli ta mulle lootusi asetanud . </s> </p>
<p> <s> Kuid mis oli see minu asi , olin kõigest tühipaljas tööle palgatud mõrd ! mõtlesin samas trotslikult . </s> <s> Peaasi , et ta mulle palka maksis . </s> </p>
<p> <s> Äkitselt läbistas mind kuum juga : palk ! </s> <s> Söök , kohv , isegi rõivad olid mehe poolt ning me töö ja armastus olid märkamatult sulandunud üheks – võibolla arvas ta , et selles seisnebki kogu mu palk ? </s> <s> Lootis , et olen rumal talleke tema juures , igavesti õnnelik ja vagur ? </s> <s> Ometi , kunagi kutsus ta mu enese juurde tööle , justnimelt tööd tegema , mitte armukeseks . </s> <s> Ning asjaolu , et ta tarvitas mind töö kõrvalt voodikaaslasena , ei olnud siinjuures mingi vabandus . </s> <s> Vastupidi , see oli ilmselge kõlvatus , mis linna härrasmeeste juures kuulus hoopis lisatasu alla ! </s> <s> Ma teadsin seda küll ! </s> </p>
<p> <s> Mul oli pere , mul oli laps . </s> <s> Mees oli mu naiivsust osavasti ära kasutanud . </s> <s> Praegugi uimastas ta mind oma mõttetu tiraadiga . </s> </p>
<p> <s> “ Sa oled mu pälvimus tegude eest , mis ma olen elu jooksul sooritanud . tagantjärele olen hakanud mõtlema , et minulgi ei olnud kosmilist kaitset . </s> <s> Kuid nüüd on kosmos meid kokku viinud . </s> <s> Kosmos on näinud , et kokkuvõttes on meie teod olnud head . </s> <s> Millest mul selline arvamus ? </s> <s> Sest et sina oled hea … ” </s> </p>
<p> <s> Vaatasin talle pinevalt otsa ja nõudsin raha . </s> </p>
<p> <s> Mees vakatas poolelt sõnalt . </s> <s> Kosmosest enam juttu ei tulnud . </s> <s> Isegi kell ei helisenud meie armastuse tähiseks . </s> <s> Sirutasin ette oma märsi ja ta viskas sinna sõnagi lausumata kogu selle rahanutsaku , mille tütarlaps talle ennist andis . </s> </p>
<p> <s> “ Peab see ikka küll suur armastus olema , ” pomisesin ettevaatlikult . </s> </p>
<p> <s> Mees vaatas mind imelikult . </s> </p>
<p> <s> “ Suurepärane , et sa oled võtnud töö endale südameasjaks . </s> <s> Et oled nii palju õppinud ! ” See kõlas nagu küüniline irvitus . “ Viimaks kujuneb sinust samasugune meister nagu need , kes sind praegu õpetavad , võibolla isegi parem , sest sa oled tark tüdruk . </s> <s> Siis ei pea sa enam iial vaevlema karjalautades ja sõnnikukuhjade taga , sulle on kindlustatud puhas töö kogu eluks . ” </s> </p>
<p> <s> Mu sõrmed ei tabanud enam klahve . </s> <s> Mees ootas kannatlikult , et jätkaksin , ent ma raputasin pead , olin väsinud . </s> </p>
<p> <s> “ Mul on üks kujutelm ! </s> <s> Kas räägin sulle sellest , Aet ? ” </s> </p>
<p> <s> “ Mõni teine kord , ” vastasin napilt . “ Ma pean korraks välja minema . </s> <s> Pea valutab nii hullusti … ” </s> </p>
<p> <s> “ Me oleme käinud kõikjal koos , ” lausus mees . </s> </p>
<p> <s> “ Aga mitte alati ! ” röökisin kahe käega peast kinni hoides . “ Mitte kursusel ! </s> <s> Ja nüüd ! </s> <s> Nüüd ma tahan olla üksi ! ” </s> </p>
<p> <s> Ma ei saanud enam hetkegi viivitada , juba laskis rong sissesõidu vilet , mis kostis läbi linna . </s> </p></div2><div2 type="alaosa"><head> 5 . </head>
<p> <s> Mäletasin , et Tarvik ei olnud viimane kord mind löönud . </s> <s> Võibolla oli ta muutunud ? </s> <s> Ma nii väga lootsin seda . </s> <s> Mul oli kaasas virn läikivate ümbrispaberitega küpsiseid ja keeksipakke . </s> <s> Puistasin need köögilauale laiali . </s> <s> Mul olid peened linnariided seljas . </s> </p>
<p> <s> Tõesti , ta oligi seda . “ Kus sa oled olnud ? ” küsis Tarvik , silmad heitunult küpsistel . </s> </p>
<p> <s> “ Olin , kus olin , ” vastasin . </s> </p>
<p> <s> Rohkem ei osanudki ta küsida . </s> <s> Selle asemel purskas hoopis nutma . </s> <s> Aeglaselt ja ulgudes , nagu suutis ainult tema . </s> <s> Ent rusikad isegi ei võpatanud . </s> <s> Ka vanatoi , kes minu olemasolu muidu kunagi niisama tähele ei pannud , loivas kööki . </s> <s> Tal oli lõuani tilkuv hambutu naeratus ning ta sirutas mulle käe nagu ammusele sõbrale . </s> </p>
<p> <s> Veidi aja pärast jäin ometi rahutuks . </s> <s> Koogid ei olnud mõeldud ometi nendele . </s> <s> Aga kus asus laps , mu pojuke ? </s> <s> Mispärast teda mulle ei näidatud ? </s> </p>
<p> <s> Selle asemel mälusime vaikides imalat poekeeksi , mille taolist ma ise ei oleks iial küpsetanud , ja rüüpasime teed . </s> <s> Olin hiilinud minema nagu varas , järgnedes vaid omaenese egoistlikele ihadele . </s> <s> Olin jätnud lapse , oma ainsa varanduse hoolimatult võõraste sekka , nende meelevalla alla . </s> <s> Nad ei olnud teda kunagi liiga palju sallinud . </s> <s> Hüvastigi ei taibanud ma lapsele öelda . </s> <s> Linnas mõtlesin temale kogu aeg , kogu aeg . </s> <s> Teadmine , et olin ta hüljanud , uuristas mind lakkamatult , ka kõige helgematele hetkedele järgnesid vääramatult tusameelehood . </s> </p>
<p> <s> Hakkas lähenema südaöö , kuid teda ei olnud miskipärast ikka veel . </s> <s> Ah , püüdsin sellele mitte tähelepanu pöörata ! </s> <s> Küpsised ja keeksid kahanesid hirmuäratava kiirusega vanatoi krigisevate hammaste vahel . </s> </p>
<p> <s> Viimaks pühkis vanatoi koogipurud vakstult peopessa ja neelas lõnksatades alla . </s> <s> Tema peopesa oli väike , värisev ning ometi – missugune jõud selles pesitses ! </s> <s> Kord virutas ta Tarvikule lahtise käega kõrvakiilu ja see lendas toanurka kägarasse , tõusmata sealt enne hommikut , nii et arvasime , et ta on surnud . </s> <s> Kui palju raevusööste , kui palju purustavaid vihurihooge võis vahepeal majast läbi käinud olla … Kõik , mida olin eemaloleku ajal kujutlenud , uhkas korraga mu silmade ette , kõik need verdtarretavad vaatepildid . </s> <s> Kuhu ta oli peidetud ! </s> </p>
<p> <s> Mul olid huuled värvitud , põskedel puna , mu silme all sätendavad litrid . </s> <s> Mis aga oli nendel , üksnes piibuving ! </s> <s> Koukisin taskust lõhnaõlipudeli ja viskasin hooletu piisa kõrva taha . </s> <s> Köök hakkas lehkama nagu pigine roosiaed . </s> <s> Linn oli muutnud kõik , kõik ! </s> </p>
<p> <s> Ma ei suutnud . </s> <s> Rohkem ei suutnud ma taluda rahu ja leelõuka praginat köögis . </s> </p>
<p> <s> “ Siin on täpne raha , ” laususin Tarvikule . </s> </p>
<p> <s> --- </s> </p>
<p> <s> Tarviku ebaühtlased kaugenevad sammud olid justkui kaja minu varasemast elust , mu minevikust , kui palju kordi olin neid kuulnud . </s> <s> Iga samm kriipis mu hinge ning samal ajal panin aeglaselt , väga aeglaselt , väga pikkamisi lauale kolm teeklaasi . </s> </p>
<p> <s> Vanatoi püsis hiirvaikselt pingil , nagu ei märkaks midagi , nagu teda ei olekski ruumis . </s> <s> Suvatsesin muiata selle peale ning vanatoi hakkas vist häbenema , sest sülgas piiburöga põrandale mu jalge ette . </s> <s> Kuid ma olin tõepoolest muutunud – sülitasin samuti . </s> <s> Vanatoi pilku sugenes mingisugune orjameelsus , mida ma ei olnud seal varem täheldanud . </s> <s> Aga kas oli mul varem ka olnud raha , ei olnud ! </s> </p>
<p> <s> Kujutlesin vaimusilmas , et annan talle korralduse köögist lahkuda ning ta tõusebki . </s> <s> Panin üliväga imeks , et olin suutnud seda jõuetut ja pehkinud kändu karta nagu tuld – veel hullemini kui Tarvikut . </s> </p>
<p> <s> Ning mis mees oli üldse Tarvik : koperdas kohale , laup higine , juuksed pulstis , suu vahul , sõrmede vahel sogane mulksuv pudel … Oli jooksnud . </s> <s> Vaevas oma vigast jalga ainult selleks , et olla minu meele järele . </s> <s> Ulatas vanatoile aupaklikult vanatoi klaasi . </s> <s> Ulatas minule veel aupaklikumalt minu kandilise klaasi . </s> </p>
<p> <s> Kõlistasime klaasid kokku ja olime kolmjalg – olime romantiline kolmainus küünalde valgel pilkases öös , isa , poeg ja mina püha vaim . </s> <s> Enne olin eikeegi , praegu ent naine , rikas naine , perenaine , võibolla koguni esiema , kelle ette kummardavad eksinud pojad . </s> <s> Ning ma kahetsesin , miks nad olid pidanud mind nagu jalamatti , kui sisimas olid nemadki inimesed ! </s> <s> Isegi talutavad inimesed ! </s> </p>
<p> <s> Kogu kartus ja vimm oli lahtunud mu südames . </s> </p>
<p> <s> Jook valgus kurgust kõrvetades alla , imelikult magus nagu mesi . </s> <s> Mulle tuli korraks taas kirvendavalt meelde möödanik , kuid ma ei meenutanud ainsagi sõnaga , kui palju nad olid minu vastu eksinud . </s> <s> Kas olin ainult külas neil ? </s> <s> Kas ainult vaatamas last ja meest ja vanatoid ? </s> </p>
<p> <s> Kummaline rammestav tunne tabas mind , olin äkki justnagu kodus ... </s> <s> Ainuski lihas ei tukselnud mu näos . </s> <s> Nüüd viimaks usaldasin küsida oma küsimuse . </s> </p>
<p> <s> “ Kus Kabjake ? </s> <s> Sõnagi lapsest ei räägi ? ” </s> </p>
<p> <s> Lõputu , lõputu vaikus vastas mulle . </s> <s> Olin enese arvates juba kõike taluma pidanud . </s> <s> Aga ma teadsin , et mu karikas ei ole ikka veel täis.Aeglaselt nõrises Tarviku silmanurk . </s> </p>
<p> <s> “ Ei , mitte seda , ta ei ole surnud ! </s> <s> Ta lihtsalt ei soovi sind näha . </s> <s> Ta põlgab sind . ” </s> </p>
<p> <s> Koguni vanatoi näis kaastundlikult noogutavat . </s> <s> Ahmisin õhku , kiskusin taskust uusi ja uusi rahapabereid ning käskisin tuua pudeleid selle hõrgu põletava nestega . </s> </p>
<p> <s> --- </s> </p>
<p> <s> Ärkasin esiku jalamatil , pea vastu solgiämbrit . </s> </p>
<p> <s> Samas sulgesin uuesti väsinult silmad , sest Tarvik toppis irvitades jalga pükse mu kõrval . </s> <s> Mu vaene pea lõhkus valutada – ei olnud ma siinse eluga siiski enam harjunud . </s> </p>
<p> <s> Valu keskel ei suutnud ma päriselt mõista , kas oli see viirastus või nägin tõesti ilmsi , et Kabjake kummardub mu kohale ja vaatab mind . </s> <s> Ta vaatas mind vastikusega ning tormas kilgates õue . </s> </p>
<p> <s> Kuid vaatepilt oli sedavõrd tõetruu , et tõmbasin end kapiserva najal jalgele ja tuigerdasin akna juurde . </s> <s> See oli tõepoolest tema , ta jagas poistekarjale irvitades uudiseid . </s> <s> Ta vihkas mind . </s> <s> Aga ta oli vähemalt olemas ! </s> </p>
<p> <s> Tõmbasin akna lahti ja hüüdsin kähinal : “ Kabjake … ” </s> </p>
<p> <s> Ent tema – ta pages minu suunas jubedaid lõustu tehes koos kaaslastega nurga taha , justnagu oleksin kohutav peletis , mitte tema ema ja ainus kaitsja selles metsloomade karjas . </s> </p>
<p> <s> See kõik oli minu süü : olin ta reetnud , eemale tõuganud ! </s> <s> Kas tohtisingi enam hüüda teda Kabjakeseks ? </s> <s> Võibolla oli mul edaspidi õigus kasutada ainult seda vaimuvaest ristinime , mille panin talle sündides ja mis nüüdseks oli ununenud . </s> </p>
<p> <s> Hoopis Tarvik oli olnud see , kes andis talle õrnushetkel niisuguse hellitava nime , mis meeldis kõigile … </s> </p>
<p> <s> Valmistasin nagu vanadel headel aegadel hommikusöögi . </s> <s> Mu oskused olid säilinud , suutsin keeta selle peaaegu eimillestki ja kõikjale levis hõrgutavat lõhna , kuid laps ei tulnud isegi vaatama . </s> <s> Külarahvas kogunes kiigele õhtut veetma , ta eelistas minna sinna … </s> </p>
<p> <s> Näksisin taldrikust jahuklimpe ega teadnud , mida ette võtta . </s> <s> Varem Kabjake kiigeplatsil hullamas ei käinud . </s> <s> Tarvik ei lubanud ja minagi vist mitte , ent nüüd oli nähtavasti kõik muutunud . </s> <s> Ning mind , paistis , ei olnud siin enam kellelegi tarvis . </s> <s> Mis oli järel mu peene daami seisusest , millega saabusin ? </s> <s> Mu huulte ja põskede puna oli laiali valgunud . </s> <s> Olin pooleldi alasti . </s> <s> Võibolla olin ma võidelnud . </s> <s> Ma ei mäletanud midagi . </s> </p>
<p> <s> Mõistsin , et mu ainus pääsetee oleks otsekohe lahkuda . </s> <s> Selleks , et nad vaevuksid mind taluma , pidin paluma , lunima , roomama jalgade ees , taganema uuesti mülkassetõugatud jätiseks , kaotama kõik , sellal kui teisal suhtuti minusse nagu jumalannasse , linnas oodati mind pikisilmi ja kannatades , minu pärast varises seal praegu võibolla kokku kellegi elu ... </s> </p>
<p> <s> Millised kohutavad kaalukausid , millel vaeti mu saatust , kui erinevad , kui ebaõiglaselt erinevad ! </s> <s> Aga ma ei saanud , ma pidin jääma oma lapse juurde . </s> <s> Tarvikul oli julmal kombel õigus , laps oli südamepõhjani solvunud mu peale . </s> <s> Ma tegin ainult haiget , kõigile ja iseendale . </s> <s> Ma ei suutnud isegi mõelda enam ! </s> </p>
<p> <s> Jooksin taldrikut kõrvale tõugates ummisjalu kiigeplatsile . </s> </p>
<p> <s> --- </s> </p>
<p> <s> Kiigel oli masendavalt palju rahvast . </s> <s> Nad oleksid nagu oodanud midagi . </s> <s> Minu saabudes hullamine katkes ning justkui tervituseks kostis korraga sajast kõrist halastamatu naer . </s> <s> Märkasin , et teiste seas oli koguni Tarvik . </s> </p>
<p> <s> Seejärel tõstis Tarvik miskipärast maast kivi . </s> <s> Rahvas jäi ootuses vait ja vaimulik küsis minu käest : </s> </p>
<p> <s> “ Kas oled hakanud armastama , Aet ? ” </s> </p>
<p> <s> Kivi tõstis ka Kabjake . </s> <s> Piibel jooksis mul silme eest läbi . </s> <s> Vaimulik vehkis suure puust ristiga üle kohalviibijate ja küsis : </s> </p>
<p> <s> “ Kes viskab esimese kivi ? ” </s> </p>
<p> <s> Seisin langetatud päi nende hukkamõistva rivi ees , vaevu kaetud villase palakaga . </s> <s> Kusagilt ilmus mu silmadesse see mees , see ainus mees , kes mind armastas , ja lausus mulle : Aga tema saatus on parem kui sellel , kes viskab kivi . </s> </p>
<p> <s> Kivid rabisesid mu jalgade ette , vigastamata , isegi puudutamata mind . </s> <s> Ning ma astusin edasi , kummaline jõud mu kannul , kummaline vägi jalgades . </s> <s> Astusin sammu ja rahvahulk jagunes kaheks leeriks , lastes mu läbi . </s> <s> Läksin ja läksin mööda inimeste koridori , kaua nagu unes . </s> <s> Ent kui sirutasin käe Kabjakese suunas , et teda endaga kaasa võtta , et teda vähemalt korraks kallistada , haaras keegi ta põlle varju ning viis teiste naerulagina saatel enesega . </s> </p>
<p> <s> See oli puskarimoor , langenud naine , kõige viimane selles külas . </s> </p>
<p> <s> Peatusin tigedalt . </s> <s> Milline jäle trikk ! </s> <s> Milline primitiivsus ! </s> <s> Etendada komöödia , kuidas ema jälitab kadunud poega , et pärast , kui kiik saab kätte oma õige hoo , tooks küla tänumeeles oma vähese rahanatukese tema juurde … Mõtlesin kibedalt , et kui ta vaid teaks , kes oli tema eilse suure sissetuleku autor , siis ta lömitaks praegu põlvili mu ees , siis ta lausa pakuks ise poissi – aga kas oskas temasugune seda arvata ! </s> </p>
<p> <s> Ning mu uhkus ei lubanud talle seda öelda . </s> <s> Selle asemel sumpasin küla pilkude all läbi pori tagasi ning ablas lastekari karjus aina suurema vaimustusega mu kannul : </s> </p>
<p> <s> “ Linna lits ! </s> <s> Sa oled Tohmaka lits ! ” </s> </p>
<p> <s> See oli kohutav tee . </s> <s> Uskumatu ja õudne oli kuulda , et küla valvas silm jälgis mind linnaski , mu armastust . </s> <s> Toomas Tromb Tromb Trombi olemasolu ei olnud siin teadmata . </s> </p>
<p> <s> --- </s> </p>
<p> <s> Vastu kapinurka oli mind ikka aegajalt virutatud ja sellepärast ma ei imestanud . </s> <s> Nuuksusin , ent mitte valust . </s> <s> Valu ei olnud . </s> <s> Lamasin põrandal , silmad pärani , ning lagi pöörles mu kohal ja mul oli kõrvetavalt piinlik . </s> </p>
<p> <s> Mis õigusega olin ma tohtinud häbistada Tarvikut ? </s> <s> Kogu küla ilkus mu mehe kallal , et tal oli seesugune naine . </s> <s> Ta pidi mind ikka väga palju armastama , et võttis mu üldse uuesti vastu … </s> </p>
<p> <s> “ Proovi aga proovi , ära solva mind . </s> <s> Võtab valu ära ! ” urahtas Tarvik viimaks ja küünitas minu poole lepituseks klaasi sogase vedelikuga . </s> <s> Mu märss oli laual . </s> <s> Teisel pingiotsal tüükas vanatoi . </s> <s> Tavaline pilvine vanatoi , ilma õlise naeratuseta , selline , kellest ei võinud iial teada , mida ta järgmisena ette võtab . </s> <s> Ta laskis tupsutada mul viinase nartsuga oma mädaseid muhke ja röhkis rahulolevalt , kuni kukkus taburetilt . </s> </p>
<p> <s> Ning vaene , vaene Kabjake , hella südamega usaldav poiss , kes oli valmis armastama isegi puskarimoori ! </s> <s> Missuguse löögi alla olin ta oma arutu käitumisega seadnud ! </s> <s> Ei voolanud temas ju tilkagi küla verd . </s> <s> Ime , et midagi ei olnud juhtunud . </s> <s> Üksnes tänu sellele , et Tarvik ja vanatoi teda kaitsesid , ta omaks võtsid , nende juured olid ju igiammuselt siin … </s> </p>
<p> <s> Kuid öösel eraldas meid aimamatu vahesein . </s> <s> Tarvik õnneks isegi ei üritanud . </s> <s> See oli hea , kartsin , et muidu pean talle järele andma . </s> <s> Kasvõi sellepärast , et ta ei teeks midagi mu lapsele . </s> <s> Pealegi mu rind valutas . </s> <s> Kuid ta oli saanud sammuda puskarimoori vahet kuni varase hommikuni ning varises koos rõivaste , peprede ja tolmutortidega meelemärkuseta pikali nagu laip . </s> </p>
<p> <s> --- </s> </p>
<p> <s> Vähkresin unetult voodil , püüdes korrastada mõtteid , ent sellest ainult suurenes masendus mu hinges . </s> <s> Viimaks muutus see juba sedavõrd talumatuks , et surusin peopesad palveks kokku ning anusin , et pimedusse ilmuks valguskiir , mis annaks mu tegudele suuna . </s> </p>
<p> <s> See oli mõttetu anumine . </s> <s> Kuid nähtavasti seisis mu hea iseloom kusagil kirjas . </s> <s> Sest imelikul kombel võeti mu anumist tõepoolest kuulda . </s> </p>
<p> <s> Halastaja ilmus kollase kerana , mis oli otsekui päike – ümmargune ja soe . </s> <s> Ta oli ainult palju väiksem , küünesuurune . </s> <s> Võimalik , et hetkel ma isegi magasin . </s> <s> Kera veeres tuppa ja eksles mõnda aega sihitult kappide vahel . </s> <s> Ta pragises nagu küdev puu ja viskas sädemeid , ent ometi ei kartnud ma teda raasugi . </s> <s> Kõige järgi oli selgesti näha , et ta otsib mind . </s> </p>
<p> <s> Ainult et ta ei suutnud mind kuidagi leida . </s> <s> Kas oli ta liiga väike selleks või olin ma tõesti juba sedavõrd olematu , et mind ei olnud võimalik enam otsideski märgata . </s> <s> Viimaks hõikasin ta poole . </s> <s> Kartsin , et muidu põleb ta järsku enne lõpuni , kui kohale jõuab . </s> <s> Kera laugles üle noriseva Tarviku mu peatsisse . </s> </p>
<p> <s> “ Miks sa oled teinud kõigile kurja , Aet ? ” küsis kera etteheitvalt . </s> </p>
<p> <s> “ Ma ei tea , ” tunnistasin . “ Ma olen nii halb . ” </s> </p>
<p> <s> “ Sa oled halb , ” kordas kera nagu kaja . </s> </p>
<p> <s> “ Kas mul ei ole mingit võimalust oma tegusid heastada ? ” </s> </p>
<p> <s> “ Rumaluke ! ” hüüatas kollane kera . “ Kõik on ümmargune , kõike poleeritakse , kõik on pööratav . ” </s> </p>
<p> <s> Nende sõnade järel kera kadus . </s> <s> Lihtsalt kadus , ta ei läinud tagasi sinna , kust oli tulnud , vaid haihtus otse õhus . </s> <s> Kas võis see olla minu must südametunnistus , mis lakkas , mõtlesin tärkava lootusega ja luurasin silmadega ringi , lootes näha ja kuulda järgmist märki , ennustust , tähendussõna . </s> </p>
<p> <s> Kuid tuba oli täpselt samasugune kui enne . </s> <s> Sellesse ei olnud lisandunud isegi pühadust . </s> <s> Üksnes süda peksles veidi . </s> <s> Ent varsti rahunes ka süda . </s> </p>
<p> <s> Hommikul magasin liiga kaua . </s> <s> Tarvik lamas mu kõrval . </s> <s> Ta suu oli vahus , ta silmis purjus rähm . </s> <s> Kujutasin ette , kuidas ta tapab mu . </s> <s> Samal ajal kumises kõrvus kellahelin , see lootusetu kutse … Sukeldusin metsa , sohu , taas kibedate kailude vahele . </s> </p></div2><div2 type="alaosa"><head> 6 . </head>
<p> <s> Pealtnäha silmapaistmatu keskealine mees – õlgadest kiitsakas ja kummuva kõhuga , koguni veidi kiilaspäine . </s> <s> Kuidagi kaitsetu ja lähemal pilgul üldse mitte suur . </s> <s> Prillid vaibale libisenud , pea töölaual , päikesekiirte värelus näol . </s> <s> Aga milline imelik vägi temast kiirgus ! </s> </p>
<p> <s> Silmitsesin kaua ja segamatult tema kõrget laupa ja jõulist lõuaotsa , millel kasvas kare habemeädal , ta kaunilt kaarduvaid kulme , ta tukkus keset päist päeva oma kontoris ning paistis ääretult armas . </s> <s> Surusin huuled harduspuhanguga ta ninale . </s> <s> See oli mu tervitus . </s> <s> Mees ei ärganud , kuid naeratas läbi une . </s> </p>
<p> <s> Ning kui ma pugesin voodisse , tuttavate valgete linade vahele – kuidas olin kogu selle aja igatsenud ilu ja puhtuse järele ! – , tekkis mul tunne , et see oli kõigest uni või luul , kus ma vahepeal viibisin . </s> <s> Olin olnud kiskjate urus ja taas närinud puujuurikaid , ent jumala abiga pääsenud seegikord imekombel eluga . </s> <s> Alles praegu mõistsin , kui väga vajasin rahu , vaikust , linu , hoolitsust , hellitusi , seda kõike , millega olin siin , selle mehe juures märkamatult harjunud . </s> <s> Ning ma uinusin nii , nagu oleksin leidnud viimaks oma rahu . </s> </p>
<p> <s> Millalgi ta ärkas . </s> </p>
<p> <s> Ta ei häirinud mind , lubades magada mul lõpuni kogu selle pika sügava une . </s> <s> Kuid ta ei olnud ka mind vastu tervitanud . </s> <s> Seda ei olnud võimalik küll millegagi tõestada , ent seda tundis mu laup , mu nahk , iga ihupoor . </s> <s> Külm kivi oli toas . </s> </p>
<p> <s> Külm heli kostis lae alt , kellakupli pikk metalne ulg . </s> </p>
<p> <s> “ Kas pean ära minema , ” mõmisesin unesegaselt ja umbropsu , pigem vist kellale . “ Mõmm , mõmm , mõmm , oh ! ” </s> </p>
<p> <s> Ma ei olnud kordagi julgenud tunnistada , et see kell mulle ei meeldi , kuid tegelikult lasksid südamekujulised kuplid ruumi liiga vähe valgust ning ka see vähene kõikus nagu merehädalise laevuke . </s> <s> Kellast õhkus midagi tumedat , ärevakstegevat , justkui oleks see läbi imbunud meistrite pahelisusest . </s> </p>
<p> <s> See ei olnudki kell . </s> <s> See oli lihtsalt üks lamp . </s> </p>
<p> <s> Alles nüüd ärkasin päriselt ja tohutu kergendus valdas mind , märgates , et olin siin , et olin kodus , see ei olnudki uni . </s> <s> Kuid mees võpatas mu haigutades öeldud sõnadest . </s> <s> Ta vaatas mulle hirmunud õnneliku pilguga otsa . </s> </p>
<p> <s> “ Ära ! ” See sõna purskas tal suust nagu tuline laava . “ Kuidas ära ! </s> <s> Iga sinuta veedetud hetk lööb ora mu südamesse . ” </s> </p>
<p> <s> Selgus , et ta ei olnud vahepeal hetkegi maganud , kõik need päevad . </s> <s> Mida ta siis tegi ? </s> <s> Ta , rumaluke , jõllitas kõik need neetud päevad ja ööd aknal nagu tardunud kivikuju . </s> <s> Nagu muuseumi eksponaat . </s> <s> Nagu topis näitusel . </s> <s> Alles veidi enne minu saabumist varises kokku . </s> </p>
<p> <s> “ Oh sind , ” hüüdsin tema juukseid sasides . </s> </p>
<p> <s> “ Magada ei saa ! </s> <s> Süüa ei saa , mitte midagi ! </s> <s> Aega on palju , aga kõige vähem saab töötada , pea on halvatud , iga mõte tuiskelb sinu kannul mööda ilma lagendikke . </s> <s> Ah , kõike seda tead sa niigi suurepäraselt … Miks sa teed seda , Aet , miks teed seda ometi ? ” </s> </p>
<p> <s> Neelatas , vaikis . </s> </p>
<p> <s> “ Mitte midagi ma ei suutnud , mitte midagi ! </s> <s> Kõik paberid seisid ! </s> <s> Nii nagu sa nad jätsid ! </s> <s> Nad on üleni täis sinu hingeõhku , su sõrmede puudutust , su mõtteid , su tundeid , su elu . ” </s> </p>
<p> <s> Ta raputas nagu lehvikut käes paberilehti , mis olin jõudnud valmis trükkida . </s> <s> Neil olid täidetud tema kliendi mõttetute mõtetega , tundetute tunnetega . </s> <s> Ma ei suutnud varjata muiet . </s> <s> Ent mees ei märganud midagi . </s> <s> Tal olid lõhkised huuled ja palavik . </s> </p>
<p> <s> ” Ei julgenud kodust välja minna , isegi mitte poodi , ootasin teadet ! </s> <s> Arvasin , et kohe-kohe ilmud sa nurga tagant . </s> <s> Paljud naised käisid riides nagu sina . </s> <s> Rüht oli nagu sinul . </s> <s> Isegi nägu oli neil nagu sinul . </s> <s> Ja veel need ööd ! </s> <s> Pimedus , jubedus – mõtted . </s> <s> Niisugused mõtted . </s> <s> Ma ei oleks tahtnud mingil tingimusel niisuguseid mõtteid … ” </s> </p>
<p> <s> Järsku vaatas ta mulle ootamatult selgelt ja karmilt otsa . </s> </p>
<p> <s> --- </s> </p>
<p> <s> “ Kus sa olid ? ” nõudis ta . </s> </p>
<p> <s> “ Olin , kus olin , ” kostsin ehmunult . </s> <s> Kuidagi tuttav oli see küsimus juba ! </s> <s> Mees oli aga visa ja järjekindel , teda närisid kahtlustused . </s> </p>
<p> <s> “ Sa lubasid minna ainult hetkeks jalutama … Aet , sa olid seal ! ” </s> </p>
<p> <s> “ Ma olen tagasi , kas sa ei näe . </s> <s> Sellest peaks piisama . ” </s> </p>
<p> <s> Andsin kellakuplile rusikaga pettunud hoobi , et see ometi kord vaikiks . </s> <s> Aga mitte miski mul praegu ei õnnestunud , hoobist kogus kella halamine ainult hoogu . </s> <s> Kas oli siis midagi imestada selle üle , et mees oli praegu niisugune , kui ta oli vahepeal lasknud kellal endale ette mängida neid rusuvaid helisid . </s> </p>
<p> <s> “ Kange iseloom sul , ” lausus mees peaaegu tunnustavalt . </s> </p>
<p> <s> “ Ah ei olegi enam hea iseloom või ? ” </s> </p>
<p> <s> Mees vakatas , nähtavasti oli mu torge talle ootamatu ja ebamugav . </s> </p>
<p> <s> “ Liiga hea iseloom … See ei lase sul teha haiget ka tollele , kes on sind alati ainult tümitanud ! </s> <s> Aet , ma ei uskunud , et sa läksid tagasi . </s> <s> Ma tahtsin surra . ” </s> </p>
<p> <s> Sõnad jäid õhku rippuma me vahele . </s> <s> Olin sunnitud tunnistama , et tal oli õigus , loodus oli andnud mulle kaasa tõesti ülearu hea ja kaastundliku iseloomu . </s> <s> Just selle neetud iseloomu tõttu olin praegu taas siin . </s> <s> Loobusin selle tõttu pojast , mehest , kodust , videvikutundidest söögilaua taga , veel paljudest-paljudest pisiasjadest – ometi just neist näilikest pisiasjadest seisis koos minu elu – , loobusin kogu oma elust , valmistasin lähedastele kibedust ja valu , sest ei saanud , ei suutnud maha jätta seda meest , kes lootis nii väga mu peale ja igatses head . </s> </p>
<p> <s> Aga mis mu eneseohverdusest välja tuli – see mees ei rõõmustanudki mu tagasisaabumise üle , vaid hoopis vihastas ja laskus etteheidetesse ! </s> </p>
<p> <s> Kavatsesin aru nõuda , kas ta üldse tahab minuga koos olla või olen tõesti ainult mängukann ta käes , tema ori , tema tundetu hüpikhukk , ent ootamatult ta puudutas mind . </s> <s> Taas mõjus tema puudutus nagu elektrilöök . </s> <s> Liibusin alandlikult vastu meest ja sosistasin uduste silmadega : </s> </p>
<p> <s> “ Tahtsin vaid korraks oma lapsega kokku saada . ” </s> </p>
<p> <s> Kuid mees vangutas arusaamatult pead ega mõistnud midagi . </s> </p>
<p> <s> “ Mul ei ole midagi selle vastu , et sa kohtud oma lapsega , vastupidi , see on täiesti loomulik , ma olen sellega igati päri , ehkki siin tuleks leida parem lahendus – kuid me räägime erinevat keelt . </s> <s> Sa ei tohiks mulle valetada … ” </s> </p>
<p> <s> “ Nüüd , mil see on toimunud , olen ma rahulikum , ” ütlesin veelgi kõlatumalt . </s> </p>
<p> <s> See kõlas kui lubadus jääda igaveseks siia . </s> </p>
<p> <s> “ Aga nüüd ma nõuan , Aet ! ” </s> </p>
<p> <s> Mehe hääl muutus süngeks ja pidulikuks . </s> </p>
<p> <s> “ Ma nõuan , sa pead küla unustama ! ” </s> </p>
<p> <s> Kollane , kollane kera ilma peal , hoia mul ometi silma peal ! sosistasin ja purskasin kibedalt linadesse , patjadesse : </s> </p>
<p> <s> “ Sind ei näi mu laps põrmugi huvitavat ! </s> <s> Küla ja küla ! ” </s> </p>
<p> <s> Keset pimedust viivuks ärkvele tulles avastasin , et mees hoiab minust nii tugevasti kinni , nagu oleks tal tõesti vahepeal olnud tunne , et ta on jäänud minust ilma . </s> <s> Mees magas väga sügavalt , ta palgeil väreles rahulik ja süütu naeratus . </s> <s> Suudlesin teda uuesti laubale ning mulle tundus ühtäkki , et küla ei ole tõesti olemas , mu käik oli ainult unenägu . </s> </p>
<p> <s> --- </s> </p>
<p> <s> Ma armastasin Toomas Tromb Tromb Trombi , armastasin jäägitult Toomas Tromb Tromb Trombi , tema suudlusi , tema kallistusi , ka kõige lihtsamaid tema puudutusi , ta olemist samas ruumis kus mina , tema olemasolu , maailma koos temaga . </s> <s> Ning kas ma olin kunagi armastanud seda äbarikku lakkekrantsi – vaevalt ! </s> <s> Ei , kindlasti mitte ! </s> </p>
<p> <s> Nüüd , mil olin kohanud Toomas Tromb Tromb Trombi , võisin kinnitada täie selgusega , käsi piiblil , et mitte küünevõrdki . </s> <s> Armastasin vaid teda , teda , teda . </s> </p>
<p> <s> Esimene armastus ta mul siiski ei olnud , ehkki nii talle kord ütlesin ja isegi uskusin seda . </s> <s> Kogu elu oli läinud saatuselöökide rägas meelest … Mu mees ! </s> <s> Minu esimene mees ja armastus ! </s> <s> Ta tuli mu juurde nagu pöörihoog . </s> <s> Kuidas ka tõrjusin teda , kuidas tõukasin teda ära , ta tuli ikkagi . </s> <s> Meie vahel ei olnud iial lahkhelisid , selles oli ta üle kõigist , isegi Toomas Tromb Tromb Trombist . </s> </p>
<p> <s> Aga tülisid ei saanudki meil olla , olime ju alles väga noored ! </s> <s> Kepsutasime nurmedel nagu süütud varsakesed , kepslesime täiesti vaid teineteise päralt ning meil puudus vähimgi ettekujutus karidest , mis elu võiks veeretada me ette . </s> <s> Äkki – äkki oli kõik möödas . </s> <s> Esimene kari , viimane kari , ta sõitis paadiga kärestikust alla , mu mees . </s> </p>
<p> <s> Paadijuht pääses , tema jäi kadunuks . </s> <s> Teda ei leitudki , ta võeti kohe taevasse . </s> </p>
<p> <s> Jäin ootama teda tagasi ning kui olin vargsi oodanud juba lõputu aja , siis ühel päeval tungis surma hingus ka minusse . </s> <s> Hakkasin tundma , et minagi olin olnud selles paadis , ka mina uppusin . </s> <s> Pärast pikki , pärast lõputult pikki ja kurnavaid uitamisi ilmusin ma välja . </s> </p>
<p> <s> Seisin küla taga nurmel . </s> <s> Mul oli laps käte vahel . </s> <s> See oli tema laps , sündinud pärast ta kadumist , idanenud surmaväljadel . </s> <s> Ning üks mees möödus minust lähedalt . </s> <s> Olin vist nähtamatu , sest ta ei märganud mind , ehkki ümbrus oli lage ja ma oleksin võinud teda puudutada . </s> </p>
<p> <s> Puudutasingi . </s> <s> Ta võpatas , otsekui tunneks ta külma . </s> </p>
<p> <s> “ Tere , ” ütlesin lihtsameelselt . </s> <s> See oli kaunis mees , sirge ja uhke nagu Rooma sõdalane . </s> </p>
<p> <s> Alles nüüd vaatas ta hääle järgi minu poole . </s> <s> Värinad vapustasid ta keha . </s> <s> Ta jooksis küla poole ning karjus : </s> </p>
<p> <s> “ Tont , appi , seal on tont ! ” </s> </p>
<p> <s> Seejärel tulid mehed hangudega . </s> <s> Ma peitsin end ära . </s> <s> Nad otsisid kõik kohad läbi ja viimaks lahkusid . </s> <s> Ent üks lombakas noormees jäi teistest maha . </s> <s> Ta ei jõudnud kõndida . </s> <s> Ta istus kännul ning ma läksin tema juurde ja asetasin oma pea talle sülle . </s> <s> Noormees vaatas mind heitunult . </s> <s> Tema silmad tungisid kolbast välja ja ta ütles nagu kuutõbine : </s> </p>
<p> <s> “ Siis sina see oled . </s> <s> Arvasin juba , et ei kedagi . ” </s> </p>
<p> <s> Läksin temaga kaasa , sest olin väsinud kolamast kodutuna mööda maad . </s> <s> Külas ei saadudki aru , et olen seesama lummutis , keda nad taga ajasid . </s> <s> Isegi ilus mees , keda olin puudutanud , ei tundnud mind ära . </s> <s> Kirjelduse järgi olnud ma sinise nahaga ja punaste leekivate silmadega . </s> </p>
<p> <s> Olin tõesti teistest veidi kahvatum . </s> <s> Kuid enamik mehi jõudis mulle silma heita , lombakat nad ei kartnud . </s> <s> Imestati vaid tema ootamatu õnne üle . </s> <s> Too olla kogu aeg kinnitanud , et on sõlminud kellegagi naise osas pühaliku lepingu , ent kes teda uskus . </s> <s> Nüüd aga oligi tal järsku imekena noorik . </s> <s> Vähemalt nii nad ütlesid , kui purju jäid . </s> <s> Pikkamööda elevus lahtus , meid jäeti omavahele , vigane jõi ennast igal õhtul silmini täis . </s> <s> Me elu oli vaikne ja tüütu . – Mu laua kõrval seisis õpetaja . </s> <s> Ta vaatas mulle murelikult otsa . </s> <s> Olin üksi , kõik teised olid auditooriumist lahkunud . </s> </p>
<p> <s> Olin isegi selle unustanud , et viibisin koolis . </s> <s> Kas teil hakkas halb , tahtis õpetaja vist küsida . </s> <s> Korjasin vihiku kaenlasse ja jooksin tänavale . </s> </p>
<p> <s> --- </s> </p>
<p> <s> Mees armastas mind vist tõesti väga . </s> <s> Mille muuga võinuks seletada seda pöörast sammu , mille ta oli vahepeal teinud … Ta kutsus mu õue jalutama . </s> <s> Jah , lihtsalt jalutama . </s> <s> Ilm ei olnud kõige ilusam , pelgasin , et tuul võib mu läbi tõmmata , ning seetõttu alguses isegi tõrkusin . </s> <s> Kuid mees osutus kõigutamatuks . </s> <s> Ta haaras mu käe oma pihku ja me kõndisime käsikäes nagu väikesed lapsed – taas nagu lapsed , taas nagu alguses . </s> </p>
<p> <s> Arvasin , et ta kavatseb osta mulle mõne kingituse , aga me möödusime peatumata kõigist poodidest ja suundusime äärelinna . </s> </p>
<p> <s> Möödusime ka viimastest linnamajadest , kuni mul hakkas juba kõhe . </s> <s> Äkitselt sirutus pajuvõsast meie ette kipakas torn . </s> <s> Lükkasime oksarägu kõrvale ning leidsime end räämas hoovist . </s> <s> Keset hoovi seisis nagu unustatud rüütel väike puust kirik , uks pärani . </s> </p>
<p> <s> See oli väga kurb kirik . </s> <s> Uks oli küll valla , ent kinni see olla ei saanudki , sest ripendas vaevaliselt hingedel . </s> <s> Teedki ukse juurde ei viinud . </s> <s> Üksnes vaevuaimatav rada lookles läbi peakõrguste nõgesepuhmaste sinna . </s> <s> Kiriku hallid seinad pärlendasid sooaurudest . </s> <s> Kõikjal oli rõskus , rõskus , hämarus , hallitus , isegi taimede varred olid hallid . </s> </p>
<p> <s> Torn oli ainus , mis sirutus nii kõrgele üles , et selleni küündisid päikesekiired . </s> <s> Ent mis kasu sellestki ! </s> <s> Päike tõi nähtavale nukra tõe , et torn on viltu vajunud , ümberkukkumise äärel . </s> </p>
<p> <s> Peatusin segaduses , oli võimatu uskuda , et niisuguses jumalast hüljatud paigas saaks olla kirik . </s> <s> Toomas Tromb Tromb Tromb tõmbas mu õrnalt läbi nõgesepõllu kiriku ukseavast sisse . </s> <s> Põrand värises ja vetrus . </s> <s> Oli tunne , et kui jalg veidi tugevamalt maha toetada , siis murduvad sarikad ja katus kukub meile peale . </s> <s> Surusin end tihedalt vastu meest , temaga koos ma ei kartnud . </s> </p>
<p> <s> “ See kirik on sinule – meile kahele , ” lausus Toomas Tromb Tromb Tromb . “ Näed , ma tegingi oma ammuse unistuse teoks . </s> <s> Siia tuleme me elama . ” </s> </p>
<p> <s> Arvasin , et ta teeb nalja . </s> <s> Kuid miskipärast ei suutnud ma muiata . </s> <s> Kõigele vaatamata vist veidi kartsin . </s> <s> Sääsk istus mu säärele ja pures . </s> <s> Kirik oli vana ja puust , päevad ammu ära elanud . </s> </p>
<p> <s> “ Nüüd oleme siin kahekesi koos ja meil on hea , ” jätkas Toomas Tromb Tromb Tromb üminal , otsekui kannaks ette palveid . </s> </p>
<p> <s> Ta tõstis mu sülle nagu haokubu , nagu halu ning jooksis ummisjalu trepist üles . </s> <s> Kogu hoone ragises , seinast pudenes värvi ja takutorte . </s> <s> Pehkinud rõdul asus kooriruum . </s> <s> Kuid sealgi ei võtnud ta kuulda mu hädaldusi , me möödusime orelist ja tõusime mööda väikest nagisevat treppi üles torni . </s> </p>
<p> <s> Sammud äratasid linnuparve . </s> <s> Parv paiskus tiibade plaginal torniaknast välja . </s> <s> Rohmakamad linnud riivasid tiibadega nägu . </s> <s> Peatusime alles päris kõrgel , peaaegu tipus . </s> <s> Seal asus kell . </s> </p>
<p> <s> “ Tookord lugesin lööke ja neid oli palju , et need on sinu eluaastad . </s> <s> Seejärel lugesin uuesti lööke ja need on sinu lapsed , neid saab seitse . ” </s> </p>
<p> <s> Kell oli lihtne , vasest . </s> <s> Mitte palju suurem lambivarjust meie kontoris . </s> <s> Ammugi roheliseks oksüdeerunud . </s> <s> Mees vaatas mind juhmi õnneliku näoga , nagu viibiks ta jumala palge ees . </s> <s> Ta võttis sel armetul kellal ettevaatlikult tilast ja laskis selle siis lahti . </s> <s> Kostis mahe , tõepoolest ilus hääl . </s> </p>
<p> <s> Hääl kajas selgelt ja kaugele , vaibumata , kustumata . </s> <s> Linnud tiirlesid kärsitult puulatvades ning ootasid meie lahkumist , et vallutada tagasi oma pesad . </s> </p>
<p> <s> “ Ma ei saa lapsi , sa tead … ” </s> </p>
<p> <s> Toomas Tromb Tromb Tromb kinnitas pühalikult : “ Ma tean , sa saad lapsi ! </s> <s> Vaja vaid hellust ja sa vabaned painetest ja kurnatusest ja saad . ” </s> </p>
<p> <s> Ta lõi veelkord kella . </s> <s> Kogu tagasitee vaikisime . </s> <s> Uskusin iga sammuga aina enam , et ta tõesti ostiski selle kiriku . </s> </p>
<p> <s> --- </s> </p>
<p> <s> Nüüdsest käisime sageli kiriku juures . </s> <s> Enam ei olnud üllatust , ehmatust , oli vaid äratundmine . </s> <s> Nagu koer liputas kirik meie poole saba . </s> <s> Ja nagu koer oli ta salalik . </s> <s> Ta paistis väike , kerge , tühine , kuid ei olnud seda . </s> <s> Märatsevad linnud ta tornis sümboliseerisid seda . </s> <s> Ent nemad olid nähtavad , märgatavad ja seetõttu tühised nende ohtude kõrval , mis varitsesid meid salaja . </s> </p>
<p> <s> “ Ma kõnnin justkui mööda kanepiköit , mis tõmmatud kuristikule , ” filosofeeris mees pärast mitut higist leemendavat ja täiesti mõttetut päeva , mis püüdsid anda kirikule tagasi siledat ilmet . “ Isegi silmad on võibolla kinni seotud . </s> <s> Võin kasvõi röökida – ehkki parem mitte , et nöör ei hakkaks kõikuma – , kuid miski ei muuda fakti , et tagasitee mul puudub . </s> <s> Kas jõuan üle või hukkun . </s> <s> Kes teab , kes oskab öelda , mis üldse asub teisel pool kuristikku ? </s> <s> Mis mu rännaku siht ja tulemus ? ” </s> </p>
<p> <s> Sõnade loopimine ja kaunid igavikulised küsimused ei aidanud meid paraku sammugi kaugemale . </s> <s> Mees kujutles end mängivat oma suurt elumängu , ent tal puudus igasugune taip ehitusasjades . </s> <s> Viimaks sai otsa ka minu mõistus ning me kutsusime kohale ehitusmeistri . </s> </p>
<p> <s> Kuid me esitasime oma tellimuse ilmselt valesti , sest meile sattus vanaldane poolpime ätt , kes suutis jalagi üksnes suurivaevu üle kiriku lävepaku tõsta . </s> <s> Sammusime tal kannul . </s> <s> Meistri jalg oli nähtavasti väga haige . </s> <s> Ta komistas peaaegu siledal põrandal . </s> </p>
<p> <s> “ Kullakesed , pilt on selge nagu seebivesi , ” sõnas ta viimaks oma piibupigist laigulist habemetorti siludes ning paistis tahtvat lahkuda . </s> </p>
<p> <s> “ Mis on selge nagu seebivesi ? ” küsisin teda käisest kinni hoides . </s> </p>
<p> <s> “ Mõistan , mõistan , mõte on õige ! </s> <s> Aga minu seisukoht on selline , ” libises meister sujuvalt edasi , “ et esimese asjana tuleb kogu kupatus tõsta õhku ja asendada alumised palgiread uutega . ” </s> </p>
<p> <s> “ Kuidas õhku ? ” kohkus Toomas Tromb Tromb Tromb ja nihutas kuidagi närviliselt prille ninajuurel edasi-tagasi . </s> </p>
<p> <s> “ See on imelihtne ! </s> <s> Tungrauad nurkadesse ja õhku , ” jätkas meister kirvega palke täksides . “ Näete ise , puu paistab esmapilgul igal pool ühesugune , kuid siin ta kõliseb , aga seal ainult mütsub tuhmilt ja hoobist jääb sälk – see palk on pehastunud . </s> <s> Kogu pehk on tarvis ära koristada , mis siin kunsti . ” </s> </p>
<p> <s> Järgmisena võttis ta kätte kangi ja tõmbas üles põrandalaua . </s> <s> See tuli kergesti lahti ning läks pooleks . </s> </p>
<p> <s> “ Jälle mäda ja mäda ! </s> <s> Aga mis on lagedega , need ei meeldi mulle … ” </s> </p>
<p> <s> Ta kangutas ahvi kombel mööda kantsliserva turnides prooviks ripakile paar laelauda ning laksutas neid küünega uuristades tunnustavalt keelt . </s> </p>
<p> <s> “ Pole viga ! </s> <s> Aga ilmselt tuleb mõni sarikas välja vahetada ? </s> <s> Kogu katus võibolla ? ” </s> </p>
<p> <s> Ätt haaras Toomas Tromb Tromb Trombil särginööbist ja keerutas seda sõrmede vahel , jätkates aina suurema innukusega : </s> </p>
<p> <s> “ Katus kindlasti ! </s> <s> Te võite endale suurepäraselt ette kujutada , mis juhtub , kui seate sisemuse ideaalsesse korda , ent see , mis kõrgub kõige kohal , mis katab ja varjab , on auklik nagu sõel – sisemuse korrastamisest ei ole siis vähimatki kasu , juba järgmisel hetkel leotab vihm kõik jälle läbi . </s> <s> Uskuge , head inimesed , kõik , mille te paigutate katusesse , tuleb teile hiljem kümnekordselt tagasi . </s> <s> Aga nüüd torni ! ” </s> </p>
<p> <s> Kuid Toomas Tromb Tromb Tromb tõkestas otsustavalt tema tee üles . </s> </p>
<p> <s> “ Seal on linnud – ohtlik ! ” </s> </p>
<p> <s> “ Ma ei oleks ehitusmeister , kui ma kardaksin linde ! </s> <s> Ma ei oleks müüriladuja ! ” </s> </p>
<p> <s> “ Torni säilitame täpselt niisugusena , nagu see on . </s> <s> Torn ei kuulu vaidlemise alla , ” pressis Toomas Tromb Tromb Tromb läbi hammaste . </s> </p>
<p> <s> Meister vangutas etteheitvalt pead ja tegi veel ühe ebaõnnestunud katse siseneda . </s> <s> Mees seisis nagu prunt tornitrepi ava ees . </s> </p>
<p> <s> “ Uskuge mind , seda te ei saa säilitada ! ” hüüdis ehitusmeister . “ Kuulake mu soovitust , kõige odavam , kõige kiirem , kõige targem on kogu sellele ehitisele pomm alla panna . </s> <s> Te ei taha ometi siia elama tulla ? ” </s> </p>
<p> <s> “ Kas kirikutes siis ei kõlba elada ? ” kähvas äkitselt Toomas Tromb Tromb Tromb . </s> <s> Nägin vist üldse esimest korda teda kõhklevat milleski . </s> <s> See lisas talle päris suure hulga väärtust mu silmis . </s> <s> Olin juba kartma löönud , et temagi on üks nende ülearu enesekindlate tüüpide seast , kes iial ei tunnista oma vigu . </s> </p>
<p> <s> “ Ei kõlba . </s> <s> Te olete teinud imeliku valiku , ” jätkas meister meelekindlalt . </s> </p>
<p> <s> “ Seda ei pea ometi teie arvustama ! ” </s> </p>
<p> <s> Ent vigu ei tunnistanud Toomas Tromb Tromb Tromb sellegipoolest ! </s> <s> Taas ilmus nähtavale tema iseloomu varjukülg . </s> <s> Kui miski ei meeldinud , asus ta tegema selgeks oma mõttetuid vaateid . </s> <s> Ta ei jaganud ehituskunstist midagi , ent seda enam tema suu vahutas , vahutas . </s> </p>
<p> <s> Ta seletas mitte milleski süüdiolevale ehitusmeistrile kõrgilt , et kiriku puhul olevat mängus tolle jaoks absoluutselt arusaamatud tagamaad – märgid , mälestused , palved , helinad … Kirik pidavat sümboliseerima alatist ühtekuuluvust . </s> <s> Inimese ja jumala . </s> <s> Inimese ja inimese . </s> <s> Ema ja lapse . </s> <s> Koguni kella ja linnu . </s> <s> Nii nagu on kohtutud eriskummalisel viisil , nii ka jäädakse ka elama eriskummalist ja püha elu . </s> </p>
<p> <s> “ Oleksin ma hinges arvanud , missugused asjalood ! ” kostis ätt peaaegu lõbusalt . </s> <s> Rohkem ei rääkinud Toomas Tromb Tromb Tromb meistriga mitte üht sõna . </s> <s> Pärast tema lahkumist nühkis isegi põrandad – täiesti iseseisvalt , ilma minu abita – kaltsuga puhtaks . </s> </p>
<p> <s> “ Kirikut ei tohi ometi hävitada , see on pühakoda ! ” kaebles ta heitunult . </s> </p>
<p> <s> Samamoodi peletasime ka teised , kelle kutsusime – mitte ükski ei andnud meile lootust . </s> <s> Taas olime kahekesi kiriku kallal . </s> <s> Takseerisime seinu , lagesid , katust , kõike . </s> <s> Mida paremini saime aimu ehituse eripäradest , seda põhjalikumalt olime sunnitud takseerima . </s> <s> Avastasime , et nurkadesse oli keegi naelutanud õhukesed puutahvlid ning maalinud neile ilustuseks näod , mis aja jooksul olid tuhmunud ja laiali läinud . </s> <s> Nägude ümber olid kuldkollased sõõrid . </s> <s> Sõõridki olid laiali valgunud . </s> <s> Nende kohal asetsesid teised , niisked hallitanud sõõrid . </s> </p>
<p> <s> Kui kopsisime maja kirveteraga läbi , siis kõlinat kostis harva . </s> </p>
<p> <s> “ Maja on üleni mäda , ” tegin lohutu järelduse . </s> </p>
<p> <s> “ Ei ole ! ” hüüdis mees . </s> </p>
<p> <s> “ Majas on vamm , ” ütlesin vaikselt ja tõmbasin ühe tahvli ära . </s> <s> Selle taga haigutas vihmavee poolt uuristatud auk . </s> </p>
<p> <s> --- </s> </p>
<p> <s> “ Kirikutes ei ole vammi ! ” puhkes mees vappudes naerma . </s> <s> Nähtavasti oli ta võtnud nõuks keelduda tunnistamast ka kõige selgemaid tõsiasju . </s> <s> Oletasin kibedalt , et küllap oli tema vanaema selles kirikus ristitud , leeritatud , laulatatud . </s> <s> Ainult niisugune fataalne teadmine võis tõmmata meest kiriku poole säärase arutu hooga , et ta isegi ei kaalutlenud . </s> </p>
<p> <s> Rahunedes kiskus ta mu kättpidi õue ning viis abihoonete juurde , mis asusid kiriku taga võsas . </s> <s> Ikka ja jälle viis ta mu sinna . </s> <s> See oli tema paradiis , ta õnnemaa . </s> <s> Seal jalg enam ei vetrunud . </s> <s> Piisas vaid lükata pajuoksad kõrvale ning õhk muutus tüüneks ja soojaks . </s> <s> Seal algas ilus selge sinine südapäev – ja sa lihtsalt seisid ja vaatasid ega isegi näinud , sest päike , mille olemasolu võis muidu unustada , neelas su täiesti enesesse . </s> <s> Imeline oaas vargsete mädavoogude kannul . </s> </p>
<p> <s> Ning hooned ! </s> <s> Hoopis suuremad ja väärikamad olid need hooned kui kirik . </s> <s> Arvatavasti olid jumalasulased pidanud kiriku ümber loomi . </s> <s> Sellest töökast ajajärgust oli säilinud rasketest kõlisevatest männipalkidest laut , mis ladestas eneses kunagist rõõmu , higi , väsimust , võibolla ka kirgi . </s> <s> Lauda kõrval asus saun . </s> <s> Saunast olid alles küll vaid seinad ja roostes keriseahi . </s> <s> Metsaserva palistasid puuriidad , halud korralikult riitadesse laotud . </s> <s> Imearmsad , pehmed , sammaldunud , küürus riidad , üraskitest ja putukatest puretud . </s> <s> Keset lagendikku seisis tööriistakuur , tulvil kummalisi aegade jooksul unustatud riistu . </s> <s> Hiiglaslikud loogad , painutatud teadmata milleks , roostest pruuniks tõmbunud kruvid ja saelehed , kõik tehtud nagu muistse kangelase jaoks . </s> <s> Lugematu hulk peitleid , raspleid , haamreid , naelakaste . </s> <s> Päris mitmesugust rikkust oli kirikuteenrid jumalat kummardades kogunud ! </s> </p>
<p> <s> Hoovil asus koguni avar hobusetall , kuivanud sõnnikuhunnik nurgas . </s> <s> Unustatud aegade sõnnik , tardunud koos kadunud päevadega . </s> <s> Meie ülesanne oli aeg taas liikuma panna , selline pidulik ja harras töö . </s> </p>
<p> <s> Ent seejärel raputasin kahtlevalt pead , võibolla ei olnudki tegemist sajandite hingusega , nii ainult tundus ? </s> <s> Koguni kivist tõllakuur leidus oaasis , tsivilisatsiooni viibe . </s> <s> Kuid mis oli temast saanud – kõle , üksnes kõle ja murenenud koobas . </s> </p>
<p> <s> Ning järsku mõtlesin , et võibolla oli täpselt vastupidi : aeg siin mitte ei seisnud , vaid liikus mitmekordse kiirusega . </s> <s> Aga märkamatult . </s> <s> Tal ei olnud nägijaid . </s> <s> Siin sellel lagendikul valitses puhas aeg , ilma inimesteta , kes oleksid tema pehastamistööd pidurdanud . </s> </p>
<p> <s> Meie olime nüüd need inimesed , kes pidid astuma ajale vastu . </s> </p>
<p> <s> “ Näed , siin ei ole vammi , ” lausus mees . </s> <s> Kas ta üldse aimas , milline suur võitlus seisab tal ees , võitlus ajaga . </s> <s> Aga kas ta hoolis sellest , ta paistis olevat kangekaelne nagu Sisyphos . </s> </p>
<p> <s> Kuid mis oli tema tardunud kivi – tema tõllakuur , mis valmistus mäetipult alla varisema , nii nagu Sisyphose töö alati . </s> </p>
<p> <s> Ometi , see mäetipp asus niigi juba sügaval soolaugaste vahel , kuhu oli tal veel variseda ? </s> <s> Ainult otse põrgusse ! </s> <s> Ning äkitselt meenusid mulle koledad muinasjutud kirikutest , mis imeti koos lõbusate pulmalistega maapõhja . </s> <s> Niisuguseid asju juhtus igal pool … </s> </p>
<p> <s> Tunnistasin kõheldes , et siin ei ole vammi . </s> <s> Siin on kerge hingata , süda rahul , pomisesin . </s> <s> Oleksin tahtnud juhtida mehe tähelepanu sellele , et aega ei ole suutnud veel keegi võita , keegi ei ole saavutanud surematust , isegi mitte Kronos , räägitagu mis tahes . </s> <s> Alati leidus vamm , mis sõi ära parimadki püüdlused . </s> </p>
<p> <s> Aga kas oleks ta vaevunud kuulama mu kahtlusi . </s> <s> Ta paistis järgivat lootusetut deviisi , et püüdma peab ka siis , kui ei ole vähimatki mõtet . </s> </p>
<p> <s> “ Kui vaja , võime mõne aja elada saunas , nagu oli kombeks kunagi me esivanematel , ” rääkis see mees jaburalt . </s> <s> Just sauna oli aja hambuline suu kõige peenemaks jahvatada jõudnud . </s> <s> Ent mehel olid peas nähtavasti teistsugused silmad , mis vaatasid mujale , mis nägid muud . </s> </p>
<p> <s> Ma isegi ei naernud , kuid oli päevselge , et tema eblakas vanaema ei oleks päevagi saunas vastu pidanud ... </s> </p>
<p> <s> Ning mulle tuli meelde mehe jutustus – kah omalaadne muinasjutt , kah elu kontsentraat ! – sellest , kuidas vanaema pidanud oma noorpõlves siin linnas , siiski kusagil kesklinnas , mitte rabas , mitte mülgastes , uhkes majas , millest ei olnud tänaseks jäänud alles varemeidki , nii nagu ka vanaema kunagisest kuulsusest – ta pidas selles majas salongi , suhtles riigimeestega ja avaldas neile mõju . </s> <s> Ta olevat andnud neile isegi ideid , rõhutas mees . </s> <s> Kui söandasin kahelda , kuhjas mees lauale raamatuid poliitikute memuaaridega ja vedas sõrmega õhinal mööda ridu . </s> <s> Tal olid isegi lipikud raamatute vahel . </s> <s> Mees näis siiralt uskuvat , et sõnade tulevärk mu pimestab . </s> <s> Kuid ma arvan , et pigem oli tema vanaema mõnele neist armukeseks . </s> </p>
<p> <s> “ Usu , me teeme veel sellel aastal siin pulmad , ” sõnas mees . </s> </p>
<p> <s> Mulle tundus , et maapind nõtkus neist sõnadest . </s> <s> Kuid mehe entusiasm oli sellegipoolest liigutav ja ma tõotasin teda aidata kõiges , mis minu võimuses . </s> <s> Sulgesin suudlusega ta sõnad , kompasin huultega nahka ta kõhul , tõotasin olla talle ikka ja alati hea naine . </s> </p>
<p> <s> --- </s> </p>
<p> <s> Nagu refrään kõlas mu tõotus , nagu laulurida . </s> <s> Aga ma laulsingi ! </s> <s> Laulsin võidu lindudega , kes lendasid parves tagasi kirikutorni . </s> <s> Nende röögatused ja tiivaplaksud andsid mulle äkitselt selge ja ilmutusliku teadmise . </s> <s> Võibolla riivas mõni lind nokaga kella , sest tundus , nagu hakkaks ümbrus kumisema . </s> <s> Õhk muutus hämaraks ja niiskeks . </s> <s> Mõtlesin , et iial ei tule mul selles kirikus pulmi . </s> <s> Kõige vähem tänavu , ma olen ju abielus . </s> <s> Ma ei vaju maast läbi koos kirikuga . </s> </p>
<p> <s> “ Kas tead , Aet , kui sa oleksid keeldunud tulemast mu juurde , siis oleksin ma jätnud kogu oma ettevõtmise . </s> <s> Ma ei oleks kedagi teist kutsunud enese juurde , üldse mitte kedagi , ainult sind ! ” </s> </p>
<p> <s> Kas ma tõesti kuulsin niisuguseid sõnu ? </s> <s> Kas kuulsin neid sõnu unes või ilmsi ? </s> <s> Arvatavasti ei olnud sel vahet . </s> <s> Need olid kaunid ja uskumatud sõnad , aga ma kuulsin neid kogu aeg . </s> </p>
<p> <s> Mida ta rääkiski … Algus oli tal olnud nii nagu kõigil , ta saabus siia linna kavatsusega rajada ettevõtte . </s> <s> Ent järgnevat oli liig uskuda isegi minusuguse harimatu maaplika jaoks : tema ettevõte , ta plaan oli kirjutada kõnesid ning mitte lihtsalt kõnesid , vaid poliitikutele . </s> </p>
<p> <s> Tal oli kõrge kaardus laubasagar , ta silme ees olid peene raamiga näpitsprillid . </s> <s> Tal olid arvatavasti kõik eeldused teha hästi seda tööd . </s> <s> Ning ta tundis võimukoridorides paljusid , küllap isegi kõiki ja oli ka varem juba kirjutanud kõnesid . </s> </p>
<p> <s> Aga oleks ta vähemalt saabunud kaugest maakolkast ! </s> <s> Siis saanuks seda linnakest käsitada hüppelauana pealinna meepottide ja lihaliudade suunas . </s> <s> Kõigi paleus ja reisisiht , kes vähegi pürgisid karjääriredelil edasi , oli pealinn , seal luusis neid karjade kaupa ümber parlamendihoone ja presidendilossi , kuid tema pages just nimelt pealinnast , otse poliitikute tõotatud maalt tundmatusse . </s> <s> Sedagi võis veel mõista – kuid sõita ära kavatsusega rajada ettevõte , mis kirjutaks poliitikutele kõnesid ? </s> <s> See oli absurdne , arusaamatu , hullumeelne … </s> </p>
<p> <s> Muidugi leidus tal sõpru ka siin . </s> <s> Kes olid kahtlemata võrreldamatult intelligentsemad kui metsistunud külamehed . </s> <s> Aga ükski neist ei olnud poliitik . </s> <s> Poliitik peab olema karismaatiline , ta peab rinna kummi ajama ja minema rahva sekka ja tegema kõva häält , end maksma panema . </s> <s> Need aga kokutasid ja mudisid kohmetult kohvitassi . </s> <s> Ja nurga taga sosistasid … </s> </p>
<p> <s> Veel hullem , kui nad oleksid olnud poliitikud , siis oleksid nad lasknud oma kõned kirjutada tutvuse poolest niisama . </s> <s> Seega ei olnud neist vähimatki kasu . </s> </p>
<p> <s> Kuni lõpuks olin sunnitud hakkama arvama , et mees rääkis täiesti tõsimeeli , et teda juhatas siia võitmatu sundus , mingi rahutu helin hinges , midagi kõrgemat kui maapealne ettevõte , mida ta kirjeldas . </s> <s> Ta ütles imeliku uhkusega hääles , et mitte tema ise ei juhi oma samme , vaid vanaema . </s> </p>
<p> <s> “ Vanaema on saatnud sinu kui saatuse märgi mu teele , Aet … ” </s> </p>
<p> <s> Ikka ja jälle jõudis ta vanaemani . </s> <s> See isegi solvas mind . </s> <s> Nagu oleksin vaid nupuke vanaema käes , tema ettur , tema ratsu või oda . </s> </p>
<p> <s> Näis , et müütiline vanaema , kes rippus me seinal , oli oma varandust Toomas Tromb Tromb Trombile pärandades määranud kogu ta elu . </s> </p>
<p> <s> --- </s> </p>
<p> <s> Aja jooksul hakkasin arvama , et ehk oli vanaema siiski vaid ettekääne . </s> <s> Viigileht , millega ta varjas oma kummalist trotsi seltskonna vastu . </s> <s> Ta püüdis minu kaudu justkui midagi vägisi tõestada . </s> <s> Ta tutvustas mind igale külalisele ülevoolava uhkusega . </s> <s> Ajuti paistis , nagu demonstreeriks ta mind nagu mõnd haruldast puurilooma . </s> <s> Ei olnud mul ju ei haridust ega peeneid kombeid . </s> </p>
<p> <s> “ Saage tuttavaks , see on Aet , ” hüüdis iga ta rakk . </s> </p>
<p> <s> Teda ei häirinud põrmugi sõprade sosinad ja silmapilgutused , et vaevalt leidub tal sekretäri jaoks piisavalt tööd , aga teame , teame , saame aru – mees ainult naeris selle peale . </s> <s> Julmemad paiskasid koguni : </s> </p>
<p> <s> “ See peletis , see vanamutt ei hakka ometi iial riigimeestele kõnesid kirjutama , vaata vaid talle näkku ! ” </s> </p>
<p> <s> Ent tema naeris . </s> <s> Ta ütles ka ise mulle keerutamata , et ma ei ole ülearu kaunis . </s> <s> Kuid see ei lugevat , lugevat muu . </s> <s> Lugevat palju-palju-palju muud . </s> <s> Ning ta silmist vaatas seda öeldes vastu siiras rõõm ja lugupidamine . </s> </p>
<p> <s> Ühel õhtul , kui taas ilmus järjekordne sõber diivanile jalgu kõigutama ja lobisema ning mu mees unustas end pikkadeks tundideks viljatusse vestlusse , üldse märkamata , et sõber on saabunud tühjade kätega , võtsin julguse kokku . </s> <s> Seisin otsustavalt tema ja ta sõbra ette ning küsisin : </s> </p>
<p> <s> “ Kes pärast kõigi nende räpakollide tagant kasib ja koristab , kes peseb kohvitassid , kes hõõrub vaibalt jalajäljed , ega ometi sina ? </s> <s> Sina oled ju mees ! ” </s> </p>
<p> <s> Võimalik , et kasutasin valesid sõnu . </s> <s> Nende põhjal võis tunduda , nagu püüaksin sõpra maha teha . </s> <s> Kuid mu ainus soov oli üksnes Toomas Tromb Tromb Trombile delikaatselt selgitada , kuidas on asjalood tegelikult : nad ei telli temalt iial midagi , mitte ainsatki kõnet ! </s> </p>
<p> <s> “ Mida sa tahad ? ” küsis mees häiritult . </s> </p>
<p> <s> “ Ma ei taha , et nad nii sageli käivad . ” </s> </p>
<p> <s> “ Aga nad ei käi sageli . ” </s> </p>
<p> <s> See oli abitu vale . </s> <s> Naersin salvavalt . </s> <s> Imelik , kuidas ta ise ei märganud , et nad imevad kaanidena tema energiat . </s> <s> Kui õnnelikuks muutus alati tema nägu nende lahkudes ! </s> <s> Kuidas ta lausa hüppas mulle kaela ja suudles ja kallistas nagu meeletu ! </s> </p>
<p> <s> “ Muud midagi , kui et osa neist on ebameeldivad . </s> <s> Võta see endale teadmiseks ! ” </s> </p>
<p> <s> See oli vahepeal peaaegu ainus mu töö : olla mitte mina ise , vaid daam . </s> <s> Pidin naeratama ja suu pidama . </s> <s> Viilisin ja lakkisin küüsi , võõpasin huuli ja silmaümbruseid , õlitasin laupa ja põski , sest meest ei rahuldanud mu igapäevane jume , rullisin juustesse lokke , põimisin kumme ja lindikesi . </s> <s> Tegin kõike seda , millega ma ei olnud varem kokku puutunud . </s> <s> Jah , kes oleks võinud iial aimata , et missuguse veidra ameti endale kord saan ! </s> </p>
<p> <s> Esialgu ei olnud ükski poliitik veel õnneks meie poole pöördunud , alles valmistusime … </s> </p>
<p> <s> --- </s> </p>
<p> <s> “ Aet , sa oled tark , ” sosistas mees . “ Ma annan asjaajamise sulle üle … Sina tead paremini , mida meil vaja läheb , Aet ! ” </s> </p>
<p> <s> Tõesti , seni oli üha Toomas Tromb Tromb Tromb asju ajanud ning asjad ei olnud edenenud . </s> <s> Ta kinnitas aina , et edu ei tohi forsseerida . </s> <s> Et nii võib tõusta küll korraks taevalaotusse nagu meteoor , kuid liiga pöörane lend saab olla üksnes illusioon , veel kiiremini järgneb sellele läbipõlemine . </s> <s> Ent mida rõõmustavat toimus kiriku ümber ? </s> <s> Mitte midagi . </s> <s> Veel hullemini kiratses tema ettevõte . </s> <s> Eliidi heaks pidi see töötama , kuid ainsaks kliendiks oli jäänudki too kalavõrk . </s> <s> Ning ka teda ei olnud ma rohkem enam näinud . </s> <s> Ilmselt kohtus mees temaga nüüd kusagil mujal … Enamik päevi veetsime kahekesi tagatoas , tüdinemata ja tüdinemata teineteisest … </s> </p>
<p> <s> Nähtavasti oli ta hakanud minust tüdinema . </s> <s> Küllap oli tema tagamõte , et mind linna läkitades võis ta taas rahus võõrustada oma sõpru või ka kliente , nagu ta mõnesid neist nimetas . </s> <s> Ma ei olnud rumal , nägin ta läbi . </s> <s> Nägin läbi , kuid sellegipoolest olin usalduse üle äärmiselt rõõmus . </s> <s> Tegelikult olin omaette juba ammu mõelnud , et mu võimed väärivad paremat rakendust . </s> <s> Pelgasin vaid mehega seda teemat puudutada – et järsku ta solvub . </s> </p>
<p> <s> Järsku arvab ta , et mul on liigsed ambitsioonid . </s> <s> Midagi erilist ju ei tarvitsenudki teha ! </s> <s> Tuli vaid tormata läbi soliidsemate firmade esindused ja kauplused , samuti kõik nurgatagused poed , kirjutada vihikud kirjuks märkustest ja koostada kartoteegid , kuni käed väsivad , villid plaksatavad jalgades lõhki ja hing on tühi , ent õnnelik . </s> </p>
<p> <s> Missugune kontrast võrreldes mu senise eluga , kus mul ei olnud lubatud isegi hingata … </s> </p>
<p> <s> Kuigi teadsin täpselt , mida minult oodatakse – mida ise eneselt ootasin ! – , kõndisin esialgu hajameelselt ja sihitult mööda peatänavaid . </s> <s> Koguni poodidesse põikasin harva . </s> <s> Pikad päevad , nädalad , kuud , vahest koguni tööst tulvil aastad seisid ees . </s> <s> Liigne kiirustamine võis ajada üksnes võhmale , kärsitus põhjustada vääratusi ja eksisamme , mille eest hoiatas Toomas Tromb Tromb Tromb . </s> <s> Alles harjusin , elasin sisse . </s> </p>
<p> <s> Niigi oli kogu linn täis tüütut saginat . </s> <s> Ma ei suutnud kuidagi mõista , kuidas linna poole palvelevad nii paljud . </s> <s> Minule ei olnud linna põrmugi vaja . </s> <s> Olin selles kloaagis , naiivsete maatüdrukute tõotatud maal üksnes sellepärast , et jumaldasin üht meest , üht härrasmeest ega tahtnud iial kaotada . </s> <s> Kui siin ei oleks Toomas Tromb Tromb Trombi , siis oleksin lahkunud viivitamatult . </s> </p>
<p> <s> --- </s> </p>
<p> <s> Kaua ei pidanud ma siiski ekslema . </s> <s> Juba lähimas ehitustarvete äris panin tähele , et kummardun sama prill-laua kohale koos ühe ootamatult tuttava mehega . </s> <s> Me pead olid hinnalipikut vaadates kõrvuti . </s> <s> Ta ei tundnud mind ära . </s> <s> Kui ta kavatses suunduda edasi vannide osakonda , astusin tema juurde ja tutvustasin ennast . </s> </p>
<p> <s> Jaak vaatas mind tuttavate tühjade heledate silmadega , mille sügavamas põhjas väreles kelmikas uudishimu . </s> </p>
<p> <s> “ Vabandust … ” ütles ta peast kinni haarates , nagu püüaks meenutada , kes ma olen . </s> <s> Justkui kõik kohe-kohe meenuks . </s> <s> Kõõritas , kas annan talle mõne selgitava niidi . </s> </p>
<p> <s> Paraku mul neid ei olnud , niidid olid katkenud . </s> <s> Olin üks suvaline tütarlaps tuhandete seast tema suvedes . </s> <s> Tammusin tummalt , pimedalt , pidetult vannide vahel . </s> </p>
<p> <s> “ Tarvikut mäletad ? ” lipsas ootamatult mu suust . </s> </p>
<p> <s> Kust ilmusid need mõttetud sõnad , see nimi ? </s> <s> Kuid mingil imelisel viisil tabasin märki . </s> <s> Jaagu nägu valgustas põlglik grimass . </s> </p>
<p> <s> “ See kõver … ” </s> </p>
<p> <s> Ta nägu oli täpselt niisama kõver kui Tarviku jalg ning ma puhkesin naerma . </s> </p>
<p> <s> “ Teist seesugust pole maamunal olemaski ! ” irvitas ka Jaak . “ Kuidas ta silmad vilasid , kuidas ta ila tilkus , on mul õigus … ” </s> </p>
<p> <s> “ Ma olen tema naine . ” </s> </p>
<p> <s> “ See ei saa olla võimalik ! </s> <s> Sa oled noorem . </s> <s> Sa oled ju tükk maad noorem kui tema naine . </s> <s> Ma ei saa eksida ! ” </s> </p>
<p> <s> Jaak vaatas mind siira hämmastusega . </s> <s> Talle näis meenuvat veel midagi . </s> <s> Ehk midagi neist ilusatest hetkedest , mis olid kunagi me vahel ? </s> <s> Ta ümmargune nägu muutus siledaks nagu õhupall ning hakkas tunduma , et temagi silmad vilavad ja suunurkadest tilgub ila . </s> </p>
<p> <s> “ Isegi hääl on sul hoopis teine , hele , sa petad ? </s> <s> Tal ei saa olla ometi uut naist ! ” </s> </p>
<p> <s> “ Ma olen vahepeal käinud läbi ajamasina , ” kinnitasin talle täiesti tõsimeelselt . </s> </p>
<p> <s> Jaak kloppis mulle oma jämeda rusikaga tunnustavalt vastu õlga ning kuum juga jooksis mul mööda selgroogu alla . </s> </p>
<p> <s> --- </s> </p>
<p> <s> Justkui mustast kotisuust jooksis välja nägemus ehitajatest . </s> <s> Nad saabusid külasse rivilauluga ja jäid kogu suveks . </s> <s> Kust nad saabusid , kes nad kutsus , kes seda teadis ja kas oli see oluline . </s> <s> Piisas sellest , et kõikjal leiti midagi parandada , kõikjal oli tarvis järsku püstitada seinu , aedu , müüre . </s> <s> Küla elas ja õitses selle suve . </s> <s> Ning õhtud ja ööd täitis ohjeldamatu pillerkaar , sest ehitajatel oli raha piisavalt , kõik , mis külas leidus , liikus nende sõrmede vahelt läbi , et seejärel kaduda poodide , turgude , kärakamooride virvarri . </s> </p>
<p> <s> Pealtnäha ei erinenud ehitusbrigaad kohalikest meestest mitte millegi poolest , kuid tegelikult oli vahe mäekõrgune . </s> <s> Nad olid harukordselt lõbusad sellid , nad olid vabamad kui keegi iganes , ent ometi saatis neid kõikjal aimamatu sisemine väärikus . </s> <s> Nagu nad loodisid sirgeks ka kõrgeimad seinad , samamoodi loodisid nad elu . </s> <s> Nad tõmbasid alati selge piiri . </s> <s> Uhtusid hommikuti karge kaevuveega rähma silmast , heitsid külatüdrukud lakast välja ja komberdasid tööle . </s> <s> Töö lendas neil käes . </s> <s> Külla ilmusid moodsad vankrikuurid , viljakuivatid , töökodade hallid kivikarbid . </s> </p>
<p> <s> Nad olid isegi sedavõrd väärikad , et ka kõige paadunumad , kõige ärritunumad peremamslid , kes lausa vihkasid neid , andsid maanteeservas aupakliku susinaga teed nende raskele jalaastele . </s> <s> Ning mõistagi oli igaühel nende hulgas oma lemmik . </s> </p>
<p> <s> Lõhkikäristatud püksipõlvedega harjasjuukseline Jaak , kes mängis tantsupidudel akordionit , kes võis tõmmata oma lõõtsa lõputult , kes jaksas laulu joristada võidu kuldnokkadega ja kui need vaikisid , siis konnatiigi krudiseva kooriga , ja kui vaikus vastas juba sealtki , siis oli tema ikka veel laulmas . </s> <s> Ta oli põhjani tühjade pärani silmadega noor laulik , noor vana mees , kes ei leidnud ainsatki Joukahaist enesega rinda pistma . </s> <s> Ta klahvid kõlisesid igatsevalt . </s> <s> Hommikukastes istusin ta kõrval , kuni kerkis päike . </s> </p>
<p> <s> Tarvik kiristas kiige taga hambaid , saamata vigase jala tõttu mind tantsulegi kutsuda . </s> <s> Kogu selle pika suve ei andnud ta mulle peksa . </s> <s> Ühtki märkust ei pudenenud tema suust töömeestele . </s> <s> Kui need narrides talle liginesid , siis ta üksnes muigutas huuli . </s> <s> Tavaliselt imes ta end juba aegsasti puskarist oimetuks ja kukkus murule kummuli . </s> <s> Erinevalt ehitajatest ei olnud tal hommikuti kiire ning sageli leidis ka õhtune simman ta samast kohast . </s> </p>
<p> <s> “ Mida peavad mu silmad nägema , mitte midagi , kuhu panen nad häbiga , mitte kuhugi , ” lalises Tarvik pudise suuga loojuva päikese suunas , kuni selle vajutas kinni kapatäis sogast viina . </s> <s> Enamasti pakkus viina talle Jaak . </s> <s> Talle pakkus põrgulikku nalja , kuidas Tarvik teeb oma kompjalal paar aeglast ebakindlat ringikest metsaviiru taustal ning vajub siis kiige taha kägarasse . </s> </p>
<p> <s> Tavaliselt põimis Jaak sel puhul mulle hella käe ümber õlgade ja sosistas : </s> </p>
<p> <s> “ Vaata . ” </s> </p>
<p> <s> Ning ma vaatasin , kuid ei näinudki Tarvikut kukkumas läbi udu , mis looritas mu silmi . </s> <s> Teda lihtsalt ei olnud . </s> <s> Teised nägid , mina mitte . </s> <s> Nii kordus see õhtust õhtusse ja ikka ütles Jaak mulle : vaata ! </s> </p>
<p> <s> Ah , pärast pikkadel pimedatel talvekuudel tegi Tarvik kõik kuhjaga tagasi , siis läks elu päris hulluks … </s> </p>
<p> <s> Nüüdki võttis Jaak mul hella käega õlgadest ning ühtäkki tundus , et oleme taas keset suve , keset küla kõige kuumemat suve . </s> <s> Seda suve täitsid lärmakad nilbevõitu hõiked , suitsuving , trobikond tunkedes ehitajaid , kes tegid aega parajaks või tähistasid sarikate püstitamist või lihtsalt palgapäeva . </s> <s> Jaak tutvustas mind neile kui oma vallatut koeraplikat . </s> <s> Aga ma ei solvunud , see oli tema stiil , säärasel kombel käitus ta ju kõigiga . </s> <s> Kõik oli täpselt samamoodi kui kunagi sel unustussevajunud ajal ! </s> </p>
<p> <s> --- </s> </p>
<p> <s> Jaak patsutas bravuurselt oma kõhukat rahakotti ja lubas mul tellida endale kõike , mida hing ihaldab . </s> <s> Teesklesin , nagu jääksin mõttesse . </s> <s> Kuid tegelikult teadsin algusest peale , mida soovin . </s> <s> Takseerisin asjaliku põlgusega vigurpudeleid riiulis teisel pool letti ja näitasin ühele , mis asus kõige ülemisel riiulil ja paistis isegi kergelt tolmune . </s> </p>
<p> <s> Pelgasin , et Jaak teatab kahetsusega , et tegu on arutu raharaiskamisega . </s> <s> Võibolla tal üldse ei olegi nii palju raha , kui läheb tarvis viski jaoks ! </s> <s> Külas jõi temagi puskarit , aamide kaupa jõi ta puskarit ning ta sõrmed sibasid nagu sipelgad üle akordioni . </s> </p>
<p> <s> Kuid tema laksutas hoopis tunnustavalt keelt vastu suulage . </s> <s> Oo , ütles ta pilk ! </s> </p>
<p> <s> Paraku tolles viskis ei olnudki midagi erilist . </s> <s> See oli kollane nagu puskar ja kõrvetas kurku samamoodi . </s> <s> Ent ta tegi ülemeelikuks . </s> <s> Enne veel , kui Jaak küünitas uuesti rahakoti järele , kippus ta silitama mu põlve . </s> <s> Ning ta silmis , kogu tema näol oli nii meelas läige , nagu seda võib kohata ainult linnas – külas ei lubanud temagi endale kunagi midagi niisugust . </s> <s> Ma ei tahtnud teda näha sellisena , linnast räsituna ja hüüdsin ta kätt viisakalt kaugemale nihutades : </s> </p>
<p> <s> “ Ma ehitan maja ja mul on raha nagu raba ! ” </s> </p>
<p> <s> “ Aga tütarlastel ei pea olema raha , ” lõkerdas Jaak . </s> </p>
<p> <s> Sedatüüpi tegelasi olin oma elu jooksul liigagi palju kohanud . </s> <s> Et nad paika panna , tuli näidata neile korraks oma üleolekut . </s> <s> Vaid korraks , sellest piisas . </s> <s> Heitsin tagakätt lauale kogu raha , mille Toomas Tromb Tromb Tromb oli mulle hommikul kaasa andnud , ja nipsutasin sõrmedega . </s> </p>
<p> <s> Kelner jooksis kohale ning ma tellisin mitte viskit , vaid rummi . </s> </p>
<p> <s> See oli naise üleolek . </s> <s> See paistis võibolla isegi veidi naeruväärne , ent ometi vaadati mind seejärel hoopis teise pilguga . </s> <s> Rumm oli kangem , see oli päris kange ja hea . </s> <s> Jaak sulges õhku ahmides suu . </s> <s> Lisaks tuli tal alla neelata kahemõttelised märkused , mis sadasid kõigist lokaali nurkadest meie aadressil . </s> </p>
<p> <s> “ Ma ei ole mitte mingi karjatalitaja , nagu sa näid arvavat , vaid professori isiklik sekretär , ” poetasin selgituseks . </s> </p>
<p> <s> Kodunt väljudes puudus mul ettekujutus , kuidas oma ülesanne ellu viia . </s> <s> Oli üksnes ebamäärane soov tõestada Toomas Tromb Tromb Trombile , et saan hakkama , et suudan koguni temast suuremat kasu tuua . </s> <s> Et avastan õiged klahvid ja vajutan nendele ning hoidun valedest klahvidest , mille ohvriks tema minu arvates alatasa sattus . </s> <s> Avastasin , et mu asjaajamine hakkas vägisi , isegi erilise taganttõukamiseta õiget ilmet võtma . </s> <s> Olin märkamatult loovinud keset soovituste tulva , vasakult ja paremalt sadasid ideed ja selgitused , aina selgemad , aina kaunimad , kogu lokaal paistis omavahel võistlevat , kuidas vaimusilmas ehitada mu maja . </s> </p>
<p> <s> Ma ei julgenud iitsatadagi , et tegu on kirikuga . </s> <s> Seda nad ei oleks uskunud . </s> <s> Veel vähem oleksid nad suutnud ette kujutada , et miski võib olla nii halvas seisukorras . </s> <s> Mulle nihutati ette klaasitäis vahutavat jooki , mis kõditas suud , ning kuulanud veel veidi aega nõuandeid , tellisin omakorda kogu laudkonnale rummi . </s> <s> Igaühele piisakese , kokkuhoidlikult . </s> </p>
<p> <s> Strateegia paistis olevat Toomas Tromb Tromb Trombi nõrk koht , just sellega ma praegu tegelesin . </s> <s> Temal oli kindlasti teistsugune , hoopis madalam ettekujutus raha paigutamisest : põrandalauad , saviplaadid , krohv … Et ostaksin poodidest kokku asju . </s> <s> Kannaksin koju , kui midagi soodsat silma puutub . </s> <s> Kuid mis olid trepikäsipuud ehitajate värbamise kõrval ! </s> <s> See oli strateegia väljatöötamine ! </s> </p>
<p> <s> Nad rääkisid pootshaagist ? </s> <s> Vaata ette , Jaak , kui sa käperdamist ei jäta , see plika lajatab sulle pootshaagiga vastu kukalt , on alles merekaru , kuulsin tunnustavat naerumöiratust – ah lausa rummi ! </s> <s> Ning ma hüüdsin Jaagule äkilisel selgushetkel : </s> </p>
<p> <s> “ Sina see olidki , kes Tarvikule lauda taga hanguga ribidesse virutas ! ” </s> </p>
<p> <s> Sellest ajast oli Tarvik , kes muidu oli kõver vasakule , hakanud hoidma kinni paremast puusast . </s> <s> Ta kõndis nüüd nagu murdunud ja raagus puu . </s> </p>
<p> <s> “ Mis ta siis muudkui immitses , ” heitis Jaak süüdimatult . “ Aga mitte hanguga , hoopis telliskiviga . </s> <s> Kui see oli muidugi sama juhtum … ” </s> </p>
<p> <s> Olin ainus naine saalis ja seetõttu tähelepanu keskpunktis . </s> <s> Ümberringi kõik sumises ja virvendas , Jaak hüüdis välja järgmise rummi , ent mina ainult küsisin ja mu küsimused olid ülimalt asjalikud : ehitusmaterjalide hinnad , turukonjunktuur , kohad , kust saab osta odavamalt . </s> <s> Ning ma kirjutasin kõik vihikusse usinasti üles , kuni käsi väsis ning pliiats pudenes sõrmede vahelt . </s> </p>
<p> <s> Tõukasin tühja klaasi endast eemale ja tõusin sõnagi lausumata . </s> <s> Kui õnnelik olin ma kodu poole minnes . </s> <s> Õnnest purjus , tuikusin sisse kodu uksest . </s> </p>
<p> <s> --- </s> </p>
<p> <s> Kuid vaid selleks , et näha Toomas Tromb Tromb Trombi nägu muutuvat süngeks nagu süsi . </s> <s> Ta isegi ei rääkinud minuga . </s> </p>
<p> <s> “ Klassivahe , ” ütles ta ainult . </s> </p>
<p> <s> Ta jättis lõpetamata . </s> <s> Ta rippus sõna me kohal nagu ähvardus . </s> </p>
<p> <s> “ Kui väsinud ma olen ! </s> <s> Sa ei suuda ette kujutada , kui mitu poodi ma läbi marssisin , kui palju hindu üles kirjutasin . </s> <s> Kogu vihik on neid paksult täis , ” ohkasin voodile viskudes . </s> </p>
<p> <s> Nööpisin justkui kogemata lahti kaeluse , ent seegi ei pehmendanud mehe südant . </s> <s> Mees kõndis närviliselt mööda tuba , näris piibuotsa hammaste vahel nagu oksaroigast ning mis kõige ebameeldivam , luristas aegajalt ninaga . </s> <s> Seejärel marssis ta minu poole vaatamata uksest välja , nagu oleksin õhk . </s> </p>
<p> <s> Püüdsin uinuda – olin tõesti kuratlikult väsinud . </s> <s> Kuid ma ei suutnud . </s> <s> Tinane vaikus lasus ruumis . </s> <s> Tagusin jõuetus raevus kellakupleid laes vastamisi , vähemalt kellgi helises mulle , ehkki plekiselt , nagu oleksid meistrid valanud selle ilma sisemise sädemeta . </s> <s> Aga kust mina teadsin , kuidas tekivad kellad , võibolla teevad neid hoopis masinad . </s> </p>
<p> <s> Imelik , iga hetkega aina rohkem igatsesin Toomas Tromb Tromb Trombi järele . </s> <s> Tema puudutused tundusid praegu eriti valusalt lähedal olevat , ja tegelikult oli üksnes voodi , üksnes üksildased valendavad tärgeldatud linad mu ümber . </s> </p>
<p> <s> Sel nõiduslikul kellahelinal oli siiski nähtavasti mõju . </s> <s> Kas unes või ilmsi , aga ma tõusin ja nõjatusin aknalauale ja vaatasin kollast ümmargust kuud . </s> <s> Nägin , kuidas selle pinnal viipavad väikesed kuuejalgsed putukad minu suunas . </s> <s> Nad olid nii armsad , et ma ei saanud kuidagi jätta neid vastu tervitamata . – Kostis kilkeid ja jauramist . </s> <s> Leti ääres veiklesid lambid ja taamal istus keset pöörast melu Toomas Tromb Tromb Tromb . </s> <s> Temagi tundus nii üksildane . </s> <s> Ümberringi olid ta parimad sõbrad , kuid kas tema neid üldse märkas . </s> </p>
<p> <s> Juba järgmisel hetkel olin tema käte vahel . </s> <s> Keegi isegi plaksutas . </s> </p>
<p> <s> --- </s> </p>
<p> <s> Panin tähele , et joviaalne plaksutaja oli lipitseva naeratusega Franketti . </s> <s> Kuid meil kahel leidus silmi ainult teineteise jaoks . </s> <s> Laud oli kaetud pokaalidega , millest ta oli vaid korraks rüübanud . </s> <s> Ka parimad joogid ei maitsenud talle . </s> <s> Need peened , eksootilised , magusa uimastava lõhnaga joogid . </s> <s> Koguni värvid olid neil imelikud , oranž , roheline , sinine … </s> </p>
<p> <s> “ Miks sa oled siin , Toomas Tromb Tromb Tromb ? </s> <s> Sa ei sobi kõrtsidesse , mitte kuidagi ei sobi sa kõrtsidesse . </s> <s> See on umbes nagu sina ja heinahang või pootshaak … ” </s> </p>
<p> <s> Rääkisin rumalusi . </s> <s> Kuid ta nägu muutus sellest pikapeale rõõmsamaks . </s> <s> Tundus , et talle meeldib iga sõna , mis ma ütlen . </s> <s> Võibolla ta ei kuulanudki sõnu , vaid üksnes häält . </s> <s> Isegi lapsena ei olnud mu hääl ilus , mis siis veel edaspidi , aga mu mees ja tema naeratused ja kallistused olid teinud sellega imet … Ning ma rääkisin ja nautisin ta hõrkusid jooke , mille nimesid ma ei teadnud . </s> </p>
<p> <s> “ Kunagi olin ma teistsugune , kahju , et sa juba sellel ajal mind ei tundnud , ” heitsin pea nukralt kuklasse ja keerutasin sõrmede vahel oma tumedaid pulstunud juukseid . “ Mul oli hele linalakk pea ja ma olin lõbus , sõbrad olid mul ümber , kõik oli hoopis teisiti ! </s> <s> Muide , sinine on hoopis magusam kui oranž , too mulle veel üks sinine ! ” </s> </p>
<p> <s> Ent ta kuulis siiski ka sõnu – ta raputas pead . </s> </p>
<p> <s> “ Mis ikka , mingem siis tantsima ! ” hüüdsin teda kõigi silme all kaelustades . </s> <s> Need magusad joogid panid mind tundma end iseäralikult , olin justnagu õuedaam , konkubiin , suure ärimehe armuke ta lõburetkel . </s> <s> Kujutasin ette , kuidas me nõjatume hiiglasliku laeva reelingule keset lõputut ookeani , tuuleiilid sasivad me juukseid ja laternad heidavad ähmast valgust , isegi kajakaid ega kormorane ei tiirle me ümber , on vaikus , on öö , aga ei ole isegi vaikus , on mere sügav ohe , ta kohin , lainete laksatused vastu laeva parrast , kollane kuu . </s> </p>
<p> <s> Baari keskel asus tantsuplats , seal kõikus paar purjus paari . </s> <s> Kuid Toomas Tromb Tromb Tromb ütles huuli väärutades , et tantsimiseks on liiga umbne . </s> </p>
<p> <s> “ Kas sa oled lombakas või ? </s> <s> Sa oled täpselt nagu Tarvik … ” sosistasin talle pettunult . </s> </p>
<p> <s> Üle mehe näo libises sünge vari . “ Kuidas sa tohid meid võrrelda … ” </s> </p>
<p> <s> “ Kas ei tohi siis või , kõike tohib ! </s> <s> Vaadake , ” pöördusin käsi laiutades teiste lauasolijate poole , “ siin istub imeloom , keda ei tohi võrrelda ! ” </s> </p>
<p> <s> Kummutasin tilgatumaks ta viimase pokaali , mida ta ise ei olnud peaaegu üldse puudutanud , ning vaatasin Frankettile sügavalt silma sisse . </s> <s> Nii sügavalt ja nõudlikult , et too – juhm inimene – taipas ning kutsus mu tantsule . </s> </p>
<p> <s> --- </s> </p>
<p> <s> Franketti veiderdav kummardus oli sedavõrd äraolev ja naiselik , et kartsin kõige halvemat . </s> <s> Ka esimesed sammud astus ta nagu kõrkjas või õlekõrs , justkui pudeneks kohe-kohe koost. Seda suurem oli aga mu üllatus ja rõõm , kui ilmnes , et haprusel leidub ka häid omadusi . </s> <s> Franketti tantsis erakordselt nõtkelt ja sujuvalt . </s> <s> Tundus , nagu nagu oleks ta kõrkjas kaldavees ja ma lasen tal ennast juhtida mööda veepinda . </s> </p>
<p> <s> Aga me viibisime siiski ohutus vees , kalda äärest me kaugemale ei läinud . </s> </p>
<p> <s> Ometi – kuidas olin ma sattunud kaldale , kui äsja alles viibisin kaugel ulgumerel ? </s> <s> Kas olin vahepeal elanud üle laevahuku ? </s> <s> Ma ujusin , ujusin , ujusin , kuu saatis mu rännakut ja valgustas lainete vahuseid harju , pehmeid paitavaid lainevälju , joonistas mu ette silmapiiri ja üksiku saare . </s> <s> Saare kaldavees ujus kõrkjas . </s> </p>
<p> <s> Märkasin , et Toomas Tromb Tromb Tromb piidleb meid ainiti nurgast . </s> <s> Tema pilgust ilmus taas põrand mu jalgade alla . </s> <s> Räpane baar paiskus mu silmade ette . </s> <s> Mu jalg takerdus mingi juhtme taha . </s> </p>
<p> <s> Franketti arvas vist , et olen võtmas mõnd eriti jõulist tantsusammu , tuli sellega hoogsalt kaasa ja me lausa lendasime üle põranda . </s> <s> Mu kukkumine oli tema jaoks sedavõrd ootamatu , et ta ei jõudnud isegi reageerida . </s> <s> Leidsin end ristseliti keset põrandat , põlv marraskil ja verine , Toomas Tromb Tromb Trombi ehmunud nägu mu kohal . </s> </p>
<p> <s> “ Sa käia ikka saad ? ” uuris ta murelikult ning aitas mu püsti . </s> <s> Muusika vaikis . </s> <s> Ettekandja tormas lapiga põrandalt verd pühkima . </s> <s> Olin purustanud ka paar klaasi , mees maksis need kinni . </s> </p>
<p> <s> Kuid lauda ma sellegipoolest ei läinud . </s> <s> Teatasin Toomas Tromb Tromb Trombile kõrgilt , et olen vaba inimene ja tal puudub õigus mind käsutada . </s> <s> Õnneks olin piisavalt purjus , et mitte tunda valu . </s> <s> Nõjatusin seljaga vastu stendi , millel rippus menüü , ning sulgesin väsinult silmad . </s> <s> Menüü hakkas ähvardavalt kõikuma . </s> </p>
<p> <s> “ Sa tahad kõik purustada – miks ometi , Aet ! ” kiunatas mees . </s> </p>
<p> <s> Avasin vastutulelikult taas silmad , vaatasin talle otsa oma lahkeima naeratusega ja lubasin , et istun tagasi lauda niipea , kui leian sellelt pokaali Üampanjat . </s> </p>
<p> <s> --- </s> </p>
<p> <s> Minu üllatuseks astus ta tõepoolest leti äärde . </s> <s> Veel suuremaks üllatuseks tellis ta terve pudeli . </s> <s> Kuid ikka suutis ta kõik ära rikkuda – ta ei valanud üksnes minule , vaid ka oma kaaslastele . </s> <s> Sõpradele ! </s> <s> Nood seirasid teda vesisel pilgul . </s> <s> Kõigi nende pokaalid täitusid lilla kihiseva ollusega , mis paistis nagu desinfitseerimisvedelik . </s> <s> Veel enam , kui tõstsin klaasi suule , siis ta torises : </s> </p>
<p> <s> “ Ära joo nii palju . </s> <s> Näed , mis juba juhtus . ” </s> </p>
<p> <s> Tahtsin talle öelda , mida arvan , mida tunnen praegu oma sisemuses , ent mees – minu mees – ei vaevunud mind isegi tähelepanu vääriliseks pidama . </s> <s> Ta kallutas kõrva demonstratiivselt naabri poole oma teisel käel ning süvenes keskustellu mingist rapsist , mingist sojajahust . </s> </p>
<p> <s> Toetusin otsekui juhuslikult vastu tema õlga , kuid ta tõmbus eemale , nagu kardaks end määrida . </s> </p>
<p> <s> “ Selline siga … ” oli ainus , mida suutsin talle öelda . </s> <s> Sedagi tegin vaikselt ja kähinal . </s> </p>
<p> <s> “ Siga ? ” muigas ta vastu . “ Tõepoolest , siga sööb rapsi ja sojat ilmatu suure isuga , ta on peaaegu sama mis inimene . ” </s> </p>
<p> <s> “ Mehed on kõik sead … ” </s> </p>
<p> <s> “ Täpselt nii , Aet , sul on õigus , just mehed ongi inimesed , ” narris mees edasi . </s> <s> Taas asus ta minust kaugel eemal . </s> <s> Seda isegi mitte nii väga ruumis , vastupidi , me istusime täiesti kõrvuti , kuid side me vahel oli piinavalt habras järsku . </s> <s> Mehe suunast õhkus arusaamatut jäisust . </s> </p>
<p> <s> “ Mehed jah söövad sojat , ” kostsin põlglikult . </s> <s> Ent ta ei vaevunud mulle isegi vastama enam . </s> </p>
<p> <s> “ Näe naist , missugune loogika , seda koguni praeguses seisundis ! ” praalis ta oma naabrile selle asemel . </s> </p>
<p> <s> Oleks siis veel kellele praalinud ! </s> <s> Tegu oli tolle sama juhmi professoriga , kes ei osanud kirjutada Argentiina suhkrust . </s> <s> Kuid Toomas Tromb Tromb Trombi jaoks oli see abitu professor justkui kõrgem olend ja mina tema kõrval põhk . </s> <s> Suhtumine oli seda imelikum , et oma ettevõtte kavatses ta viia unistuste radadele minu , mitte professori abiga . </s> <s> Kas lootis ta põhu peale ? </s> </p>
<p> <s> Olidki ta unistused üksnes põhk – võibolla olid nad tõesti ? </s> </p>
<p> <s> “ Sead … Sead on mehed , kõik ! ” purskasin . </s> </p>
<p> <s> “ Aga sina , naine , jah , oled inimese sõber , ” narris Toomas Tromb Tromb Tromb mind häbematult edasi . “ Sina , jah , siga ei ole . ” </s> </p>
<p> <s> “ Sul on õigus , temas leidub potentsiaali , ” targutas professor . “ Kummatigi ma ei usu , et … ” Miskipärast ta takerdus . “ Seda on raske – jah , teoorias on raske seda seletada , kuid räni ta on . </s> <s> Räniks ta jääb . ” </s> </p>
<p> <s> Toomas Tromb Tromb Tromb vaatas teda kuidagi heitunult ja raputas siis jonnakalt pead . </s> <s> Paraku katkestas professor ta malbe käeviipega juba enne , kui jõudis ilmuda esimene sõna . </s> <s> Ning mu mees lubas sellel muidugi juhtuda , ta lausa koogutas vanamehe ees . </s> </p>
<p> <s> “ Skeptiline olen ? </s> <s> Teen sulle haiget , jajah , vanapoiss ? ” </s> </p>
<p> <s> Segased , segased sõnad , neile järgnemas veel sõgedam naer – niisugune oli minu mehe värviliste jookide mõju professorile . </s> <s> Punased bakenbardid hüplesid nagu tuustid ta põskedel . </s> </p>
<p> <s> “ Olgu pealegi , lihvimisel ilmub teemant , ” lisas see viimaks leplikult . </s> </p>
<p> <s> Nad rääkisid minust nagu kaubast . </s> <s> Toomas Tromb Tromb Trombi jutt oli ilmselgelt mõttetu . </s> <s> Taamal istus Franketti , seljas pitsiline pluus , suurte lillade , roosade ja pruunide laikudega , mis meenutasid lilleõisi . </s> <s> Miks ei võinud olla Toomas Tromb Tromb Tromb niisama lihtne ? </s> <s> Ta oli ju Toomas , uskmatu , poliitikute karmikäeline õpetaja ! </s> <s> Pluus kattis tuttkiivi . </s> <s> Oleksin tahtnud seda praegu lohutuseks vaadata , kogu sõjakäiku . </s> <s> Franketti seiras mind oma pikkade ripsmete alt hella ja osavõtliku pilguga , justkui mõistaks , mis mul viga . </s> </p>
<p> <s> --- </s> </p>
<p> <s> Aga ma ei mõistnud ka ise , mul ei olnud midagi viga . </s> <s> Ja nõnda siis laususin aeglaselt , iga sõna rõhutades , koguni professori ette püsti tõustes : </s> </p>
<p> <s> “ Tead mis ! </s> <s> Ole sa kasvõi akadeemik , aga sina oled siin selles kõrtsis kõige suurem siga . </s> <s> Kas mäletad , kuidas sa isegi naisest ei suutnud üle olla . </s> <s> Argentiina , pampa , selva , ptüi , ptüi ! </s> <s> Teised pidid kõik ära tegema ! </s> <s> Trükkima ! </s> <s> Naised ! ” </s> </p>
<p> <s> Torkasin oma plekilise sõrme , oma marraskil ja verise sõrme nagu piigi tema habemesse . </s> <s> Võibolla just sellepärast tegin seda , et ka habe oli punane nagu veri . </s> </p>
<p> <s> Tundus , et tabasin õigesse kohta . </s> <s> Professori silmad muutusid hägusaks ja tõmbusid kissi . </s> <s> Näis peaaegu , nagu oleks andnud mu sõrm talle elektrilöögi . </s> </p>
<p> <s> Vanamees oli sedavõrd jõuetu olemisega , et võibolla saigi ta haiget , kes teab . </s> <s> Koguni pisaranire veeres silmast või muutus nägu higiseks . </s> <s> Ta asus pühkima taskurätiga prilliklaase . </s> <s> Toomas Tromb Tromb Trombi nägu tõmbus kahvatuks nagu lubi . </s> </p>
<p> <s> “ Aet , ära tee talle haiget , vähemalt mitte praegu … ” </s> </p>
<p> <s> Meeste alatu , alatu sosin … </s> </p>
<p> <s> Niikaua kui nokiti minu kallal , oli kõik kõige paremas korras . </s> <s> Mees ei kaitsnud mind vähimalgi määral , vaid õhutas hoopis mõnuga kaasa . </s> <s> Arvas , et ma pean olema madalam kui muru . </s> <s> Arvas täpipealt sama mis Tarvik , mis küla – mitte mingit vahet … </s> </p>
<p> <s> “ Mitte kõige vähematki vahet , ” kordasin äratundmisest rabatuna . </s> <s> Nüüd olid äkki trumbid kogunenud minu kätte . </s> <s> Oh kui ebamugavalt nad järsku end tundsid ! </s> </p>
<p> <s> “ Aet , naine läks tema juurest ära … ” </s> </p>
<p> <s> “ Vaat kus mul õnnetus ! </s> <s> Võin mütsi ära süüa , et kahju hakkas tal alles pärast seda , kui naine oli juba läinud . </s> <s> Kas oli nii , aulik professor , oli jah ? ” Torkasin käed puusa ja kõigutasin oma keha vanamehe ees , nagu oleksin merel või keset neegrite tantsuringi , kuni tolle pea vajus sügavale salatikausi kohale . “ Tema naisel olid kindlasti omad põhjused . </s> <s> Naistel on alati põhjused . </s> <s> Aga milleks on mehed ? </s> <s> Ainult selleks , et teha naistele haiget ! ” </s> </p>
<p> <s> “ Noor daam . </s> <s> Minu naine suri , ” lausus professor tuhmilt . </s> </p>
<p> <s> “ Näed ! </s> <s> Tal oli põhjus ! </s> <s> Ta on ju naine ! </s> <s> Suhkruroog jäi kurku . </s> <s> Muide , Toomas Tromb Tromb Tromb , ka sina oled tegelikult siga , ole sa nii hea ja tark mees kui tahes enese meelest . </s> <s> Upsakas rasvane siga . </s> <s> Sinu sõber ei ole aga isegi siga … ” </s> </p>
<p> <s> “ Jätame selle , ” palus mees . </s> </p>
<p> <s> “ Sa ei lase mul rääkida , ah ? </s> <s> Sa ei lase mul kunagi rääkida , mida ma arvan – võta teatavaks , just sellepärast sa oledki siga ! ” </s> </p>
<p> <s> Ootamatult haaras mees mu kaenlasse . </s> <s> Koos turske ettekandjaga sai ta minust , väetist naisest , raskusteta jagu . </s> <s> Siga . </s> <s> Siga . </s> <s> Siga . </s> </p>
<p> <s> Mehed olid käitunud täna nagu viimased sead , hommikust saadik , eranditult kõik mehed . </s> </p></div2><div2 type="alaosa"><head> 7 . </head>
<p> <s> Ärgates mu käed värisesid . </s> <s> Põlv oli marraskil , jalg üleni paistes ja sinine , sõrm tursunud , ilmnes , et ka küünarnukk oli viga saanud . </s> <s> Nagu oleksin jäänud rehepeksumasina vahele . </s> </p>
<p> <s> Vaatepilt oleks pidanud tekitama kaastunnet ka kõige südametumas südames , kuid mees oli halastamatu . </s> <s> Ta pritsis mulle näkku ja kaelale jääkülma vett ning põrnitses voodi veerel nagu madu , leebe , kuid mürgine madu , kuni tõusin vastumeelselt püsti ja riietusin . </s> </p>
<p> <s> Ta sundis mu koos enesega välja . </s> <s> Loksusin tal kaasas , samm maas , kaks sammu maas , justkui pantvang . </s> <s> Palusin , et võtaksime vähemalt voorimehe , kui mitte taksoautot , ent sellelegi palvele – ainsale minu palvele – jäi ta kurdiks . </s> <s> Pärast ohjeldamatut eilset sõprade seltsis oli tal järsku rahast kahju . </s> </p>
<p> <s> Me läksime alati ainult ühte kohta . </s> <s> See oli justkui meie palverännakute sihtpunkt . </s> <s> Ei olnud ilmselt enam kaugel aeg , mil me jalgadest kulub maakamarasse üksildane rada linna piirini . </s> <s> Mehel olid seal öeldud suured palved , aga minul ? </s> <s> Mis sidus mind selle paigaga ? </s> </p>
<p> <s> Kas see , et ta palveles seal juhtumisi just minu poole ? </s> <s> Ent see oli tema vaba valik ! </s> <s> Minu käest ei olnud ta selleks nõusolekut küsinud . </s> <s> Õigemini oli see vanaema sund . </s> <s> Mees mu kõrval oli seega hull . </s> <s> Ja mina olin märatseva hullu meelevallas , söandamata põigata teisele rajale . </s> </p>
<p> <s> Tema kujutluses pidime just praegu , just täna alustama kiriku ülesehitust . </s> <s> Meil ei olnud kive , palke , plekiribasid , isegi naelu , mitte midagi ei olnud veel tellitud , töö oli alguste alguses , aga tema sellest ei hoolinud . </s> <s> Sellest , et kõigepealt tuleb konsulteerida ehitusmeestega , ei julgenud ma isegi iitsatada , see oleks taas kaevanud üles minu eilse eksimuse . </s> <s> Ning eks tegelikult teadis ka mees suurepäraselt , et kõik ettevalmistused on tegemata . </s> <s> Ja et seda ei tehta ühe päevaga . </s> </p>
<p> <s> Kuid ta teadis seda vaid siis , kui viibis selge mõistuse juures . </s> <s> Praegu soovis ta piinata mind , mu nõrka ihu . </s> <s> Ta oli kärsitu , kohutavalt kärsitu . </s> <s> Ta sundis mu peaaegu jooksule . </s> </p>
<p> <s> Kujutasin ette , kuidas kõige muu ebameeldiva kõrval ootab ees turnimine varisevas kirikus ja kui see õnnelikult lõpeb , siis pikk tagasitee . </s> <s> Ent kui jätsime viimase tänava , viimase allee , viimased korralikud paigad selja taha ning algas padrik sooaurudega , juhtus midagi ebaharilikku . </s> </p>
<p> <s> Ta isegi ei peatanud mind , vaid lihtsalt varises nagu rabanduses mulle peale . </s> <s> Kukkusin maha . </s> <s> Aga ma kukkusin nagu sulg , jalgu mul ühtäkki ei olnudki ning mu jalutu , kätetu , tahtetu keha laugles mööda õhku , ma kukkusin korraga alla ja korraga üles ega mõistnud , mis minuga toimub . </s> </p>
<p> <s> Kogu vimm oli hetkega lahtunud . </s> <s> Taas oli kõik nagu alati . </s> <s> Me vajusime otse kirikulävele ja tänasime jumalat viljakuserituaaliga nii nagu meid loodud ega häbenenud mitte kõige vähematki ! </s> <s> Esimest korda tundsin kiriku suhtes harrast poolehoidu . </s> <s> See oli väike vaene puust kirik ja palju kannatanud . </s> </p>
<p> <s> Ta oli hull ! </s> </p>
<p> <s> --- </s> </p>
<p> <s> Hullus veetleski mind vist kõigest enam . </s> <s> Ma kadusin hulluse sisse , mul ei olnud sellele midagi vastu panna . </s> <s> Lamasime tihedalt teineteise vastu surutuna murul ja värisesime , miskipärast värisesime . </s> <s> Tundus , et oleme maailmas ainsad , ainuüksi meie pärast ongi olemas see maailm . </s> <s> Olime üle piiri , nende põõsastega algas meie ala , meie maa , meie maailm . </s> </p>
<p> <s> Olime tormanud siia vaid selleks , et leida võõraste silmade eest varjul paik . </s> </p>
<p> <s> Ning imelik , mu viimase piirini piitsutatud ihu ei olnud üldse väsinud . </s> <s> Lebasin , nägu mehe kaenlasse surutud , hingasin ta kirbet higisegust lõhna , Toomas Tromb Tromb Trombi lõhna , mis uimastas , hullutas ja muutis hinge kargeks . </s> </p>
<p> <s> Mehel ei paistnud enam olevat vähimatki kiiret . </s> <s> Ta pikutas samblatuustil ning jälgis pilukil silmil tuule mängu põõsaste okstega . </s> <s> Või mõtles niisama või ei mõelnudki midagi , laskis enesest läbi tundeid , värve ja loodetavasti mind . </s> <s> Oh teda lollpead , säärasel juhul oleksime samahästi võinud jääda koju … </s> </p>
<p> <s> Samas tabas mind ebameeldiv aimdus . </s> <s> Tundus , justnagu jälgiks meid keegi . </s> <s> Arvustav silmapaar ülevalt . </s> </p>
<p> <s> See tunne aina tugevnes . “ Me oleme teinud pattu , ” sosistasin viimaks , naksates meest igaks juhuks naljatlevalt kõrvalestast . </s> </p>
<p> <s> Miks kadus neist sõnadest vaikus . </s> <s> Miks tõusin tema kannul samblalt , miks kloppisin rohulibled rõivailt , miks läksin ta kannul kirikusse . </s> <s> Kuid ma läksin , mehel oli minu üle imelikku mõju . </s> </p>
<p> <s> Tal oli ka imelikke andeid . </s> <s> Tegelikult olid need ülimalt tavalised , kõigile jõukohased anded . </s> <s> Kuid Toomas Tromb Tromb Trombiga oli neid raske seostada ja seetõttu paistsid nad erilised . </s> <s> Ta rõhutas alati , et ei tea füüsilisest tööst mitte midagi , isegi naela lõin kodus seina mina . </s> <s> Ent nüüd kiskus ta kangi ja sõra abil kiriku põranda monotoonselt üles . </s> <s> Hakkas ühest nurgast pihta ja kangutas latt lati järel . </s> </p>
<p> <s> Põrandat ei oleks saanud nagunii päästa , seda olime juba ammu mõistnud . </s> <s> Kuid ma olin kindel , et ta palkab lammutustele mõne ringiluusiva joodiku turu juurest . </s> <s> Ta sundis higiselt ja hingeldades mindki . </s> <s> Käskis mul toksida seintelt haamriga krohvi . </s> <s> Kuid see oli tolmune töö ja ajas läkastama . </s> <s> Lõpuks ma peaaegu oksendasin . </s> <s> Vaatasin tema rahmeldamist altaril jalgu kõlgutades , minust ei olnud siin vähimatki abi . </s> </p>
<p> <s> Viimaks läksin iiveldades õue jalutama ja sattusin sõstrapõõsale . </s> <s> Sõstrad olid hapud , leevendades veidi mu südant . </s> </p>
<p> <s> Mulle heideti tagantpoolt käed silmadele . </s> </p>
<p> <s> --- </s> </p>
<p> <s> “ Lits … ” </s> </p>
<p> <s> Rohkem ei midagi . </s> </p>
<p> <s> Vaikus . </s> <s> Kauged kohinad . </s> <s> Veidi hingeldamist , taas vaikus ja pimedus . </s> </p>
<p> <s> Võõrad külmad karedad käed silmile pigistatud . </s> </p>
<p> <s> Avastasin , et suu on vaba ja ma võiksin karjuda . </s> <s> Aga ma ei karjunud . </s> </p>
<p> <s> “ Siia see sureb . ” </s> </p>
<p> <s> Mul ei olnud miskipärast vähimatki hirmu . </s> <s> Peast sööstis läbi vaid imelik mõte , kes on see kiusaja ? </s> <s> Või äkki ei olegi kiusaja , vaid hoopis lunastaja ? </s> <s> Lunastaja ise ? </s> <s> Koguni viimsepäeva kohtunik ? </s> </p>
<p> <s> Seesuguses jumalast maha jäetud paigas nagu mädanenud puukiriku õu ei kartnud ma isegi viimset päeva , mitte midagi . </s> </p>
<p> <s> Viimaks pöörasid kämblad mu ümber – see oli kõigest Tarvik . </s> </p>
<p> <s> Tarviku nägu oli kurb , mitte tige . </s> <s> Ta ei tulnud mulle kallale . </s> <s> Vastupidi , ta laskis mu koguni lahti . </s> <s> Seisime teineteise vastas ja hõõgusime kumbki piinlikkusest . </s> </p>
<p> <s> “ Sa nägid , nägid ? </s> <s> Ma ei tahtnud , ta sundis , ” pomisesin . </s> </p>
<p> <s> “ Oh , sa oled siiski olemas … ” pomises Tarvik vastu . “ Kogu küla loeb su kirju , õpib pähe , irvitab , Kabjake nutab , parem juba täielik vaikus ja hukkamõist , kallis … ” </s> </p>
<p> <s> Mu süda tõmbus kokku . </s> <s> Ma ei olnud kirjutades hetkekski mõelnud , et mu kirjad satuvad võõraste pilkude alla ja saavad avalikuks , taas olin Tarvikut solvanud … </s> </p>
<p> <s> “ Kas nad peksavad Kabjakest selle pärast ? ” </s> </p>
<p> <s> “ Peksavad ? ” imestas Tarvik . “ Miks nad peksavad ? ” </s> </p>
<p> <s> Silmapilgu valitses halvaendeline vaikus . </s> <s> Tarviku silmanurka ilmus väike pisar , valgudes mööda põske nirena alla . </s> </p>
<p> <s> “ Nad peksavad ! ” </s> </p>
<p> <s> Seda ma kartsin ! </s> </p>
<p> <s> “ Nad peksavad ta vaeseomaks , ” kähises Tarvik vaevaliselt ja ahmis õhku . </s> <s> Ent kummalisel kombel ei ennustanud see vihahoo saabumist . “ Vaene Kabjake … ” </s> </p>
<p> <s> Ei lasknud ta mul õieti veel leppidagi kuulduga , kui toimus uskumatu . </s> <s> Tarvik hüppas parinal tunnistama , et kannatab kohutavalt kõige selle pärast , mida on minule põhjustanud . </s> <s> Ta sosistas peast juukseid kiskudes , et on olnud siga , kohutav siga . </s> <s> Et ta püüab nüüd oma süüd lunastada , ehkki mõistab , et see ei ole enam võimalik . </s> <s> Ta tegevat kõige lihtsamaid maatöid , peaaegu tasuta , ainult lunastuse pärast . </s> <s> Ta oli koguni sedavõrd asjalik , et võrdles end külahulluga oma noorpõlves , keda põlastati ja kardeti korraga . </s> <s> Kelletaolisi leidus ka muudes külades . </s> <s> Kelle käes olid tõe võtmed . </s> </p>
<p> <s> Kuulasin ta patukahetsust ja olin täiesti põrutatud . </s> <s> Midagi niisugust ei oleks ma osanud ette kujutada ka helgeimas unenäos . </s> </p>
<p> <s> “ Nendessegi kätesse antakse võibolla kunagi tõe võtmed , ” ütles Tarvik unistavalt , sirutades ette oma korbatanud käed . </s> <s> Ma ei olnud iial näinud teda unistamas . </s> <s> Ning äkitselt tekkis mul idee . </s> </p>
<p> <s> “ Nagu sa tead – ehkki see kõlab hirmsalt – , aga ma elan koos ühe mehega … ” </s> </p>
<p> <s> “ Sa elad temaga koos ? ” </s> </p>
<p> <s> “ See tähendab , võibolla mitte päris koos , ” jätkasin ebamäärasemalt , kuigi oli ilmne , et Tarvik oli äsja kõike pealt näinud ! </s> <s> Või mitte siiski ? “ Ta on minu ülemus , me viibime sageli samas ruumis … Mida ma tahtsingi öelda . </s> <s> Ah , ma parem ei räägi , see mõte oli nii rumal . ” </s> </p>
<p> <s> “ Räägi ! ” </s> </p>
<p> <s> “ Vahest sa ei taha kuulata … ” </s> </p>
<p> <s> “ Kuidas sa võid ! </s> <s> Üksildane inimloomake tahab kuulata kõike , korjata üles vähimagi sõna , mis pudeneb sinu suust ! ” </s> </p>
<p> <s> Tarvik näis olevat minust siiras vaimustuses . </s> <s> Vaatasin teda ja mõtlesin : see ei ole Tarvik . </s> </p>
<p> <s> “ See mees , kelle juures ma olen praegu ametis – ta on tark . </s> <s> Kohutavalt tark . </s> <s> Ta ei keeldu kindlasti oma abist . </s> <s> Ta leiab lahenduse . </s> <s> Minule on ta palju selgeks teinud . </s> <s> Ma arvan , et te võiksite kohtuda . ” </s> </p>
<p> <s> “ Ta on peen mees , peenem veel kui sina , ” kokutas Tarvik . </s> <s> Enne , kui jõudsin jätkata või üldse midagi taibata , kadus ta käratult põõsaste taha , kust oli tulnud . </s> </p>
<p> <s> --- </s> </p>
<p> <s> Kui kirikusse tagasi saabusin , oli mees juba peaaegu kogu põranda üles kiskunud . </s> <s> Lauad seisid ukse kõrval korralikult virnas . </s> <s> Parajasti vinnas ta välja pikki ümmargusi prusspalke , mis olid võibolla sadu aastaid seda põrandat kandnud . </s> <s> Need olid märjad , libedad , mädast tursunud palgid , väga suured ja rasked . </s> <s> Aga mehe jõud oli veel suurem , ta oli lausa jahmatavalt tugev . </s> </p>
<p> <s> Ühtäkki oli kogu hiigelsuur põrandalahmakas muutunud mullaks . </s> <s> Tuhandete inimeste jalajäljed ja põlvitused , nende sosinad ja salaunistused , kogu ajalugu oli kadunud ühe päevaga … </s> </p>
<p> <s> Tundsin – peaaegu nägin – , kuidas maa jahe rõskus imbub järjest kirikusse . </s> <s> Altar seisis häbelikult ja alasti mullakünkal . </s> </p>
<p> <s> “ Altar las jääb , vahest toob see õnne tagasi , ” arutles mees omaette kõva häälega . </s> <s> Siis märkas mind ja paistis rõõmustavat . </s> </p>
<p> <s> “ Olin natuke väljas , päikese käes , päevitasin , ” selgitasin vabandades . “ Sa ei taha ju , et mu nahk oleks valge nagu luigel ? </s> <s> Süda läigib . </s> <s> Muide , loodetavasti ei tule meil enam kaua kannatada ! </s> <s> Kui sa vähegi soovid , siis saabub siia tõeline ehitusmees , mitte säärane nagu need , kes seni käisid . </s> <s> Oma ala tõeline asjatundja . </s> <s> Rääkisin eile temaga kõik asjad kokku . </s> <s> Jaa , ma tegin eile siiski tõsist tööd … Usu , see mees teeb siin kõik veel korda ! ” </s> </p>
<p> <s> Ent taas eksisin oma sõnades . </s> <s> Püüdsin äratada optimismi , lootsin paigutada end Toomas Tromb Tromb Trombi silmis kasvõi natuke paremasse valgusse , kuid reaktsioon oli vastupidine . </s> </p>
<p> <s> “ Ma mõtlen kogu aeg sinu peale , ” urahtas mees selga sirutades . “ Eile tekkis jälle meie vahele klassivahe … Kui sulle meeldib pätt rohkem kui professor , siis see ei ole väärikas ... ” </s> </p>
<p> <s> Millest ta rääkis sedavõrd süngelt ? </s> <s> Ma ei suutnud taibata vihjete tagamaad , ent mõistsin kurvastusega , et ta ei olnudki jooksnud lihtsalt niisama kiriku poole , nagu arvasin , nagu lootsin . </s> <s> Vaid ta turja rõhus koormatäis mõttetut kibestumust . </s> </p>
<p> <s> “ Franketti on pätt , ta on kogu oma elu vangis veetnud , ” täpsustas mees . </s> </p>
<p> <s> “ Aga ta valas kella … ” </s> </p>
<p> <s> “ Ja ta tantsib hästi ? ” heitis mees sarkastiliselt . “ Need on tema ainsad oskused . </s> <s> Enne seda viilis ta võtmeid ja tühjendas kortereid . </s> <s> Aga sina , sa tuled ka kirikut ehitades koju auru all … ” </s> </p>
<p> <s> Ta oli saanud kaua järele mõelda , pika päeva kangutades põrandat . </s> <s> Ning ka aegadetagused jalad , mis patseerisid kunagi ammu sel põrandal , olid nüüd nähtavasti kättemaksuks tunginud tema hinge ja sõtkunud oma jäljed sellesse . </s> <s> Jälle ilmus tagasi raiuv , mõõdetud hääletoon , mis mind heidutas . </s> <s> Parv teravaks ihutud küsimusi ja hinnanguid sadas robinal mu peale : </s> </p>
<p> <s> “ Kas ülesanne , mille ma sulle andsin , tekitas proletaarse signaali su hinges ? </s> <s> See puhus sulle töölise pasunat ? </s> <s> Sa kujutlesid ehk , et tööliste sekka minnes pead omaks võtma ka nende normid ja mõtted ja käitumise ? </s> <s> Aga võibolla ei olegi sul teistsuguseid norme , vahest sa ei oska tahtagi midagi muud , Aet ? </s> <s> Seni olen alati pidanud endastmõistetavaks imperatiiviks , et sa igatsed kõigest hingest porist välja , aga võibolla arvad sa , et hoopis see on sulle hukatuslik – see teine , võõras , tundmatu maailm ? ” </s> </p>
<p> <s> Olin alles liiga kinni Tarviku probleemides , et suuta jälgida ta mõttekäiku . </s> <s> Tundus , nagu püüaks Toomas Tromb Tromb Tromb oma keeruliste küsimusepüstitustega vägisi üle trumbata Tarvikut , olla iga hinna eest tema vastaspoolus . </s> <s> Et kui too astus porimülkast rambivalgusse ja muutus ühtäkki arusaadavaks , siis tema peab varjutama valguse sõnade sirmiga , kui Tarvik ilmub põrgust maa peale , siis Toomas Tromb Tromb Tromb , suutmata temaga sama õhku hingata , tõuseb maa pealt taevasse . </s> <s> Sest ta kõneles , silmad unelevalt tornil , ta vasest kellal : </s> </p>
<p> <s> “ Aet , see on vägagi võimalik ! </s> <s> Uus tuleb alles luua . </s> <s> Ma olen isegi lammutades , isegi nina maa poole suunates taeva ligi , olen jumalik äke tundmatu stepi serval , ääretuse piiril . </s> <s> Ja sina ? </s> <s> Sa oled minu üleskündmata uudismaa , Aet . ” </s> </p>
<p> <s> Me läksime tagasi lõputu aja . </s> <s> Mu jalg põles põrgulikus valus . </s> <s> Mõtlesin kogu tee kibedalt , et Toomas Tromb Tromb Tromb parastab mind sisimas , et ma liipan nagu Tarvik . </s> </p>
<p> <s> --- </s> </p>
<p> <s> Ent kui jõudsime südalinna ning meid ümbritsesid taas tugevad korralikud kivist hooned , mis ei varisenud , mis isegi ei pudenenud , mis olid niisugused nagu peab , toimus uuesti muudatus ka mehes . </s> <s> Juba ostis ta mulle jäätise , juba saiakese , juba kihisevat limonaadi . </s> <s> Juba naeratas jälle oma imearmsat naeratust . </s> </p>
<p> <s> “ Elu on meil nüüd korras , järgmisena teeme sinu korda ! </s> <s> Teeme sinu uuesti korda-aa ! ” </s> </p>
<p> <s> Ta keksles keset tänavat nagu poisike ja lausa laulis neid korda-aa-sõnu . </s> <s> Tiris mu sisse juuksuritöökoja uksest . </s> <s> Sundis istuma ootetoolile . </s> <s> Valis kataloogist värvi . </s> <s> Ta valis ise , usaldamata minu maitset . </s> <s> Ta laskis mu blondeerida niivõrd kiiresti ja ettevalmistamatult , et ma ei jõudnud isegi protesteerida . </s> </p>
<p> <s> Alles seejärel , kui silmnähtavalt tulemusega rahul juuksur palus mul imetleda end peeglist , taipasin , mis on juhtunud – ma olin taas iseenese moodi ! </s> </p>
<p> <s> Peeglist vaatas mulle vastu minu enese nägu . </s> </p>
<p> <s> Ning Toomas Tromb Tromb Tromb seiras mind kuidagi hellalt . </s> <s> Temagi näis olevat jahmunud . </s> </p>
<p> <s> “ Seda ma arvasin , ” ahhetas ta ja külvas juuksuri üle jootrahaga . </s> </p>
<p> <s> Ta oleks pidanud kohtama mind viis aastat tagasi , mitte nüüd – kümme aastat tagasi ! </s> <s> Isegi veel aasta tagasi olid mul ilusad nisukollased patsipalmikud , mis langesid niueteni . </s> <s> Kuid ma pügasin oma pea ilma igasuguse põhjuseta , üksnes igavusest lühikeseks ja võõpasin mustaks nagu tökat . </s> <s> Kõige odavama värviga , mis ei oleks pidanud püsima kauem kui mõned päevad . </s> <s> Aga minuga juhtus teisiti , värv imbus juuksejuurtesse ja heledaks nad enam ei saanud . </s> </p>
<p> <s> “ Juba sel silmapilgul oli su abielu lõplikult murdunud , ” lausus mees seda kuuldes . “ Juukseid lõigatakse leina ajal. </s> <s> On niisugune rituaal , levinud üle kogu maailma . ” </s> </p>
<p> <s> Ma ei olnud sellele tookord juuksuri juures päris kindlasti mõelnud , sest kui ka kõik oli halvasti , siis vähemalt leina meil ei olnud , vähemalt seda mitte . </s> <s> Aga ma ei hakanud vastu vaidlema . </s> <s> Mees oli targem kui mina ja tal oli kindlasti õigus . </s> <s> Oli nagu sünnipäev . </s> </p>
<p> <s> “ Ongi sünnipäev , see on meie suure kokkusaamise sünnipäev , ” rääkis mees pidulikult ja süütas puhvetkapil küünlad . “ Sinu elu on nüüd uus . </s> <s> Sa unustad küla ja selle koledused . ” </s> </p>
<p> <s> Kellahela , hämarus , mehe ümin – kokku mõjus see mulle nii , et hakkasin ka ise uskuma , et kõik ongi nii lihtne . </s> <s> Kui lõin kahtlema , siis piisas vaid sellest , et vaatasin korraks peeglisse … </s> </p>
<p> <s> “ Võibolla tõesti hakkab olema minu elu nüüd teine . </s> <s> Ma tahan , et see oleks jälle samasugune kui vanasti , ” söandasin öelda välja oma lootuse , oma unistuse . </s> </p>
<p> <s> Sulgesin silmad ja mulle meenusid lõputud maasikatest punetavad nurmed . </s> <s> Mul olid sõbradki ? </s> <s> Kuhu olin nad kaotanud ? </s> </p>
<p> <s> “ Kas ma saan sind sellel teekonnal aidata , kas sa tahaksid seda ? ” küsis mees vaikselt ja kuidagi lootusrikkalt . </s> </p>
<p> <s> “ Jaa , ma tahan , ” kostsin vastuseks . </s> </p>
<p> <s> Marjad nopiti üles , ja mõned neist kärbusid . </s> <s> Vihm , lakkamatu vihm niisutas maad , kuni sellest sai porimülgas . </s> <s> Kuhu vajusid sõbrad ? </s> <s> Kuhu vajusin ma ise ? </s> </p>
<p> <s> “ Tarvikut ei ole olemas , on elu ! </s> <s> Ent ka kannatusi tuleb tänada , ” jätkas mees . “ Muidu ei oleks sa heitnud minu poole pilkugi . </s> <s> Oleksid minust kõrgilt mööda jalutanud , sest erinevalt sinust ei ole minul kuigi hea iseloom , sa oleksid ammu ülikoolis , magister , doktor . </s> <s> Aga kannatused viisid su minuga kokku . ” </s> </p>
<p> <s> “ Siis on need teod , mis minuga sündinud , head ja õnnelikud ning kannatused väärt olnud taluda . </s> <s> Ma ei usu , et saaksin kellegi teisega iial olla nii õnnelik kui sinuga , ” vastasin talle . </s> </p>
<p> <s> “ Nüüd õpid sa minu käe all ja see on su saatus . </s> <s> Armas , just niiviisi annab endast teada teo ja tagajärje seadus ! ” </s> </p>
<p> <s> Lõpetanud , kõmistas Toomas Tromb Tromb Tromb tükk aega kella , mis rippus me peade kohal laes . </s> </p>
<p> <s> Äike kärgatas sel hetkel akna taga . </s> <s> Midagi oli ilmselgelt teisiti kui varem . </s> </p>
<p> <s> --- </s> </p>
<p> <s> Kõik oli nagu vanasti , nagu parimail hetkil . </s> </p>
<p> <s> Ent siiski ainult üürikese viivu . </s> <s> Ilmselt taipas ta oma tegevuse lootusetust kiriku kallal ning sinna ei läinud me juba mitmendat päeva , kuid seda innukamalt sukeldus ta järsku käsikirja kallale . </s> <s> Ta konutas kontoris mu töölaua taga , näol äraseletatud ilme ega näinud midagi enese ümber . </s> <s> Kohvitassi võttis ta vastu tänamata , justkui masin . </s> <s> Kui ütlesin , et toon postkastist ajalehe ja arved , siis ta isegi ei reageerinud . </s> <s> Tema kärmed sõrmed toksisid muudkui sõnu , meie ainsa kliendi vaevalisi sõnu , mis olid külmad ja kohmakad ning söövitasid augud mu hinge nagu hape . </s> </p>
<p> <s> Kolletunud paberilehtede hunnik täitis korratult laua . </s> <s> Kui mõned neist libisesid põrandale ja ma püüdsin aidata neid üles tõsta , siis mees lausa võpatas sellest ning peletas mu ägedate paaniliste žestidega eemale . </s> </p>
<p> <s> Ta parandas pliiatsiga käigupealt lauseid , kriipsutas maha ridu ja terveid lõike ja ohkas . </s> <s> Seejärel jätkus kirjutusmasina ühtlane tärin . </s> <s> Nii kestis lõputu aja . </s> <s> Minul ei olnud teha muud kui lamaskleda voodil ja sirvida ajalehti . </s> <s> Need olid tema pühad kirjad ! </s> </p>
<p> <s> Tukastasin , aga Toomas Tromb Tromb Tromb töötas ikka veel . </s> <s> Viimaks põimisin käed ta õlgadele , nii nagu vanasti , nagu alati , nagu parimail hetkil . </s> <s> Suudlesin ta jahedaid korbatanud huuli ning , ime küll , ta tõstiski silmad . </s> <s> Neist peegeldus tinane raskus , väsimus . </s> </p>
<p> <s> “ Ära häiri mind , ma töötan . </s> <s> Töö on raske … Muide , ka sinu töö tuleb raske … ” </s> </p>
<p> <s> Justkui plekikolinat kuuldus tema häälest . </s> <s> Mind ei olnud tema jaoks olemas . </s> </p>
<p> <s> Kuid midagi mu sekkumine ilmselt siiski tähendas , klõbin klahvidega muutus harvaks ja lakkas seejärel hoopis . </s> </p>
<p> <s> “ Mõttelõng läks kuidagi … ” kostis laua tagant porisedes . </s> <s> Järgnesid veel mõned harvad plaksatused . </s> <s> Tukastasin uuesti , ent äkitselt viskus ta minu kõrvale voodisse . </s> <s> Ometi oli tal ka nüüd suus Hiiob sõnum . “ Aet , harjud , küll sa harjud ! ” </s> </p>
<p> <s> Millega ? </s> <s> Millega ometi ? </s> <s> Oleksin vastanud , et ma ei kavatsegi sellega harjuda , ent kuidagi kartsin teda praegu , ta arusaamatut olekut . </s> </p>
<p> <s> “ Ma paistan sulle kentsakas , Aet ? ” küsis mees äkki justnagu päris inimene . </s> </p>
<p> <s> Noogutasin , ta oli olnud enam kui naljakas ! </s> </p>
<p> <s> “ Vaata , Aet , töömehel ei ole elu , tal ei ole lugupidamist isegi oma kõige kallimate vastu , tal on ainult tema laused . </s> <s> Ta ei taha , pigem ta ei saa siis näha midagi enese ümber , kuidas sulle seda seletada … Kujutle , et su ees on vaasiks poleeritav savi , veel vormitu , ent vaimusilmas juba täiuslik , aina täiuslikum . </s> <s> Siis äkki laguneb see vaas kildudeks . </s> <s> Sest mind on puudutatud ! </s> <s> Mind on kõnetatud ! </s> <s> Mulle on soovitud kõige paremat – ja ometi on see soov purustanud vaasi … Just nii mõjub noil hetkil su kallistus . </s> <s> Suudad sa seda mõista , Aet ? ” </s> </p>
<p> <s> Raputasin pead , päris kindlasti ma ei mõistnud seda . </s> <s> Pelgasin , et ka räägib veel kaua oma ebameeldivaid teooriaid . </s> <s> Ent kuigi tema sõnad saagisid , muutus ta nägu aina mahedamaks ning ta muudkui vaatas ja vaatas mind ja naeratas . </s> </p>
<p> <s> Vaatas imetledes mu juukseid , need olid kaunid , talle vist nii väga meeldis näha neid heledana nagu lina . </s> <s> Silitas neid meeleliigutusega . </s> <s> Ent miskipärast hakkasin ta käe all värisema . </s> </p>
<p> <s> “ Miks sa oled nii morn , Aet ? ” </s> </p>
<p> <s> “ Ma ei tea , ” tunnistasin , et meest mitte pahandada . </s> </p>
<p> <s> Kuid ma ei suutnud enam ! </s> </p>
<p> <s> “ Kaeble aga kaeble , ” sosistas mu suu – ilma minu tahtmata . “ Nagu ma ei näeks , kuidas selle sõgeda emakalkuni käsikiri sind võlub . </s> <s> Isegi masinakirja töö oled ahnitsenud enesele , nii tahad olla temaga koos ! ” </s> </p>
<p> <s> “ Oh , see kõne , millest saatuse tahtel on saanud meie firma esimene pääsuke , on tõeline retoorika ime . </s> <s> Tema kõne kestab seitse tundi ! </s> <s> See on terve raamat , seejuures kujuteldamatult igav raamat ! </s> <s> Ka tikutulega ei leia sealt vähimatki mõtet , nagu sa ehk isegi märkasid . ” </s> </p>
<p> <s> Ta püüdis visata muretut nalja , ent nähtavasti olin tabanud valusat kohta . </s> <s> Mehe huulile ilmus kibe rant . </s> <s> Küllap soovis ta anda mõista , et trükkimine oli minu töö , kuid minul ei olnud see edenenud … </s> </p>
<p> <s> Aga nii oli ainult alguses , enam ei olnud ta mulle seda pakkunudki ! </s> </p>
<p> <s> --- </s> </p>
<p> <s> Ja siiski õnnestus mul teda eksitada ! </s> <s> Kui ta lõpetas oma selgitused ning kavatses suunduda tagasi laua juurde , siis jõudsin temast ette . </s> <s> Vahetasin mehe kohkumuseks paberi võlli vahel puhta vastu , tõmbasin lindi masinast välja , pöörasin kopeerigi tagurpidi ja demonstreerisin talle trikki , mida me õppisime koolis jõudehetkel . </s> </p>
<p> <s> Tagusin ja tagusin kangikesi justkui mõttetult vastu paberit . </s> <s> Ent samal ajal ilmus lehe tagaküljele muster . </s> <s> Ma ei saanud aru , kas ta tõesti ei olnud kursis , tark ja terane , nagu ta oli , kuid ta uuris ja uudistas paberit ülalt ja alt , eest ja tagant ega mõistnud absoluutselt mitte midagi . </s> <s> Tema jaoks oli seal arusaamatu graafiline kunstiteos . </s> </p>
<p> <s> Seejärel sundisin ta peegli juurde . </s> <s> Näitasin , kuidas peegliaknas muutub graafika võluväel täiesti tavaliseks kirjaks . </s> <s> Ning ta rõõmustas selle peale nagu laps ! </s> </p>
<p> <s> Ta luges kuuldavalt veerides kokku sõnad , mis ilmutusid meile läbi sileda klaaspinna . “ Sa oled mu ainus , ” olin ma kirjutanud . </s> </p>
<p> <s> Nüüd viimaks trikki taibanud , keeras temagi omakorda võlli vahele paberi ning kirjutas vastu . </s> </p>
<p> <s> “ Joobumusi , loobumusi , Aet ! </s> <s> Joo mu musi , loo mu musi , Aet ! ” </s> </p>
<p> <s> Lugesin ja naersin läbi peegli ta silmadesse ning tunnistasin omakorda : </s> </p>
<p> <s> “ Liiga raske minu jaoks ja ometi vaid udusulg . ” </s> </p>
<p> <s> Tema aga : “ Udus ulg , mis on ta kulg ? ” </s> </p>
<p> <s> Sodisime vastastikku ülemeelikult täis hulga sedeleid , peegeldasime neid teineteisele ja põletasime nad pärast ahjus tuhaks . </s> <s> Seda võis nimetada luuletamiseks . </s> <s> Sinised , rohelised , kollased leegiotsad limpsisid olematuks me äraspidised sõnad . </s> <s> Vaatasime nende tööd pidulikult seistes ja au andes . </s> </p>
<p> <s> Läks kaua aega , enne kui talle meenus uuesti sõgeda tütarlapse kõne , ning ta lausus siira kergendustundega : </s> </p>
<p> <s> “ Pole midagi , pole midagi , kõik on kõige paremas korras ! </s> <s> Säärane jamps võib oodata kasvõi matusepäevani ! ” </s> </p>
<p> <s> Ta oli minust võlutud . </s> <s> Olin vallutanud viimse kui raku tal . </s> <s> Mu konkurent lamas sügaval põrmus ! </s> <s> Parima meelega oleksin kõne lõhki rebinud ja väikeste tükkidena laiali pillutanud , kuid seda ma siiski ei teinud . </s> <s> Küllap võisin ka teisiti kasseerida sisse tasu oma piinade eest . </s> <s> Ning ma silitasin sõrmega Toomas Tromb Tromb Trombi peopesa ja hüüdsin kelmikalt : </s> </p>
<p> <s> “ Auväärt härra ! </s> <s> Mul on harukordne rõõm teatada , et alandlikul tööorjal on löönud tasumise tund . ” </s> </p>
<p> <s> Mu vaimusilma ees seisis absurdne ja isegi alandav pilt , kuidas see õhetav emakalkun poetas lauanurgale rahanutsaku ja kuidas mees vaatas seda hämmastusega , sest arvatavasti oli ta valmis tüdruku heaks rabama tööd nagu heategija , talle võibolla isegi kuni viimse püksinööbini tema võlude eest peale maksma , ja kuidas siis tüdruk , kes mõistis tema žesti kui pettumust , pomises närviliselt : ettemaks , kõigest ettemaks … </s> </p>
<p> <s> Võimalik , et mu äraolekul jõuti maksta veel nii mõnigi ettemaks ! </s> <s> Miks muidu töötas mees niisuguse hooga , et unustas kõik enese ümber . </s> </p>
<p> <s> Ning kui ta ikka veel ei taibanud , rapsisin veidi oma kuldseid kiharaid . </s> <s> Tõesti , ma olin ilus ! </s> </p>
<p> <s> “ Mul on au koputada teie kukru südametunnistusele … ” </s> </p>
<p> <s> Päriselt ei uskunud ma oma edusse nüüdki veel . </s> <s> Kuid ta avas laeka ja viskas selle sisu hooletult õhku , nagu oleks tegu kõige igapäevasema asjaga . </s> <s> Rahatähed laperdasid veidi mööda kabinetti ja pudenesid põrandale maha . </s> </p>
<p> <s> Mees lubas mul laskuda käpuli ning korjata raha kokku . </s> </p>
<p> <s> Kartsin , et ta võtab kõik kohe tagasi , kuid tema seiras mind leebel pilgul taamalt . </s> </p>
<p> <s> Siiski , üks väike rahatäht oli kaugele laua alla laperdanud ning ühtäkki tegi ta kentsaka hüppe , et jõuda selleni enne mind . </s> <s> Hetkeks puutusid me sõrmed kokku . </s> <s> Ma tundsin sähvatust , ta käsi justkui põletas . </s> </p>
<p> <s> “ Tahad , ma tutvustan sulle linna ! ” hüüatasin veerand tundi hiljem Tarvikule . </s> </p>
<p> <s> Aga linn näis kätkevat endas kõiki Tarviku õnnetusi , see oli tema meelehärmi allikas . “ Mul on tähtsad asjaajamised maakonnavalitsuses , ” lausus ta uhkelt . </s> </p></div2><div2 type="alaosa"><head> 8 . </head>
<p> <s> Ilm oli soe , tuuletu , täis päikest . </s> <s> Hoopis ilusam , kui tundus umbses toas . </s> <s> Ma isegi ei märganud , mismoodi läksin , laperdasin nagu liblikas ja vilistasin terve tee , jakihõlmad kuumusest pärani . </s> <s> Tarvik konutas rongijaama ootepaviljonis . </s> </p>
<p> <s> Mind märgates hakkas ta lähemale liipama . </s> <s> Tal oli äravahetamatu ette-taha visklev kõnnak . </s> <s> See oli ilmselt koomiline , ent seostus mulle hoopis millegi ebameeldiva ja ohtlikuga . </s> <s> Elustas mingi kustunud joone meie minevikust . </s> <s> Kahetsesin , et olin üldse tulnud . </s> <s> Seisin ja vaatasin , suutmata astuda enam sammugi lähemale , olin nagu soolasammas . </s> </p>
<p> <s> Paviljoni arvustavate pilkude all liikus Tarvik . </s> <s> Kui ta viimaks minuni jõudis , langetas ta koonu nagu koer ning lõnksatas käelabaga jõuetult läbi õhu , nagu tahaks tervitada . </s> <s> Pilgud vaatasid ka mind ja võrdlesid . </s> <s> Ning siis need pilgud vangutasid pead . </s> <s> Kas ma olin tõesti abiellunud niisuguse peletisega – olin ta unustanud ! </s> </p>
<p> <s> Istusime kohmetult pargipingile . </s> <s> Mul oli mõlemas käes avatud õllepudel . </s> <s> Rüüpasin neist vaheldumisi , kord enese eest , kord Tarviku eest ja haukasin peale kibesoolast kuivanud kala , see kestis kaua , lõputult kaua . </s> </p>
<p> <s> Kartsin , et olen rikkunud ta päeva . </s> <s> Ei osanud ma ju hingeski arvata , et eelmise korra viirastuslik tusk ei olnud tal möödunud , vaid jätkus ning süvenes . </s> <s> Üksnes parimate soovidega , üksnes külakostiks , meeleheaks , selleks , et leevendada Tarviku tuska , olin ostnud talle puhvetist kange õlle ja voblasid , aga tema vaatas neid põlglikult … </s> </p>
<p> <s> “ Võibolla ma segan sind , sa pead minema maakonnavalitsusse asju ajama … ” </s> </p>
<p> <s> “ Asjaajamised ? ” Tarvik ärkas tardumusest . “ Mul on linnas täpselt üks asjaajamine , ma tulin linna ainult selleks , et sind tänada . </s> <s> Ei enamat ! ” </s> </p>
<p> <s> Hetkeks värahtas ta hääl – kõik tema ümber on pidevalt purjus , kogu küla . </s> <s> Kõik nad peksavad naisi . </s> <s> Ning tema on siis lohutamatu ja tunneb rahutust , sest isegi mitte arga päikesekiirt ei paista kusagilt , rääkimata lunastusest . </s> <s> Kaldusin juba arvama , et kuulen valesti , kuid Tarvik jätkas : </s> </p>
<p> <s> “ Inimloomake on teinud otsuse . </s> <s> Sa ju tead , et ta muidu isegi ei märganud , kunas ilmus üha uus ja uus pudel tema kätte . </s> <s> See oli harjunud asi . </s> <s> Ei kuulanud mitte kellegi manitsusi . </s> <s> Aga kes olekski manitsenud , kas sõbrad ? ” </s> </p>
<p> <s> Ta kõneles , nagu vaataks enese peale kusagilt eemalt . </s> <s> Ta põlastas ennast täiesti . </s> <s> Nägin paistes , magamatusest paistes silmalaugusid , mis reetsid nii mõndagi , pikad , pikad olid olnud tema üksildased õhtud ja ööd … </s> </p>
<p> <s> “ Tal on pahad , väga pahad sõbrad . </s> <s> Sul on õigus , Aet . ” </s> </p>
<p> <s> Sülitas südametäiega möödujate jalgade ette . </s> </p>
<p> <s> “ Üks andis läinud nädal otsad , Pärdiku-raisk . </s> <s> Peiel jälle sama lugu , nagu kaanid oleks kokku saanud ! </s> <s> Loomake ei tohi ennast kirstu juua . </s> <s> Sa oled avanud tema silmad . </s> <s> Hilja , aga asi seegi . </s> <s> See on ränk otsus . ” </s> </p>
<p> <s> Varem ma üldse ei uskunud , et tema suust ilmub kolm arukat sõna reas . </s> <s> See oli hoopis teine Tarvik , üllatav , leebe , äravahetatud Tarvik . </s> <s> Täiesti uuest maailmast pärit . </s> <s> Üksnes lehk oli tal endine . </s> <s> Ta asetas käe areldi mu varrukale ja niutsatas . </s> <s> Ma ei pühkinud kätt eemale , imelikul kombel tundus ta puudutus isegi meeldiv . </s> </p>
<p> <s> Käe nahk oli kare . </s> <s> Kui sile on see Toomas Tromb Tromb Trombil , võrdlesin ootamatult . </s> <s> Samas heitusin sellest mõttest . </s> <s> Kas oli siis see siin , minu mees , mingilgi määral süüdi , et ta on parkunud ja krobeline – kas sai ta valida oma saatust ! </s> <s> Kas oli tema süü , et ta sattus sündima külakolkasse , kus tuli eluaeg rühmata rasket tööd , sellal kui too teine võis tänu vuhvakale vanaemale ja tema paksule rahakotile lamaskleda siidpatjadel nagu kuningas . </s> </p>
<p> <s> Sellise üllatava tõdemuseni jõudes hakkasin tundma lausa lõbu sellest , et kõnnin koos lombakaga mööda kesklinna tänavaid . </s> <s> Ma ei hoolinud küünevõrdki , et meid võidi märgata koos . </s> <s> Vastupidi , mul tekkis igatsus sattuda vastamisi koguni Toomas Tromb Tromb Trombi enesega , oleksin väga tahtnud näha tema nägu . </s> <s> Mul oli õllepudel käes ja ta ei tarvitsenud isegi nuusutada mu hingeõhku , et olla selles kindel ! </s> <s> Ma olin koos oma seadusliku mehega – mida oli tal selle vastu ütelda ! </s> </p>
<p> <s> --- </s> </p>
<p> <s> Ent mu bravuur oli siiski vaid näiline . </s> <s> Tegelikult ajasin ma tänuväärset asja . </s> <s> Olin siin selleks , et inimest aidata . </s> <s> Olgu ta pealegi nii tühine kui Tarvik . </s> </p>
<p> <s> “ See ei ole mingi probleem ! </s> <s> Ütle , et olen maal . </s> <s> Külas oma pojal . </s> <s> Sina oled samal ajal linnas ja ta ei hakka midagi kahtlustama , ” nämmutasin juba ei tea mitmendat korda . </s> </p>
<p> <s> Tarvik oli kokkukukkumise äärel . </s> <s> Eluvapustused ja loobumused võttis ta vastu püstipäi , isegi üllatavalt püstipäi . </s> <s> Ent mõttest , et ta peab oma eluplaani jaoks nõuandeid küsima minu ülemuse käest , kiskusid koguni lõualuud tal krampi . </s> <s> Ehkki just sellepärast oligi ta saabunud linna . </s> <s> Ta leidis aina uusi vastuväiteid sellele visiidile . </s> <s> Kaebas lõdisedes , et ei suuda leida usutavat seletust minu kadumise kohta – ja mu ülemus küsib selle kohta kindlasti . </s> </p>
<p> <s> Tarviku paaniline hirm küündis kuni absurdse kujutelmani , et võibolla hakkab mu ülemus teda kägistama . </s> <s> Raputab kraest . </s> <s> Vahistab ta . </s> <s> Minevik oli temasse kõigele vaatamata väga sügavalt sisse juurdunud . </s> </p>
<p> <s> “ Mõtle , kallis , selle peale , et me saame olla täna jälle koos , ja sa näed , kuidas sõnad jooksevad iseenesest huultele , ” õpetasin teda kuni tüdimuseni ning viimaks tärkas mul idee . “ Kõikjal meie ümber leidub nägijaid , kurje silmi – see on ju linn . </s> <s> Pealegi on mul jalg haige , kukkusin . </s> <s> Arvan , et kõige targem oleks , kui ma ootan sind selles samas hotellis siin . ” </s> </p>
<p> <s> Näitasin sõrmega huupi lähimale võõrastemajale kesklinnas . </s> <s> Selle ukse ees seisis igavledes livrees teener ja vaid mõni üksik aken oli valgustatud . </s> </p>
<p> <s> “ Sa lähed oma hotellidega loomakesele väga kalliks , ” urises Tarvik ootamatult . </s> </p>
<p> <s> “ Sul on minu jaoks rahast kahju ? </s> <s> Kõik need piinad ja kannatused , mis sa oled mulle põhjustanud , ei vääri isegi hotelli ? ” </s> </p>
<p> <s> “ Ei ole kahju , ” kostis Tarvik . </s> <s> Kuid ma märkasin , et tal oli päris tugevasti kahju . </s> </p>
<p> <s> “ Sa ei joo enam , raha jääb üle … ” </s> </p>
<p> <s> “ Mis raha ! ” hüüatas Tarvik . “ Tööd tehtud puha tasuta … Kabjake nõuab käsi pikka maiustusi … ” </s> </p>
<p> <s> “ Vasta ausalt , sa lihtsalt ei taha olla minuga koos ! </s> <s> Ja mina veel tegin üleinimlikke pingutusi , et pääseda sinu juurde . </s> <s> Olgu , ma siis lähen , hüvasti , Tarvik ! ” </s> </p>
<p> <s> Astusingi esimese sammu eemale . </s> <s> Tarvik jõnksatas nagu uss , haaras mu käe ja raputas seda tuliselt . </s> </p>
<p> <s> “ Olgu ! </s> <s> Ainult see üks öö , homme pean ma lahkuma . ” </s> </p>
<p> <s> “ Kuidas sa oskad mind niimoodi üllatada kogu aeg – hotell ! </s> <s> Ma ei ole mitte kunagi varem hotellis ööbinud , Tarvik ! </s> <s> Oh , oleksid sa olnud kogu aeg niisugune ! </s> <s> Kuidas me oleksime siis elanud ! ” </s> </p>
<p> <s> Lugesin Tarvikule veelkord sõnad peale ning saatsin ta põgusa suudlusega teele . </s> <s> Kujutasin ette , kuidas kohe kohtuvad minu kaks meest . </s> <s> See oli nagu duell minu pärast . </s> <s> Kahjuks ei olnud mul võimalik seda pealt näha . </s> <s> Ent juba teadmine , et see toimub , muutis meele hellaks . </s> <s> Viibisin justkui keskajas , mind ümmardasid sõjakad rüütlid . </s> </p>
<p> <s> --- </s> </p>
<p> <s> Mõlemad rüütlid asusid koos ja kõrvuti mul südames – üht aitasin eluraskustes , pärast tema lahkumist asusin tegema tööd teise mehe heaks … Jälgisin , uurisin , kompasin käega , jättes hoolega meelde kõik , mis hotelli sisustuses oluline ja huvipakkuv . </s> <s> Mu pea töötas nagu arvutusmasin . </s> <s> Pikki vaipu võiksime ka meie kasutada kiriku juures , need peidavad konarused ja kulunud kohad . </s> <s> Uksed seevastu olid ülearu luksuslikud , käepidemetel eblakad kaunistused . </s> <s> Veekraanid olid parimad , mis ma kunagi näinud , ent võibolla liiga kallid ? </s> </p>
<p> <s> Kõndisin võlutult vaipadel , mis palistasid treppe ja koridore , kõndisin kroonlühtrite säras , kõigest , mida nägin , jäi mulle suurepärane mulje . </s> <s> Isegi diivanile viskudes oli mu esimene mõte , et see on küll pehme nagu ahjuvärske sai , kuid kahele inimesele kitsavõitu . </s> </p>
<p> <s> Kui ärkasin , magas Tarvik mu kõrval , habe õnnelikult puhevil . </s> <s> Ma ei olnud märganud , millal ta saabus . </s> <s> Oli sügav öö . </s> <s> Tõmbasin kardina eest ja vaatasin välja . </s> <s> Linn kiiskas tuledes . </s> <s> Laternad särasid kõigis vikerkaarevärvides ning selle melu keskel siblisid inimesed . </s> </p>
<p> <s> Inimesed olid kusagil kaugel all ja tibatillukesed nagu sipelgad . </s> <s> Ma ei olnud iialgi jalutanud öises linnas ning oleksin nii väga soovinud saada selgust , mida need sipelgad ometi teevad seal nii innukalt . </s> <s> Ent ma uinusin taas . </s> </p>
<p> <s> Hommikul , kui Tarvik asutas lahkuma , peatasin ta käeviipega ja teatasin : </s> </p>
<p> <s> “ Me jääme siia ! ” </s> </p>
<p> <s> “ Aga … ” pigistas Tarvik suust ilmse vastumeelsusega . </s> </p>
<p> <s> “ Ära muretse , küll minul juba leidub raha , ikkagi linn ! </s> <s> Nüüd algab pidu , suurem pidu kui kunagi varem , linna pidu ! ” </s> </p>
<p> <s> Jälgisin huviga , kuidas Tarvikule mõjuvad mu sõnad . </s> <s> Olid need ju katk tema jaoks . </s> <s> Miskipärast tärkas mul äkki meeletu tung juua end silmini täis Tarviku ees . </s> <s> Las näeb ka tema kord kõrvalt , milline on ise kogu aeg olnud . </s> <s> Ja kas võisin olla kindel , et enam kunagi avanebki niisugust võimalust ! </s> <s> Juba homme lebab ta võibolla õndsalt maanteekraavis siruli , unustanud kogu oma karskuse . </s> </p>
<p> <s> “ Joo , joo , ära häbene , ” kuulsin Tarviku hoolitsevat häält . “ Inimloomake on piiritult õnnelik sellegi üle , et sa suvatsesid ta selle mehe juurde saata . </s> <s> See ütles , las loomake õpib ! </s> <s> Ärgu võtku ta endale ülearu suuri sihte , et need ei murraks ta kaela . </s> <s> Sind ei ole , sind ei saa … Aga vähemalt Kabjakegi on tal alles . </s> <s> Sinu on jõngermann unustanud , täiesti unustanud … ” </s> </p>
<p> <s> “ Aga ma ju olen , vaata , ma olen olemas , ma olen Aet . ” </s> </p>
<p> <s> “ Järgmisel hetkel sa kaod . ” </s> </p>
<p> <s> Tarvik isegi ei nuuksunud , vaid kägardas taskurätikut peos ja oli lihtsalt südamepõhjani kurb . </s> </p>
<p> <s> Ilmselt oleksin pidanud vastama midagi lohutavat , ent kas tuli see päikesest , mis aknast nii kaunilt sisse vaatas , või õllest või millestki muust , kuid ümbritsev paistis mulle aina helgemates ja helgemates toonides ning ma hüüdsin reipalt , võibolla isegi mõnevõrra pilgates : </s> </p>
<p> <s> “ Ära nukrutse , Tarvik , küll aeg parandab haavad ! ” </s> </p>
<p> <s> Nii möödusid päevad , võibolla õige mitu päeva . </s> <s> Tarvik valvas mu voodi ees . </s> <s> Niipea , kui suvatsesin silmad avada , luges ta mu palveid silmist ja tõi vobladest kõrvetava kurgu jahutamiseks järjekordse pudeli parimat õlut või veini . </s> <s> Ja kui nõudsin , siis tõi ta rummi . </s> <s> Võibolla raha lõppes , võibolla käis Tarvik koguni laenamas . </s> <s> Kuni ühtäkki raputas mornilt pead ja ütles : </s> </p>
<p> <s> “ Inimloomakese ravi ei taha niimoodi õnnestuda . ” </s> </p>
<p> <s> “ Aga linn … Linn on alles vaatamata ! ” meenus mulle . </s> </p>
<p> <s> Ent nähtavasti oli Tarviku leplikkus otsakorral , sest ta haaras mu nagu jahukoti õlale ja lohistas tänavale . </s> <s> Ta vist ei muretsenud põrmugi , mis minust edasi saab . </s> <s> Komberdasin tagasi parki , kust kunagi oli meie erakordne pidustus alguse saanud . </s> <s> Puiesteedel seiklesid lõbusad vandersellid , kellel ei näinud olevat isegi aimu sellest , mis on tusk ja piin . </s> </p>
<p> <s> --- </s> </p>
<p> <s> Linnas oli öö hoopis teistsugune kui külas . </s> <s> Seal mustasid tontlikud metsad ja kostis hundi ulgumist , kuid linn oli valge , peaaegu sama valge kui päeval . </s> <s> Öised inimesed siiski erinesid mõnevõrra tavalisest . </s> <s> Nad tundsid end vabamalt , ka need , kes olid süvenenud oma aimamatutesse askeldustesse . </s> <s> Ent paljud vedelesid lihtsalt niisama pinkidel ja trotuaarideservadel . </s> </p>
<p> <s> Kas olid nad üldse tuttavad omavahel , kes viibisid lähestikku ja rääkisid juttu ? </s> <s> Nad olid üksnes osa linnast , selle sügavast anonüümsusest , linna lihalik pale . </s> <s> Alles nüüd , keset ööd , taipasin täielikult , miks linna nimetatakse patuseks kloaagiks , see hullutas ja sellest oli võimatu välja pääseda . </s> <s> Võisin minagi konutada maha raekoja ette tänavakivile ja olla üks nimetu tuhandete seas ... </s> </p>
<p> <s> Äkitselt möödus minust Toomas Tromb Tromb Tromb . </s> <s> Ta paistis olevat purjus . </s> <s> Üksipäini tuigerdas ta murelikult kuhugi . </s> </p>
<p> <s> Kuum juga jooksis mul südame alt läbi – ma pääsesin nii napilt ! </s> </p>
<p> <s> Viivuks mõtlesin , et peaksin pöörduma tagasi hotelli , enne kui juhtub midagi hädaohtlikku , ent inimvool kandis mu endaga kaasa . </s> <s> Baar järgnes baarile , toost toostile . </s> <s> Ikka kaunite neidude terviseks ! </s> <s> Minu terviseks ! </s> </p>
<p> <s> Järjekordses kõrtsis juhtus see siiski . </s> <s> Maabusin koos seltskonnaga ettevaatamatult lauda , kus konutas Toomas Tromb Tromb Tromb . </s> </p>
<p> <s> “ Aet ? ” küsis ta üllatunult . </s> </p>
<p> <s> “ Mina , ” kostsin imeliku soojusega . </s> <s> Ta oli üksi , tal ei olnudki kedagi kaasas , mitte ainsat lehtsaba ei olnud temaga . </s> </p>
<p> <s> Kaaslased püüdsid minuga harjunud kombel edasi flirtida , ent ma ei viitsinud neile isegi otsa vaadata , veel vähem naerda nende hambutute naljade üle . </s> <s> Kuni nad tüdinesid ja leidsid endale järgmised tüdrukud , kes kõndimas veiklevate tulede vikerkaartel . </s> </p>
<p> <s> “ Palun ära mine sinna külasse enam , ” lausus mees . </s> </p>
<p> <s> “ Mis külasse ? ” küsisin jahmunult . </s> </p>
<p> <s> Vaevalt saime kokku ning juba ta algab jälle ! </s> </p>
<p> <s> “ Küla ja küla ja küla . </s> <s> Ma olen ju siin , Toomas Tromb Tromb Tromb ! </s> <s> Kas me ei võiks olla kordki päris teineteise päralt , nii nagu kunagi ? </s> <s> Nii nagu alguses ? ” </s> </p>
<p> <s> Kuni mulle lõpuks meenus , mida olin käskinud Tarvikul talle edasi öelda . </s> <s> Tõmbasin äkilises hardusepuhangus Toomas Tromb Tromb Trombil prillid eest ja külvasin tema näo üle suudlustega . </s> <s> Neil ei tulnud lõppu . </s> <s> Ta hoidis mind kohutavalt-kohutavalt kõvasti . </s> <s> Ah , me olime kaks väikest kassipoega tormis ja äikeses . </s> </p>
<p> <s> --- </s> </p>
<p> <s> Toomas Tromb Tromb Tromb oli vist tõesti palju joonud , sest sain talle hommikul kõik täie mõõduga tasa teha , mis ta oli varem teinud minuga . </s> <s> Läigatasin talle kruusitäie jääkülma vett näkku ja manitsesin sõrme viibutades : </s> </p>
<p> <s> “ Miks sa ometi jood ja lakud , armas mees , kes siis tööd teeb ? </s> <s> Käsikirjad aina seisavad ! ” </s> </p>
<p> <s> Kui lähenesin uuesti pilgeni kruusiga , püüdis ta katta end tekiga , kuid ma nägin tema riuka vaevata läbi ja tõmbasin teki talt ära . </s> <s> Ta lamas , armas valge kaitsetu pallike , ristseliti voodil ning üksnes ägas ja lõdises – ta oli täiesti kaitsetu ! </s> </p>
<p> <s> “ Sa olid kadunud , kadunud … Siis veel see kummaline külaline ... ” </s> </p>
<p> <s> “ Mis külaline ? </s> <s> Kas lõpuks ometi mõni poliitiline laip astus sisse , klõbistas kontidega , missugune rõõmus uudis ! ” </s> </p>
<p> <s> Kallasin ta pealaest jalatallani veega üle ja hüppasin seejärel ka ise voodisse – prauhti otse lirtsuvatele linadele ! </s> </p>
<p> <s> “ Sinu mees , ” kostis mu armas mees lõdinal . </s> <s> Ka mu tulikuumad kallistused ei suutnud teda vaigistada , oh vaene mees ! “ Sa kuuled õigesti – sinu mees otsis mu miskipärast üles . </s> <s> Ajas tükk aega mesikeelset joga , aga kui hakkasin teda välja viskama , siis asus laia suuga kurtma oma virtsast elu . </s> <s> Aga ta ütles ka , et sa oled külasse tagasi pöördunud . ” </s> </p>
<p> <s> “ Kas algab jälle ! ” pudenes mul korraks suust . </s> <s> Kuid samas embasin teda juba uuesti , sest see , mis mehega toimus , oli ilmselgelt haigus ja ka arst tahtsin ma olla , ravida teda , nii nagu tema muidu ravis mind mu hingevaevades . </s> <s> Haarasin tema kassiahastuses pea oma sülle , silitasin hellalt ta hõrenevaid juukseid ja kuulutasin pühalikul häälel , et kirik nutab meie usinate kätepaaride järele . </s> <s> Et me ei ole väga ammu seal käinud ja ta tunneb ennast hüljatuna . </s> <s> Aga mees ei paistnud hoolivat mu tembutamist ja urgitses : </s> </p>
<p> <s> “ Kus sa need päevad olid ? </s> <s> Kui sa ei olnud külas ? ” </s> </p>
<p> <s> “ Olin üksi , ” pressisin end suurivaevu kokku võttes läbi hammaste . </s> </p>
<p> <s> “ Kõik need päevad ? </s> <s> Keegi ei joo ometi nii kaua üksipäini , su hääl kähiseb nagu parmul , sind nähti … ” </s> </p>
<p> <s> “ Koos sõpradega . ” </s> </p>
<p> <s> Aga ma ei suutnud ka valetada , tahe oli mu maha jätnud . </s> </p>
<p> <s> “ Ma maksin kätte . </s> <s> Kurat , kuidas ma maksin kätte ! </s> <s> Muide , kui sa ei taha , et ma sinu kõrval magan , siis ma … ” </s> </p>
<p> <s> Viskusin lauset lõpetamata voodi ette põrandale ja väänlesin seal nagu patukahetseja või langetõbine . </s> <s> Mu käitumine , mu alandlikkus arvatavasti jahmatas teda ning ta muutus nukraks . </s> </p>
<p> <s> “ Püüa minustki veidi aru saada , armas . </s> <s> Kui ma köögist tagasi jõudsin , siis sind lihtsalt ei olnud enam . </s> <s> Sa ei öelnud lahkudes mitte kõige vähematki . </s> <s> Mulle tundus nii väga , et kõik läheb vana rada … Mis sinuga juhtus , Aet ? ” </s> </p>
<p> <s> --- </s> </p>
<p> <s> See oli küsimus , mida ma kartsin . </s> </p>
<p> <s> “ Aga võibolla ei juhtunudki midagi , ma olin lihtsalt veidi ära … Andesta , kui suudad … Kuidas sa saad küll hoolida minust nii palju , Toomas Tromb Tromb Tromb ? ” ütlesin nõrgalt . </s> </p>
<p> <s> “ Ma hoolin iseenesest ! ” purskas Toomas Tromb Tromb Tromb kibedalt . </s> <s> Kuid soe helk pesitses ta silmis . </s> </p>
<p> <s> Ta torkas mulle näo ette peegli . </s> <s> Ilmselt arvas ta , et kohkun sinna vaadates ära . </s> <s> Kuid ma olin avanevaks vaatepildiks valmis . </s> </p>
<p> <s> Mu silmakoopad olid auku vajunud , näol kortsud teravalt esile tunginud , suunurk lõhki , põsed paistes – ega ometi Tarvik mind siiski löönud , ma ei mäletanud , ma ei mäletanud – , ma olin jälle samasugune kui enne meie kohtumist , kogu kosmeetika oli maha valgunud , maskid vajunud eest . </s> <s> Ainult juuksed olid endistviisi heledad nagu lina . </s> </p>
<p> <s> “ Nii et mina võin kui palju tahes andestada , ” jätkas Toomas Tromb Tromb Tromb , “ aga elu , mida teeb tema ? </s> <s> Elu on antud üksainus ja kui see ära raisatakse , siis ta vihastab . ” </s> </p>
<p> <s> Mees rääkis alati nii targalt . </s> <s> Nähes kannatusi , mida talle põhjustasin , oli mul kohutavalt häbi . </s> <s> Kuidas ma võisin sammugi temast eemale minna . </s> <s> Aga kui ma siiski läksin , siis oli ta järsku justkui pühitud mu meelest ja ma ei mäletanud enam koduteed , see heidutas mind … </s> </p>
<p> <s> “ Mis parata , kui sina oled loomult sünge inimene , ” ohkasin vastuseks , “ aga mina olen lõbus ja vajan aegajalt vaheldust , me iseloomud on lihtsalt erinevad ! </s> <s> Nii-nii väheke vaheldust . ” </s> </p>
<p> <s> Näitasin talle kahe sõrme vahel , kui vähe seda on . </s> </p>
<p> <s> “ Ma ei saanud sulle ometi öelda , et tahan veidi lõbutseda ! </s> <s> Või oleksin saanud ? </s> <s> Ei , tunnista üles , sa oleksid mu esimese sõna peale karmilt seitsme luku taga pannud ! </s> <s> Nagu sa tegelikult seda tegidki , me käime ju viimasel ajal igal pool koos , iga väiksematki kruvi ja mutrit ostmas … ” </s> </p>
<p> <s> Mu etteheide oli õige , pärast seda , kui kohtasin ehitusmeistreid ja pidasin nendega läbirääkimisi , ei olnud ta saatnud mind enam kauplustesse ja töökodadesse . </s> <s> Ega tahtnud kuuldagi sellest , et keegi neist tuleks kiriku juurde tööle ja päästaks selle . </s> <s> Kui muidugi oligi seal veel , mida päästa . </s> </p>
<p> <s> Mehe virisemine ei sobinud kuidagi kokku minu asjalike seletustega ja ma tundsin endas uuesti jõudu tekkivat . </s> </p>
<p> <s> “ Kas suudad sa ometi kord mõista , mu armas Tromb Tromb Tromb , et mind ei tohi liiga kaua puuris pidada . </s> <s> Muidu ma tõusen esimesel võimalusel lendu ! ” </s> </p>
<p> <s> “ Sa räägid täna nii targasti , ” imestas mees . </s> </p>
<p> <s> “ Kas ma muidu ei räägi ? ” küsisin teda uuesti sõrmega õrritades . “ Sa ehk veel mäletad – kunagi kutsusid sa mu tööle just mu lahtise mõistuse pärast . </s> <s> Nii sa vähemalt ütlesid . </s> <s> Tõsi , olen hiljem hakanud kahtlema , kas kuulsin päris õigesti ... ” </s> </p>
<p> <s> Ehk hakkas ka mees vähehaaval aru saama , et mitte päris kõiges ei olnud tal õigus . </s> <s> Ma nii väga lootsin , et ta suudab näha mind läbi ja mõistab mu sisemust . </s> </p>
<p> <s> --- </s> </p>
<p> <s> Me läksime ja läksime – kuid me ei läinudki kiriku juurde . </s> <s> Hetk enne esimesi pajupõõsaid pöörasime hoopis kõrvale ja sammusime edasi mööda linna piiri . </s> </p>
<p> <s> Toomas Tromb Tromb Tromb paistis küll üllatuvat , kuid õnneks ei öelnud ta midagi . </s> <s> Nähtavasti oli ta vahepeal siiski midagi õppinud ja endale selgeks teinud . </s> <s> Küllap ta mõistis , et parem on teha minu tahtmist , kasvõi üksainuski kord . </s> <s> Pealegi ei olnud mu tahtmine üldse suur . </s> <s> Ei , see oli üpriski väike ja süütu . </s> <s> Me lihtsalt jalutasime . </s> </p>
<p> <s> Sumasime käsikäes läbi kraavide ja võsastike ja piir sulas , linn kadus , maailma ei olnud , ainult meie kaks . </s> </p>
<p> <s> Ainult meie kaks täiesti teineteise päralt . </s> </p>
<p> <s> See oli siiski hiiglaslik ja väsitav sumamine , sest linn oli väike , ent ta piir üpris suur ja sopiline , ning kulus kogu päev , enne kui ring sai tehtud , jalgadega joonistatud mandala ümber linna . </s> </p>
<p> <s> Kui linn oli viimaks õnnelikult märgistatud ja me tagasi põõsaste juures , mis tähistasid kirikumaa algust , põimisin käe ümber ta niuete ja ümisesin pilukil silmi : </s> </p>
<p> <s> “ Mulle näib , et sa ei hinda minus mitte mõistust , vaid midagi … Mõistusega saad sa ka ise hakkama – midagi hoopis muud … ” </s> </p>
<p> <s> Pelgasin , et kohe läheme teisele poole põõsaid , kus soo , kus kirik . </s> </p>
<p> <s> “ Äkki kutsusid sa mu enese juurde sellepärast , et … Et sul oleks kellegagi koos magada , oh sind ! ” </s> </p>
<p> <s> Mu silmad plaksatasid lahti . </s> <s> Mehe näol peegeldus siiras armastus . </s> </p>
<p> <s> “ Sa ju tead , et see ei ole nii , ” kostis mees sellegipoolest vaimuvaeselt . </s> </p>
<p> <s> “ Aga miks ei võiks see olla nii ? ” </s> </p>
<p> <s> Nüüd mees koguni punastas , nagu ma ei olnud teda varem näinud . </s> </p>
<p> <s> “ Süda läigib nii hullusti … Äkki olen ma rase ? ” </s> </p>
<p> <s> Olin kätkenud oma arglikku küsimusse kogu ootuse , lootuse , iha , mis mul oli . </s> <s> Kuid mees järsku enam ei rõõmustanud , vaid vangutas pead . </s> </p>
<p> <s> “ Niisuguste eluviiside juures , mis sinul olnud ? </s> <s> Paistab , et su keha on liiga mürgine ega võta seemet vastu . </s> <s> Sa peaksid muutma neid kõigepealt , miks sa ometi jätkad ! ” </s> </p>
<p> <s> Ta kõneles vaikselt ja leebelt , kuid ta sõnad lajatasid nagu kepihoobid mulle pähe . </s> <s> Kas ta tõesti ei olnud märganud , et laps on kogu mu ootus ja lootus , kogu mu elulõng , hinges nii sügaval , et ma peaaegu ei söandanud temale mõeldagi . </s> <s> Et ta on mulle tähtsam kõigest , tähtsam igast mehest , ka temast , olgugi ta armsaim inimeste seas ? </s> </p>
<p> <s> “ Mis laps niimoodi tuleks , poolearuline ? </s> <s> Võta ennast ometi kokku ja hakka elama , küll siis saab kõik korda ! ” jätkas mees muretult . </s> </p>
<p> <s> Ei , ta ei märganud , ta ei mõistnud ! </s> <s> Piisas mul vaid üle pika aja juhtumisi natuke lõõgastuda , kui ta vihjas kibekiiresti joomisele ja laaberdamisele . </s> <s> Muidu oleks ta võibolla kuulutanud , et olen teinud liiga pika jalutuskäigu haige põlvega ja end ülemäära kurnanud selleks , et mul võiks olla laps . </s> <s> Helistas üksnes nalja pärast oma kellukesi , selleks , et pööraksin oma hinge pahupidi ta ees ja ta saaks trampida sellel . </s> <s> Et uinuksin imeliste helide saatel ta käte kaisutuses ega taipaks kahtlustada , et ta ei soovi üldse minuga lapsi ja otsib paaniliselt ettekäändeid . </s> </p>
<p> <s> Kas niisugune pidi välja nägema meie elu ? </s> <s> Kas pidin ma üha tiirutama keti otsas ta kõrval ja tema varitses vähimatki libastumist , et kustutada mu lootus ? </s> <s> Kas see oli elu , mida ta jutlustas , ei , see oli tragöödia . </s> <s> Pealegi , meie külas oli ka suurimatel joodiknaistel kümme last ja rohkemgi , nad sünnitasid iga aasta nagu jänesed – kõik sünnitasid , ainult mitte mina . </s> </p>
<p> <s> --- </s> </p>
<p> <s> Ent jalgadega joonistatud ring ümber linna toimis omasoodu , viimaks paistis ka mees nägevat värelust mu hinges . </s> <s> Veel enne seda , kui ta oli sõtkunud saabastega selles , olin jõudnud sosistada tema pehmesse näkku , et tal on voli korjata aasalt lillekimp ning asetada see altarile , mis on armastuse altar . </s> <s> See meenus talle , ta vabandas mu ees : </s> </p>
<p> <s> “ Ära võta liiga südamesse , mida ma rääkisin , olin afektiseisundis . </s> <s> Tundus , et vaid kuri sõna , ainult kärkimine suudab sind läbi raputada . </s> <s> Vabanda mind , Aet ! ” </s> </p>
<p> <s> Pärast olid tal hiiglaslik vahukooretort ja hirmkallis veinipudel . </s> <s> Ta keetis ise kohvi ning täitis laua lõputu hulga kookide ja saiakestega . </s> <s> Koguni kristallpokaalid ostis see pöörane mees . </s> <s> Kõlistasime neid tervitades vastamisi ja tundsime end väärikalt , nagu tõelised keskaja aristokraadid . </s> </p>
<p> <s> Temal oli seljas tume pidulik ülikond . </s> <s> Minul tume kleit , mille ta kunagi mulle ostis . </s> <s> Mu käed olid kombekalt laual , sõrmed pokaali ümber kaardunud , põlved siivsalt kokku surutud , huuledki tõmmatud kriipsuks . </s> <s> Küünal põles kapil vanaema pildi ees ja vanaema naeratas oma naeruta naeratust , jah , tema oli suurem meist . </s> </p>
<p> <s> Mees asetas mu ette lauale suure paki , mis roosa lehviga kokku seotud , ning küsis : </s> </p>
<p> <s> “ Kas sa oled minu naine , Aet ? ” </s> </p>
<p> <s> Ta sõnad kõlasid nagu kosimine . </s> <s> Kummardusin tema poole ja sosistasin talle kõrva : </s> </p>
<p> <s> “ Armas , armas , ma tahan olla sulle ikka ja alati hea naine . ” </s> </p>
<p> <s> See oli vastus , mida ta ilmselt ootas . </s> <s> Ta kangestus mu ette tikksirgeks nagu sõdur ja tõstis koguni käe kõrva äärde . </s> <s> Pelgasin juba kõige halvemat , sest mida hullemini meil läks kirikuga – seekord ei jõudnud me ju enam põõsastestki kaugemale – , seda tüütumalt kaldus ta rõhutama , et on saanud hakkama millegi tõeliselt suurepärasega , kui ostis selle kiriku . </s> <s> Ent kirikut ei maininud ta sõnagagi . </s> <s> Ta pidas selles kentsakas valvelseisangus maha kõne , mis mind jahmatas . </s> </p>
<p> <s> “ Mu kaunis , mu haruldane daam ! </s> <s> Nii väga tahaksin loota , et suudate anda mulle andeks mu kohutavad tujud , mu raevusööstud ja kannatused , mis olen teile põhjustanud ! </s> <s> Uskuge , neis puudub vähimgi kiuslik tagamõte . </s> <s> Mu ainus soov oli talutada teid kättpidi teeotsale . </s> <s> Ja nii , nagu meie mured ja rõõmud elavad juba pikka aega ühes rütmis , siis nüüdsest oleme me kõiges võrdsed , ma olen langetanud otsuse ! ” </s> </p>
<p> <s> Ta vaatas hardunult üles : seal asus vanaema pilt . </s> <s> Ent vanaema vaatas pigem minu kui mu mehe otsa . </s> </p>
<p> <s> “ Te kuulete õigesti – oma kõige kallima , oma firma asetan praegu teie jalgade ette , armas Aet ! </s> <s> Edasi sammume juba kahekesi , juba käsikäes … Ja et te ei peaks iial enam roomama mööda põrandaid nagu kerjus , siis asetan teie jalgade ette ka poole oma pärandusest . ” </s> </p>
<p> <s> Ta kõneles , ikka alles sirge ja suur . </s> <s> Ma ei osanud äkki midagi teha . </s> <s> Isegi pokaali puudutada tundus kohatu . </s> <s> Isegi liigutada . </s> </p>
<p> <s> “ Mõistagi tasub kõige paremini ja õiglasemalt elu ise teile teie vaeva eest , mu noor daam ! </s> <s> Kuid teil on olemas kõik eeldused , et tõusta jalgadele , ja selleks ei vaja te muud kui vabadust . </s> <s> Oma võimete , oma ülalpidamise , oma usinuse , oma hämmastava edasijõudmise juures suudate te kõik . </s> <s> Ning kui te iganes peaksite tundma , et oskustest ja vilumustest jääb puudu , siis vaid mainige seda ja ma leian teile veel mõne õpetaja . ” </s> </p>
<p> <s> Roosa pakk nihkus minu ette . </s> <s> Võtsin selle tänades vastu . </s> <s> See oli rahapakk . </s> <s> Pistsin raha üle lugemata kappi pesude vahele ning me lõime taas klaasid kokku ja suudlesime nagu noorpaar . </s> </p>
<p> <s> “ Olen ikka ja alati tundnud , et ühel päeval kingib su hea iseloom sulle imeilusa saatuse . </s> <s> Kui kannatuste karikas on põhjani joodud , peab ilmnema see , mis lunastab kõik . ” </s> </p>
<p> <s> Ta vaatas mulle väga tõsiselt otsa ning lausus : </s> </p>
<p> <s> Kuhu sa jõuadki , Aet ? </s> <s> Ma ei tea ! </s> <s> Aga sa jõuad kaugele . ” </s> </p>
<p> <s> Ta armastas mind tõesti vist palju , liiga palju . </s> </p></div2><div2 type="alaosa"><head> 9 . </head>
<p> <s> Miskipärast vihisesid kogu öö läbi pea viirastuslikud vaatepildid . </s> <s> Surmad , jubedad , vägivaldsed surmad tõttasid rivis . </s> <s> Isegi kallistused ei leevendanud neid ega silitused . </s> <s> Tahtmatult mõtlesin keset mehe tulist embust , mis täitis kogu mu keha , hoopis Tarvikule ja Kabjakesele , jah , Tarvik oli see , kes viimaks päästis mu surmade kaskaadist . </s> </p>
<p> <s> Iga hetkega aina ebareaalsemaks muutus niit möödaniku suhtes . </s> <s> Nagu oleksin tõesti astunud läbi aimamatu värava . </s> </p>
<p> <s> Mees , see heitlik ja imelik mees tundus samuti süngem kui tavaliselt . </s> <s> Vaevalt asetasin kohvikannu tulele ning alustasin hommikueine valmistamist , kui ta kammis juba peegli ees juuksed siledaks ja tõmbas selga musta ülikonna . </s> <s> Sidus lipsugi ette , nagu asutaksime end kontserdile . </s> <s> Ootas kiiktoolis jalgu kõlgutades , näpitsprillid silmade ees , kuni toon talle kohvitassi . </s> </p>
<p> <s> Rüüpasime kohvi haudvaikuses . </s> <s> Nagu vaid siis , kui olime põhjalikult tülis . </s> <s> Vajusin instinktiivselt laua taha ja tõmbasin kirjutusmasinalt katte , sest tajusin , et mees seda tahab . </s> <s> Viimaks usaldasin küsida : </s> </p>
<p> <s> “ Kas midagi on juhtunud ? </s> <s> Kas midagi on halvasti ? ” </s> </p>
<p> <s> Mees oli arvatavasti mu küsimust oodanud . </s> <s> Minu hämming valmistas talle rõõmu . </s> <s> Ta toppis mõtlikult piipu . </s> </p>
<p> <s> “ Ei ole halvasti , hästi on ! ” </s> </p>
<p> <s> “ Kas nii hakkabki olema , ” pudenes mul suust . </s> </p>
<p> <s> Õudne , mehe suu vastas nagu kaja : </s> </p>
<p> <s> “ Nii hakkabki olema , Aet . ” </s> </p>
<p> <s> Neis ähmastes sõnades puudus isegi ähvardus . </s> <s> Neis ei olnud vähimatki väge ega energiat . </s> <s> Ülikond näis nagu surnumatja rüü ta seljas . </s> <s> See oli väikeseks jäänud ja kiskus nööpidest . </s> <s> Vana lõikega ülikond , mis meenutas talle kunagisi paremaid aegu , ah , ilmselt ka kunagisi paremaid naisi ? </s> <s> Ilmselt oli mindki tänasest peale tema lugematute lemmiknaiste killavoori arvatud , ja mul ei olnud sellest auavaldusest vähimatki rõõmu . </s> </p>
<p> <s> “ Võta teatavaks , meil on esmaspäev , ” jätkas mees . </s> </p>
<p> <s> Tundus , nagu oleksime masinad . </s> <s> Eile läks magama kaks ilusat inimest , ärkas kaks plekist kolisevat aparaati . </s> </p>
<p> <s> Ning kui kavatsesin – märgates , et tema tass on tühjaks saanud – siirduda kööki uut kohvi keetma ja ehk veidi ka hinge tõmbama , keelas mees mul käeliigutusega seda teha . </s> </p>
<p> <s> “ Armas Aet , kohvi keedad sa edaspidi ainult kodus . </s> <s> See siin ei ole kodu , vaid kontor ! </s> <s> Kas sa tõesti ei mäleta , et eilsest peale oleme me kompanjonid , Aet ? </s> <s> See on meie päris oma firma . ” </s> </p>
<p> <s> Ta selgitas , et kodugi saame endale kindlasti – koduks ehitame kiriku ja hakkame seal elama püha elu , oh teda ! – , kuid praegu asume tööpostil ja hetkel toimub tootmisnõupidamine . </s> <s> Seesugune jube koosolek pidavat hakkama äratama meid igal esmaspäeval . </s> <s> Me tegevat sellel kokkuvõtte eelmise nädala tööst , määravat täpselt kindlaks oma jõuvarude hetkeseisu ja vaagivat läbi võimalused . </s> </p>
<p> <s> Siiski tõttas mu haput ilmet nähes lohutama , et koosolekutega on kerge harjuda . </s> <s> Lihtsalt oleme veidi koos ja peame veidi nõu … Seda ette kujutades tuli mul kurgust veider turtsatus . </s> <s> Kuidas ma tahtsin olla virk ja tõsine , ja kuidas ma seda ei suutnud . </s> </p>
<p> <s> “ Sa ei võta asju piisava tõsidusega ? ” küsis mees ranget ametlikku näoilmet teeseldes . “ Naerude aeg on läbi . </s> <s> Stardipauk on kõlanud . </s> <s> Siiani on meid iseloomustanud kaootiline ja umbropsu tegutsemine , nüüdsest peame selle unustama . ” Siinkohal ta hetke viivitas . </s> <s> Kas meenus talle midagi või siis jooksis mõttekäik peas umbe . “ Praegu on otsustav hetk , me kas tõuseme kõrgustesse või variseme põhja . </s> <s> Iga meie samm on nüüdsest arvel , Aet ! ” </s> </p>
<p> <s> Ning ta ulatas mulle ühe neist vastikutest kollastest paberilehtedest , mille oli pliiatsiga kirjuks kritseldanud . </s> <s> Siis niisugune hakkas nüüd ja edaspidi välja nägema meie suurepärane võrdsus . </s> <s> Ma ei osanud end äkki mitte kuidagi üleval pidada . </s> <s> Kogu aeg olin viibinud siin nagu kodus ja nüüd vaid piirangud , keelud , tabud , ahistus . </s> </p>
<p> <s> Logistasin sõrmi mõttetult üle klahvide , mu silmad , suu , kogu mu pea oli täis tootmisnõupidamist . </s> <s> Lisaks kõigele tundus emise kirjatöö korrastamine olevat ebaeetiline . </s> <s> Võis juhtuda , et Toomas Tromb Tromb Tromb on paigutanud sellesse mõne mõtte , seda hakatakse hindama , emis saab kuulsaks , pääseb parlamenti , valitsusse , pöörab kärsaga segi kogu riigi . </s> </p>
<p> <s> “ Kui kaua ma parandasin ! </s> <s> Sul kulub selle ümberlöömise kallal muretult terve nädal . ” </s> </p>
<p> <s> Nõnda see mees küüniliselt lobises . </s> <s> Kinnismõte firmast ja meie suurtest edusammudest oli ta üleni vallutanud . </s> <s> Meenutasin kurvalt , missugune empaatia ja hardus kaunistas teda alguses , kuhu oli kadunud see kõik ? </s> <s> Mäletasin suurepäraselt , kuidas pääsukeseks nimetas kord emist ! </s> </p>
<p> <s> Mehel enesel oli aga võrdsusest vist hoopis kummaline arusaam . </s> <s> Ta läks hoopis ise kööki kohvi keetma … Kirjutasin , õige mitu rida kirjutasin ümber seda kirjeldamatut totrust , seejärel pomisesin : </s> </p>
<p> <s> “ Ma lähen toon postkastist ajalehed . ” </s> </p>
<p> <s> “ Täna on ju esmaspäev , kulla Aet , ” kostis mees . </s> </p>
<p> <s> Esmaspäeval ajalehti ju ei ilmunudki ! </s> <s> Punastasin kuni juuksejuurteni ja muudkui tagusin ja tagusin sinisuka sõnu paberile nagu ori , nagu äke , mis pidi jätma korralikult küntud vao . </s> <s> Mees tõi mulle aurava kohvitassi ja ladus mu laua täis võileibu . </s> <s> Serveerimise juures oli ta üllatavalt osav ja elegantne . </s> <s> Paistis , et kunagi oli ta töötanud kelnerina . </s> <s> Mida ma üldse tema elust teadsin , veelgi vähem kui tema minu omast , mitte midagi ! </s> <s> Kuid valu ei olnud , ei olnud . </s> </p>
<p> <s> --- </s> </p>
<p> <s> Valu ei olnud ka pärast – külas . </s> </p>
<p> <s> Kui naaber kutsus Tarvikut oma peldikut tühjendama , siis seisin ma lihtsalt käed puusas uksel , kuni ta lahkus . </s> <s> Ka need , kes nõudsid teda täkku ruunama või kitse tapma , peletasin kõik häbiga eemale . </s> <s> Tarviku meeleparandus oli jõudnud juba niikaugele , et ta oli kõik küla rängemad tööd oma õlgadele ladunud ning ägas nende raskuse all . </s> </p>
<p> <s> Pattude kahetsemises ei saa teha vahet , ka kõige ebameeldivam töö on jumala katsumus , see just ongi kõige õigem katsumus , halises ta ja kibeles muudkui minema . </s> <s> Ainult minu pärast ei teinud ta seda . </s> <s> Ainult sellepärast , et kartis mind kaotada . </s> <s> Ja veel enam kartis ta mind ! </s> </p>
<p> <s> Kuidagi kahju hakkas mul temast . </s> <s> Kaine ja karske Tarvik ei erinenud palju hobusest , mis traavib lõa otsas ja kui peatub , siis vaid selleks , et mõistatada piitsaplaksude järgi , kuhu peab edasi minema , kuhupoole viib peremehe tee . </s> <s> Kui enam kedagi ei tulnud , raputasin teda õlgadest nagu jahukotti ning hüüdsin : </s> </p>
<p> <s> “ Su meeleparandus on vilja kandnud , suurt positiivset vilja , uued teod on vanad tagajärjed kustutanud … Armas , ma olen ju tagasi ! ” </s> </p>
<p> <s> Ent Tarviku nägu oli tuim . </s> <s> Kas ta sai üldse millestki aru . </s> <s> Põgenes tagatuppa ja konutas hirm silmis , oodates , millega see kõik lõpeb . </s> </p>
<p> <s> See ei olnud hea , see võis pöörduda vihaks ja raevuks : nurkaaetud metsloom , südames miilamas vastuhaku tuli … . </s> <s> Viimaks ei jäänud mul muud üle , kui anda enesekaitseks selgitusi . </s> <s> Kirjeldada , mis oli vahepeal juhtunud . </s> <s> Mispärast oli nii , nagu oli . </s> <s> Milleks tema kannatused head , missugune nende tasu . </s> </p>
<p> <s> Puistasin ta ette maha oma märsi , mis linna minnes oli tühi või täis mu paremaid rõivaid , mis kohale jõudes osutusid kaltsuks : märsist kukkus välja raha , raha , raha , raha . </s> </p>
<p> <s> Tarvik ei lausunud midagi . </s> <s> See , mida ta nägi , ei vastanud tema kannatuse kinnisideele . </s> <s> Kuid vaatepilt paistis avaldavat talle sellegipoolest sügavat muljet . </s> </p>
<p> <s> Kogusin rahatähed hunnikuteks . </s> <s> Need meenutasid kaardipakke . </s> <s> Tarviku pilk vilas ikka veel mujal . </s> <s> Segasin pakid hooletult läbi . </s> <s> Rahasid oli väga mitmesuguseid . </s> <s> Libistasin sõrmed üle rahapaberite servade , pakid kahisesid nagu siid . </s> </p>
<p> <s> Lõpuks ladusin rahad voodile laiali ja alustasin nendega pasjanssi . </s> <s> Tarviku suu vajus lahti . </s> <s> Ta lõug rippus vastu rinda . </s> <s> Sülg nõrises üle keeleotsa . </s> </p>
<p> <s> “ Kas mõistad nüüd , misjaoks ma olin linnas ! ” hõiskasin Tarviku kuube suudlustega üle külvates . </s> <s> Me olime ootamatult jõukal järjel , võibolla kõige rikkamad inimesed kogu külas . </s> <s> Me olime täiesti teised inimesed kui varem . </s> </p>
<p> <s> Mida kõike oli teinud meiega see imelik mees linnas ! </s> </p>
<p> <s> “ Vahest suudad andestada , et olin ära nii kaua ! </s> <s> Ma igatsesin kohutavalt sinu järele , kuid ei tohtinud isegi seletada … Pidin kannatlikult ootama , kuni saan kätte oma tasu . ” </s> </p>
<p> <s> “ Inimloomake oli samuti kannatlik , ” lisas Tarvik targalt . </s> </p>
<p> <s> “ Muidugi ! </s> <s> Inimloomakese osa oli siin isegi väga suur ! </s> <s> Ülemus andis just sellepärast meile kõik vajaliku , et inimloomake jättis talle kustumatu mulje . ” </s> </p>
<p> <s> Tarvik oli väga meelitatud , talle aitas vähesest , rind tõusis tal uhkusest . </s> <s> Ta oli hetke enesest ära , justnagu midagi mõeldes , millestki pikkamisi aru saades , ning kadus seejärel salapärase näoga hoovile . </s> </p>
<p> <s> Ta jäi kauaks ära . </s> <s> Kogu selle aja pidin ma vahtima vanatoiga tõtt . </s> <s> Too ei olnud rahapakke vist tähele pannud ja puristas suust minu poole järatud tuvikonte , pakkumata minule mitte suutäitki . </s> <s> Kujutlesin , et Tarvik on liibanud metsa äärde ja korjab mulle kimbu põllulilli . </s> <s> Seda suurem oli mu jahmatus , kui ta ilmus viimaks higisena lävele . </s> <s> Selgus , et ta oli üksi ja paljakäsi tõmmanud õuele niidumasina , mida muidu vedas kaks hobust . </s> </p>
<p> <s> “ Kaks hobujõudu , tubli , ” laususin segaduses , taipamata , milleks Tarvikule seda vaja . </s> <s> Masin oli paksu roostekorraga kaetud , ükski ratas ei liikunud all , seda ei olnud väga ammu juba kasutatud . </s> </p>
<p> <s> See oli täiesti kõlbmatu masin ning meenutas üksnes traumasid ja valu . </s> <s> Aga Tarvik vaatas mind õnnelike silmadega . </s> </p>
<p> <s> --- </s> </p>
<p> <s> Niidumasinat ei olnud meie jaoks juba ammu olemas . </s> <s> Alates sellest õnnetust-õnnetust päevast , mil Tarvik ei tulnud koju . </s> </p>
<p> <s> Mööda niidumasina jälgi minnes leidsin selle maanteekraavist kummuli ja Tarviku keset hobuste südantlõhestavaid karjatusi vereloigus . </s> <s> Ta ei liigutanud ja näis surnud . </s> <s> Seisin käed rippu ta kõrval leinas . </s> <s> Tundsin tol hetkel vaid lõputut ahastust . </s> <s> Ning sellele järgnes niisama vapustav rõõmusööst mu hinges , sest mees siiski elas – ta norsatas nagu hobune . </s> </p>
<p> <s> Tarvik magas juhipingi rusudel veel pika rahuliku purjus une , midagi taipamata õnnetuse suurusest , kuid see saatuslik päev vajutas oma pitseri kogu meie edasisele elule . </s> <s> Mõlemad hobused olid murdnud oma luud ja tuli maha lasta . </s> <s> Me jäime võlgu , palju võlgu , hobused olid laenatud . </s> <s> Kui siiani oli Tarvik nohisev ja nässakas sell , kes rääkis vähe ja ka tegi vähe , paistmata silma muu kui lonkamisega , siis sealtpeale loobus ta üldse tegemistest . </s> <s> Kuid see ei olnud veel kõik ! </s> <s> Niipea , kui tulnuks vähegi jõudu pingutada ja vaeva näha , ajas Tarvik nüüdsest kaela tigedalt õieli nagu kalkun ja süüdistas , et teda tahetakse tappa . </s> <s> Sest kuhu saavad püüdlemised viia , ainult hauda – kui napilt ta sealt pääses ! </s> </p>
<p> <s> Tema pääsemine omandas aga iga päevaga aina müütilisemad mõõtmed . </s> <s> Varsti teati kõikjal lähemal ja kaugemal , et meie külas leidub hale õnnetu mees , kellest sööstis üle metsikute hobuste kari . </s> <s> See olevat olnud imetabane juhtum , kapjade all lömastus ainult jalg . </s> <s> Kui Tarvik jala ette sirutas , paotusid kukrute rauad nii mõneski kõrtsitoas … </s> </p>
<p> <s> Nüüd oli see periood lõppenud ? </s> <s> Tarvik ronis seninägematu reipuse ja rõõmuga masinale ja pruukas huultega nagu hobune üle kogu hoovi : ptruu !!! </s> </p>
<p> <s> Ma ei suutnud uskuda oma silmi . </s> <s> Ma pidin ometi eksima , päris kõik ei saanud ometi olla nagu muinasjutus , liiga palju tahta olnuks liig … </s> </p>
<p> <s> Tarvik hoidis uhkusega mutrivõtit oma paakunud peos . </s> <s> Sinna see sobis , sobis oivaliselt . </s> <s> Kummaline oli see kõik , ta kinnitas , et oli saanud niidumasina parandamise idee ei kelleltki muult kui Toomas Tromb Tromb Trombilt – tookord , mil nad kohtusid . </s> </p>
<p> <s> --- </s> </p>
<p> <s> Nüüd viimaks kuulsin täpsemalt nende rüütliduellist . </s> <s> Seni piirdus mu ainus kommentaar Toomas Tromb Tromb Trombi käegalöömisega . </s> <s> Ent Tarvik seletas suure heameelega , mis seal toimus . </s> <s> Ta paistis olevat kohtumise üle väga uhke . </s> </p>
<p> <s> Aga midagi ei toimunudki . </s> <s> Üks minu meestest ratsutas järjest läbi oma eluplaanid ja unistused ning teine mu mees raputas peaaegu kõige suhtes kahtlevalt pead , kuulutades need liiga suurejoonelisteks . </s> </p>
<p> <s> Mis olidki ta plaanid ? </s> <s> Ta tahtis jätta joomise . </s> <s> Ta tahtis jätta suitsetamise . </s> <s> Ta tahtis murda tööd nagu loom . </s> <s> Ta tahtis saada rikkaks . </s> </p>
<p> <s> Ja ta tahtis saada tagasi oma naist , lisas ta areldi . </s> </p>
<p> <s> Viimase soovi peale Toomas Tromb Tromb Tromb lausa naeris . “ Naist ! </s> <s> Unustage ometi ilmvõimatud tahtmised ja ihad ! </s> <s> Te lamate maas ja vaatate üles taeva suunas ja ootate , et tähed teie juurde kukuvad . </s> <s> Nad ei tee seda . </s> <s> Kas te olete arvestanud , missugused ohud sellega kaasnevad , kui te soovite soovimatut ? ” </s> </p>
<p> <s> Tarvik oli sunnitud möönma , et ta ei olnud ohtudele isegi mõelnud . </s> </p>
<p> <s> “ Kõigega tuleb arvestada , kulla mees ! ” hüüdis Toomas Tromb Tromb Tromb justkui vabanedes . “ Kogu maailma kurjus koondub , et enese poolele tagasi võita seda , mis paistab nihkuvat üle piiri . </s> <s> Kõige salalikumad riukad võtab ta tarvitusele . </s> <s> Kui te oma võimeid nii tugevasti üle hindate , siis ka pettute samavõrd rängalt . </s> <s> Te ei saa ise arugi , millise vihuri keskele järsku maandute . </s> <s> Te ei tõuse enam iial ! ” </s> </p>
<p> <s> “ Kas inimloomakesel ei ole vähimatki lootust , ” suutis Tarvik vaid haliseda . </s> <s> Ta mõtles järele . </s> <s> Ta leidis olevat enese läbinisti vääritu olevuse . </s> <s> Ent vaevalt jõudis selles selgusele , kui mees andis talle lootuse justkui võluväel tagasi , kuulutades õpetlikult : </s> </p>
<p> <s> “ Väga paljud on murdumise järel joonud ennast surnuks . </s> <s> Teid ähvardab sama saatus , kui te ei mõista , et sinilind asub ainult teie peas , teie pehastunud ajus – looduses ei ole seda olemas , unustage ta ! </s> <s> Kuid ka teil leiduvad oma võimalused . </s> <s> Seadke , armas Tarvik , endale teised , väikesed , reaalsed sihid . </s> <s> Väikesest kasvab ajapikku suur , mitte vastupidi . </s> <s> Aet , tema armastab mind ja mina armastan teda . </s> <s> Palju muudki on teie jaoks ülearu suur . </s> <s> Kuid ka teie olukorras on võimalik edasi minna . </s> <s> Astuge edasi tasapisi , väikeste sammude haaval . </s> <s> Ma olen teie suhtes tegelikult äärmiselt optimistlik ! </s> <s> Kui te unustate sinilinnu , siis suudate kindlasti vältida tagasilangust ! ” </s> </p>
<p> <s> Viimane lause jäi Tarvikule väga selgesti meelde . </s> <s> Ta kinnitas , et see oli liigutavalt ilusasti öeldud lause . </s> <s> Selle peale oligi Tarvik rääkinud niidumasinast . </s> </p>
<p> <s> Niidumasina lugu tekitas Toomas Tromb Tromb Trombis silmnähtava elavnemise . </s> <s> Ta seletas suure kannatlikkusega uuesti üle , kui õilsad ja ilusad on Tarviku soovid , kõik tema kainused , karskused , õppimaasumised , tööletormamised , äriajamised , õnnelik perekond , lastetuse ravi , aga niidumasin on temale täpselt paras . </s> <s> Selle taastamine on Tarvikule kui kuldsete kätega mehele jõukohane , see sisustab oivaliselt tema aega ning paneb aluse ka tulevasele jõukusele . </s> </p>
<p> <s> Ta rääkis nähtavasti suure sisendusjõuga , nagu äratuskõneleja , sest Tarvik meenutas kogu seda seika õhinal ja hõisates . </s> </p>
<p> <s> “ Nüüd on kõik möödas ja sa ei ole enam purjus , ” silitasin vaikselt ta juukseid . “ Ei ole ju kunagi enam , sa lubad ? ” </s> </p>
<p> <s> “ Ei ole , ” kinnitas Tarvik . </s> <s> Ilmselt oli jumala sõrm – kas tõesti oli ta kannatuste turvil leidnud ka usu jumalasse ! – jumala sõrm see mees tema jaoks , seletas ta . </s> </p>
<p> <s> “ Siis on kõik hästi . </s> <s> On ju , meil on kõik väga hästi ! ” </s> </p>
<p> <s> Kõik oli hästi . </s> <s> Tarvik asus suure pühendumusega niidumasina kallal . </s> </p>
<p> <s> Kuidas oleksin samamoodi tahtnud unustada eelneva elu , nii nagu Tarvik . </s> <s> Kuid nagu neetud , iga Tarviku õline mutrikeerutus tõi mulle meelde Toomas Tromb Tromb Trombi . </s> <s> See kiuslik mees oli minuga kogu aeg kaasas ! </s> </p>
<p> <s> Ent elu ei andestanud tagasipöördumisi ega nutmist eksituste kannul ning ma surusin südame taas kõvaks . </s> <s> Elu tegi lihtsalt imeliku kõverkäigu . </s> <s> Asjata arvasin , et olen siit igaveseks lahkunud , tegelikult kõik jätkus … </s> </p>
<p> <s> --- </s> </p>
<p> <s> Meil ei olnud mitte üksnes hästi , vaid koguni väga hästi . </s> <s> Mul oli kodu . </s> <s> Mul oli mees . </s> <s> Mu rahakott oli rahast ümmargune . </s> <s> Ma olin kindlustatud . </s> <s> Kas ma oleksin alles hiljuti – või üldse kunagi – võinud millestki niisugusest unistada ? </s> </p>
<p> <s> Ausalt öeldes ei olnud mul elu sees turgatanud mõtet , et ärkan ühel heal päeval rikka ja õnnelikuna . </s> <s> Ajakirjade klantspiltidel troonivaid selle maailma vägevaid vaadates olin tundnud üksnes kollast kadedust ega püüdnud isegi ette kujutada nende elu . </s> <s> Ilmselt puudus mul piisavalt kõrgelennuline fantaasia selleks . </s> <s> Nüüd olin äkki ise üks nende hulgast … </s> </p>
<p> <s> Ma olin kindlustatud ! </s> <s> Elu oli mu üles leidnud , selavii ! </s> <s> Räpase noasälkudest äestatud köögilaua taga lugesin järjest üles oma unistused ning Tarvik kuulas neid pead vangutades , saamata aru pooltestki sõnadest , küllap kuuldes kuulsate firmade peeneid nimesid esimest korda elus . </s> <s> Aga ta mõistis , et see kõik on tõsi , see saab teoks . </s> <s> Kuidas meie kodu muutub säravaks , küla kõige säravamaks hooneks . </s> <s> Katus saab värske roo , korstnamüts lapitud , majanurk kergitatud , maja tõuseb uuesti sirgu nagu vanasti . </s> <s> Meie osmik ei olnud kindlasti mitte viletsam kui Toomas Tromb Tromb Trombi kirik ! </s> <s> See ainult paistis õnnetu ja kokku kukkumas . </s> </p>
<p> <s> Ka vanatoi vaatas mind taas aukartlikult ja silitas pahklike sõrmedega üle mu valge särgikaeluse , jättes sellele määrdunud triibu . </s> <s> Kui vähe oli tarvis õnneks ja rahuks ! </s> <s> Isegi Kabjake ilmus kusagilt . </s> <s> Tarvik lausa tõukas ta mu ette . </s> <s> Kabjake tegi kaamelt ja kohkunult kraapsjalga . </s> </p>
<p> <s> “ Ütle tere , ära häbene , ära karda , ” innustas Tarvik . “ Ta on ikkagi sinu ema . </s> <s> Anna kätt ! ” </s> </p>
<p> <s> Mu süda pidi seisma jääma , Kabjake sirutas mulle käe nagu vanainimene . </s> <s> Võtsin sellest aplalt kinni , sest ei olnud saanud oma last puudutada lõputu aja , ilmselt juba mitu elu . </s> <s> Ei mäletanudki enam , millal viimati . </s> <s> Kabjakese käepigistus oli lõtv , jahe , arg . </s> <s> Ta hoidis pea alandlikult viltu , vaatas minust mööda ja luuras , ega ma talle haiget ei tee . </s> </p>
<p> <s> “ Kommi tahab , ” selgitas Tarvik . “ Muudkui maiust ja maiust ! </s> <s> Inimloomakese ammu ära vaevanud oma nõudmistega . ” </s> </p>
<p> <s> “ Kabjake , saad kommi , saad , ” laususin justnagu rahustades . </s> </p>
<p> <s> Kuid ma rahustasin ilmselt eelkõige ennast . </s> <s> Ka raha vastu võttes jäi ta nägu kivistunuks . </s> <s> Ent kaks silmad elavnes selles ning kasvasid mu vaikseks rõõmuks suureks nagu tõllarattad . </s> <s> Ta ei olnud iial nii palju raha korraga käes hoidnud . </s> <s> Ta ei olnud niisugust raha isegi unes näinud . </s> </p>
<p> <s> “ Oota ! </s> <s> See kõik ei ole ometi sinule ! </s> <s> Sa lähed poodi ja tood mulle – kuidas ma seletangi – säärase sihvaka pudeli , mis meenutab kirikutorni , nimeks viski . </s> <s> Jäta meelde , õpi pähe – viski . </s> <s> Pikkade kollaste otrade jook ! </s> <s> Endale küsid kilo karamelli . ” </s> </p>
<p> <s> “ Kilo karamelli , ” kordas Kabjake , “ viski , kilo karamelli . ” </s> </p>
<p> <s> --- </s> </p>
<p> <s> Kabjake oli taiplik poiss , tagasi tulles oli tal kaenla all tõepoolest viski . </s> <s> Ent jälle tegi ta ühe krampliku kraapsjala , mis meenutas Tarviku lonkamist . </s> <s> Ning koos pudeliga asetas ta alandliku noogutuse saatel mu ette lauale ka kompvekituutu . </s> </p>
<p> <s> Vanatoi muigutas juba huultega , arvates ilmselt , et karamellid on temale . </s> <s> Ka Tarvik sirutas oma peopesa ette . </s> <s> Ta ei olnud ometi kerjus ! </s> <s> Harukordne vaikus täitis kööki . </s> <s> Paistis , et nad kõik sõltusid minust , ootasid minu käest oma lunastust , täitsid mu käske , lugesid silmist mu tahtmisi . </s> </p>
<p> <s> Teadsin kusagilt , mida teevad niisuguses olukorras näitlejad . </s> <s> Parimad näitlejad mängisid laval välja suurejoonelise pausi , nii et publik hoidis hinge kinni ja kostis isegi hiire krabin nurgas . </s> <s> Siingi oli lava . </s> <s> Ka mina üksnes olin . </s> <s> Ma ei teinud midagi . </s> <s> Kuid üksnes mu peavangutus pani nad juba värisema . </s> </p>
<p> <s> Ma ei suutnud uskuda oma silmi . </s> <s> Siin köögis , mille kõik nurgad olid mitmekordselt kaetud minu verega , väriseti minu ees . </s> <s> Viskasin järjest pilgu igaühe kaamesse näkku ning lajatasin kuivalt oma otsuse karamellide suhtes . </s> </p>
<p> <s> See oli lihtne , päevselge otsus – teistsugust ei saanud ollagi . </s> <s> Käskisin Kabjakesel viia karamellid õue ning jagada need laiali küla laste vahel . </s> <s> Küla lapsed pidid muutuma minu sõpradeks , mitte keegi ei tohtinud enam ässitada neid hõikama ilgusi mu kannul ! </s> <s> Kuid siinsel elul olid nähtavasti muud reeglid ning see tuli neile sügava ootamatusena . </s> <s> Kõigile , koguni Kabjakesele enesele , kes seisis edasi nurgas tõredana ja kühmus nagu noor vanatoi . </s> </p>
<p> <s> Alles pärast seda , kui lõpuks karjusin oma otsuse talle lausa kõrva , võttis ta klaaskompvekkide paki laualt üles . </s> <s> Iga sammuga , mis ta nihkus ukse suunas , tuutu rinna vastu surutud , muutusid vanatoi ja Tarviku näod aina juhmimaks . </s> <s> Kui uks kinni langes , vajusid nad pingile . </s> </p>
<p> <s> Nad konutasid tummalt lauas – nii nagu kogu elu . </s> <s> Ent kõik , kõik oli muutunud . </s> <s> Kui muidu jõid nad seal viina ja kutsusid vaid väga harva mind enese hulka , siis seekord jõin mina ja nende kõrisõlmed lõgisesid nagu sügisesed puulehed . </s> </p>
<p> <s> Jaa , jõin üksinda ega kostitanud ka vanatoid . </s> <s> Teadsin , et kui kavatsen jääda siia alatiseks , siis ei saa tulla enam ühtki järeleandmist . </s> <s> Valu uhkas tagasi minusse . </s> </p></div2><div2 type="alaosa"><head> 10 . </head>
<p> <s> See oli tuim ja pidev valu . </s> <s> Leevenduseks ostsin Tarvikule uued rõivad , samasugused nagu Toomas Tromb Tromb Trombil , isegi paremad ja puhtamad , ostsin talle otse nõelasilmast tulnud ruudulise ülikonna ja kollased kingad , ent valu ei lahkunud . </s> <s> Parimgi kuub ei muutnud Tarvikut väärikaks ja kauniks . </s> </p>
<p> <s> Tema kõverat keha , ta lääpas jalgu , ta sugemata soengut vaadates meenus mulle ikka ja ikka mu endine mees . </s> <s> Päevpäevalt aina majesteetlikumalt uhkas silmade ette ta kuju . </s> <s> Kõigest tuli ta meelde . </s> <s> Kuidas ka paiskusin tema eest unistustesse – painaja ja viirastus oli see veider mees linnas . </s> <s> Me võisime visata metsaauku koidest uuristatud voodid ja diivanid ja riidekapi , me võisime sisustada oma ruumid uhkeima tänapäeva moe järgi . </s> <s> Kõigeks , kõigeks jätkus meil raha . </s> <s> Unistused tulvasid mu ümber nagu tuleleegid . </s> </p>
<p> <s> Unistusi oli palju ja vanatoi rüüpas vaikides minuga samast pudelist … </s> </p>
<p> <s> Kuidas oli pudel tema kätte saanud ? </s> <s> Mäletasin , et vanatoi tõi selle ise mu viipe peale poest . </s> <s> Ta oli käskinud Tarvikut , kuid see taganes midagi kuulmata esiku pimedusse . </s> <s> Vanatoi röökis tema peale vihas ja raevus , aga läks , poepidaja magas , vanatoi ajas ta voodist üles ja nõudis kõige kallimat , kõige ilusamat pudelit vitriinist , sest ma ütlesin talle : võta kõige uhkem ! </s> <s> Tagasiteel oli ta korgi pealt hammustanud . </s> <s> Reibas ja rõõmus oli ta naastes . </s> </p>
<p> <s> Nii see oli , nõnda sai temagi korraks tunda , kuidas poes kummardati mu ees maani , see oli hoopis midagi muud kui puskarimoor . </s> <s> Kui juhtumisi suvatsesin lahkuda midagi välja valimata , jooksis omanik isiklikult mu kannul ukseni ja küsis härda kummardusega , kas nad on millegi vastu eksinud , ning ma pidin rahustama , et kõik on kõige paremas korras , mul ei ole lihtsalt hetkel tuju – ah kui kahju ! aga mispärast ometi , vahest ülearu palav ilm ? – , täpselt samamoodi kui linnas . </s> </p>
<p> <s> Mu ihu lausa värises mõttest , mis kõik oli minu võimuses . </s> <s> Ilmnes , et ma ei olnudki elusalt maetud külakoopasse . </s> <s> Vastupidi , õnn oli pööranud oma palge täiesti ootamatult minu poole . </s> </p>
<p> <s> “ Siis sääraseid marke õpetab linn jooma , ” urises Tarvik viimaks süngelt . </s> <s> Ta oli ilmunud uksele . </s> <s> Ta nägu oli tume . </s> </p>
<p> <s> “ Sääraseid ja ka teistsuguseid , ” kostsin umbmääraselt . </s> </p>
<p> <s> Kuidas ta ometi ei taibanud nii väikest tõsiasja , et kuldaksin ta üle , kui ta vaid laseks mul olla segamatus rahus . </s> <s> Tundsin juba kahetsust , et keelasin talle sõnnikuveo ja muud rasked räpased tööd , mida mu linnas teravaks muutunud nina ei talunud . </s> <s> Oleksin hea meelega läkitanud ta küla peale tööd kerjama , üksnes selleks , et ta kaoks mu silmist . </s> </p>
<p> <s> Ning taas uhkas sellest mõtteuidust mu südamesse see mees : ka tema lootis tüdinedes minust rahu leida ja saatis mu tänavale , linna , äridesse , poodidesse – ja mis sellest sai , ta kaotas mu päriselt . </s> <s> Kas oleksin tundnud kurbust , kaotades Tarviku ? </s> <s> Ma ei sõltunud temast enam mitte milleski ! </s> </p>
<p> <s> “ Sa ei kavatse ometi vihastada ? ” küsisin . “ Tarvik , sa pead kõik mulle kohe ausalt ära rääkima , kui tekib seesugune imelik tuju . </s> <s> Kas mu mees , ” märkasin , et Tarviku nägu tõmbus halliks , “ ptüi , kas mu kunagine ülemus ei õpetanud sind küllalt selgesti , kuidas tuleb toimida vihahoo korral ? </s> <s> Kohe , kui ihu hakkab keema ja lihased kangestuvad , niipea , kui sa tunned end halvasti ja kavatsed kallale tungida , enne kui su seisund muutub kontrollimatuks , pead sa pöörduma oma potentsiaalse ohvri poole ja talle kõik üles tunnistama , kas mäletad ? ” </s> </p>
<p> <s> Sinu poole , Aet , pöördub inimloomake nüüd alati , kui tal tekib tahtmine , oli Tarvik deklameerinud mulle õhinal , sina pead nägema tema piina ja teda aitama ! </s> <s> Ent seekord rehmas ta vaid käega ja süüdistas : </s> </p>
<p> <s> “ Me rääkisime ka sinust . </s> <s> Su ülem ütles , et alati , kui sa raha saad , ei suuda sa enne lõpetada , kui see maha joodud . </s> <s> Sa vehid kätega , vigastad ennast , kordad tüütuseni kinnismõtteid . </s> <s> Ka inimloomake on seda märganud ! </s> <s> Nüüd on sul palju raha . </s> <s> Kas sa kavatsed end surnuks juua ? ” </s> </p>
<p> <s> Ma isegi ei vastanud ta kiuslikule jutule . </s> <s> See oli vana , tuttav Tarvik . </s> </p>
<p> <s> Temast ei olnud meest , ei päeval , ei öösel , ta kõlbas vaid kärbsemustaks . </s> <s> Iga õhtuga aina selgemini meenus mulle tema sigaduste rivi , järjest ja järjest , see rivi oli lõputu . </s> <s> Linnas oli mulle jahmatusega teada antud , et kõik tema peksmised ja piinamised olid tegelikult kuriteod ning kui konstaabel oleks nad registreerinud , istuks ta praegu vangitornis . </s> </p>
<p> <s> Mõtlesin kibedalt , kuidas olin elanud sügavas pimeduses , teadmata üldse , et mul on õigusi . </s> <s> Alles pärast seda , kui Toomas Tromb Tromb Tromb avas mu varjatud uksed ja nad paistsid minu teadmata mu sisemusest välja , ärkasin elule . </s> </p>
<p> <s> Ta ei väärinud mind tõesti , Toomas Tromb Tromb Trombil oli tuline õigus . </s> <s> Ometi , sellest ei olnud lugu . </s> <s> Sellest ei olnud vähimatki lugu . </s> </p>
<p> <s> --- </s> </p>
<p> <s> Kuni valust sai sähvatus . </s> <s> Järjekordsel ööl , mil sattusin veeämbri juurde , et kasta oma tulitavat kurku , riivasin pimedas jalaga midagi teravat . </s> <s> Kostis plaksatus ja varbaid läbistas ränk valusähvatus , nagu oleks nad maha lõigatud . </s> <s> Süütasin vandudes tule . </s> </p>
<p> <s> Mu jala otsas ripnes hiirelõks . </s> </p>
<p> <s> Kusagil kaugemal kihistati , see oli Kabjake , ta ei maganud … </s> </p>
<p> <s> Hing tuikas , hing valules . </s> <s> Raha oli väga palju veel alles . </s> <s> Kuid ma ei olnud kodus ! </s> <s> Surin ja uim lahtusid mu peas ning ma mõistsin terava selgusega , et ei ole suutnud vähimalgi määral kohaneda selle eluga , mida alles hiljuti pidasin ainuvõimalikuks . </s> </p>
<p> <s> Kui seni miilas külas minu vastu vaikne umbusk seetõttu , et tulin mujalt ja võõra päritolu tõttu peeti mind mõnikord libahundiks , siis nüüd oli võõristus vastupidine , ma kuulusin justkui kõrgemasse , heledamasse klassi , mul oli kõikjal kaasas linna hõng . </s> <s> Mulle pakuti isegi tööd , lubades matta maha kõik vanad vaenukirved , sellal kui ennist oli mind varguse pärast laudast nagu kaltsu minema aetud . </s> <s> Aga piisas mul vaid keelduda , sest see oli liiga mannetu mu oskuste jaoks – see oli töö hobusetallis – , kui ka kõige tahumatum maamats pöördus kõrgilt minust kõrvale . </s> </p>
<p> <s> Ilmselt seisis vastarinna eesotsas puskarimoor , sest ma ei pidanud tema kaupa isegi pilkamise vääriliseks . </s> <s> Teda ja ta sogast vedelikku ei olnud minu jaoks lihtsalt olemas … Varem jooksin Tarviku rusikate eest varjule ning avanesid ka nende uksed , kes mind kartsid , ent uksed olid nüüd suletud . </s> <s> Ma isegi ei katsunud neid avada . </s> <s> Samamoodi olid suletud hinged ja suud mu ees . </s> <s> Ükski laps ei julgenud võtta minu käest vastu enam kompvekki . </s> <s> Ilmselt oli keelatud mind jälitada , sest ühtki pilget ma ei kuulnud , ent kõik nad hoidusid kõrvale . </s> </p>
<p> <s> Ometi oli see kõik veel talutav ! </s> <s> Kuid ei karamellid ega üldse mitte miski ei olnud aidanud mul üles sulatada kunagist muretut Kabjakest . </s> <s> Võimalik , et kusagil oli ta rõõmsameelne , ent minu silma all muutus ta süngeks ja kohtles mind täpselt samamoodi nagu ülejäänud küla . </s> <s> Ta käitus justkui võõras – vaene kaitsetu hukule määratud laps ! </s> </p>
<p> <s> Ostsin talle villase karu , ja ta viskas selle tagakätt ahju . </s> <s> Püüdsin meelitada teda poodi , et ta näitaks oma sõrmega , mida himustab , ent tema heitis pea uhkelt kuklasse : </s> </p>
<p> <s> “ Tarvik toob ! ” </s> </p>
<p> <s> Edaspidi tõigi Tarvik – iga päev tõi Tarvik talle minu raha eest tõldvankri , ehitusklotsid või kummilooma . </s> <s> See oli mu karistus , et kunagi pöörases tujus põgenesin . </s> </p>
<p> <s> Ostsin küla ainsa korraliku kaupluse tühjaks parematest söökidest , sest vähemalt söögiaegu Kabjake viimasel ajal austas , ehkki vaikides . </s> <s> Aga nii mõnigi kord tabasin Tarvikut andmas Kabjakesele salaja kompvekke ja küpsiseid minu raha eest . </s> </p>
<p> <s> Päevad läbi mõtlesin köögilaua taga , mida ette võtta . </s> <s> Viimaks luges ka Tarvik ise vist mu mõtteid , sest taas võis kohata teda hanguga heinateol või sõnnikus . </s> <s> Kuid Kabjake rippus tal hõlmas ! </s> <s> Kui üritasin teda keelata , kuulutas Kabjake , otsekui oleks ta kaetatud , et temagi on jõudnud arusaamiseni meeleparanduse vajalikkusest . </s> </p>
<p> <s> “ Kuidas saab sinu meel olla rikutud ? ” küsisin jahmunult . “ Sa ei ole ju veel elanudki ! ” </s> </p>
<p> <s> Tundus , et kui mul õnnestub teda puudutada , siis läheb kõik jälle hästi . </s> <s> Kuid ta taganes eest , tegi ristimärgi ja hüüdis : </s> </p>
<p> <s> “ Ka sina , ema , peaksid viimaks ometi pihta hakkama ! ” </s> </p>
<p> <s> Ta sõnad olid sõgedad , ent vähemalt emaks nimetas mind üle hulga aja … Aga vanatoi ei söandanud enam toast välja tulla . </s> <s> Andsin talle pilvisel ilmel iga päev kolm sigarit ja see oli kogu meie suhtlus . </s> </p>
<p> <s> Ka mina ise suitsetasin juba sigareid , sedavõrd pingule olid tõmbunud närvid . </s> <s> Olin täiesti nõrk . </s> <s> Miks ei lahkunud ma , laps kaenlas , nelja tuule poole , miks ootasin külas oma hukatust ? </s> <s> Sest midagi muud peale hukatuse ei olnud siit oodata . </s> </p>
<p> <s> Aga seda ma ähmaselt veel mõistsin , et ei tohi minna tagasi sellesse pahelisse kloaaki … Linn oli suurendanud mu enesekindlust , avardanud silmaringi , andnud tarkustki , mille järele ma sisimas alati janunesin , ja mis salata , seal asus ka minu armastus , kuid ma kuulusin siia . </s> <s> Mul ei tarvitsenud muretseda raha ega töö pärast , nagu külas tavaline . </s> <s> Kõik minu aeg oli vaba aeg . </s> <s> Mitte keegi ei söandanud teha mulle arvustavat märkust . </s> <s> Kui oleksin varem osanud kujutleda niisugust olukorda , oleksin arvanud , et see on õnn , sulaselge õnn . </s> </p>
<p> <s> Kuid see ei olnud , ka osmiku seinte vahelt puudus mul juba igasugune tahtmine lahkuda . </s> <s> Konutasin käsipõsakil köögis , silmitsesin läbi ähmase klaasi , kuidas päike kuldab nurmesid , ning mõtlesin , et ootan , kuni murdub keskmine tala ja katus kukub meile raginal peale . </s> <s> Tundus , et tammi taha on kogunenud veepais ja ühel päeval annab tõke järele , see päev oli lähedal , vesi mäsles ja otsis teed . </s> </p>
<p> <s> --- </s> </p>
<p> <s> Parajasti sattusin uimerdama – neetult kuum päike , see paistis otse lagipähe – harjunult poetrepil , kui toimus kentsakas kohtumine . </s> <s> Alguses ei saanud ma isegi aru , mis juhtub . </s> <s> Vasakult tormas minu suunas inimene ning samamoodi tormas inimene ka paremalt , justnagu näeksin kahekordselt . </s> <s> Kuid nii see ei olnud , kumbki tulija oli teisest äärmiselt erinev . </s> <s> Vasakpoolne oli nõtke ja kärme ning hööritas puusadega , ning ka parem lähenes kuidagi hööritades , ent ilma igasuguse sujuvuseta , pigem ta viskles ja kramples ja paistis teadvat juba ette , et kaotab . </s> </p>
<p> <s> Vasak jõudiski minu juurde esimesena . </s> <s> Ta kaisutas mind nagu oma kadunud tütart ja hüüdis : Aet ! </s> <s> Parempoolne vaatas toimuvat pika , erakordselt pika ja pettunud pilguga . </s> <s> Seejärel langetas ta pea ning hakkas uuesti vaikselt eemale liipama . </s> </p>
<p> <s> “ Tarvik , ae ! ” hüüdsin talle oma heleda häälega lõbusalt . </s> </p>
<p> <s> Samas jahmusin oma hüüdest . </s> <s> Missugused jubedad raginad kostsid mu häälest ! </s> <s> Mu hääl oli täiesti ära , see kähises ja lausa kriuksus . </s> <s> Nähtavasti olin kusagil märkamatult külma saanud … Kuid Tarvik oli sellega harjunud ja pöörduski taltsalt , ning sellal sain öelda tollele teisele – kelleks mõistagi oli kellameister Franketti – vabandavalt : </s> </p>
<p> <s> “ Olen viimasel ajal veidi tõbine … ” </s> </p>
<p> <s> Justnagu oleks Franketti saabumine kõige tavalisem asi . </s> </p>
<p> <s> “ Tarvik , aga mida sina siin poe juures … ” </s> </p>
<p> <s> Tarvik ei vastanud . </s> <s> Tal ei olnudki siia asja . </s> <s> Ta oli siin täiesti niisama . </s> </p>
<p> <s> Ning ma tundsin , et kusagil hõljus armastus . </s> <s> Kiivusest , armukadedusest , armastusest tulvil oli Tarvik . </s> <s> Ta oli paiskunud tummalt läbi küla mu poole nagu loom , kuulates üksnes tumedaid instinkte ja kihinaid oma sisemuses . </s> <s> Vaevalt ise teades oma sammude sihti ja mõtet . </s> <s> Ta oli siin , armastus oli siin . </s> </p>
<p> <s> Ent Franketti – mis jõud tõi temasuguse kikilipsuga härrasmehe mahajäetud maamülkasse , kuhu ta mitte sugugi ei sobinud ? </s> <s> Kustkohast paiskus tema ? </s> <s> Ent siin ta oli . </s> <s> Litsus kingakontsaga maas porikamakaid laiali . </s> </p>
<p> <s> “ On üks äärmiselt erakorraline teade , ” nurrus ta Tarviku suunas põlastavaid näomoonutusi tehes mulle kõrva . </s> <s> Ta kibrutas kulmu , põske , viimaks laupa , ajas põsedki prunti , nagu oleks tal kavatsus mind iga hinna eest naerma saada . </s> <s> Kuid naerma ma sellegipoolest ei hakanud . </s> <s> Franketti oli klounina kõigile pingutustele vaatamata andetu , tema kergus ja lõbusus oli tehislik . </s> <s> Ning Tarvik jälgis mind pinevalt . </s> </p>
<p> <s> Tema umbusk Franketti tembutuste suhtes kasvas iga sekundiga , nii et kartsin juba kõige halvemat ja küsisin omakorda nägu krimpsutades Frankettilt : </s> </p>
<p> <s> “ Kes te olete ? ” </s> </p>
<p> <s> “ Kas sa tõesti ei tunne mind ära ? ” imestas Franketti . “ Ma olen ju sinu sõber , Franketti , kui mäletad ! ” </s> </p>
<p> <s> Ta püüdis koguni patsutada mind õlale . </s> <s> Suutsin küll viimasel hetkel kõrvale põigata , kuid miski minus murdus sel hetkel , veepais vallandus , pisarad tungisid mulle kurku ja ma küsisin mõtlematult : </s> </p>
<p> <s> “ Sa räägid tema ülesandel ? ” </s> </p>
<p> <s> “ Kelle ? ” </s> </p>
<p> <s> Suutsin pärlendavate silmadega veel üksnes noogutada . </s> <s> Tarvik märkas seda . </s> <s> Kas ta sai üldse millestki aru , ent ilmselt oli võitmatu armastus koos temaga ja ta käed tõmbusid rusikasse . </s> </p>
<p> <s> “ Ei , ma tahan ise sinuga kohtuda , Aet , sa oled nii armas ! ” pudistas Franketti seda märgates hirmunult ja kiirustades . </s> </p>
<p> <s> Kuid see oli kindlasti viga . </s> <s> Tarvik astus sammu lähemale , ilmse kavatsusega Franketti lihtviisil maha lüüa . </s> <s> Pärast ei oleks siinkandis koergi haukunud ega ulunud linnavurle mälestuseks . </s> <s> Franketti kaotas pea ja püüdis pugeda minu selja taha varju , ent tegi seda nii ebaõnnestunult , et jäi mulje , nagu tahaks ta mind emmata , ta oli purjus . </s> <s> See oli kahtlemata suurim viga kõigist mõeldavatest . </s> <s> Kuid ometi juba sedavõrd suur , et selles sisaldus pääsemine . </s> <s> Tarvik tormas Frankettit eemale tõugates minu kõrvale ning seisis nagu lõvi meie vahel . </s> <s> Ta koguni lõrises . </s> </p>
<p> <s> Vahtugi tilkus suunurgast . </s> <s> Kuid ta ei rünnanud , nähtavasti oli ta meeleparanduse najal siiski juba muutunud . </s> <s> Franketti lamas oimetuna maas . </s> <s> Tema valge pintsak oli kaetud inetute porilaikudega . </s> </p>
<p> <s> Olin elus juba palju kogenud , aga järgnev oli uskumatu ka minu jaoks : Tarvik aitas Franketti taas püsti ning vähe sellest , nad vahetasid omavahel veel ka pika sooja käepigistuse ! </s> <s> Isegi määrdununa tundus Franketti puhtam ja elegantsem kui Tarvik . </s> <s> Ta oli ilus mees . </s> <s> Seljas oli tal lumivalge särk . </s> <s> Tema puhmas vuntsid katsid uljalt pool põske . </s> <s> Tarvik oli Franketti poolt justkui ära võlutud . </s> <s> Ootamatult haarasid nad teineteisel õlgadest ja sammusid kahekesi nagu igiammused sõbrad mööda teerada eemale . </s> </p>
<p> <s> Seirasin neid kangestunult . </s> <s> Poepidaja seisis varmalt uksel ja tegi mulle lehvikuga tuult . </s> <s> Nemad aga lihtsalt läksid ja läksid . </s> <s> Juba hakkasid nad jõudma alleele . </s> <s> Kus ma asusin ? </s> <s> Miks ma olin siin ? </s> <s> Nad paistsid juba üsna väikesed ja kauged ja läksid ikka edasi . </s> </p>
<p> <s> Kusagilt ilmus mu kõrva kummaline , sametine hääl . </s> <s> Maantee ääres asub üks kohvik , ma vedelesin seal ja ootasin sind , aga sa ei tulnud , Aet , laulis see hääl . </s> </p>
<p> <s> Võimalik , et kõik linna hääled olid teistsugused kui külas , voolavad , pehmed , kas ma enam neid üldse mäletasin ! </s> <s> Ma teadsin seda kohvikut . </s> <s> See oli ligasevõitu kõrts poolel teel linna . </s> <s> See oli võrdlemisi kallis koht , ent palgapäevadel käisime mõnikord seal , kui meil oli võitmatu tung väljuda küla hallusest . </s> <s> Nad muudkui sammusid kaelakuti ja mina nende kannul sama teed . </s> </p>
<p> <s> --- </s> </p>
<p> <s> Tõepoolest , neis leidus midagi sarnast – üks oli nii kaunis ja sile , teine nii inetu ja krobeline , kuid mõlema silmades oli kollane tuluke , mis kumas nagu kuu . </s> <s> Silmalaud pilkusid ja värisesid neil . </s> </p>
<p> <s> “ Mis on see teade , mille sa pidid mulle ütlema ? ” küsisin kohvikus . </s> </p>
<p> <s> “ Teadet ei olegi . </s> <s> See oli nali , ” nurrus Franketti uniselt . “ Tähendab , teade oli , aga suurem veel on rõõm teid koos näha . </s> <s> Ja teade kadus . </s> <s> Ma ei mäleta seda enam … Näed , sattusin ennist siia imepärasesse kohvikusse jalgu puhkama , ainus häda , et unustasin raha kaasa võtmata , siis meenus Aet , ta on meil ju nüüd kröösus … Noh , kuidas me elame , vanapoiss ! ” </s> </p>
<p> <s> Võisin rahumeeli tukkuda korvtoolis , sest kogu Franketti tähelepanu paistis olevat suunatud Tarvikule ning minu osaks oli vaid aegajalt paotada rahakotisuud . </s> <s> Ja vähemalt üht see kellamees oskas , sõnu ritta seada . </s> <s> Isegi naljad hakkasid tal laabuma . </s> <s> Õnneks olid need niisugused lihtsameelsed naljad , millest Tarvik sai vaevata aru . </s> <s> Tarviku arvates oli ta kindlasti peen , haritud ja lugupeetud mees . </s> <s> Isegi klotsersõrmuse oli ta sõrme pannud , olin seda sõrmust kusagil varem näinud … </s> </p>
<p> <s> Koos meiega olid kõrtsis veel mitmed väsinud teekäijad ja koguni maanteetolmust triibuline politseinik , seega oli siin hea ja turvaline koht . </s> <s> Ning mis kõige toredam : kohvikus ei viibinud mitte ainsatki tuttavat . </s> <s> Missugune kergendus see oli ! </s> <s> Kui laastavalt mõjus pidev viibimine külarahva arvustava silma all . </s> <s> Küllap just sellepärast ei meeldinudki mulle viimasel ajal enam päike , õhk , rohelus . </s> <s> Sest kõik nad olid küla . </s> </p>
<p> <s> Vaiksemal hetkel , mil mehed tõmbasid korraks hinge , võtsin nõuks kahetseda kibedalt ja avalikult oma arutut sammu , oma linnasööstu . </s> <s> Kuidas ma võisin sedavõrd eksida oma elus ! </s> <s> Lootsin , et Franketti kannab minu sõnad edasi Toomas Tromb Tromb Trombini , too lakkab mind armastamast ja painamast , ma leian rahu . </s> </p>
<p> <s> Kartsin siiski , et Tarvik võib solvuda ja vihastada . </s> <s> Kuid ta osutus ootamatult mõistlikuks ning lausus minu kannatusi nähes innukalt : </s> </p>
<p> <s> “ See oli sul õige samm ! </s> <s> Kuidas muidu oleks inimloomakesest asja saanud ! ” </s> </p>
<p> <s> Niisuguse nurga alt ei olnud ma asja näinud . </s> <s> Tarvik oli tõesti tark ja tõesti palju läbi mõelnud , isegi Franketti ülistas tema probleemiasetust . </s> </p>
<p> <s> “ Inimloomake ei oleks iial võtnud endale väikesed eesmärgid , et siis astuda edasi sammhaaval . </s> <s> Ta vajas taipamiseks selle mehe soovitust , ” jätkas Tarvik , naeratades üle kogu näo . </s> <s> Nagu ei iial külas me kooselu vältel , mil ta oli alati sünge või kuri . </s> </p>
<p> <s> “ Just ! ” hõiskas Franketti . “ See mees oli tõuge ja sinu pea hüppas sellest hoobist õigesse paika ! </s> <s> Sa oled talle tänulik , eks ? ” </s> </p>
<p> <s> Tarvik noogutas ja pudises pehmel keelel , ehkki ei joonud muud kui limonaadi : </s> </p>
<p> <s> “ Võttis väikesed , aga sai suured … Sai kõik , sai selga küla parimad riided ! </s> <s> Sai ka oma armsa Aeda tagasi , kuigi see mees ütles , et Aet on tema jaoks liiga suur ja teda ei tohi puutuda ! ” </s> </p>
<p> <s> Tõele au andes oli tal tõesti põhjust uhke olla . </s> <s> Kui minule vaatas kõikjalt vastu kadedusega segatud põlgus , siis teda külas vargsi imetleti . </s> <s> Keegi ei oleks uskunud , et temasugusel sandil võib olla nii kaunis ja väärikas , siidist kahisev naine . </s> <s> Mu kortsud olid taandunud ja suunurgad tõusnud eblakalt ülespoole , koguni mu must laik põsel paistis ootamatult võluv ja loomulik , kui patseerisime külatänavatel ja jõe ääres . </s> </p>
<p> <s> Lamasklesin tooli seljatoel – külas oleks niisuguse asendi peale sisistatud : lits , viimane lits ! – , puhusin sigarist paksu sinise suitsujoa lae suunas , lõõgastusin , lõõgastusin . </s> <s> Kuulasin Franketti loba nagu muusikat , jah , ma ei mäletanud küla ega intriige . </s> <s> Mul oli hea ja lahe olla . </s> <s> Ma ei pidanud valima sõnu ega mõtlema suuri mõtteid , elu voolas minust läbi , lihtsalt voolas . </s> </p>
<p> <s> --- </s> </p>
<p> <s> Ootamatult Franketti jutukedrus katkes ja üle ta näo libises kohkumuse vari . </s> <s> Kaugelt kostis veel üks teine muusika . </s> <s> Väga iseäralik muusika . </s> <s> See oli niisugune muusika , mida mul oli õnnestunud kuulda vaevalt paar korda elus . </s> <s> Millesse ma kuulates alati kinni jäin . </s> <s> Mida olin kuulnud oma kõrvus unetutel öödel . </s> <s> Mida olin kuulnud unedes . </s> <s> See muusika kostis aina selgemini ja Franketti nägu muutus aina ärevamaks . </s> </p>
<p> <s> Ning äkitselt seisis keset saali Toomas Tromb Tromb Tromb , hõbedane kiiver peas . </s> </p>
<p> <s> Franketti vakatas . </s> <s> Tarvik pigistas heitunult tema kätt . </s> </p>
<p> <s> Toomas Tromb Tromb Tromb aga vist isegi ei märganud neid , sest ta silmad olid täis mind , üksnes mind . </s> <s> Ta paiskus toole eemale tõugates minu juurde ja hüüdis : </s> </p>
<p> <s> “ Me peame rääkima ! ” </s> </p>
<p> <s> “ Mul ei ole sinuga midagi rääkida , ” kostsin tuhmilt . </s> <s> Puhusin talle suitsu näkku . </s> <s> Nipsutasin sõrmega õhku nagu jõugupealik . </s> </p>
<p> <s> Kuid enne , kui Franketti ja Tarvik jõudsid teda takistada , rebis ta minu nende juurest eemale . </s> <s> Kõrtsi viimases taganurgas arvas ta heaks minuga olla . </s> <s> Kiiver sätendas tal ikka veel peas . </s> </p>
<p> <s> Baaridaam järgnes mu nipsutuse ajel meiega kõrtsi ainsasse hämarasse paika . </s> <s> Asi paistis tõsine . </s> <s> Toomas Tromb Tromb Trombi keskendunud , fanaatilise olemise järgi oli selge , et meil tuleb raske jutuajamine . </s> <s> Peletasin baaridaami eemale tellimusega , esimese ettejuhtuva joogiga , nägin , kuidas Franketti suu tõusis sellest kõrvuni . </s> <s> Tarvikule käskisin serveerida suure tordilõigu . </s> </p>
<p> <s> “ Ainult hetkeks , ” seletasin neile vabandades , “ tööasjad ! ” </s> </p>
<p> <s> Ning ikka veel kumisesid mu kõrvad mootorratta vabadust ja armastust möirgavast muusikast maanteel . </s> </p>
<p> <s> --- </s> </p>
<p> <s> Ta viskas kiivri kolinal lauale ning põrnitses mind pikalt ja salvavalt , kuni langetasin silmad . </s> <s> Juuksed olid tal segamini kui õletuustid , kiilad laigud nende keskel nagu põld . </s> <s> Seejärel ta pilk lõtvus ja ta lausus ohates : </s> </p>
<p> <s> “ Kus sa oled olnud , ma olen peaaegu surnud – mis on vahepeal juhtunud ? ” </s> </p>
<p> <s> Olgugi meie töösuhe kuidagi äkitselt katkenud , ei olnud ta ilmselgelt mind hüljanud , vaid igatses mu järele . </s> <s> Ning ma ütlesin : </s> </p>
<p> <s> “ Rahune , midagi ei ole juhtunud … Lihtsalt meie iseloomud ei sobi teineteisega . </s> <s> Minul on hea ja lihtne iseloom , sinul teistsugune . ” </s> </p>
<p> <s> “ Kõik , kõik on purunenud , ” halises mees . </s> </p>
<p> <s> Võtsin ta pea oma käte vahele ning ütlesin : </s> </p>
<p> <s> “ Mitte midagi ei ole purunenud . </s> <s> Ja kui ongi , siis tuleb edasi elada . </s> <s> Ma väga loodan , et me kumbki saame õnnelikuks . ” </s> </p>
<p> <s> “ Me saame saada õnnelikuks ainult koos , ” kostis see sõge mees kurvalt . “ Nii on kirja pandud mu sõnumis tähtede poole , jumala poole , mis tõi meid kokku . </s> <s> Seesama seisab kindlasti ka tähtede ja jumala sõnaraamatus . ” Korraks vajus ta lõug rippu käte peale . “ Eraldi me õnnelikuks ei saa , ” lõpetas ta lõpmata-lõpmata kurvalt ning ma ei osanud teda kuidagi lohutada . </s> </p>
<p> <s> Seda oli liiga palju minu jaoks . </s> <s> Pisar veeres mul silmanurgast alla . </s> <s> Ent samas näisid teda torgetena vapustavat mälestused . </s> <s> Teda läbistas kogu ebaõiglus , mida ta uskus minu poolt lähtunud olevat . </s> </p>
<p> <s> “ Just nüüd , kui me hakkasime tõeliselt koos elama , ” seletas ta hüsteeriliselt , “ ja meid ootavad ees suured tööd , Aet ! </s> <s> Kogu mu ettevõte on sinu najale üles ehitatud – meie armastusele ! </s> <s> Sa oled trampinud kõik selle jalgade alla , kõik , kõik ! </s> <s> Mu elu on varisemas maapõhja , ma tapan end ära ! ” </s> </p>
<p> <s> Sõnad ei olnud väga veenvad , kuid ma tundsin end siiski süüdlasena , olin talle palju haiget teinud . </s> <s> Ainus , mida võisin enese kaitseks esile tuua , oli see , et ma ei olnud seda kõike tahtnud . </s> <s> Nii oli üksnes juhtunud . </s> </p>
<p> <s> “ Ka mina tahaksin end tappa , ” tunnistasin . </s> </p>
<p> <s> Mu jalad , mu sammud olid astunud üle tema lootuste . </s> <s> Ent kas saab olla suhete purunemine iial ühepoolne , siis oleks üks justkui ainult teise ori ? </s> <s> Miks paigutas ta oma lootused minu taldade alla ? </s> </p>
<p> <s> “ Nii see on ! </s> <s> Paraku jään ma oma pere juurde . </s> <s> Sinna ei saa midagi parata . </s> <s> Mul on laps ja mees . </s> <s> Ma väga loodan , et sa mõistad mu otsust . </s> <s> Et suudad andestada , ma nii väga loodan , meie armastuse nimel ! ” </s> </p>
<p> <s> Toomas Tromb Tromb Tromb vaatas mind nii , nagu oleksin inimsööja . </s> </p>
<p> <s> “ Sa armastad mind ? ” küsis ta seejärel kuiva suuga . </s> </p>
<p> <s> “ Jaa , ma armastan sind . </s> <s> Ma jään sind igavesti armastama , juhtugu mis tahes . ” </s> </p>
<p> <s> “ Kas ma oleksin maja ostnud selleks , et elada seal üksipäini , ikka vaid sinu pärast tegin seda ! ” </s> </p>
<p> <s> “ Sa räägid muudkui tööst ja majast – võibolla sa siis ei armastagi mind ? ” </s> </p>
<p> <s> Mehe nägu tõmbus roheliseks . </s> <s> Ma ei andnud talle aega sobiva vastuse väljamõtlemiseks . </s> <s> Ütlesin , et tulen kohe tagasi . </s> <s> Ta ei paistnud seda uskuvat , kuid kas oli tal võimalik mind takistada . </s> </p>
<p> <s> --- </s> </p>
<p> <s> Läksin Tarviku juurde ning asetasin käed talle õlgadele ja silitasin pead . </s> <s> Viskasin lauale kogu raha , mis mul oli parajasti taskus , ning käskisin tal tellida endale ja Frankettile ja mullegi . </s> </p>
<p> <s> “ Mida ülemus sulle rääkis , kas pakkus jälle tööd ? ” küsis Tarvik . “ Inimloomakese nimel , sa peaksid selle vastu võtma , ta maksab kuradi hästi ! ” </s> </p>
<p> <s> “ Küllap pakkus ta midagi muud , ” lisas Franketti küüniliselt ning pilgutas mulle silma . </s> <s> Sain aru , et kogu siinne tunnete tulv jättis ta täiesti külmaks . </s> <s> Tema maailmapildi järgi kas mina mängisin Toomas Tromb Tromb Trombiga nagu kass hiirega või siis vastupidi , Toomas Tromb Tromb Tromb ostis mind lahtiste kaartidega nagu prostituuti . </s> <s> Kuid mul ei olnud kahemõtteliste vihjete jaoks aega . </s> <s> Ma tegin detektiivitööd . </s> </p>
<p> <s> “ Kuidas ta mu üles leidis ? </s> <s> Sina ütlesid talle , et ma olen siin ! ” </s> </p>
<p> <s> Mu hääl oli niisugune , et Franketti hetkeks kangestus . </s> <s> Seejärel ilmus ta näole eriliselt magus ja nilbe ilme . </s> <s> Ta asus äraolevalt vuntsi keerutama . </s> <s> Mu rünnak oli kandnud vilja – kui isegi Franketti oli sunnitud järele mõtlema , ei olnud asi päris kindlasti puhas , kohtumised juhuslikud . </s> <s> Minu ümber oli kootud võrk . </s> </p>
<p> <s> “ Ma ei öelnud talle midagi , ” vabandas Franketti . “ Vastupidi , tegin kõik selleks , et ta ei tuleks . </s> <s> Tema – kärsitusest segane – käskis mul sind kasvõi maailma lõpust üles otsida , aga ausõna , ma jätsin ta kirikurisu juurde maha , kus ta tagus hullumeelselt kella ja ootas mu teateid sinu kohta . </s> <s> Ma ei öelnud talle midagi . </s> <s> Kuidas oleksin saanudki ! </s> <s> Sa ise võisid veenduda , et ma ei üritanud sind mingil viisil kodust lahkuma sundida . </s> <s> Kui alatu oleks lahutada sind sinu mehest , kelle sa alles taas üles leidsid ! ” </s> </p>
<p> <s> Ta tõstis käed püsti ja demonstreeris oma tühje peopesasid , ilmselt oli see mõni vanglakeelne selgitus sõnadele . </s> <s> Toomas Tromb Tromb Tromb trummeldas samal ajal närviliselt sõrmedega vastu põlvi – jah , kõige järgi näis , et ta armastas mind tõesti . </s> </p>
<p> <s> “ Sinu mehike , see suur võimas äbarik mehike ei teadnud isegi seda , kuhu ma lähen , võibolla taevas avanes talle , kes ütleb , kes ütleb . ” </s> </p>
<p> <s> Franketti suu jooksis libedalt . </s> <s> Vastandina temale ei saanud Tarvik millestki aru ega vist kuulanudki . </s> <s> Ta ei paistnud taipavat , et kaalul on tema saatus , ning naeratas süüdimatult tadrikusse , koogipurudesse , arvatavasti meeles mõlkumas mõni Franketti naljake . </s> <s> Korraks tõsines : </s> </p>
<p> <s> “ On ikka ülbe mees su ülemus . </s> <s> Loomake tahtis teda tänada elupäästmise eest , aga osutus , et oli tema jaoks tühipaljas õhk ! </s> <s> Ei märganudki ! ” </s> </p>
<p> <s> Ma armastasin Toomas Tromb Tromb Trombi … Tarvikut ei olnud võimalik taluda ! </s> <s> Kuid sellegipoolest otsustasin jääda temaga . </s> <s> Tagalauda läksin veel vaid selleks , et esitada oma rutiinne küsimus juurdluse käigus : </s> </p>
<p> <s> “ Kuidas sa sattusid sellesse maanteekõrtsi , Toomas Tromb Tromb Tromb , kas Franketti ütles sulle ? ” </s> </p>
<p> <s> Vastus rahuldas mind täiesti : “ Ma ei tea . </s> <s> Ütlesin oma rattale , sõida , ja ta sõitis ! ” </s> </p>
<p> <s> Ta võttis mu käe oma pihku , aga ma ei tõmmanud seda ära . </s> <s> Puudutus oli soe ja pehme . </s> <s> Mulle tulvas meelde palju ilusat , mida ma külast ega isegi mitte kusagilt mujalt maailmas ei olnud iial leidnud . </s> </p>
<p> <s> Ma uskusin tema juttu – mootorrattad on juba kord niisugused imelised riistapuud . </s> </p>
<p> <s> “ Sisse astudes nägid sa ainult mind , ” jätkasin rammetult . “ Ei leidnud pilkugi teiste jaoks . ” </s> </p>
<p> <s> “ Sina olid mul silme ees kogu tee . </s> <s> Kõik mu hingetõmbed kuuluvad sulle . </s> <s> Ma mõtlen üksnes sinu peale . </s> <s> Mis jääb minust niiviisi järele ? ” </s> </p>
<p> <s> “ Ma tulen sinuga – tänaseks ööks , kui sa lubad , ” sosistasin . </s> </p>
<p> <s> Mees lausa võpatas . </s> <s> Ta pea langes viltu , näis , et ta ei uskunud mind . </s> <s> Võibolla kartis ta , et olen leiutanud järjekordse uue piinamisviisi . </s> </p>
<p> <s> “ Tänaseks ja homseks ja igavesti , ” vastas ta ometi . </s> </p>
<p> <s> “ Ei , homme ma lahkun , ” teatasin kindlameelselt . “ Sel juhul sa ei taha ? ” </s> </p>
<p> <s> “ Tahan , ” vastas mees . </s> </p>
<p> <s> Läksime teistest mööda ega öelnud head aega . </s> <s> Libistasin vargsi nende lauale mõne lehekese raha , mida mul ikka veel leidus taskupõhjas , nagu oleks see põhjatu , ning lahkusin puusi hööritades . </s> </p>
<p> <s> Kuulsin , kuidas Franketti lausus Tarvikule kihistades : “ Kuidas sa suudad seda taluda ! </s> <s> Ole ometi mees , löö kord majja ! ” Siis õnneks langes uks meie taga kinni ja Toomas Tromb Tromb Tromb käivitas mootorratta . </s> </p></div2><div2 type="alaosa"><head> 11 . </head>
<p> <s> Sõit oli lummav . </s> <s> Suur must mootorratas säras ja sädeles ning Toomas Tromb Tromb Tromb kihutas nagu pöörane . </s> <s> Olin eluaeg unistanud säärastest sõitudest , tuul vihisemas kõrvus . </s> <s> Olin nagu röövitud pruut . </s> <s> Viibisin kangelase haardes , kes ei hoolinud mitte ainsastki kaebasõnast . </s> </p>
<p> <s> Sellepärast ma ei kaevelnud , vaid üksnes kiljusin ja arvatavasti kõvasti . </s> </p>
<p> <s> Mu keha sulas tema käte vahel olematuks , nii nagu vanasti , hommikul ma isegi ei iitsatanud lahkumisest . </s> <s> Ka väga uurivalt ringi vaadates ei suutnud ma avastada , et midagi oleks teisiti kui enne minu lahkumist . </s> <s> Mitte millestki ei paistnud , et ruume oleks vahepeal hellitanud mõne naise käsi . </s> <s> Näis uskumatu , ent võibolla tõesti armastas mees mind , ainult mind . </s> </p>
<p> <s> Ta jutustas , kuidas oli pärast minu kadumist laotanud oma lõhkise südame Franketti ette maha ning palunud abi . </s> <s> Kuidas nad olid nuputanud terve päeva , mismoodi tuua mind tagasi linna , kuidas Franketti pakkus end luurele , kuid unustas ta esimeses kõrtsis ja Toomas Tromb Tromb Tromb tagus samal ajal kirikus lakkamatult kella , oodates teateid minust . </s> <s> Aina lootusetumalt tagus ta kella , sest Frankettit ei ilmunud . </s> <s> Ning Toomas Tromb Tromb Tromb ostis mootorratta . </s> </p>
<p> <s> Kihutas kohale . </s> <s> Avastas , et Franketti poolest oleksin ma võinud jääda rahumeeli Tarviku juurde , ta ei liigutanud oimugi minu päästmiseks … </s> </p>
<p> <s> Me ei korraldanud enam tootmisnõupidamisi , me ei trükkinud käsikirju , me ei avanud ust tuttavatele ega võõrastele ega argipäevale , me isegi ei tõusnud voodist , nii kestis lugematu aeg , mees rääkis : </s> </p>
<p> <s> “ Sa küsisid kord , milleks on vajalikud mulle töö ja maja , firma ja kirik ? </s> <s> Need on vajalikud sinu jaoks , selleks , et sa ei muutuks enam iial selliseks , nagu olid . </s> <s> Sa ei kujuta ette , kuidas ma sind armastan ! </s> <s> Vahepeal mõtlesin juba , et ma elan nüüdsest vaikselt ja tagasitõmbunult , teen surmani oma tööd ilma kedagi häirimata , ilma ambitsioonideta . </s> <s> Et sina olid mu võimalus ja ma lasin sellel nurja minna , see on mu saatus , mu karistus . </s> <s> Aet , ma usun , et nüüd viimaks hakkavad toimima mu loitsud ! ” </s> </p>
<p> <s> “ Milline ma siis olin ka ? ” küsisin irooniliselt , kuid mees ei vastanud . </s> </p>
<p> <s> “ Iga päev , mis me koos oleme , on justkui uus elu – ma ei uskunud enam , et see on võimalik , ” ütles ta hoopis . </s> </p>
<p> <s> Ja mina – ma armastasin üksnes teda ja veidi ka mootorratast . </s> <s> Mootorratast armastasin ma isegi sedavõrd , et ühel hommikul palusin minna taas kirikut lammutama . </s> </p>
<p> <s> --- </s> </p>
<p> <s> Oh , kuidas ma igatsesin tunda aina uuesti ja uuesti seda imelist põimingut mehest ja mootorrattast ! </s> <s> Kogu tee laulsid kummid ja mootor kõrvulukustavat meloodiat . </s> <s> Hoidsin tal tugevasti-tugevasti ümber piha ning taas ilmus mu südamesse see põletav hoog , mis tõi mu siia külast ja kõrtsist . </s> </p>
<p> <s> Ka minu peas seisis uhke viiluga kiiver justkui sõdalasel . </s> </p>
<p> <s> Ning sõtta me nähtavasti läksimegi . </s> <s> Kiriku juures ilmnes , et oma jõudu ei olnud mees vahepeal minetanud , pigem vastupidi . </s> <s> Seekord ronis ta otsustavalt torni ja puhastas selle linnupesadest . </s> <s> Linnud lendasid karjudes minema – ega tulnud enam tagasi . </s> <s> Ta tagus neile järele kella nagu pöörane . </s> </p>
<p> <s> “ See on meie õnn , meie saatus ! ” karjus ta keset löökide kuminat mulle alla . </s> </p>
<p> <s> Lehvitasin talle tervituseks üles . </s> </p>
<p> <s> Ta lootis meelitada hääle välja ka orelist , kuid see ei õnnestunud . </s> <s> Oreli klahvid ragisesid ja murdusid , viled olid kaetud rohelise hallitusega . </s> <s> Hetke seiras ta orelit hämmastunult ja imelikult . </s> </p>
<p> <s> “ See orel on nagu su Tarvik . </s> <s> Praegu püsib ta vaguralt pimedas nurgas , mis temale jäetud , ja loodab midagi , vahest isegi taipamata , et on oma elukäiguga ammu määranud end paratamatule hävingule . </s> <s> Ka Tarvik on lõpuni pehkinud . </s> <s> Ta ei hakka enam eales tegema muud häält peale kähinate . </s> <s> Sinul on seda kurb kuulda , kuid igaüks väärib iseennast . ” </s> </p>
<p> <s> Ta raius oreli pilbasteks ja heitis tükkhaaval aknast alla . </s> </p>
<p> <s> “ Need linnud , ” skandeeris ta keset hävitustööd , “ läksid samamoodi nagu sina – igavesti , ah , kuidas sa said mind hüljata , sa ei hooli minust ! </s> <s> Ning nad tulevad kindlasti tagasi – nii nagu sina tulid tagasi , isegi hoolimata sellest , et sa ei hooli minust ! </s> <s> Aga praegu on nad läinud ! </s> <s> Ja sina oled siin ! ” </s> </p>
<p> <s> Tema jutt oli katkendlik ja segane , nähtavasti hakkasid kirikut ümbritsevad sooaurud avaldama mõju ta tervisele . </s> <s> Kirvekoputused äratasid vammi ellu … Viimaks ilmus seen nähtavale . </s> <s> See oli roosakas sültjas mass , läbi imbunud veest ja rõskusest . </s> </p>
<p> <s> --- </s> </p>
<p> <s> Midagi siiski ei juhtunud , seekord veel . </s> <s> Kuid kirik tilkus järsku , nagu oleks ta märg käterätt , mis tuleb kuivaks väänata . </s> <s> Välisuks ei püsinud enam hingedel , rääkimata akendest , mis avanedes järjest purunesid . </s> <s> Trepp oli vahepeal maha varisenud ja ülakorrusele tuli ukerdada mööda redelit . </s> <s> Võtsime teineteist kaenla alt julgustades ära paar ripendavat rõduposti , mis ähvardasid alla kukkuda ja tabada pahaaimamatuid põrandalseisjaid , ning viskasime need tagahoovi . </s> <s> Ainult vead ja veidrused ! </s> <s> Kirik haigutas metsa all justkui käsn . </s> </p>
<p> <s> Igal hommikul ja igal õhtul sain nüüdsest kihutada mootorrattal läbi linna . </s> <s> Eriti hullutav oli see , kuidas inimesed peatusid tänavatel ja seirasid meid pika pilguga , lapsed lehvitasid meile hardunult järele ja unistasid saada samasugusteks . </s> <s> Nad koguni ümisesid kaasa me üüratule muusikale ! </s> <s> Autod tuututasid meile vastu juhtudes ja vabrikud lasksid kuuldavale vile ! </s> </p>
<p> <s> Mu rõõm oli endine , ent ometi segatud ohu eelaimdusega . </s> <s> Iial ei pööranud ta ratast mu koduküla poole . </s> <s> Me ei rääkinud üldse niisugustest asjadest … Veetsime kõik oma päevad kiriku juures . </s> <s> Lammutasime ja üritasime parandada , mis veel võimalik , kuid ka parandused kukkusid välja aina uute lammutustena . </s> <s> Muud tööd kõik seisid . </s> </p>
<p> <s> Juba hakkasid isegi mehe parimad sõbrad , need , kellest ta hoolis rohkem kui minust iial , vaatama meid imelikult . </s> <s> Me ei teinud ju midagi ! </s> </p>
<p> <s> “ Kas sa võiksid kordki mind kuulata , ” ohkasin viimaks . </s> <s> Terve päeva olin pidanud niitma puitunud putkesid ja sookailusid , millesse uppus õu . </s> <s> Sääsed puresid mu käsi ja jalgu . </s> <s> Neetult , neetult väsinud olin ma . “ Enam ei aita miski muu kui see , et ma toon kohale tõelise ehitusmeistri . ” </s> </p>
<p> <s> “ Täpselt seda ma sinult ootangi , Aet ! ” hüüdis Toomas Tromb Tromb Tromb mulle üllatuseks . </s> <s> Niisiis olime jõudnud tagasi sellesse kohta , kust kunagi algas eksirännak , ehkki ta ilmselt seda ei märganud . </s> </p>
<p> <s> --- </s> </p>
<p> <s> Jaak – midagi vähemat sedavõrd pühalikku kohta ei sobinud . </s> <s> Suur tugev tammine mees , kelle astudes maapind vetrus . </s> </p>
<p> <s> “ Mul on väga hea meel , et sul läheb hästi , ” müristas ta meid vaadates , pea pallina ümber kaela tiirlemas , justkui püüaks ta üheainsa silmapilgu jooksul saada ülevaate kõigest , mis siin eest leida . </s> <s> Seejärel pilgutas ta mulle demonstratiivselt silma . “ Ega jah ! </s> <s> Sinus pulbitseb liiga palju elu , et matta see külasse , nende mühakate keskele . </s> <s> On ju mul õigus ? ” </s> </p>
<p> <s> Sõnad lausus ta minule , ent vastuse saamiseks pöördus hoopis Toomas Tromb Tromb Trombi poole . </s> <s> Tollel aga logisesid prillid edasi-tagasi näos , peaaegu kukkudes üle ninajuure . </s> <s> Paistis , et ta ei suutnud kannatada sedagi , et mulle langes üksainus tilluke kompliment . </s> <s> Olin korraga solvunud ja meelitatud ega teadnud , kuidas käituda . </s> <s> Kuna vastust ei tulnud , dotseerisin omalt poolt , et maal puudub mu võimete arengule sobiv perspektiiv , ent siin on see tänu mu mehe – võimalike ekstsesside vältimiseks tõmbasin selle sõnaga kohe alguses selge piirijoone meie vahele – eesthooldele väga hästi esindatud . </s> <s> Jaa , ma olen tõepoolest rahul , laususin lõpetuseks . </s> </p>
<p> <s> Jaak kuulas mu arutlust ammuli sui . </s> <s> Kui kutsusin ta väikesele jalutuskäigule meie valdustes , tundusin talle ilmselt juba aristokraadina . </s> <s> Seda püüdlikum ta oli . </s> <s> Naerdes ja lauldes olid nad hullutanud küla , kuid naerdes ja lauldes olid nad püstitanud ka kõige nõudlikumad hooned . </s> <s> See oli kunst , mida suutsid vähesed . </s> <s> Ning ma mõtlesin , et kui meie Toomas Tromb Tromb Trombiga oleksime osanud seda kunsti , siis ei ähvardaks meid praegu mädanik ja mülkad . </s> </p>
<p> <s> Justkui märkamatult liikusid kõikjal Jaagu käed mõõdulindiga . </s> <s> Veel enam huvitasid teda joonised , projektid , skeemid , meie tulevikukavad . </s> <s> Ta lehitses hoolega läbi kõik paberid kiriku kohta , nii vähe kui meil neid oli – iidsed kirikuraamatud ja meistrite eskiisid ei olnud meieni paraku küündinud – , ning esitas küsimusi . </s> <s> Alati ei suutnudki ma vastata . </s> <s> Paistis , et ta teab kõigest kõike . </s> </p>
<p> <s> --- </s> </p>
<p> <s> Näiliselt valitses rahu ja harmoonia . </s> <s> Ent kõikjal , kuhu vaid Jaagu viisin , jälitas meid mõne sammu tagant Toomas Tromb Tromb Tromb . </s> <s> Näiteks tõllakuuri juurde ilmus ta just sel silmapilgul , kui ma hetkeks kergitasin seelikusaba , et hüpata müürikividele ja demonstreerida hobuste uljat kihutamist stepilagendikul . </s> <s> Seiras mind pika pilguga ega öelnud midagi . </s> <s> Torkas Jaagule ükskõiksel ilmel pihku lehe paberit , mis pidi olema tellimus , ning lisas juurde napid korraldused , mida tarvis kiriku juures teha . </s> <s> Juba oli taas kadunud pajupuhmaste varju . </s> </p>
<p> <s> Arvatavasti oli tal ettekujutus , et kohe kui pääsen silmist , avan jalad esimesele ettejuhtuvale seiklejale . </s> <s> Kas ta tõesti arvas , et töömehe sõnad mu võrgutavad ? </s> <s> Et olen odav saak ? </s> <s> See oli alandav , ääretult alandav . </s> </p>
<p> <s> “ Klient on kuningas , ” pomises Jaak veidi häiritult , kuid jätkas siiski inspektsiooni . </s> <s> Üksnes ta pallina ümmargune nägu muutus lapiliseks ja paistis lõhkevat . </s> </p>
<p> <s> Toomas Tromb Tromb Trombi jutu järgi olla ma meie esimesel kohtumisel temaga täpselt just nii talitanud , nagu ta minust kahtlustas . </s> <s> Aga esiteks , seda kohtumist ei olnud . </s> <s> Teiseks , kui see tookord tõesti leidis aset , pandi meie käitumine paika taevas . </s> <s> Me tõmbusime teineteise poole hirmuäratava jõuga , gravitatsioonijõuga . </s> <s> Ligilähedastki ei olnud minu ja töömehe vahel . </s> </p>
<p> <s> Vastupidi , Jaak hämmastas mind oma mõistlikkusega – ta ei lubanud endale vähimatki pealetükkivust . </s> <s> Ta tegi tööd . </s> <s> Tema silmis ma ei olnud naine , vaid üksnes klient , ning ta ei puudutanud mind isegi siis , kui oli ilmne , et Toomas Tromb Tromb Trombil on hetkeks kadunud ülevaade olukorrast . </s> <s> Mul olid siiani head mälestused tema siidisest ja soojast puudutusest . </s> <s> Aga , jumal hoidku , ma ei provotseerinud ! </s> </p>
<p> <s> Vastupidi , mul kumises kogu aeg kõrvus , kuidas ennist Toomas Tromb Tromb Tromb rõhutas Jaagule eriti vajadust toestada sarikad , et katus ei kukuks tema abikaasale pähe . </s> </p>
<p> <s> Just nii ta ütles – minule ja minu kaunile printsessile , kes asub siia elama . </s> </p>
<p> <s> Kui Toomas Tromb Tromb Tromb jälle nähtavale ilmus , poetas Jaak : </s> </p>
<p> <s> “ Noored , noored , katusega on lahti midagi ebameeldivat . ” </s> </p>
<p> <s> Vaatasime kõik kiriku suunas . </s> <s> Katuse pind lainetas . </s> <s> Torni ümbrus kirendas muhkudest . </s> <s> Need olid justkui katkumuhud . </s> </p>
<p> <s> Katus oli jäänud haigeks . </s> </p>
<p> <s> “ Kas see on kogu aeg nii olnud ? ” küsis Jaak . </s> </p>
<p> <s> “ Ei , ma näen seda esimest korda , ” tunnistas Toomas Tromb Tromb Tromb . </s> </p>
<p> <s> “ Mida ma algusest peale rääkisin , see kirik hukkub . </s> <s> Sa ei usu mind sugugi ! ” torkasin vahele . </s> </p>
<p> <s> “ Aga kui ta on püsinud siiamaani , siis püsib ka edasi , ” urises Toomas Tromb Tromb Tromb põikpäiselt . </s> </p>
<p> <s> “ Väga hea , ta püsib , ” seletas Jaak pead vangutades . “ Ehkki , kuningatel oleks õigem püstitada uhke loss selle maja asemele , mis vajumas sohu … Noored , ma võtan selle töö ette ! ” Ning ta näpistas mind jultunult põsest . </s> </p>
<p> <s> Ent nüüd raputas pead juba Toomas Tromb Tromb Tromb . </s> </p>
<p> <s> --- </s> </p>
<p> <s> Kuidagi raskeks muutus Toomas Tromb Tromb Trombi meel . </s> <s> Õhtud olime koos nagu tavaliselt , unustanud muu maailma , ent sellele järgnesid ärkamise hommikud . </s> <s> Iga päevaga muutusid hommikud rõskemaks , udusemaks , kaugelt ookeanilt imbus külma niisket õhku ja tuult . </s> <s> Riietusime ja läksime kiriku juurde . </s> <s> See oli nüüd meie igipõline rituaal . </s> <s> Isegi väga halva ilmaga kummardusime korraks kiriku ette maha ja palusime . </s> </p>
<p> <s> Järel oli peamiselt veel väline karkass , isegi seinapalgid seisid püsti ainult saatana sõrme või jumaliku ettehoolde najal , kuna tapid , mis hoidsid neid üksteise kukil , olid läbi mädanenud . </s> <s> Kuid mees võitles nagu meeletu kiriku eest , see oli tema lootusetu sõda . </s> <s> Kuidas ta tõesti ei taibanud , et kirik hävitab me õnne ? </s> <s> Kirik viib hauda tema ja minu ! </s> <s> Ei , tema ei taibanud . </s> </p>
<p> <s> Kas oli see vamm , kas oli see käsn või seen , mis ajas oma kombitsad kõikjale , kuid midagi ohtlikku ja ebameeldivat ärkas ellu keset väsimust – taas ilmus ebapuhas noot me vahele . </s> </p>
<p> <s> “ Ma olen palju mõelnud me peale , ” puhus mees selle ühel järjekordsel hommikul . </s> </p>
<p> <s> See ei olnud isegi tuhm hääl . </s> </p>
<p> <s> “ Tegu ja tagajärg , tegu ja tagajärg ! </s> <s> Kord rääkisid sa mulle oma saatusest ja sellest peale on mind vaibumatult kummitanud , miks just sinule on pidanud kõik need katsumused osaks langema . </s> <s> Mispärast mitte mõnele teisele ? </s> <s> Kõik , mis sinuga juhtunud , mehe surm , õdede surm , koletisest mees , see kõik on üdini ebaõiglane . </s> <s> Aga võibolla kehtib see iidne seadus siiski ka sinu puhul , kuigi väga kaudselt ja keeruliselt . </s> <s> Sa ju tead , ma olen sind alati toetada püüdnud . </s> <s> Õhutanud sinus julgust ja iseseisvust , nühkinud su pinnalt roostet , et tuua nähtavale imeline läige selle all . </s> <s> Ent kui silmapiiril terendab tähetund või väikegi edu , siis lööd sa järsku kartma . </s> <s> Kas mõistad mu sõnu ? </s> <s> Lüpsad lüpsiku piima täis ja lööd selle siis jalaga ümber … ” </s> </p>
<p> <s> Mehe sõnad olid julmad ja ükskõiksed , nende tagant kostus tühi kurjakuulutav kõmin ja ta oli nukker . </s> <s> Tundus , et tegelikult harjutab ta kõnedeks – eks ole ju ka kõne ülesanne olla tüütu ja uimastada kuulaja tahe . </s> <s> Mõtlesin , et kõige mõistlikum oleks tema väiklane tiraad märkamatult kõrvust mööda lasta . </s> </p>
<p> <s> “ Isegi parimat soovides näid sa langevat äparduste ohvriks , ” saagis mees edasi . “ Jätta pooleli kursus , Aet ? ” </s> </p>
<p> <s> Olin üldse unustanud selle kursuse … Peitsin pea kätesse ja puhkesin vabinal nutma . </s> <s> Palju oli sõnu juba välja paiskunud , liiga palju selleks , et unustada . </s> <s> Mees oli mu oma tänitamisega ära piinanud . </s> </p>
<p> <s> “ See oli ometi pääsemise võimalus , Aet . ” </s> </p>
<p> <s> --- </s> </p>
<p> <s> Me olime tõesti vist erinevad ! </s> <s> Mulle ei jäänud meelde mitte kauplused ja töökojad , mida külastasime , vaid see , kuidas me muudkui sõitsime , vahetades läbi mürina vaid üksikuid sõnu . </s> <s> Minule oleks kõige rohkem meeldinud , kui ei oleks sihti olemaski . </s> <s> Mulle piisas täiesti sellest , kui tuul vilises läbi kõrvade . </s> </p>
<p> <s> Kuid Toomas Tromb Tromb Tromb oli põhjani asjalik mees . </s> <s> Tema suutis ilma kibeduseta asuda vaid selle kallal , millele leidis selge ja sõnastatava eesmärgi . </s> <s> Isegi kui meil ei olnud kuhugi tarvis minna , otsisime alati suuna . </s> <s> Siiski , kõige tumedamatel hetkedel sõidutas ta mind mootorrattaga välja linna piiridest . </s> <s> Ta teadis , kui väga mulle see meeldib . </s> <s> Tuul vihises , viimaks ütlesin : </s> </p>
<p> <s> “ Unusta oma vimm , Toomas Tromb Tromb Tromb ! </s> <s> Ta ei ole sulle midagi teinud . </s> <s> See on hea mees . ” </s> </p>
<p> <s> Jaak oli sooritanud oma vaatlused , määranud kindlaks tööde hulga ja hinna , jäänud ootama me otsust . </s> <s> Pidin talle ometi ju midagi ütlema . </s> <s> Kuid Toomas Tromb Tromb Tromb paistis olevat hirmul , et on sunnitud jälitama töömeest põõsaste tagant kogu kirikuehituse käigus , ega isegi maininud seda teemat enam . </s> <s> Rumal , rumal mees ! </s> <s> Narr ! </s> </p>
<p> <s> Kuid tema vastas võpatades : “ Sa räägid Tarvikust ? ” </s> </p>
<p> <s> Niisiis kandis ta seda lombakat kogu aeg oma mõtetes kaasas . </s> <s> Nagu oleksid nad võrdväärsed ja ühesugused . </s> <s> Ogar mees , nad kuulusid ometigi täiesti erinevatele planeetidele ! </s> <s> Ah , kas oli võimalik Tarvikut ja Toomas Tromb Tromb Trombi üldse kõrvutada . </s> <s> Kuid tema arvates siis nähtavasti oli ... </s> </p>
<p> <s> “ Jaak oskab kõike , Jaak suudab teha kõike , ” ketras mu suu inertsist edasi , “ ära karda minu pärast ometi nii palju … ” </s> </p>
<p> <s> Aga järsku need kaks olid siiski sarnased ? </s> <s> Järsku ma üksnes idealiseerisin Toomas Tromb Tromb Trombi – linna melu ja laternate sära tõttu , mootorratta tõttu , tühiste väliste märkide tõttu , ent sisemuses olid mõlemad ühtviisi ussitanud ? </s> <s> Sest et Tarvik seda ju kahtlemata oli . </s> </p>
<p> <s> Toomas Tromb Tromb Tromb peatas mootorratta . </s> <s> Me istusime maasikavälule maanteeservas . </s> <s> Tema nägu oli sünge nagu must pilv . </s> </p>
<p> <s> “ Jaak ! </s> <s> Mis see maksab ! </s> <s> Ütle ! ” </s> </p>
<p> <s> Kehitasin õlgu . </s> <s> Ning tundsin , kuidas selsamal hetkel ka vanaema , kelle püünisvõrk oli toonud mu siia , kehitas õlgu pildil meie kabinetis seina peal ning ta silmadesse ilmus trots – sest temale kuulus meie raha . </s> </p>
<p> <s> “ Hommepäev müün mootorratta maha ! </s> <s> Aga sina , lirva ! ” </s> </p>
<p> <s> Ta vaatas mind verd täis valgunud silmadega . </s> <s> Isegi läbi prilliklaaside olid need hirmsad . </s> <s> Mootorratta eest oli ta maksnud terve varanduse . </s> <s> Kokku trepisõrestiku , rõdupiirde ja neli aknaraami koos klaasidega , nagu me viimasel ajal olime hakanud arvestama . </s> </p>
<p> <s> “ Sa maksad kohe tagasi selle raha , mis ma hulluse hoos sinu kätte andsin . </s> <s> Kas sa oled kordagi mõelnud , mis juhtub , kui kirik hävib praegu meie käte all ? ” </s> </p>
<p> <s> Jätsin talle armulikult meenutamata kõik need dialoogid , mil küsisin tema käest aru , mis kärbes küll teda hammustas , et ta ostis selle kiriku , ja mehel puudus muu vastus peale tühja ebamäärase filosoofia maailma ja elu mõttest . </s> <s> Hea , et sa vähemalt nüüdki tagantjärele aru saad , et oled hull , oleksin võinud teda praegu osatada , ent kas oli mõtet sellelgi . </s> <s> Oleksin põhjustanud talle üksnes asjatut valu . </s> <s> Kuid tõesti – teda ja Tarvikut sidusid omavahel hullusehood ! </s> <s> Neis vapustustes ei olnud kumbki oma tunnete ja tegude peremees . </s> <s> Mina aga vaikisin . </s> </p>
<p> <s> “ Meie armastuse templit ei ole siis enam olemas , ” lajatas mees , arvates , et see muudab pehmeks mu südame . </s> </p>
<p> <s> Kuid mina sain üksnes uut kinnitust veendumusele , et vanaema ei olnud selles mängus absoluutselt osaline . </s> <s> Päris kindlasti nõidus Toomas Tromb Tromb Tromb kirikutornis minu poole täiesti omal algatusel ning mainis vanaema ainult maskeerimiseks . </s> <s> Vanaemal oli liiga palju aru peas ja liiga suur mure päranduse saatuse pärast , et matta oma säästud ja võimalused rämpsu sisse . </s> <s> Kahtlemata näinuks vanaema hoopis parema meelega – nii nagu ka mina ja kõik inimesed , kellel mõistus säilinud – , et me jätkaksime avaras üürikorteris keset linna , kus kõik on käe ja jala juures ning ta ise naeratab seinal . </s> <s> See oli kõige parem kontori asukoht tolles armetus linnakeses . </s> <s> Ilmselt üldse ainus , kuhu oli mingigi lootus eksitada tõelisi , suurilma mõttelaadist kantud kliente – päris kindlasti ei vaevu nad iial koperdama padrikusse ja sohu ! </s> </p>
<p> <s> Kõik selle luges mees välja mu näost . </s> <s> Miks muidu hüppas ta närviliselt kinnitama , et me ei saa mingil juhul jääda linna korterisse . </s> <s> Me kaotavat lähemal ajal kiriku , korteri , kõik , sest meil lõpeb raha ! </s> </p>
<p> <s> Tundsin end ebamugavalt , see oli justkui väljapressimine . </s> <s> Olin sunnitud ütlema kõige selgema ja lihtsama lause oma elus : </s> </p>
<p> <s> “ See on minu enese raha . ” </s> </p>
<p> <s> “ Kuid sa kulutasid selle teisiti kui mõeldud ! ” purskas mees . </s> </p>
<p> <s> Mis oli niisugusega teha ? </s> <s> Kuhu võis niisuguse mehe abiga jõuda ? </s> </p>
<p> <s> “ Oh Ikaros , mu armas Ikaros ! ” püüdsin manitseda teda sümbolite kaudu . </s> <s> Mida muud oleksingi võinud talle öelda vastuseks ? </s> <s> Meheke , milleks pürgida põletavate kõrguste poole , kuhu tiib ei tõuse , oli mu väike , tibatilluke sõnum . </s> </p>
<p> <s> Tema ise oli kõike seda õpetanud Tarvikule , käskides tal keskenduda realistlikele ülesannetele , enne kui hilja . </s> <s> Kuid vahepeal oli ta jäänud juhmiks . </s> <s> Ta ei saanud sümbolitest aru . </s> </p>
<p> <s> “ Sa kulutasid raha Tarviku peale , ma lähen nõuan selle tema käest viimseni välja ! ” </s> </p>
<p> <s> “ Millise raha ? ” küsisin segaduses . </s> </p>
<p> <s> “ Selle raha , millega te , kelmid , minema jooksite . ” </s> </p>
<p> <s> “ Tee minuga , mida tahad , aga ära Tarvikut puuduta , milles tema süüdi võiks olla ometi … ” </s> </p>
<p> <s> “ Tema just ongi kõiges süüdi ! ” raius mees ja ta silmad olid ikka verised . “ Peksan välja täpselt samamoodi , nagu tema peksis sinust vere välja ! </s> <s> Muidu peaksin ma ju süüdistama sind ! ” </s> </p>
<p> <s> --- </s> </p>
<p> <s> Ta tundus ka ise olevat vapustatud oma viimasest lausest ning klammerdus justnagu kaitset otsides mu õlgadesse . </s> <s> Käed olid tal külmad . </s> <s> Ta sosistas , et midagi on tema sisemuses mõranenud . </s> <s> Ta ei saavat olla enam kindel , et tunneb mind . </s> <s> Või vähemalt , et tunneb küllaldaselt . </s> <s> Ta ei leidvat üles neid võtmeid , mis vanasti avasid mu hinge tema ees . </s> </p>
<p> <s> “ Püüdes teha head , riivan pahaaimamatult hoopis salajasi soppe , mis vahest sinule eneselegi teadmata või ununenud , tõmban lahti valesid uksi , ekseldes nagu lombakas ja koperdades valedel mademetel . </s> <s> Ma tunnen , et teen sulle haiget . </s> <s> Ma olen pime , ” sosistas ta veel tugevamini minust hoides . </s> </p>
<p> <s> Kuid miski näis temast uuesti üles mullitavat . </s> <s> Ta takerdus ning lõi seejärel justkui lõbustatult käega . </s> <s> Käsi jäi ripnema murule ja ta lausus : </s> </p>
<p> <s> “ Aga kas sa ei ole siiski ammutanud liiga sügavalt oma kibeduse karikast , Aet ? </s> <s> See on rikkunud su iseloomu , muutnud selle sogaseks . </s> <s> Sa hämad , põikled , koguni valetad mulle ! </s> <s> Seejuures teed sa seda vaimuvaeselt , täiesti ebaõnnestunult . </s> <s> Mispärast põhjendad sa oma äraolekuid alati sellega … Sellega , et sul oli võitmatu tahtmine olla koos oma lapsega . ” </s> </p>
<p> <s> Lamas maasikavarte vahel , vaatas taevasse ja filosofeeris , justnagu oleksin talle mingi katseeksemplar . </s> </p>
<p> <s> Ta kiskus rinnus lahti mu haava . </s> <s> Veri valgus naha all südamest ära . </s> <s> Tõusin tigedalt , kloppisin rõivad rohukõrtest . </s> </p>
<p> <s> “ Hea iseloom ! ” hüüdsin talle irvitades . </s> </p>
<p> <s> “ Oota ! ” </s> </p>
<p> <s> Mida muud oligi mul teha , kui oodata . </s> <s> Asusime inimtühjal maanteel , linnast eemal , tundmatus paigas . </s> <s> Kuid vähemalt selja võisin ma talle pöörata . </s> </p>
<p> <s> “ Aet , ma mõistan , et see on raske teema . </s> <s> Ma ei puudutaks seda iial , kui … Kui sa ei tooks last kattevarjuks oma tegudele . </s> <s> Sa serveerid asju nii , et jääb mulje , nagu oleks ta takistuseks meie teel . </s> <s> Kuid ometi ta seda ju ei ole . </s> <s> Seda on üksnes sinu eblakad sõnad ! </s> <s> Sa justkui lausa tahaksid , et ma hakkaksin vihkama su last … ” </s> </p>
<p> <s> Ta vaatas mind pika süüdistava pilguga . </s> <s> Mulle meenus miskipärast , kuidas ka Tarvik armastas kelkida oma raske eluga , kuni küttis end sõnadega kuumaks ja pärast seda tolmutas mu läbi nagu jahukoti . </s> </p>
<p> <s> “ Asi on siiski just lapses ! </s> <s> Ära usu , kui ei taha . ” </s> </p>
<p> <s> Ilmselt mu jahe hääletoon pidurdas hetkeks . </s> <s> Mees ajas silmad pungi nagu kanamunad ega öelnud midagi . </s> <s> Neelas sõnad alla , hammustas huulde , hakkas köhima – ükskõik . </s> <s> Ilmselt oli järjekordne vistrik ta hinges . </s> <s> Nüüd rääkisin mina . </s> </p>
<p> <s> Ning üllatuslikult ma tõepoolest oskasin rääkida , olin õppinud ja harjutanud tema kõrval . </s> </p>
<p> <s> “ Kas tead , mees , me oleksime võinud sellel valusal teemal – teemal laps – kunagi isegi mõtteid vahetada , kuid sellel leidus tingimus , mida sa ei täitnud . </s> <s> Sa ei teinud mulle isegi ettepanekut … Ära hakka nüüd ütlema , et ma olen niigi juba abielus ! </s> <s> Ma oleksin lahutanud esimese nõudmise peale … Aga sina , sa lihtsalt koonerdasid . </s> <s> Pidasid mind nagu madratsit . </s> <s> Sa oled ikka ja alati ja kõiges võidumees , Toomas Tromb Tromb Tromb . ” </s> </p>
<p> <s> Kuid mees ei tahtnud end tunda võidumehena . </s> </p>
<p> <s> “ Muidugi on nii , et kui sa vähegi soovid , siis tuleb temagi meie juurde , ma olen palju selle peale mõelnud , Aet , ” kostis ta peaaegu rõõmsalt , justkui vabanedes koormast , mida kandis . </s> </p>
<p> <s> Ent kooskõla meil ei olnud , ei olnud . </s> </p>
<p> <s> “ Kabjake ütles , et ta ei tule , ” vastasin kindlameelselt . “ Tarvik on ainus inimene maailmas , keda ta peab oma isaks . </s> <s> Ma pean tema tahet austama . </s> <s> Seal on tema kodu ! ” </s> </p>
<p> <s> “ Kodu ? ” raputas mees pead . </s> <s> Talle paistis selles sõnas leiduvat midagi imelikku . </s> </p>
<p> <s> “ Jaa , kujuta ette , Kabjakesel on kodu . </s> <s> Seal on ta kasvanud ! </s> <s> Sinust ei saa ju kunagi tema isa . ” </s> </p>
<p> <s> “ Aga ka Tarvik ei ole isa ! </s> <s> Vaid midagi suvalist , midagi veel suvalisemat ... ” jätkas Toomas Tromb Tromb Tromb visalt . “ Kas sa tõesti tahad , et su poeg kasvaks samasuguseks nagu Tarvik ? </s> <s> Pealegi jääksid sa ju oma pojast eemale , kui ise oled siin ja tema külas , kas see ei ole sinu jaoks kohutav … Sallida võiks ta mind ometi … ” </s> </p>
<p> <s> “ Ütle , kuhu ma ta toon ? ” küsisin südant vaikima sundides . </s> </p>
<p> <s> “ Kirikusse , ” lajatas see hull mees peaaegu kurjalt . </s> </p></div2><div2 type="alaosa"><head> 12 . </head>
<p> <s> Öö oli meil üksnes vallatu intermetso , mis laskis hetkeks unustada tegelikkuse . </s> <s> Midagi oli temaga väga lahti . </s> <s> Ootamatult kuulutas ta kiriku juures välja talgud . </s> </p>
<p> <s> “ Talgutele kulub meie viimane raha ja pärast seda on rahu majas , mu daam ! </s> <s> Siis oleme vaesed nagu kirikurotid ja loodame üksnes firma peale . </s> <s> Ehitame selle üles ja kui meid saadab edu , siis ka kiriku . </s> <s> Niisugune oli vanaema päranduse saatus , see lihtsalt kulus . ” </s> </p>
<p> <s> Mulle hakkas tunduma , et ta koosnebki veel vaid tujudest ja hirmudest . </s> <s> Kas ta siis tõesti ei teadnud , et ajast aega oli talgutel täpselt vastupidine mõte , säästa raha , aega , jõudu , vaesus omandas tal ilmselt juba luulu mõõtmed . </s> <s> Ning selle kõrval pidas ta mind veel ka kirjeldamatult juhmiks . </s> <s> Läbinähtavalt kannustas teda vimm Jaagu vastu – kuid ta näis tõsimeeli uskuvat , et mina seda ei märka . </s> <s> Missugune kontrast ajaga , mil paistsin tark ja hea iseloomuga tema silmis ! </s> </p>
<p> <s> Ent olgugi ma rumal , nii rumal ma siiski ei olnud , et mitte taibata , milline osav ja salakaval trikk oli tal plaanis . </s> <s> Ta kavatses võõraste kätepaaridega ja suurejoonelise kära saatel teha ära töö , mida ta mingi imeliku põhimõtte pärast keeldus Jaagult tellimast . </s> </p>
<p> <s> Paraku , me suhted olid liiga ärevad , liiga haprad selleks , et talle seda näkku öelda . </s> <s> Seisin dilemma ees , kas õli tulle juurde läigatada või siis hambad ristis kannatada , ja ma valisin kannatuse . </s> <s> Ning tema , alatu inimene , tõttas seda loomulikult kohe ära kasutama . </s> <s> Selle asemel , et ausalt tunnistada oma nõrkust ja abitust , kuulutas ta süüdimatult , et talgud korraldatavat minu pärast ! </s> </p>
<p> <s> Talgud pidavat mõjuma soodsalt minu adaptatsioonile . </s> <s> Ma pidavat talgupäeva abiga taastama sideme enesetundega , mis mul oli maal , külas , lihtsate inimeste juures . </s> <s> Seda olevat mulle väga vaja . </s> </p>
<p> <s> “ Kui tark sa oled , ” laususin hapult . </s> <s> Mida muud oli võimalik selle peale öelda . </s> </p>
<p> <s> Ta oli sedavõrd järjekindel oma ülistuses , et hetkeks tundus mulle , et ta püüdlus on siiras . </s> <s> Et ta tõepoolest usub , et meie jahenemine on tingitud minu igatsusest küla järele , ning püüab sellele rohtu leida , olgugi imelikul ja eluvõõral viisil . </s> </p>
<p> <s> Kuid eksisin , see ei olnud isegi tema enese idee . </s> <s> Ikka hoopis sõprade , sõprade ! </s> <s> Mees ise võibolla millegi nii jabura peale ei oleks osanudki tulla . </s> <s> Idee autor olevat üks eriliselt nupukas sõber , lobises ta hommikusöögi juures . </s> </p>
<p> <s> “ Või vähemalt sina pead teda nupukaks . </s> <s> Ta on peaaegu et sinu sõber . ” </s> </p>
<p> <s> Tundus , nagu üritaks ta mind rööpast välja lüüa ja vihastada . </s> <s> Üheski tema sõbras ei leidunud midagi meeldivat , nad olid uimased , prillilised , vinnilised mehikesed . </s> <s> Mida ma olin talle teinud , et ta haukus mu kallal ! </s> </p>
<p> <s> Järgmine oli aga juba hoopis fantastiline põhjenduskäik . </s> <s> Talgutes peituvat diplomaatiline nüanss , seletas mees . </s> <s> Need tulevat korraldada eelkõige sõprade rahustamiseks . </s> <s> Talgud olevat meie lepitusohver neile . </s> <s> Need olevat õnnistusepalumine meie ettevõtmiste eduks ja meie tulevase edu nurgakivi . </s> </p>
<p> <s> Me ei olnud mehe sõpru viimasel ajal tõesti üle ukse lasknud , kuid nad ei olnud ka ise kippunud siia . </s> <s> Ning mis seos sai olla sellel kõigel talgutega ? </s> <s> Olin sügavas hämmingus . </s> <s> Ent nähtavasti siis oli ! </s> </p>
<p> <s> “ Kellade valamine on sedavõrd õilis töö ja selle töö tegijasse on akumuleerunud sedavõrd palju väge , et tema puudutuses leiab lunastuse ka kõige lootusetum hing … ” jätkas mees mõistatuslikult . </s> </p>
<p> <s> Märgates , et ma ei reageeri , tõstis ta kahtlevalt pea . </s> </p>
<p> <s> “ Tulekul on tõeliselt suurejooneline atraktsioon . </s> <s> Franketti , tema selle välja mõtles . </s> <s> Franketti . ” </s> </p>
<p> <s> --- </s> </p>
<p> <s> Nagu alati , alustas kellamäng me tööd . </s> <s> Kirik meenutas tormis viltu vajunud lekkivat laevavrakki . </s> <s> Kellatorni pääses veel ainult mööda väliskarniise ronides . </s> <s> Rotte enam näha ei olnud , rotid olid lahkunud . </s> </p>
<p> <s> Toomas Tromb Tromb Tromb seisis kõrgel tuules , käed klammerdunud kellanööridesse , ning paistis iga hetk alla kukkuvat . </s> <s> Võibolla oli lindude lahkumine mõjutanud kellade heli või olid nad niiskuse tõttu häälest ära – kõla oli tuhm . </s> <s> Tuhm ja vaikne . </s> </p>
<p> <s> Kuid võimalik ka , et ta tagus kella viha ja trotsiga , mitte armastusega . </s> </p>
<p> <s> Seejärel märkasin liikumist . </s> <s> Vasakult hoovinurgast astusid aegamisi , justkui unes mööda meie ja ehitusmeeste poolt sõtkutud rada kiriku juurde koredates maani vammustes mehed . </s> <s> Nad paistid olevat mungad . </s> <s> Käes olid neil põlevad küünlad . </s> </p>
<p> <s> Ent lävele jõudes heitsid nad vammused maha ja pühadus lahkus nende juurest . </s> <s> Lõkerdades ja argiselt läksid nad kirikusse . </s> <s> Tundsin nad ära , need olid Franketti ja tema sõber , kellameistrid . </s> <s> Asetanud küünlad altari jäänustele , vilistasid nad kellahelina vaikima ja asusid tööle . </s> </p>
<p> <s> “ Kus on teised talgulised ? ” küsisin mehelt imestunult , kui kedagi rohkem enam ei saabunud . </s> </p>
<p> <s> “ Küllap nad tulevad hiljem , ” kostis mees mulle naerdes . “ Meil on ainult alguses talgud , aga pärast pidu ja tants . </s> <s> Täna on viimaks see päev , millal saame oma kodu , oma tulevase pesakese sisse õnnistada ! ” </s> </p>
<p> <s> Kõige vähem oli võimalik seda kirikut võrrelda pesaga … Aga ometi , ilmselt siin oligi röövlindude pesa ! </s> </p>
<p> <s> Paraku , kasu ei olnud ka neist kahest , kes tulid . </s> <s> Frankettil ilmusid peaaegu kohe rakud peopessa ning tema sõber , kellel ei paistnud olevat isegi nime – teda kutsuti Kitseks , nagu meil külas karjapoisse – , sai sõrme pinnu ja sosistas seda kohkunult vastu valgust vaadates : </s> </p>
<p> <s> “ Palun ärge unustage mu kirsturaha … ” </s> </p>
<p> <s> Tõmbasin pinnu ta sõrmest vaevata välja . </s> <s> Kits ei olnud isegi sedavõrd tööle keskendunud , et oleks raatsinud sõrmuseid ära võtta . </s> <s> Üks sõrmus tuli mulle eriliselt tuttav . </s> <s> Mul tekkis jahmatav mõte , et need mehed elavad võibolla koos … . </s> </p>
<p> <s> Kuid ka Franketti keeldus edasi töötamast . </s> <s> Tema rakud olid väikesed , peaaegu olematud . </s> <s> Kummati demonstreeris ta neid meile niisuguse ägamise saatel , nagu oleks saabunud raskelt haavatuna lahingust . </s> <s> Seejärel libistas ta oma valutavad peopesad üle mu turja . </s> <s> Imestasin , kui pehmed , õrnad , siidised on Franketti käed . </s> </p>
<p> <s> Edaspidi koperdasid nad üksnes mõttetult jalus , segasid tööd ja arvustasid kõike , mida nägid . </s> <s> Solvasid ja tänitasid . </s> </p>
<p> <s> “ Kõik muudkui räägivad , et härra ja proua , et väga rikkad ja et ostsid maja . </s> <s> Meie ei näe siin mitte mingisugust maja ! </s> <s> Kus asub maja , ae , ae ? </s> <s> Ega ometi see kuudike metsa all … ” </s> </p>
<p> <s> Mõistagi nad tembutas . </s> <s> Päris kindlasti oli vähemalt Franketti viibinud siin ka varem , just siit oli ta ju läinud kunagi otsima mind kui tuult lagedal väljal . </s> <s> Hakkasin kahtlema , kas oligi üldse tema see , kes pakkus välja talgud . </s> <s> Pigem tundus , et Toomas Tromb Tromb Tromb on ta siia käsutanud poolvägisi . </s> <s> Soovides talle kätte maksta ja teda piinata . </s> </p>
<p> <s> “ Sa oled vanglas pidanud nurinata tegema igasugust tööd ! ” heitis ta lahkusetult . </s> </p>
<p> <s> Kuid sellega tõmbas ta endale kaela sajatuse . </s> <s> Franketti muutus vangla meenutamisest näost roheliseks ning manas : </s> </p>
<p> <s> “ Ma ei ole vanglas , see on unustatud ! </s> <s> Siin on kõik ainult tühi ajaraiskamine . </s> <s> Kirik tuleb maani maha kiskuda , torn hävitada … ” </s> </p>
<p> <s> Samal hetkel alustati selja taga plaksutamist . </s> <s> Pöördusime ümber ja avastasime , et juba seisidki nad õuel , kõik sõbrad … </s> </p>
<p> <s> --- </s> </p>
<p> <s> Kusagilt olid ilmunud vorstid , juustud , kalalõigud , tikuleivad , suupisted , tordid , koogid , keeksid ja lugematud veinid , veinid , veinid hoovile . </s> <s> Kogu see rikkus asus pidulike valgete linadega kaetud laudadel kiriku ees . </s> <s> Mustades ülikondades mehed seisid valvel toitude kõrval . </s> <s> Esimesel hetkel arvasin koguni , et nad on teenrid või klaköörid . </s> <s> Nad olid rõivastatud täiesti võimatult talgute jaoks . </s> </p>
<p> <s> Koguni üks valge pitstanuga agar teenijatüdruk oli eksinud nende vahele ja viipas meid lähemale . </s> </p>
<p> <s> Mulle toodi suur lillevanik . </s> <s> Lilli oli veel hulga rohkem kui selles kimbus , mille mees viis kunagi oma viiuldajale , ma lausa uppusin lilledesse ning lõhnasid nad sedavõrd uimastavalt , et mu põlved muutusid nõrgaks . </s> </p>
<p> <s> Seda ma siiski päriselt ei taibanud , kellele kuulus aplaus – kas minule või meile kahele või hoopis Frankettile ja Kitsele , kes kummardasid . </s> </p>
<p> <s> Kuid ka aplaus oli üksnes vahepala , etendus jätkus . </s> <s> Toomas Tromb Tromb Tromb andis märku võtta istet korvtoolidesse ning külalised allusid tema korraldusele suurima heameelega … </s> </p>
<p> <s> Neil ei paistnud olevat vähimatki muret , hoolt ega huvi kiriku koristamise vastu . </s> <s> Selle asemel lobisesid nad muretult omavahel nagu tatraveskid . </s> <s> Suuga tehakse suured linnad , meenus mulle Tarviku kunagine lause . </s> <s> Haarasin luua ja hakkasin nende kõrvalt kruusa pühkima . </s> <s> Tõusis ahtake tolmujuga , ent seegi juba sundis nad läkastama , nad olid absoluutselt ette valmistamata tööks . </s> <s> Aga võibolla niisugused nägidki välja talgud linna moodi ? </s> </p>
<p> <s> Mis hoopis arusaamatu – märgates mu tegevust , võttis mees mul luua käest ning surus minugi korvtooli sügavusse teiste kõrvale . </s> </p>
<p> <s> Nood teised olid kõik puhtalt ja suurejooneliselt rõivastatud , mina nagu Marsi elanik rohelise töökitliga . </s> <s> Matsin end häbelikult üleni lillekuhila alla , et mind ei oleks märgata . </s> <s> Kuid see oli asjatu lootus . </s> <s> Juba tormas tanuga tütarlaps aupaklikult pokaaliga minu suunas . </s> <s> Naaber kõlistas oma klaasi vastu minu klaasi , kostis puhas ja selge kõlin ning ta pilgutas mulle tunnustavalt silma . </s> </p>
<p> <s> “ Aga talgud … ” </s> </p>
<p> <s> “ Tants ja trall ! ” vastas mees kelmikalt silmi kissitades . </s> <s> Ta nõjatas käe mu toolileenile , köhatas hääle puhtaks ja kõik vakatasid . </s> </p>
<p> <s> Nad kõik vaatasid meie poole . </s> </p>
<p> <s> Just meie , ka minu poole . </s> <s> Ning selgus , et mitte talgute , vaid hoopis enese pärast oli Toomas Tromb Tromb Tromb kutsunud meid siia . </s> <s> Ta soovis rääkida , rääkida , rääkida . </s> <s> Ilmselt muidu teda ei vaevutud kuulama . </s> <s> Nüüd aga asusid kõik linna servas , soo servas vangis ja olid pidulikud . </s> <s> Mu selja taga , kusagil ülevalpool mind algas kõne . </s> </p>
<p> <s> --- </s> </p>
<p> <s> “ Head sõbrad , parimad , kes mul olemas ! </s> <s> Võimalik , et te olete tundnud teinekord imestust minu toimingute üle . </s> <s> Võimalik , et olete pidanud mind isegi hulluks . ” </s> </p>
<p> <s> Nägin , kuidas mitmest suunast noogutati . </s> <s> Teda peetigi hulluks ! </s> <s> Kuid mees jätkas häirimatu rahuga . </s> </p>
<p> <s> “ Olen sunnitud tunnistama , et kihinad-kahinad mulle koguni meeldisid . </s> <s> Nii mõnedki teie seast väitsid , et ma olevat liiga sinisilmne , et ma laskvat kohalikel ablastel hooradel ennast ära kasutada ja lõpetan rentslis , mäletate ! ” </s> </p>
<p> <s> Ma ei saanud aru , kas olid ta silmad suletud või kaetud soomustega , ent nägudel valitses üksmeelne hämming . </s> <s> Külalised puurisid mind niisuguse pilguga , nagu oleksin viimane hoor , maailma kõige armetum , alatum , ahnem hoor . </s> </p>
<p> <s> “ Ärge teeselge nüüd , te kindlasti mäletate ! ” </s> </p>
<p> <s> Kuulsin iseäralikku lutsatust huultega . </s> <s> Ilmselt keerutas ta piipu suus nagu detektiiv . </s> <s> Pervert , kes sisimas juba teab lahendust ning üksnes veel vaid ootab ja varitseb , millal kurjategija kukub tema nähtamatusse võrku . </s> </p>
<p> <s> “ Kindlasti võlgnen ma teile selgituse , mu härrad . ” </s> </p>
<p> <s> Rohkem ei pidanud ma tema kõnet vastu . </s> <s> Siis niisugused talgud olid linnas , lintÜimise talgud … Isegi mees , minu mees , ainus mees , keda armastasin , reetis mu avalikult ja kõigi ees . </s> <s> Mis see oli , mis toimus siin ? </s> <s> See oli ju ristilöömine ! </s> </p>
<p> <s> Peaaegu nägin vaimusilmas , kuidas sammun , rist käes , kivi teises käes , Kolgata mäe tipu suunas … </s> </p>
<p> <s> Riputasin lilled nagu pärja kiriku karniisile , nagu pruudipärja , nagu matusepärja . </s> <s> Heitsin kitli ült , selle all oli õhuke sitspluus , mis ei varjanud suurt midagi – aga mida oligi mul varjata , olin kaunis ning see paistis ka nägudelt , mis olid pööratud minu ja mitte mu mehe poole . </s> </p>
<p> <s> Noogutasin viisakalt vabanduseks publiku suunas , mul ei olnud aega kõnede jaoks , vähemalt minul olid täna talgud . </s> <s> Ma pidin olema teenijatüdrukul abiks lihavaagnate juures . </s> <s> Tanuga tütarlaps üksi ei jõudnud kõike . </s> </p>
<p> <s> Mõnigi külaline nihutas end märkamatult laua poole . </s> <s> Lisasin neile oma imekauni naeratusega julgust , kuni peaaegu kõik nad rivistusid pikka järjekorda mu ees , ning ulatasin niksu tehes ja kummardades muudkui taldrikuid . </s> <s> Korvtoolides vedelesid veel vaid kõige viisakamad , kõige uimasemad , ja needki asutasid juba tõusma . </s> </p>
<p> <s> Toomas Tromb Tromb Tromb oli jonnakas . </s> <s> Tema kõne jätkus ikka veel , tuul kandis katkendeid meieni . </s> </p>
<p> <s> “ Ilma temata oleksin jäänudki kulutama poliitikutest sõprade lävepakke ja tüütama neid juttudega enese kasulikkusest , nüüd aga , niipea kui Aet … Kohe , kui ta on trükikunsti peensusteni selgeks õppinud – võin selle peale mürki võtta ! – , alustame omaenese ajalehega … Asume eikusagil , tagapool isegi selle väikese linna piirist ja meie mõtteid trükivad parimad ajalehed , sest me ise anname välja need parimad . </s> <s> Me vallutame poliitilise maastiku ja tulevik on meie ! ” </s> </p>
<p> <s> Ta unistas kullavihmast , mis hakkab varem või hiljem meie peale sadama , vaene mees . </s> <s> Ainult raha seisis tal meeles . </s> <s> See oli täiesti teistsugune , kalkuleeriv ja küüniline Toomas Tromb Tromb Tromb . </s> </p>
<p> <s> “ Mis me ootame , süüdakem teadmiste tuli ! ” hüüdis ta käsi plaksutades . </s> </p>
<p> <s> --- </s> </p>
<p> <s> Meil leidus päris palju põletusmaterjali . </s> <s> Toomas Tromb Tromb Tromb tõi kirikust muudkui lisa ja lisa , kuhjates kokku kõrge lõkke . </s> </p>
<p> <s> Leek plahvatas taevani ning ta suudles mind kõigi nähes ... </s> </p>
<p> <s> Ilmselt oli tal kavatsus seltskonnale otse näkku paisata , et me oleme koos , et ta usaldab mind ja rajab oma ettevõtmised minule , rääkigu nagu mida tahes . </s> </p>
<p> <s> “ Meie esimene töö on jõudnud lõpule , esimene kõne on pääsenud kaante vahele ja ilmunud raamatuna ! ” </s> </p>
<p> <s> Ta osutas ebamääraselt kauguste suunas . </s> <s> Ent kui vaatasin osutatud suunas , arvates , et tegemist on kujundliku žestiga , ja raamatut ei olnud me kindlasti trükkinud – kui ma vaatasin sinnapoole , siis kukkus seal parajasti rohu sisse üks võileivataldrik . </s> <s> Avastasin sealt üksnes pitsilise tanuga teenijatüdruku … Kaks häbelikku silma ja pruntis suu keset rasvunud lõusta . </s> </p>
<p> <s> Ma oleksin pidanud tundma uhkust linna kõige väärikamate kodanike tähelepanu üle – isegi linnapea isiklikult oli tulnud meid siia austama – , oleksin pidanud nautima äravalitust , mis külastas mind esimest korda elus , aga ma ei tundnud midagi . </s> <s> Rippusin oma äravalitusega ristil . </s> <s> Lamasin lömastatuna kivi all . </s> </p>
<p> <s> Kuhu oli kadunud õhin , miks oli ta mu maha jätnud ? </s> </p>
<p> <s> Siiski , ma oli vait , vait , vait ! </s> </p>
<p> <s> Ning sea näoga neiu , mu mehe – või koguni meie mõlema ! – siiani ainus kuld patseeris , tanu kuklas , serveerimisnõu käes , mu kõrval . </s> </p>
<p> <s> Missugused kirjeldamatud labasused ilmusid suust kõigil neil professoreil ja akadeemikutel , kui me saabusime ! </s> <s> Mõni arvas koguni , et oleme õed ! </s> </p>
<p> <s> “ Kurat , kui hea vein ! ” sosistasin Toomas Tromb Tromb Trombile . </s> <s> Vein , jumalate jook , oli viimane võimalus leida unustust . “ Aga kas neile ei maitse või ? ” </s> </p>
<p> <s> Osutasin sõrmega professorite rivile . </s> <s> Professorid röstisid vorstitükke lõkkes . </s> <s> Nad olid sedavõrd saamatud , et paljud kõrbesid , paljud kukkusid toki otsast tulle , ning nad suutsid ainult hädavaevu maigutada suud pokaalide servas . </s> </p>
<p> <s> “ Niisugused on kombed , ” kostis mees veidi süngelt . </s> <s> Ilmselt oli kriitika tema kõne aadressil ka temale enesele vahepeal kohale saabunud . “ Ära sinagi joo nii palju , nad vaatavad imelikult . ” </s> </p>
<p> <s> “ Kombed ? ” imestasin . “ Kombed , raisk . ” </s> </p>
<p> <s> Ning ma suundusin punahabemelise professori juurde , kes oli mu vana tuttav . </s> <s> Seisin harkisjalu ta ette , kallasin oma pokaali servani täis ja kummutasin selle üheainsa sõõmuga kurku . </s> <s> Isegi luristasin õrrituseks , niisugused olid kombed kiriku juures talgutel ! </s> </p>
<p> <s> “ Mis ma rääkisin – sina ei ole Higgins , imesid juhtub ainult raamatutes , ” pöördus professor demonstratiivselt silmi pööritades Toomas Tromb Tromb Trombi poole . </s> </p>
<p> <s> Ta oli kohmetu ja heitunud ja tugevasti minust sisse võetud . </s> <s> Alati , kui juhtusin oma pilgu temale pöörama , kõõritas ta vargsi minu suunas . </s> <s> Nähtavasti oli naise surm vabastanud ta perekonna köidikutest ning nüüd lubas ta endale luksust pahmerdada nagu härg . </s> <s> Ainult et kuidagi jõuetu oli see härg . </s> <s> Tal oli laup higine . </s> <s> Rääkis ta enamasti võõrsõnadega . </s> </p>
<p> <s> Läksin uuesti tema ette seisma . </s> </p>
<p> <s> “ On sinuga alles lugu ! </s> <s> Räägi kolm sõna nii , et ka mina aru saan ! ” </s> </p>
<p> <s> “ Tasa , tasa … ” nookas Toomas Tromb Tromb Tromb rahustavalt mu juukseid silitades . </s> <s> Hetk hiljem jäi ta aga nagu naelutatud jõllitama metsa suunas . </s> <s> Sealtpoolt , kus asus soo , otse laugaste vahelt ilmus – või pigem liugles – meie suunas kollaste lühikeste juustega tütarlaps . </s> </p>
<p> <s> --- </s> </p>
<p> <s> Ehkki ta oli hoopis teistsugune kui varem , tundsin ta kohe ära . </s> <s> Tundsin ta ära aukus põskede ja tumedate silmaümbriste järgi . </s> </p>
<p> <s> Ta ei olnudki surnud , nagu ennustas mees . </s> <s> Mees seega valetas tookord . </s> </p>
<p> <s> Tüdruk isegi ei tervitanud mind . </s> <s> Ehkki jäin talle teele ette , marssis ta minust mööda nagu seinast . </s> <s> Pea kuklas nagu kuninganna , astus ta Toomas Tromb Tromb Trombi juurde ning suudles tal kätt . </s> </p>
<p> <s> “ Küll te olete läbematu , te ei suvatse hoolida elementaarseimast viisakusest ! ” </s> </p>
<p> <s> Seisin liuaga ta ette , pakkumata talle nimme kõige vähimatki . </s> <s> Ent ikka veel ei olnud laugaste tütarlapsel aega mind märgata . </s> <s> Kui mina olin libahunt – kui ma tõesti olin klaasitaguses maailmas praegu – , aga ma ei olnud , siis tema oli kooljas , külm , jäätunud kooljas ning ma lehvitasin lillekimbuga tuult ta närbunud palgeile . </s> </p>
<p> <s> “ Tehakse ometi ju täpselt vastupidi , ” jätkasin , “ mees suudleb naise kätt . ” </s> </p>
<p> <s> Püüdsin riivata suuga Toomas Tromb Tromb Trombi . </s> <s> Kuid paraku tabasin ainult õhku , lõkkekuuma õhku . </s> <s> Tütarlaps ei pööranud mu sõnadele ega üldse minu olemasolule vähimatki tähelepanu . </s> </p>
<p> <s> “ Ma olen teie igipõline austaja , ” sõnas ta mehele . </s> <s> Ta hääl oli imelik , justnagu kääksuks poogen üle pingul keelte . </s> <s> Täpselt nii ütleski see surmavalla saadik : ta on igipõline . </s> <s> Ise vaevalt täiskasvanuks saanud , veel hapram , veel aredam kui mina , juba igipõline . </s> <s> See tüdruk põletas mind , ta jäine hingus . </s> </p>
<p> <s> Kogu seltskond jälgis meid teravdatud huviga . </s> <s> Nägudelt võis viiuldaja ilmumisel alguses välja lugeda jahmumist , koguni etteheidet , ent juba kadus see , juba oldi meeldivalt üllatatud , seejärel juba meelitatud , vein voolas ojadena , pokaalid klirisesid vastamisi ja mõned läksid puruks , killud loobiti laiali õnne tooma , inimesed kaisutasid üksteist , suudlesid , õnnitlesid – sest missugune paar ! </s> <s> Missugune paar ! </s> </p>
<p> <s> Minu mees ja tema viiuldaja moodustasid harukordselt õnnestunud terviku . </s> <s> Nende näol saabus õigus , õiglus , tasakaal maa peale . </s> <s> Ma ei saanud kauemaks jääda sellele peole . </s> </p>
<p> <s> --- </s> </p>
<p> <s> Haarasin laualt esimese ettejuhtuva veinipudeli . </s> <s> Kavatsesin juua selle üksipäini , hüljatuna põõsaste taga , laugaste taga , metsade ja mägede taga meie võimaluste terviseks , meie purunenud võimaluste mälestuseks , kuni saabub unustus . </s> </p>
<p> <s> Ma lausa jooksin , isegi mitte mööda teerada , vaid otse läbi rohu . </s> <s> Ent seal , kus lõppes lagendik ning algas põõsaste müür , kus algas mu igatsuste maailm – sinna ma ei pääsenud . </s> <s> Mu tee tõkestati . </s> </p>
<p> <s> Müttavate sammudega nagu karu astus ta mulle vastu . </s> </p>
<p> <s> Sulgusin tema hõlmade vahele ja puhkesin lohutamatult nutma . </s> </p>
<p> <s> Tema suured karedad sinised tunked varjasid mu üleni seltskonna eest . </s> </p>
<p> <s> “ Kus on sinu pill , su lõõts ? ” sosistasin palavikus . </s> </p>
<p> <s> “ Mis pill , narr , ma tulin tööd tegema ! ” naeris karu ja sakutas mu helevalgeid juukseid . </s> </p>
<p> <s> Aga need – väljusin hõlmast ja tõmbasin käega põlgliku ringi läbi õhu , üle seltskonna – , need tulid tööd tegema pilliga ! </s> </p>
<p> <s> “ Meil on täna talgud siin , võta teatavaks , ” laususin kuivalt , suudeldes Jaaku kõigi nähes . </s> <s> Minagi tahtsin täna tunda end libuna ! </s> </p>
<p> <s> Nii nagu Toomas Tromb Tromb Trombil olid tema libud . </s> </p>
<p> <s> Ah , Toomas Tromb Tromb Tromb oli siiski täpselt samasugune kui jalutu Tarvik külaplatsil , mitte vähimatki erinevust . </s> </p>
<p> <s> Küla oma kohinatega uhkas mu meeltesse ning ma suudlesin ka hobust , keda Jaak talutas ratsmeidpidi enda järel . </s> <s> Niiviisi sülitatakse näkku seltskonnale ! </s> <s> Niiviisi , mitte nagu see mees , kes oli pealinnast oma pattude , oma eksimuste pärast minema aetud ja luuletas kokku müüdi vanaemast . </s> <s> Arg kaval mees , kes lummas oma põlgusega seltskonda , mida ta põlgas ja samal ajal kadestas . </s> <s> Kindlasti noolis ta linnapea kohta ning juba ka järgmisi , kõrgemaid horisonte ja igatses taassündi nagu fööniks . </s> </p>
<p> <s> Suudlesin hobust veelkord . </s> <s> Kõigele vaatamata olin maatüdruk , mitte nagu nemad , kes nad korraldasid mulle seesuguse talgu . </s> </p>
<p> <s> --- </s> </p>
<p> <s> Lamasin murus , lilleke . </s> <s> Vaatasin pilvede muretut sõudu laotusel , lilleke . </s> <s> Kuulasin aredat viiulimuusikat ja mu hing oli tühi . </s> <s> Mulle tundus , et kirikut ei olegi enam , et siin on üksnes lagendik . </s> </p>
<p> <s> “ Tarvik , kallis Tarvik , kuidas mulle meeldib see pidu – meil võiks pidusid rohkem olla . </s> <s> Isegi su sõbrad ei näi enam nii jäledad , ” laususin viimaks tõustes . </s> <s> Aga kuigi püüdsin olla rõõmus ja reibas , oli mu hing tühi ja valus . </s> </p>
<p> <s> “ Tule mõistusele , ma ei ole Tarvik . ” </s> </p>
<p> <s> “ Oled . </s> <s> Sa oled ju Tarvik . ” </s> </p>
<p> <s> Vaatasin Tarvikut sügava imestusega . </s> <s> Ma ei osanud millegagi tõestada , et ta on tema ise , see oli absurdne . </s> </p>
<p> <s> “ Nii nagu see siin on Pähka , ” näitasin Pähkale oma kõrval . </s> <s> Kaunis hobune oli tal . </s> <s> Liiga kaunis , liiga ilusa hirnumisega hobune ! </s> </p>
<p> <s> Olin kodus . </s> <s> Üle pika aja olin taas kodus ja mul oli hea , neetult hea . </s> <s> Tuul kiikus kõrvus . </s> <s> Tarvik kõikus mu ees . </s> <s> Ma olin kodus . </s> <s> Kuid ma olin unustanud , et Tarvik muutub tuule paituses tigedaks . </s> </p>
<p> <s> Tarvik tõstis aeglaselt rusika , see venis nagu tatt , nagu ilatriip mu poole aeglaselt , aeglaselt , olin justkui merel , keset lainete loksumist . </s> </p>
<p> <s> “ Ma teen sulle Tarvikut ! ” </s> </p>
<p> <s> Lained loksusid aeglaselt , parras kõikus . </s> <s> Nägin aeglaselt , tundsin aeglaselt , kuidas mul hakkab valus , väga aeglaselt väga valus . </s> <s> Ma palusin : </s> </p>
<p> <s> “ Ära mind süüdista … Ära tee enam , ma olen vait … ” </s> </p>
<p> <s> Kõik valutas mu ees , mu sees , mu ümber . </s> <s> Taas kostis viiulihelisid . </s> <s> Ma ei saanud millestki aru . </s> <s> Korraks tundus , et heliseb ka kirikukell ja sellel mängib Franketti . </s> <s> Pühkisin näolt verd . </s> </p>
<p> <s> Vaatasin – see oli Toomas Tromb Tromb Tromb . </s> </p>
<p> <s> Mu lõualuu naksus nagu kuivanud puu . </s> <s> Ta sihtis oma hoobid samadesse kohtadesse , mis Tarvik oli purustanud . </s> <s> Kuidas oli võimalik , et Toomas Tromb Tromb Tromb lööb mind ? </s> </p>
<p> <s> Tema aga oli pidurdamatu ! </s> <s> Ta haaras mu pea käte vahele ja pigistas seda nagu arbuusi . </s> <s> Ta lohistas mind mööda maad ja ma korisesin : </s> </p>
<p> <s> “ Kallis Tarvik , ma teen kõik , mida sa tahad … ” </s> </p>
<p> <s> “ Ah ma olen sulle Tarvik ! ” </s> </p>
<p> <s> Silmade ees tõmbus mustaks ja ma ei tundnud enam midagi . </s> <s> Ärgates olid mu all teravad okkad . </s> <s> Olin sattunud kadakapõõsasse . </s> </p></div2><div2 type="alaosa"><head> 13 . </head>
<p> <s> Pime oli . </s> <s> Üks purjus mees põikas minu eest kõrvaltänavasse , sest olin räpane ja äestatud . </s> <s> Kõndisin ja kõndisin edasi ja edasi – kuid ma ei saanud olla ka eksinud , ja polnud valugi . </s> </p>
<p> <s> Mõte vasardas peas , et see hirmus mees hiilib mu kannul ja lööb mu maha . </s> <s> Aga ei tulnud kedagi . </s> <s> Kuhu oli mul minna selles linnas , olin võõras ja kaitsetu . </s> <s> Lihtsalt komberdasin kuhugi . </s> <s> Ma ei tundnud paiku ära . </s> <s> Seejärel asetati mulle käsi hellalt õlale . </s> </p>
<p> <s> Arvasin miskipärast , et tegemist on jumala käega . </s> <s> Seetõttu peatusin vähimagi hirmuta . </s> <s> Ilmselt pidin olema ogar , et nii arvata . </s> <s> Kuid see oligi jumala käsi : nii pehme , nii soe , kaitsev . </s> <s> Õigupoolest küll lihtsalt Franketti . </s> <s> Ta heitis mulle peale koreda tembutajakuue oma õlgadelt ja me vaatasime teineteisega tõtt . </s> <s> Ta naeratas , seega ei paistnud ma siiski mitte ülearu jube ! </s> </p>
<p> <s> “ Jaaguga , ehitusmeestega , hobustega , ” sonisin viimaks . “ Palun aita mul asjad kokku pakkida , me läheme juba hommikul kõige viimasesse kolkasse . </s> <s> Ka sina võid tulla , kui tahad . ” </s> </p>
<p> <s> Franketti võttis mul õlgadest kinni , et ma ei väriseks . </s> </p>
<p> <s> “ Aga rakkudega pead siis arvestama ! ” seletasin naerdes ja suust verd sülitades . </s> </p>
<p> <s> Franketti pööras mu enese poole , vangutas pead ning lausus – lihtsalt ja selgelt , kohutavalt lihtsalt ja selgelt ütles ta , et lööb oma käega Toomas Tromb Tromb Trombi maha . </s> <s> Ta tõstis rusika üles taeva poole , nagu oli ilmselt endiste vangide komme . </s> <s> See oli tema tõotus . </s> <s> Mul hakkas väga kerge ja julge ja me sammusime käsikäes selle maja poole , kus ma kunagi elasin . </s> <s> Mille ukse veel möödunud hommikul sulgesin , pidades seda koduks . </s> </p>
<p> <s> --- </s> </p>
<p> <s> Kuidagi õnnetu paistis Toomas Tromb Tromb Tromb . </s> <s> Ta seisis longuskäsi keset tuba . </s> <s> Näis , nagu ta oleks nutnud . </s> <s> Nendesamade kätega oli ta mind peksnud . </s> <s> Panin tähele , et viiuldajat ei olnud tema juures . </s> <s> Ega ka seda teist , seanäolist . </s> <s> Andsin Frankettile peanoogutusega märku . </s> <s> Ise lähenesin teiselt poolt , et eksitada tähelepanu . </s> <s> Rohkemaks mind tarvis ei olnud , kõik muu kuulus Frankettile . </s> </p>
<p> <s> Kuid Franketti miskipärast viivitas . </s> <s> Ta koguni peatus . </s> </p>
<p> <s> Ohkas , lõi sõrmega nipsu vastu kella . </s> <s> Kostis kaeblik ja naljakas kill-koll-kill . </s> <s> See heli meeldis mulle äkki . </s> <s> Sain aru , et jään seda hiljem taga igatsema . </s> </p>
<p> <s> Hakkasin kõheldes , vilksamisi selja taha vaadates oma asju kokku pakkima . </s> <s> Mul ei olnud palju asju , saabusin külast ühe kotiga , linnast oli lahkuda võimalik heal juhul kolmega . </s> <s> See oligi kogu mu varandus , kogu mu linn , jah , ma ei olnud ahnitsenud . </s> </p>
<p> <s> Haavad tegid valu ja vahetevahel ma oigasin . </s> <s> Mees nägi kindlasti mu vigastusi , ent ei öelnud ühtki lohutavat sõna . </s> </p>
<p> <s> Ta ei öelnud üldse mitte midagi . </s> <s> Lootsin , et ta tuleb mu juurde , embab mind , et kõik on vähemalt hetkeks nagu vanasti , aga mind justkui ei olnudki tema jaoks toas . </s> <s> Ta istus toolile ja näperdas mõttetult kirjutusmasina klahvidega , nagu mängiks mingit kakofoonilist meloodiat . </s> </p>
<p> <s> Viisin kotid esikusse . </s> <s> Silmitsesin hüvastijätuks vanaema muigavat pilti seinal . </s> <s> Kavatsesin uksest välja astuda , kuid miskipärast oli imelik minna nagu võõras . </s> </p>
<p> <s> Me lahkuminek oli vältimatu , mu süda oli selles suhtes kerge , ent miski vaevas mind sellegipoolest , teadsin , et kunagi ei paku saatus mulle enam teist samasugust võimalust . </s> <s> Mees oli süüdi paljus , kuid mitte kõiges , me lihtsalt ei sobinud . </s> <s> Kuigi kõik valutas mu kehas , puhkesin lohutamatult nutma . </s> </p>
<p> <s> Märkasin , et uuesti valgusid pisarad ka mehe silmadesse . </s> <s> Ta tõusis laua tagant . </s> <s> Ta vist tõesti kavatses tulla mu juurde ning öelda mulle hüvasti . </s> </p>
<p> <s> Kuid siiski mitte – mu mees , viimast hetke mu mees võttis prillid näost , haaras Frankettil kõrist ning surus ta põrandale maha nagu jahukoti . </s> <s> Franketti isegi ei liigutanud . </s> <s> Ta oli üllatusest tumm . </s> </p>
<p> <s> Ka mina olin tumm . </s> <s> Must laik põsel hakkas miskipärast sügelema . </s> <s> Kõik toimus viimast korda mu elus … See oli tõeline julgustükk kabinetiõpetlaselt , astuda paljakäsi võitlusse kurjategijaga , kes kuuldavasti oli tapnud inimese . </s> <s> Siis nüüd viimaks algas duell minu pärast , rüütlite heitlus ! </s> <s> Ma ei uskunud , et Toomas Tromb Tromb Trombi armastus minu vastu saab olla nii suur . </s> <s> Kellahelin vaid kumises kõrvades … </s> </p>
<p> <s> Märgates , et Franketti üksnes kähiseb veel ning hakkab pikkamisi tõmbuma siniseks , lõdvendas mu mees , mu endine mees haaret ja lausus peaaegu küsides : </s> </p>
<p> <s> “ Sa ei hakka mulle üldse vastu . ” </s> </p>
<p> <s> “ Sa ei taha ometi , et ma vangi tagasi läheksin , ” kähistas Franketti – kuidagi nurrudes isegi nüüd , “ ma ei tohi lüüa ! </s> <s> Ise oled minu sõber , kuidas siis niimoodi … ” </s> </p>
<p> <s> “ Ei taha , ” kostis Toomas Tromb Tromb Tromb peaaegu andekspaluvalt ja laskis Franketti lahti . “ See oleks tõesti viimane , kui sa minu pärast peaksid vanglasse minema . ” </s> </p>
<p> <s> Ilmselt mõtles ta tõsiselt oma sõnu . </s> <s> Franketti patsutas talle õlale ja pilgutas silma . </s> <s> Toomas Tromb Tromb Tromb vaatas aga ainiti vaid mind . </s> <s> Ta vaatas mulle otsa niisuguste põhjatute silmadega , et ma uppusin nendesse . </s> <s> Kogu mu tahe oli korraga jäljetult kadunud . </s> <s> Ta astus pikkamisi lähemale ja ma ei teadnud , mida teha , ei teadnud enam midagi , tundsin vaid , kuidas jumal viivuks halastas ja laskis paista oma kiirtel me peale . </s> </p>
<p> <s> Viimast korda ! </s> </p>
<p> <s> Ma ei jõudnud midagi veel taibata , kui ta oli üleni ümbritsetud täägimeestest . </s> <s> Olin täiesti unustanud , et Franketti käskis meil politseinikud julgestuseks kaasa võtta . </s> <s> Mees , mu mees isegi ei avaldanud vastupanu . </s> <s> Ta hoopis naeris õelalt . </s> <s> Käed olid tal selja taha väänatud ja mustades raudades . </s> </p>
<p> <s> Ma istusin maas , pea käte vahel . </s> <s> Mees lohistati linnarahva silme ees – majanaabrite imestunud pilkude all – musta nahaga kaetud süngesse tõlda , nagu oleks ta kurjategija . </s> </p>
<p> <s> --- </s> </p>
<p> <s> Aga politseinike meelest oli ta tõepoolest kurjategija , koguni ohtlik kurjategija – ning samuti Franketti arvates . </s> </p>
<p> <s> “ Ah , sa hakkasid ju nutma , ja kuidas veel hakkasid , ma kuulsin selle ukse taha ära ja taipasin , et ta tuli sulle kallale . </s> <s> Räägi sina mis tahad , ma tean sinust paremini , millised on mehed . </s> <s> Kas sa nägid tema käes nuga ? ” </s> </p>
<p> <s> Raputasin pead . </s> </p>
<p> <s> “ Sa ei näinud ? </s> <s> Mina nägin ! </s> <s> Sellepärast ta viidigi ära raudus … ” </s> </p>
<p> <s> Viimne kui kriimustus loeti ühekaupa üles mu ihult ja näolt ning pandi kirja . </s> <s> Suutsin ainult nutta ja põhiliselt rääkis Franketti . </s> <s> Ta kirjeldas , kuidas ta saabus kaitsma tütarlast – tolle tungival palvel – , kuid ei suutnud vältida kõiki neid jubedaid vigastusi , mida see marutõves koer põhjustas , ning kui ta vahele astus , tormati kallale ka temale . </s> <s> Minult küsiti üksnes seda , kas kinnitan sõbra ütlusi , ja ma tunnistasin Franketti sõnad tõeks , sest kõik oli toimunud tõepoolest nii . </s> </p>
<p> <s> “ Kes te talle olete ? ” küsis konstaabel ootamatult . </s> </p>
<p> <s> “ Ma ei tea … ” </s> </p>
<p> <s> Aga ma tõesti ei teadnud . </s> <s> Kes ma olin ? </s> <s> Lihtsalt elasin siin , selle mehega . </s> </p>
<p> <s> “ Misjaoks te viibisite selles korteris ? ” jätkas konstaabel juba umbusklikumalt . </s> </p>
<p> <s> “ No viibisin , ” vastasin kohtlaselt . </s> <s> Mul oli mõlema käe otsas pungis kott . </s> </p>
<p> <s> “ Teie kaasosalist me tunneme … ” venitas konstaabel halvaendeliselt . “ Olite vargil , röövimas ? ” </s> </p>
<p> <s> Naabrid vaatasid meid hämmastusega . </s> <s> Selles korteris elas nende arvates ilmselt kõige rahumeelsem ja ontlikum noorpaar , keda kunagi nähtud , me olime viisakad ja lugupeetud . </s> </p>
<p> <s> Franketti suitsetas majanurgal närviliselt paberossi . </s> <s> Ta püüdis kõigiti näidata , et on toimuva suhtes külm ja ükskõikne , kuid hirm , igavene hirm pesitses tema sees ja tungis mullitades välja . </s> <s> Ta hakkas tegema minu suunas vargsi mingeid märke . </s> <s> Noogutas pead , põtkis jalga , võngutas pöialt , nagu alustaks jälle mingit klounaadi . </s> <s> Aga ma ei saanud tema vihjetest aru ! </s> <s> Põrnitsesin abitult kinganinasid , nagu oleks mulle puuga pähe löödud . </s> </p>
<p> <s> Kuidagi kahtlane tundus Franketti … Juba näitas esimene naabrivanamoor konksus sõrmega tema suunas . </s> <s> Ka konstaabel , niigi rahutu , muutus aina vaenulikumaks . </s> <s> Mööda tänavat lähenes teinegi politseinik . </s> <s> Mul tuli kogu aeg silme ette pilt , kui kiiresti , kui käratult inimesi aheldatakse ja minema viiakse . </s> <s> Olite vargil , röövimas , kumises kõrvus , kusagil algas vaikne kellamäng … </s> </p>
<p> <s> Äkitselt plahvatas mu peas äratundmine , mida need märgid tähendavad . </s> </p>
<p> <s> “ Ma olen tema elukaaslane ! ” hüüdsin üle kogu tänava . “ Me elame koos ! ” </s> </p>
<p> <s> Need paar lihtsat sõna vallandasid nägudel kergenduse . </s> <s> Pinge kadus , naabrid noogutasid äratundmise märgiks pead . </s> <s> Nende arvates seati praegu õiglus uuesti jalule . </s> <s> Päris kindlasti olin ma soliidse härrasmehe , mitte aga – taas osutati põlglikult Franketti poole – tolle keigari , me armastusväärse härra hukutanud lurjuse elukaaslane … Halb vari langes siiski ka minule , olin reetur nende silmis . </s> <s> Konstaabel ümises rahulolevalt , nii oleksite pidanud ütlemagi , sulges märkmiku ja puges tõlda . </s> <s> Tal puudusid edaspidised kohustused minu ja Franketti suhtes . </s> </p>
<p> <s> Hakkasime minema . </s> <s> Tõllast möödudes nägin läbi kitsa aknapilu Toomas Tromb Tromb Trombi istumas tikksirgelt selle tagumisel istmel . </s> <s> Nähtavasti kuulati teda üle . </s> <s> Hobused kaapisid kapjadega sillutist , nad olid harjunud . </s> <s> Miski meenus mulle . </s> </p>
<p> <s> Läksin tõlla juurde ja viskasin korteri võtmed konstaablile sülle . </s> <s> Need põletasid mu taskut . </s> <s> Ma ei kavatsenud siia mitte iial enam tagasi tulla . </s> </p>
<p> <s> Aga ilmselt põletasid mind mitte võtmed , vaid mälestused , mälestuste kuhjad , mis lõõmasid nagu tuli . </s> <s> Jõudsime juba peaaegu tänava lõppu , kui tõld viimaks liikuma hakkas . </s> <s> Mul olid muhud ja vorbid ning ometi valutas mu hing hoopis rohkem kui läbipekstud ihu ! </s> <s> Mul oli kurb , lohutult kurb . </s> </p>
<p> <s> --- </s> </p>
<p> <s> Kavatsesin pühkida jalgelt selle vihatud linna tolmu nii kiiresti kui võimalik . </s> <s> Kuid rongijaama asemel avastasin end hoopis Franketti käevangust . </s> <s> Nii nagu kunagi varem , eelmises või üle-eelmises elus , mil alles saabusin siia linna , elus , mida vaevu veel oskasin pidada tõelisuseks – ka siis juhtus mul samasugune märkamatu eksitus . </s> <s> Me suundusime linna südamesse . </s> <s> Ainult liblikat ei lennanud praegu meie ees . </s> </p>
<p> <s> Lõppude lõpuks oli mul ükskõik , kuhu minna ja kellega minna . </s> <s> Toomas Tromb Tromb Tromb oli teinud midagi niisugust , mida ma ei oleks temast iial võinud arvata , mu maailm oli purunenud . </s> <s> Kõik , mida ma olin lootnud , mida uskuma ja armastama hakanud , oli varisenud puruks nagu peegel . </s> </p>
<p> <s> Mille pärast ma olin tulnud selle mehe juurde – just selleks , et ometi kord pääseda vorpidest ! </s> <s> Kuid mida tegi see mees ? </s> <s> Ta osutus samasuguseks , täpselt samasuguseks . </s> <s> Hoop hoobi järel sadas maailm mulle vastu nägu ja lendas tükkideks . </s> <s> Jaa , enam ei uskunud ma naiivselt headust nagu varem . </s> <s> Linn oli andnud minulegi valusa õppetunni , täpselt samasuguse , nagu kõigile teistele tüdrukutele , ka mina ei olnud ära märgitud . </s> </p>
<p> <s> Franketti võttis mu pea oma käte vahele – nii nagu kunagi tegi Toomas Tromb Tromb Tromb . </s> <s> Ometi teisiti kui see mees . </s> <s> Franketti puudutus oli hellem . </s> <s> Aga selles puudus karune jõud , mis mind lummas . </s> </p>
<p> <s> Frankettil ei olnud raha . </s> <s> Kuid tal olid kaunid silmapilgutused . </s> <s> Ning milleks ma oleksingi pidanud talle ära ütlema , kui ta mind aitas , hoolitses mu eest ? </s> <s> Ilma temata oleks läinud mul veel hullemini . </s> <s> Pealegi asus Toomas Tromb Tromb Tromb kindlas paigas ega olnud tarvis karta tema viirastuslikku pilku kõrtsi sügavusest , ta etteheidet , ta manitsusi , ta märatsusi , viimaks ometi sain rahumeeli lõõgastuda . </s> </p>
<p> <s> Imelik , korraks tõmbus mu süda seda mõeldes kokku . </s> </p>
<p> <s> Kuid kohe suutsin taastada rahu . </s> <s> Vaatasin selge pilguga tõele näkku . </s> <s> Kogu see esmapilgul arusaamatu plahvatus oli tingitud minu headusest – kõik oleks olnud teisiti , kui mu süda oleks olnud kivist . </s> <s> Headus meelitas teist kallama välja oma hinge ning see hing osutus saastunuks … </s> </p>
<p> <s> Nüüd ta oli seda . </s> <s> Mustast külmast kivist oli mu hing ! </s> </p>
<p> <s> --- </s> </p>
<p> <s> Kui õhtu hakul tekkis mul hirm – linna ees , tundmatuse ees , kodutuse ees – ning ma kujutlesin end läbi soo , läbi laugaste kodu poole kahlamas , kuni upun , küsisin areldi : </s> </p>
<p> <s> “ Võibolla saaksin kuidagi ööbida sinu pool ? ” </s> </p>
<p> <s> Meri kõikus mu ees , mu sees , muidu ei oleks ma kindlasti julgenud , olin vist liiga palju rummi joonud ja tantsinud . </s> <s> Kuid sellest hoolimata punastasin , sest mu sõnades tundus olevat siivutu alatoon . </s> <s> Ometi ihkasin vaid vaikset nurgakest , kus segamatult oma kurbi mõtteid mõlgutada , ainult lapikest kõval põrandal , ei enamat … </s> </p>
<p> <s> Ent Franketti raputas otsustavalt pead . </s> <s> Ta mõistis mind valesti . </s> </p>
<p> <s> “ Ma tegelikult ei tahagi ! </s> <s> Mul on ainult hirm ja kõik kohad valutavad . </s> <s> Ma ei saa ometi jääda ööseks pargipingile . ” </s> </p>
<p> <s> “ Sa saad täiesti valesti aru . </s> <s> Kutsuksin su tingimata enese poole , ” hüüatas Franketti ning tuttav kollane tuluke hakkas habisema ta silmis , “ aga kahjuks ma ei või . </s> <s> Seal juba on keegi , mitte just naine , mitte üldse naisterahvas … ” Ta takerdus . </s> <s> Tundus , et ta on rängalt purjus . </s> <s> Ent seejärel jätkas ta kindlameelselt ning koguni laksas peopesadega vastu põlvi , nagu oleks tal tulnud suurepärane idee . “ Loll olid , et võtme käest ära andsid . </s> <s> Võta tagasi , Aet . </s> <s> See lahendab probleemi . ” </s> </p>
<p> <s> “ Kuidas ? ” küsisin uskumatult . </s> <s> Võti asus Toomas Tromb Tromb Trombi taskus . </s> <s> Toomas Tromb Tromb Tromb asus trellide taga . </s> </p>
<p> <s> “ Kõik on võimalik , ” kostis Franketti . “ Näed , kunagi on isegi kasu sellest , et ma olen nii palju elu näinud … Pole midagi lihtsamat ! ” Ning juba oli me teel järgmine suund , arestimaja poole . </s> </p>
<p> <s> Vangivalvurid vaatasid meid umbusaldavalt , kuid mu viril näoilme harmoneerus ilmselt piisavalt sinise silmaaluse ja tursunud lõuaga ning mulle ulatati paberileht , et kirjutaksin sinna oma soovi . </s> </p>
<p> <s> “ Ärge hellitage lootust , ta ei pea midagi teie heaks tegema , ” hoiatas politseinik . </s> </p>
<p> <s> “ Ma tean , ” nuuksusin vastuseks . “ Aga mu tähtsad dokumendid , homme hommikul on neid tingimata vaja , ma ei pääse muidu sisse … ” </s> </p>
<p> <s> Valvur lahkus säärsaapaste paukudes . </s> <s> Kuulsin , kuidas raginal avanes uks või söögiluuk , nagu teadis kommenteerida Franketti . </s> <s> Väga pikk aeg kulus sellest hetkest edasi . </s> <s> Kippusin üleelamiste tõttu magama jääma , võibolla jäingi . </s> <s> Olin viibinud kogu eelmise öö üleval . </s> <s> Ja vahepeal palju joonud , liiga palju . </s> <s> Selleks , et kergendada meelt . </s> <s> Et peletada hirmsaid mõtteid . </s> </p>
<p> <s> Frankettil oli tuluke silmis , mis tõi mulle meelde Tarviku . </s> <s> Tundus , justkui viibiks Tarviku vaim mu kõrval . </s> <s> Kui Tarvikul oleksid samamoodi normaalsed liigesed , hiiliks ka tema võibolla häärberite ja aitade ümber , kirves käes , murraks sisse ustest ja akendest , jookseks naiste järel nagu terve mees , oleks vangis … Võpatasin sellest kujutelmast . </s> <s> Aga kummati oli see meeldiv . </s> <s> Võibolla ma armastasin siiski Tarvikut . </s> </p>
<p> <s> Ärkasin , kui politseinik kõlistas võtmekimbuga mu kõrva juures . </s> <s> Toomas Tromb Tromb Tromb oli ühtlase käekirjaga kirjutanud mu avalduse alla “ Olen nõus andma oma elukaaslase kätte tema võtmed ” . </s> </p>
<p> <s> Need sõnad olid võibolla viimsed teated temast – kuid ma võtsin võtmed kindlameelselt vastu ega mõelnud sellele rohkem . </s> </p>
<p> <s> “ Teil vedas sea moodi , proua , ” olid vangivalvuri ainsad sõnad mulle kaaslaseks . </s> </p>
<p> <s> Lahkusime öhe . </s> <s> Franketti saatis mu läbi pimeduse koduni . </s> <s> Mis ei olnud enam mu kodu . </s> <s> Ta saatis mu ka trepist üles , sest ma ei julgenud pimedas siseneda trepikotta . </s> <s> Mulle viirastus , et igal pool varitsevad pätid ja kaabakad . </s> </p>
<p> <s> --- </s> </p>
<p> <s> Ukse taga rauges mu jõud ning ma langesin Franketti kätele . </s> <s> Ta osutus tugevamaks , kui arvasin . </s> <s> Võimalik , et ennist kakluse ajal ta tõesti üksnes tembutas . </s> <s> Ta püüdis mu osavalt kinni – seekord suutis ta ka seda ! – ning kandis mu sipleva keha tuppa . </s> <s> Aga ma ei suutnud talle vastu panna . </s> <s> Kogu mu ihu valutas , hing ajas välja tuliseid pinde , Franketti käed olid siledad , ta puudutused siidised . </s> </p>
<p> <s> Ma olin järsku täiesti tuim ja ükskõikne toimuva suhtes , üksainus mõte vasardamas peas ja südames : nii ma siis maksangi talle kätte ! </s> <s> Ning mu ainus imestus oli see , et Franketti surus end mulle tuharasse . </s> <s> Aga inimene harjub kõigega , kui paljuga olin ma pidanud viimaste kuude jooksul harjuma … Olin vedel nagu sült . </s> <s> Ärkasin rammetust , unenägudeta unest alles siis , kui päikesekiired torkasid silmadesse . </s> </p>
<p> <s> Hetkeks vist uskusin , et kõik on nagu vanasti , nagu alati . </s> <s> Seejärel kangestusin – mu kõrval lamas lahing . </s> <s> Nahk oli täis hobuseid , rüütleid , mõõku , püsse . </s> <s> See oli Franketti . </s> <s> Ta vaatas mind ikka sellesama kollase pilguga . </s> </p>
<p> <s> Katsin end heitunult linaga , kuid ta tõmbas selle mul pealt nagu Tarvik . </s> <s> Kartsin juba , et temagi hakkab mind peksma , nagu nad kõik . </s> <s> Kuid ta hoopis pööras mu aeglaselt kõhuli , ronis taas tuharate kallale , tegi haiget niiviisi . </s> <s> Selles kõiges puudus igasugune võlu . </s> </p>
<p> <s> “ Miks sa nii ? ” küsisin punastades . </s> <s> Ehmusin veel hullemini – ta jalgade vahel tolknes kuulikestest krobeline pudrumänd . </s> <s> Erakordselt tilluke pudrumänd . </s> <s> Ning järsku õhkas kõrvetavalt kõigisse mu meeltesse Toomas Tromb Tromb Tromb ! </s> </p>
<p> <s> Tema hingus valitses siin igal pool , igas tapeeditriibus ja vaiba väikseimaski kius ning ma tõmbusin higiseks , mul hakkas umbne . </s> <s> Üksnes kellakujuline lamp oli Franketti . </s> <s> Ja vanaema vaatas meid oma tumma muigega pealt . </s> </p>
<p> <s> Franketti rahustas mind , et praegu asub ta kindlas kohas trellide taga . </s> </p>
<p> <s> See vastus ei rahustanud mind hoopiski . </s> </p>
<p> <s> ” Kas ta mõistetakse vangi ? ” küsisin veel suurema ärevusega . </s> </p>
<p> <s> Franketti muudkui silitas mind ja ümises : “ Rumaluke , rumaluke , selle eest ei panda vangi … Kuigi peaks ! </s> <s> Sest mida on ta sinuga teinud ! ” </s> </p>
<p> <s> Mida oli ta minuga teinud – tema hullumeelne käitumine oli tõuganud mu võõra mehega voodisse ! </s> <s> Aina nukramaks , aina kurvemaks , üha masendunumaks muutusin ma . </s> <s> Ah , see oli meie mõlema koht , see koht oli täis meie mõlema vaimu , mulle tundus , et rüvetan pühadust . </s> <s> Hakkasin nuuksuma , tasa-tasa . </s> <s> Rüvetan otsast otsani meie koha ära ja see mees ei saa iial enam siia tulla . </s> </p>
<p> <s> Tasa , tasa lendab helbeke aknale – tundsin , et ma ei ole enam kaugel hullumisest , kõik , absoluutselt kõik seostus selle jubeda mehega . </s> <s> Miks ma olin siin ? </s> <s> Miks ma ometigi olin praegu seal , kus iga õhuvärelus , isegi iga tolmukübe sisaldas mälestust ! </s> </p>
<p> <s> Oleksin tahtnud Franketti maha lüüa . </s> <s> Kuid selle asemel pomisesin : </s> </p>
<p> <s> “ Kas ka mina saaksin minna kohtusse , et teda vaadata ? ” </s> </p>
<p> <s> “ Ei , sinna ei saa , ei tohi ! ” vastas Franketti . </s> <s> Ta selgitas , et parimal juhul õnnestub mul tänaval vaadata , kuidas süüaluseid sisse viiakse . </s> <s> Neid sõnu rääkides hiilgas kollane tuluke ta silmis nagu väävel . </s> <s> Rebane , kaval rebane oli ta . </s> </p>
<p> <s> --- </s> </p>
<p> <s> Franketti juhatas mu kohtumaja juurde . </s> <s> See oli suur hallide võlvkaartega hoone keset linna . </s> <s> Olin sellest palju kordi mööda jalutanud , hingeski aimamata , et tegu on sepapajaga , kus vermitakse inimeste saatusi . </s> </p>
<p> <s> Peagi tõesti nad tulidki – hanereas komberdasid süsimustast tõllast välja mehed , sekka paar jõledat naist , kõik räbaldunud , haisvad . </s> <s> Nende vahel Toomas Tromb Tromb Tromb nagu viirastus , pea ikka uhkelt püsti . </s> <s> Kuid tema laup oli kortsudest kipras , nagu ei kunagi varem . </s> <s> Ta oli vana . </s> </p>
<p> <s> Ta märkas mind otsekohe . </s> <s> Peatus mu ees . </s> <s> Üle tema kahvatu näo jooksis rõõm . </s> <s> Valvurid mõistsid meid ja nihkusid delikaatselt kaugemale . </s> <s> Tal olid käed raudus . </s> </p>
<p> <s> Franketti askeldas tõrksalt meie vahel . </s> <s> Piisas Toomas Tromb Tromb Trombil sirutada vähimgi samm minu suunas , kui Franketti blokeeris ta tee . </s> </p>
<p> <s> “ Las ma räägin paar sõna Aedaga , ” palus mu mees . </s> </p>
<p> <s> See ei olnud uhke mehe hääl . </s> <s> Franketti vaatas võidurõõmsalt minu poole ja ma raputasin pead , tõmbudes sõnatult kõrvale . </s> </p>
<p> <s> “ Ta ei taha ! ” </s> </p>
<p> <s> “ Mul ei ole sinuga asja , ” kähvas Toomas Tromb Tromb Tromb , õlad längus , silmad kissis nagu kassil . </s> </p>
<p> <s> Äkitselt tõukas ta Frankettit . </s> <s> Sel hetkel purskus mul suust : </s> </p>
<p> <s> “ Ma ei saa sinuta , kõik minus valutab ! </s> <s> Sa oled samasugune kui Tarvik , aga ma armastan sind . ” </s> </p>
<p> <s> Ütlesin need sõnad ainult selleks , et ennetada korravalvureid . </s> <s> Et nad ei tõukaks Toomas Tromb Tromb Tromb minema mu juurest . </s> </p>
<p> <s> “ Aga … Aga … ” ütles Franketti õhku ahmides . </s> <s> Ta asus justkui ääsi ja alasi vahel . </s> <s> Me plaksatasime kokku üle tema pea . “ Ta peksab sind , ta lömastab su … ” </s> </p>
<p> <s> Korravalvurid tõukasid Franketti eemale . </s> <s> Küllap olid nad varemgi kohanud niisuguseid stseene . </s> </p>
<p> <s> “ Ma tulen sinu juurde tagasi , kui sa võtad . </s> <s> Mu hing on räbalais ! </s> <s> Mu ihu karjub sinu järele ! ” </s> </p>
<p> <s> Sonisin mõttetuid , segaseid sõnu . </s> <s> Aga ma ei saanud olla rääkimata . </s> <s> Tahtsin kuulda ta häält , kasvõi tumma sahinat , tahtsin tunda ta puudutusi . </s> <s> Varem ei oleks ma suutnud uskuda , et võiksin andestada , kui keegi tõstab käe minu vastu . </s> <s> Aga nüüdseks oli mind juba sedavõrd palju löödud … Ma ei suutnud leppida mõttega , et viimased olid Franketti puudutused , võibolla Tarviku puudutused – ma ei mäletanud ! – , miski oli paigast ära , liigestest lahti , maailm mängis mulle ebapuhta kõlaga , määrdunud muusikat . </s> </p>
<p> <s> Ja me tõesti puudutasime teineteist . </s> </p>
<p> <s> See oli väga kummaline . </s> <s> Me sirutasime täpselt korraga käe teineteise suunas ja kui me sõrmed kokku puutusid , sähvatas me vahel välgulöök . </s> <s> See oli valus . </s> <s> Jaa , ka see oli valus ! </s> <s> Ometi kaotasime kohmetuse , valvsuse , väärikuse keset seda valu ja piina , kõik need tsiviliseeritud inimese omadused , ja viskusime teineteise embusse . </s> </p>
<p> <s> Aga see oli ilmselt liig pealtvaatajate jaoks , nad tõukasid ta kohtumaja trepist üles . </s> <s> Kuulsin vaid tasast helinat , enne kui ta kadus : </s> </p>
<p> <s> “ Aet ! </s> <s> Mul puudub õigustus ja andestust ma sinult ei palu . </s> <s> Sa ei pea mulle andestama , kuna mina nagunii endale ei andesta . </s> <s> Ma armastan sind . ” </s> </p>
<p> <s> Võibolla olid needki sõnad , tema ainsad sõnad üksnes õhuvärelused . </s> <s> Tänav oli tühi . </s> <s> Hall tontlik maja paistis välja surnud ega paljastanud ainsatki oma saladust . </s> <s> Ometi podises selles põrgukatel . </s> </p>
<p> <s> --- </s> </p>
<p> <s> Korraga ei uskunud ma oma silmi . </s> <s> Frankettit ju ometi keegi ei kahtlustanud ega süüdistanud . </s> <s> Ent ootamatult liitus Franketti vangide – sest seda nad olid – riviga ning sammus nende kannul viimasena kohtumaja trepist üles . </s> </p>
<p> <s> Ega ma viimati ei olnud andnud pahaaimamatult tedagi üles , ega ometi ? </s> <s> Aga seda ma pidanuks ! </s> <s> Ta oli ju vägistaja . </s> <s> Kui Franketti viimaks väljus , siis pruukas suust tänavale paksu süljeläraka . </s> </p>
<p> <s> “ Midagi anti , peaaegu mitte midagi ! </s> <s> Mõtle , millised vigastused ! ” </s> </p>
<p> <s> “ Aasta ? </s> <s> Kaks ? ” küsisin lootusetult . </s> <s> Franketti-taoliste jaoks , kes olid pool elu vangis veetnud , tundus mõni üksik vangla-aastake muidugi tühiasi , mida peaaegu isegi ei märka , kuid Toomas Tromb Tromb Tromb ei olnud kaabakas , tema jaoks oli juba käte raudupanek alandus . </s> <s> Üksainus päev ilma vabaduseta võis ta murda . </s> </p>
<p> <s> “ Ainult seitse aastat lubati soolata ja kas sedagi , alles hakatakse arutama … Sellekski pidin kohut põlvili paluma ! </s> <s> Sa ei kujuta ette , kuidas niisugune sigadus kõrvetab kõris , Aet ! </s> <s> Kõrtsi , otsekohe kõrtsi ! ” </s> </p>
<p> <s> Ta sülitas veelkord . </s> <s> Kas siis tõepoolest olin ma saatuslik naine õpetlase teel , tema neitsilise ihu rikkuja , tema vanaduspõlve raev ... </s> <s> Muud ei osanud ma mõelda . </s> <s> Öelda ei osanud ma üldse midagi , olin tumm , olin täiesti tuim , olin kala . </s> <s> Sammusin nagu ori ta kannul lähimasse keldrisse , kus pakuti viskit . </s> </p>
<p> <s> Seal katsus Franketti laua all mu põlve . </s> <s> Selle peale ma miskipärast kummardusin ja hammustasin ta kätt . </s> <s> Ma ei teadnud ka ise , miks seda tegin . </s> <s> See paistis kõik koomiline , see , kuidas hambad lõikasid nahka ja veri hakkas nirisema , kuidas Franketti näkku ilmusid hirm ja raev ning võitlesid seal teineteisega nagu Tarvik ja Toomas Tromb Tromb Tromb . </s> <s> Eriti koomiline oli see , kuidas Franketti tegi verd lakkudes magusal häälel ettepaneku jalutada parki , selle kaugemasse pimedasse ossa , kus kindlasti peaks leiduma vaba nurgake meie armastuse jaoks . </s> <s> Või läheksime hoopis tagasi kontorisse , seegi on praegu vaba , veel kaua-kaua on see vaba , aina vabam , seletas ta . </s> </p>
<p> <s> Koguni sedavõrd koomiline oli kõik , et mõtlesin äkitselt , et niisugusega ei ole üldse võimalik koos voodis olla – seega ma ei olnudki temaga ! </s> </p>
<p> <s> Naersin lühida naeru . </s> <s> Franketti ei söandanud näidata välja ühtki tundmust , ehkki arvatavasti ta sisimas kees . </s> <s> Rahakott oli minu käes . </s> <s> Tellisin talle õlle , veel teise õlle , kolmandagi õlle . </s> <s> Kõik need seisid rivis lauanurgal . </s> <s> Iga hetkega mul süvenes tunne , et ma ei tunnegi Frankettit . </s> </p>
<p> <s> Ühtäkki haarasin otsustavalt oma kotid . </s> <s> Tellisin talle veel ühe joogi ning pagesin ummisjalu kõrtsist . </s> </p>
<p> <s> Ma jooksin ja jooksin ega suutnud peatuda , ikka tundus mulle , et Franketti leegib mul kannul . </s> </p>
<p> <s> --- </s> </p>
<p> <s> Koju – nimetasin seda paika miskipärast aina koduks – ei julgenud ma minna . </s> <s> Sedavõrd kartsin Frankettit . </s> <s> Jalad liikusid lihtsalt öös kuhugi , kuhugi . </s> <s> Taas olin rännakul võõrastes tundmatutes paikades , nagu oleksid Toomas Tromb Tromb Trombi rusikahoobid muutnud mu Ahasveeruseks . </s> <s> Korraga võpatasin üles . </s> </p>
<p> <s> Olin pikka aega uidanud soolaugaste vahel . </s> <s> Mu jalad lirtsusid pruunist veest ja hommikukastest . </s> <s> Peatusin , toetasin märsid väsinult mättale . </s> <s> Äkki kõrgus keset hahetust mu ees söestunud ahervare . </s> </p>
<p> <s> Midagi tuttavat oli selles . </s> </p>
<p> <s> Esialgu ma siiski veel päriselt ei taibanud . </s> <s> Lõhn – kirbe ärev valus lehk . </s> </p>
<p> <s> Lind kädistas ahervareme kohal , esimene lind . </s> <s> Kohe saabus järgmine . </s> <s> Nad otsisid nähtavasti torni . </s> <s> Aga torni ei olnud . </s> <s> Kirik oli maha põlenud . </s> <s> Kõik suitses , kõik haises . </s> <s> Kogu aeg , mis oli siia akumuleeritud , oli korraga kadunud . </s> </p>
<p> <s> See , mis alles , väreles mu uniste silmade ees nagu kallerdis . </s> </p>
<p> <s> Väike roheline kell vaatas läbi tukkide taeva suunas . </s> </p>
<p> <s> Haarasin kotid ja kavatsesin minema joosta sellest kummituste pesapaigast . </s> <s> Ent kusagilt lähedalt kostis naer . </s> <s> Vabastav , lõõgastav , hirmus naer . </s> <s> Sööstsin esimese ettejuhtuva pajupõõsa taha peitu – kuid seal just seisiski naerja ! </s> <s> Ta oli pahkluuni laukavees ning haaras mul nagu tangidega käest . </s> </p>
<p> <s> Ilmselt vist isegi kiunatasin valust . </s> <s> Südamest jooksis läbi külm juga , tundus , et linn on mu kätte saanud ja esitab arve . </s> <s> Kuid see oli kõigest Tarvik . </s> </p>
<p> <s> Ja Kabjake oli tal miskipärast kaasas . </s> </p>
<p> <s> “ Soodom , Komorra , ” selgitas Kabjake ning kõigutas peos jändrikku halgu . </s> <s> Parastav tuksatus ilmus ta suunurka , samasugune kui Tarvikul , kui ta oli mind löönud ja veri voolas ning ta oli ise alles väga rahul . </s> </p>
<p> <s> Ka praegu oli mu näol võibolla verine korp . </s> <s> Jalad olid toonud mu valesti , väga valesti . </s> <s> Nüüd hülgasid nad mu päriselt , ma ei suutnud isegi kõndida enam . </s> <s> Nägin kõikjal jälgi , jälgi , jälgi . </s> <s> Need olid minu jalajäljed siin maas . </s> <s> Nad põletasid mu südant , kõik , kõik põles mu silmades , kuigi oli kustunud ja tuhk . </s> </p>
<p> <s> “ See on nüüd lõpetatud ! ” lausus Tarvik lihtsameelselt . </s> <s> Nad olid ilmselt palju minu peale mõelnud , arvututel õhtutel . </s> </p>
<p> <s> Tarviku rõivad olid kohutavalt määrdunud ja lõhkised , nagu pärast põhjalikku joomingut sõpradega külas – aga siin oli linn , siin tuli kanda hoolt välise võõba eest . </s> <s> Olgu all mis tahes , suhkrune pealispind pidi olema tingimata . </s> <s> Praeguses seisundis oleks konstaabel viinud Tarviku pikema jututa arestimajja , nagu oleks ta kodutu purjus hulgus . </s> <s> Ning ometi oli ta täiesti kaine ! </s> </p>
<p> <s> Sellest vaatepildist tahtis mu süda lõhkeda . </s> </p>
<p> <s> “ Ma tulen tagasi … Aga sa ei võta mind nüüd enam ... ” </s> </p>
<p> <s> Tarviku näole ilmus lai aval naeratus . </s> <s> Kartsin , et ta murrab mu käe , kui me läksime käsikäes läbi soo , aga valu ei olnud . – Tarvik , mis sai Tarvikust , ta hakkas vist jooma . </s> <s> Aga täpselt ma ei mäletanud . </s> <s> Võtsin Kabjakese ning rändasin edasi . </s> </p>
<p> <s> Me saime kokku kord ja puudutasime teineteise hingekeeli ja paiskusime ilmaruumi laiali , tema oli Koit , mina Hämarik . </s> </p></div2></div1>
    </body>
  </text>
</TEI>
</teiCorpus>
</teiCorpus>
