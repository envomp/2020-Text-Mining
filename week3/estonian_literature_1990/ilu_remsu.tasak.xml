<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> MARGIT PUUSAAG JA TEMA MEHED </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos">
        <head> MARGIT PUUSAAG JA TEMA MEHED </head>
        <div2 type="alaosa"><head> 26 . veebruar 1944 </head>
<p> <s> Keegi on kriidiga meie maja seinale kirjutanud : Margit , ma armastan sind ! </s> <s> Vahest Peeter ? </s> <s> Kahtlane — temaga läheb mul ( võrreldes teistega ) viimasel ajal räbalasti . </s> <s> Harry ? </s> <s> Mallika ütles mulle , et Harry on tiisikuses ja viidi sanatooriumi . </s> <s> Toivo ? </s> <s> Tema vaatas mind poisteka peol altkulmu , nagu oleksin ma talle midagi lubanud . </s> <s> Ma pole talle midagi lubanud . </s> <s> Artur ? </s> <s> Ei tea , meie vahel pole viimasel ajal nagu midagi erilist olnud . </s> <s> Endel ? </s> <s> Ei usu , tema ei julge minu maja juures ennast näidata , aga tema võib mind armastada küll . </s> <s> Elmar ? </s> <s> Kalju ? </s> <s> Seda ma tahaksin , et see oleks Kalju ... </s> <s> Kust mina pean teadma , kes selliseid lollusi kirjutab , ehkki armastus ise muidugi ei ole lollus . </s> <s> Aga mind paneb selline kirjutamine lihtsalt naerma . </s> </p>
<p> <s> Mulle meeldib naerda . </s> </p>
<p> <s> 27 . veebruar </s> </p>
<p> <s> Sassa-mamma lihtsalt kiusab . </s> <s> Küsis tiigrite kohta . </s> <s> Mul polnud aimugi , et tiigri kihvad on tegelikult tema silmahambad . </s> <s> Minule meeldib hoopis panter , see on tädi Hulda musta kassi moodi . </s> </p>
<p> <s> Sassa-mamma peaks oma seelikut ülespoole tõstma , muidu on aluspesu talje kohalt näha , kui ta end välja sirutab , et kaardikepiga mõnel suurel pildil näiteks tiigri hambaid näidata . </s> <s> Ja seelikut oleks vaja uuesti plisseerida . </s> </p>
<p> <s> Sain kahe . </s> <s> Pean selle veerandi lõpuks ära parandama . </s> </p>
<p> <s> Isa näitas rihma , mis ripub elutoa ukse piida küljes . </s> <s> Ema küll ütles pärast , et Sassa-mamma tegi mulle liiga . </s> </p>
<p> <s> 28 . veebruar </s> </p>
<p> <s> Peeter pigistas kõvasti mu kätt , kui me Schnelli tiigi uisuteel koos sõitsime , mul oli päris valus . </s> </p>
<p> <s> Mul oli üle uisuvälja kõige pikem sall ning rindade pealt põdramustriga kampsun . </s> <s> Kaks põtra hüppavad üle kuuse teineteisele vastu . </s> <s> Vahel mõtlen , et mina olen neist üks . </s> <s> Mulle meeldiks põder olla . </s> <s> Kindlasti oleksin ma hea põder . </s> </p>
<p> <s> Pärast jõime Peetriga puhvetis kuuma vaarikateed . </s> <s> Peetril on mustad silmad . </s> </p>
<p> <s> Peeter ei tohtinud mind koduukseni saata , muidu oleks isa näinud . </s> <s> Poisid saadavad mind harilikult Feischneri kohvikuni , sealt tulen üksinda . </s> </p>
<p> <s> Heldus ! </s> <s> Külmeta end kringliks , enne kui poiss musini jõuab . </s> <s> Eriti Peeter on selline mökutis . </s> </p>
<p> <s> Mulle meeldib see tänav , kus ma elan . </s> <s> Tänava nimi on Harju , kummalgi pool kätt on vanad kivimajad . </s> <s> Kalju ütles , et need majad on umbes 500 aastat vanad , ja võib-olla rohkemgi . </s> </p>
<p> <s> Kalju on niisugune targutaja , temaga igav ei hakka . </s> </p>
<p> <s> Keegi oli ma armastan sind seinal maha tõmmanud ning peale kirjutanud on paks lits . </s> <s> Ma ei hakka oletamagi , kes see võiks olla , niisugune oletamine teeb tuju pahaks . </s> </p>
<p> <s> Ja peale selle võib siis halvasti mõelda inimesest , kes pole seda millegagi ära teeninud . </s> </p>
<p> <s> Kustutasin salliotsaga lits maha , ma ei taha , et teised seda näevad , mis sest , et see on vale . </s> <s> Kõik ju teavad , et mina olen Margit ja elan selles majas . </s> <s> Ma ei ole ju lits ! </s> <s> Ja mis paks ma olen ? </s> </p>
<p> <s> Õnn , et isa müüs täna poole ööni meie kioskis sigarette . </s> </p>
<p> <s> Aga ikkagi on tore , kui poisid sind vaatavad . </s> </p>
<p> <s> Mõnikord mõtlen , et ma olen täiesti erinev inimene , kuigi nõnda pole vist ilus mõelda ja vahest mõtlevad nõnda kõik pliksid . </s> </p>
<p> <s> Mina aga olen vasakukäeline , koolis pean kirjutama parema käega , ainult päevikut tohin täita nõnda , nagu mulle meeldib . </s> </p>
<p> <s> Vahel on mul niisugune tunne , et parema käega ma valetan , vasakuga aga kirjutan tõtt , ehkki mõnikord ilustan oma tegemisi . </s> </p>
<p> <s> Teiseks on mul liiga suured rinnad , kõige suuremad oma klassis . </s> <s> Suured rinnad ei meeldi mulle üleüldsegi , näiteks ronisin ma lapsepõlves poistega koos Toompea puude otsa , poisid said minust kõrgemale , sest neil ei ole rindu , mis oleksid neil tee peal ees olnud , okste vahele kinni jäänud . </s> </p>
<p> <s> 1 . märts </s> </p>
<p> <s> Poistekas oli pidu , panin selga ema musta kleidi ja võtsin kaasa ema käekoti . </s> <s> Vasaku rinna peale panin klambriga suure liblika , see on brokaadist ja läigib hõbedaselt , kui valgus talle peale paistab . </s> <s> Ema andis veel oma merevaigust kaelakee . </s> </p>
<p> <s> " Et kõik poisid sinusse armuksid , " naeris ema . </s> </p>
<p> <s> Ema naerab nii hunnitult , nagu ütleb Krista . </s> <s> Mina käin peegli ees õppimas ema naeru . </s> </p>
<p> <s> Poistekas tähendab poistekooli , see on Toompea taga , tuleb kas üle Harjumäe või Kaarli puiesteed pidi minna . </s> </p>
<p> <s> Tee oli väga libe , miskipärast liivatatakse tänavaid sõja ajal alati lohakalt . </s> </p>
<p> <s> Kõik poisid olid kiilaks aetud , kardetakse nakkushaiguste levikut . </s> </p>
<p> <s> " Kes vastu punnis , see viidi padavai Kloogale , " ütles Elmar . </s> </p>
<p> <s> " Miks Kloogale ? " küsisin mina . </s> </p>
<p> <s> " Seal on surmalaager , " ütles Elmar ja lisas , et see oli nali . </s> </p>
<p> <s> Esimese tantsu tegingi Elmariga . </s> </p>
<p> <s> Nii imelik on tantsida poisiga , kellel üldse juukseid ei ole . </s> </p>
<p> <s> " Varsti aetakse ka plikade pead nulliks , sest ka teie võite batsille levitada , " sorkas Elmar , kui me tangot tantsisime . </s> </p>
<p> <s> Ma ei usu seda . </s> </p>
<p> <s> Elmar oskab kõiki pöördeid , ka väga äkilisi , mitte nagu mõned , kes jalgu mööda põrandat lohistavad . </s> </p>
<p> <s> Poisteka tantsusaali seintel on suured peeglid , neist on päris mõnus ennast jälgida . </s> <s> Peeglid on mõlemaö pool , nõnda sa aina kordud ja kordud ja kordud oma peegelpildis , kordud lõpmatuseni . </s> </p>
<p> <s> Pärast jõime puhvetis limonaadi . </s> <s> Elmar lausus , et tango on keelatud tants , kuna tähistab mandumist . </s> </p>
<p> <s> " Tango on loobumise , kaotamise ülistuse tants . </s> <s> Sakslased aga ei taha kaotada , " ütles Elmar . </s> </p>
<p> <s> Mina küll ei taha millestki loobuda . </s> </p>
<p> <s> Pärast tantsisin Toivoga . </s> <s> Toivo rääkis , miks poisid kogu aeg kaardipakist kaarte tõmbavad . </s> <s> Mina olen tehtud ruutuks , Krista on risti , Mallika ärtu ja Helle pada . </s> </p>
<p> <s> " Teie olete plikade kooli neli kõige suuremat iludust , " ütles Toivo . </s> </p>
<p> <s> Mina ruutu ! </s> <s> Seda ma küll ei kujuta ette , kuidas mina saan olla üks kaart . </s> <s> Minu poolest võivad Mallika ja Helle olla kestahes , aga mina ruutu ei ole . </s> </p>
<p> <s> " Kõik poisid tahavad tõmmata muudkui ruutu ässa , " kohmas Toivo , tähendab , kõik poisid tahavad mind endale saada . </s> </p>
<p> <s> Las tahavad ! </s> </p>
<p> <s> Ka minu värv on punane . </s> </p>
<p> <s> " Näed , mul on punane lips . </s> <s> Kas sa saad aru ? " küsis Toivo . </s> </p>
<p> <s> Ei saa ! </s> <s> Millest ma pean õigupoolest aru saama ? </s> </p>
<p> <s> " Kas sa saad aru , et pooled poisteka poisid on sinusse kõrvuni armunud , " prahvatas Toivo . </s> </p>
<p> <s> Miks ainult pooled ? </s> <s> Aga mida siis ülejäänud teevad ? </s> <s> Ja miks ainult kõrvuni ? </s> </p>
<p> <s> " Eesti piir hakkab minema Ilmeni järve äärest , varsti tuleb Suur-Eesti , " ütles Toomas , siis , kui me aeglast valssi tantsisime , mis on ka keelatud , sellepärast et on inglise tants . </s> </p>
<p> <s> Issand , kui ogar ! </s> <s> Mida annaks see isiklikult mulle , kui Eesti piir hakkaks tõesti minema mingi juhmaka järve äärest ? </s> </p>
<p> <s> Tantsisin kõik tantsud eri poistega , sellepärast et nad ei läheks omakeskis riidu . </s> </p>
<p> <s> Ikkagi tuli mind saatma Elmar , küllap neil oli niiviisi omavahel kokku lepitud . </s> <s> Elmar käib juba üheteistkümnendas , kevadel hakkab lõpetama , tahab minna Tartu Ülikooli arstiks õppima . </s> </p>
<p> <s> " Ma tahan inimesi aidata . </s> <s> Ma hakkan kas pastoriks või arstiks , pigem ikka juba arstiks , " ütles Elmar . </s> </p>
<p> <s> Feischneri kohviku ees võttis Elmar taskust granaadi . </s> </p>
<p> <s> " See on veel lõhkemata , näed , sütik küljes . </s> <s> Kui sa musi ei anna , siis käib praegu kohe trahh-pahh ja meid ei ole enam olemas . </s> <s> Sureme koos , " ähvardas Elmar . </s> </p>
<p> <s> Niimoodi pole mult veel keegi musi nõudnud . </s> </p>
<p> <s> Lubasin tal kergelt huultega ainult põske puudutada , sest üks armunud poiss võib suuri rumalusi teha . </s> <s> Aga tema hoidis oma huuli küllaltki kaua minu põsel . </s> <s> Päris põnev oli . </s> </p>
<p> <s> " Nüüd pead sa minuga abielluma , sest meie oleme musitanud , " nõudis Elmar . </s> <s> Jeesus ! </s> <s> Nõnda peaks ma olema juba kolm korda abielus , Elmar on juba neljas . </s> </p>
<p> <s> See pole üldsegi ükskõik , missugune poiss sind koju saadab , kellega sa tantsid või kes sulle musi annab . </s> <s> Mõned poisid langevad kohe välja , neile ei hakka ma pikemalt pilku heitmagi . </s> <s> Inimene peab kas või pisutki meeldima , alles siis tuleb kõne alla väike kuramaaž . </s> <s> Elmar on muidu tore poiss , aga tal on kahe ülemise esihamba vahe liiga suur ja see torkab kohe silma , kui ta suu lahti teeb . </s> <s> Ma tean , et ta pole ise selles süüdi , ma tean , et see pole minu poolest ilus , et mind niisugused asjad kangesti häirivad , aga nii see on ja mul pole sinna midagi parata . </s> <s> Järgmine kord Elmar mind koju ei saada , temal on kriips peal . </s> <s> Lisaks hambavahele nüüd veel granaati nina alla toppida — mis liig , see liig ! </s> </p>
<p> <s> Harry on parem , mind tõmbab tema poole just tema tiisikus , ma tahaks teda aidata . </s> <s> Ma kujutan ette küll , et ma elan elu lõpuni mehega , kes kogu aeg köhib ja röhitseb , kellele mina pean vahetevahel vastu turja taguma , et tema oma köha saaks lõpuni köhida . </s> </p>
<p> <s> Haigus teeb Harry ilusamaks , aga veel tähtsam kui poisi ilu , on mulle minu oma tunded . </s> </p>
<p> <s> Neis tahan ma selgusele jõuda , alles siis saan ma musist kaugemale minna . </s> </p>
<p> <s> See , mis ma Toivo vastu tunnen , pole kindlasti armastus , vähemalt mitte selline , millest romaanides räägitakse . </s> <s> Peetrit silmates läheb mul seest kuumaks küll , aga kuidagi leigelt ja liiga vähe . </s> <s> Kord sattusin Arturiga kohvikus istudes täielikku meeltesegadusse , aga seda juhtus ainult üks kord . </s> <s> Pärast seda jätab Artur mind sügavalt külmaks . </s> <s> Peetri vastu on mul mingi üldine meeldimus , aga ma tahan kunagi ühest poisist ka päris hulluks ja pööraseks minna . </s> <s> Kalju ja Hannoga teen lihtsalt kerget sehvti , sest mul pole nende vastu mitte kõige vähematki . </s> </p>
<p> <s> Nõnda ei olegi ma veel kellelegi lubanud päris pikka armastussuudlust , mida teinekord kinos näidatakse . </s> </p>
<p> <s> " Tüdruk peab teadma oma väärtust " , õpetab ema kogu aeg . </s> </p>
<p> <s> Ema oli 18-aastane , kui esimest korda pikalt suudles , aga kentsakas on see , et ema ei olnudki enne niisama kergelt musitanud , vaid suudles kohe pikalt . </s> </p>
<p> <s> " Olin koledasti armunud , " tunnistas ema ja see poiss , kellesse ema armunud oli , ei olnud isa , kuigi isa arvab , et tema oli esimene . </s> </p>
<p> <s> Mulle ei luba isa isegi väikest musi enne meheleminekut , esimene tohib olla alles kihlasuudlus . </s> </p>
<p> <s> " Ükski korralik mees ei taha sind enam , kui sa oled teiste poolt ära rikutud , " põhjendab isa . </s> </p>
<p> <s> 2 . märts </s> </p>
<p> <s> Klassijuhataja Ülo Veskileib paneb vihikud õpetaja lauale riita alati nõnda , et viied on kõige peal , kahed kõige all . </s> <s> Nägin kohe , et minu vihik oli kõige ülemine , sellepärast et mul ainukesena on vihiku ümber kollane paber . </s> </p>
<p> <s> Kollane värv lihtsalt meeldib mulle . </s> </p>
<p> <s> Pool tundi pidin piinlema , siis võttis õpetaja Veskileib minu vihiku ning luges ette paremaid kohti kirjandist , mille ma olin kirjutanud Marie Underi " Lapsehukkajast " . </s> </p>
<p> <s> Ülo Veskileib on üks väheseid meesõpetajaid meie koolis , ja ta on selline , et pooled plikad on temasse armunud . </s> <s> Ta püksid ei ole kunagi põlvede kohalt välja veninud , nagu meestel tavaliselt . </s> <s> Teine meesõpetaja on meil pastor Schultz , kellesse armuda oleks päris võimatu , sest tal on suur ümmargune kõht talaari all , pealegi on ta tudi . </s> </p>
<p> <s> Sellepärast ma Jumalasse ei usugi , et pastor Schultz selline tünnakas mees on , kuigi Jumal mulle muidu meeldib , kuna mulle meeldib , kui keegi kellelegi head teeb . </s> </p>
<p> <s> " Õpilane Margit Puusaag , miks te valisite kodukirjandi teemaks just Marie Underi " Lapsehukkaja " , " küsis minult õpetaja Veskileib . </s> </p>
<p> <s> Ma ei osanudki täpselt vastata , sest niisugustele asjadele ei olegi täpset vastust . </s> </p>
<p> <s> Vahest sellepärast , et Artur oli mulle Feischneri kohvikus näidanud üht väga peent daami ja öelnud , et vaata , see on luuletaja Marie Under ? </s> <s> Mulle meeldis see naine kohe , sest ta oskas ilusti riides käia , samuti oli tal mõjus kübar ning kõik mehed kuulasid teda , suu lahti . </s> <s> Harilikult ei lase poisid sul lauset lõpetada , ikka segavad vahele , nõnda et sul läheb mõte sassi . </s> </p>
<p> <s> Tolles ballaadis aga meeldis mulle see koht , kuidas haug hakkas uputatud titte sööma ja kuidas luik tite lendu tõstab . </s> </p>
<p> <s> Tegelikult mulle meeldis veel see , et ema ikkagi ei uputanud oma titte ära , aga ei meeldinud , et ema uppus ise koos titega . </s> </p>
<p> <s> Siis ma mõtlesin küll , et kui näiteks õpetaja Veskileib mulle lapse teeks , siis mina ikkagi seda last ära ei uputaks , vaid kasvataksin üles , las ilm itsitab ! </s> </p>
<p> <s> Õhtul käisime emaga Tõnismäel " Kungla " kinos , vaatasime Ibseni järgi tehtud " Norat " . </s> <s> Mulle meeldis see film , kuna seal oli palju armastust , samuti emale . </s> <s> Armastus on väga hea asi . </s> </p>
<p> <s> 3 . märts </s> </p>
<p> <s> Pidime sõitma elektrirongiga tädi Hulda juurde Nõmmele , aga ei sõitnud , sest isa ütles , et veel tuleb " kassat juurde teha " . </s> <s> Ema laenas tädi Huldalt viimane kord lokitangid ja need tuleb tagasi viia , kuna tädi Huldal võivad lokid juba välja minna . </s> </p>
<p> <s> Meil on väike kiosk Voorimehe uulitsal , isa ja ema müüvad seal paberosse ja sigarette , ka mina aitan neid , ning täna oli vähe ostjaid . </s> </p>
<p> <s> Mina sellest küll aru ei saa , miks mõnel päeval suitsetavad inimesed palju , teisel päeval vähe . </s> </p>
<p> <s> Tuli meelde veel üks asi , mille poolest ma olen iseäralik , teistmoodi kui teised . </s> <s> Ma nimelt magan kõhuli ja ilma padjata , minu teada ei tee keegi niimoodi . </s> <s> Mul endal pole kah aimu , kus ja kunas õppisin ma kõhuli magama , aga alati , kui ma ärkan , leian ennast vatsa peal siruli . </s> </p>
<p> <s> " Sa muljud oma rinnakorvi mulku , " hoiatab ema . </s> <s> " Peale selle ei leidu kindlasti ainukestki meest , kes oleks nõus naiseks võtma maokil magaja . " </s> </p>
<p> <s> Õnneks on mul kopsakad rinnad , nõnda et ei mulju ma mingeid korve , teiseks huvitaks mind , kustkohast saab minu mees enne abielu teada , kuidas ma magan ? </s> </p>
<p> <s> 4 . märts </s> </p>
<p> <s> Täna jalutasime Kaarliga , tegelikult on see esimene kord , kui Kaarel mulle mingit tähelepanu pöörab . </s> </p>
<p> <s> Isa ei luba mul Viru tänavat pidi kõndida , kuna tema meelest tikuvad seal ligi ulakad uulitsakraaded , aga mulle nad just meeldivad ja tegelikult ei tiku nad üldsegi ligi , ainult mõnikord hõikavad midagi ja seejärel pistavad kogu kambaga pupsuma . </s> </p>
<p> <s> Viimane kord pandi mulle säherdune pomm : </s> </p>
<p> <s> " Säärejooks käib viltu , preili ! " </s> </p>
<p> <s> Päris lõuamehed kohe . </s> <s> Isa küll ei oska nii vaimukalt öelda . </s> </p>
<p> <s> Terve õhtu oli väga lõbus , Kaarel on lõbus poiss , ja just niisugused mulle meeldivad . </s> </p>
<p> <s> Kaarlil oli seljas ülikond , mille ta isa oli Berliinist toonud . </s> </p>
<p> <s> " Berliinis müüakse maailma kõige paremaid ülikondi , " ütles Kaarel . </s> </p>
<p> <s> " Oh , kuidas tahaks Berliini ! " ütlesin mina . </s> </p>
<p> <s> " Kas kohe või ? " küsis Kaarel . </s> </p>
<p> <s> " Kohe , " ütlesin mina . </s> </p>
<p> <s> " Võtame voorimehe ja sõidame , " pani Kaarel ette ning siis me naersime oma pool tundi . </s> </p>
<p> <s> " Restoran " Ivanov " on hea koht , täitsa viisakas teenindamine , " arvas Kaarel . </s> </p>
<p> <s> " Ei , ei , ei , " vaidlesin mina talle vastu . </s> <s> See " Ivanov " ei meeldi mulle mitte üks raas . </s> </p>
<p> <s> Istusime siis " Corso " kohvikus Vabaduse väljakul , mind ei tahetud alul sisse lasta , uksehoidja ütles , et ma olen liiga noor . </s> </p>
<p> <s> " Emapiim alles suus , aga juba tikub lokaalidesse , " suskas too ülesvuntsitud harkjalg . </s> </p>
<p> <s> " Tänan , härra , et tegite mu abikaasale nii ilusa komplimendi , kindlasti on tal teie vaimukuse pärast hea meel , " lausus Kaarel uksehoidjale ja pistis tollele pihku midagi krabisevat . </s> </p>
<p> <s> Issand , kui ilusti ta ikka oskab ! </s> <s> See Kaarel hakkab mulle üha rohkem meeldima ! </s> </p>
<p> <s> Võtsime jäätist , mina maasikajäätist , Kaarel liköörijäätist . </s> <s> Kaarel ütles , et tema hakkab ajakirjanikuks . </s> <s> Kartsin juba , et kohe läheb lahti hirmsaks poltiitikajutuks , mis kõiki on juba ammuilma ära tüüdanud , aga ei läinud . </s> <s> Kaarel rääkis , et ajakirjanikud käivad diplomaatilistel ballidel ning sõidavad uhkete laevadega ringi . </s> </p>
<p> <s> Otsustasin , et ka mina hakkan ajakirjanikuks . </s> <s> Me võiksime siis Kaarliga ühes talituses töötada , mina tipiksin masinal tema kirjutised valmis . </s> </p>
<p> <s> Kahjuks pandi kohvik õhuhäire pärast varem kinni , nõnda ei saanudki me lõpuni istuda . </s> <s> Ajasime Müürivahe tänava nurgal kella poole kaheteistkümneni juttu . </s> </p>
<p> <s> Kaarli taskulambil oli sinine kate , see laskis läbi klaasi väga ilusat sinakat valgust , igatahes tunduvalt ilusamat kui tavalised taskulambid , millised on teistel poistel . </s> </p>
<p> <s> " Pimendamine , " seletas Kaarel . </s> </p>
<p> <s> Tunnen , et hakkan üle hulga aja jälle tõsiselt kiinduma . </s> <s> See on mõnus tunne . </s> </p>
<p> <s> Öösel sain isa käest rihma , ehkki ema astus minu kaitseks välja . </s> </p>
<p> <s> " Kurrat , vägisi läheb litsiks kätte ! " tõmbas isa pasunad üürgama . </s> </p>
<p> <s> " Jäta järele , ei puutu minu last , " kaitses mind ema . </s> </p>
<p> <s> " Ma olin Mallika pool õppimas . </s> <s> Ma ei saanud varem tulla , õhuhäire oli , " seletasin mina . </s> </p>
<p> <s> Oleks et Kaarel teaks , kuidas mina pean tema pärast kannatama ! </s> </p>
<p> <s> 6 . märts </s> </p>
<p> <s> Ei juhtunud midagi erilist , terve õhtupooliku müüsin sigarette . </s> <s> Peamised ostjad on sõdurid , aga nemad võtavad neid kõige odavamaid , millest saab vähe tulu . </s> <s> Ainult et nende hulgas on väga ilusaid mehi . </s> <s> Kui ette kujutada , et neil on habe aetud ja viisakas ülikond seljas , siis oleksid mõned neist kohe päris ilusad , nõnda ilusad , et nendega võiks abielluda . </s> </p>
<p> <s> Müüsin ka nendele , kes on alla 21 aasta vanad . </s> <s> Mind ju lasti " Corso " kohvikusse , järelikult pean ka mina teistele head tegema . </s> </p>
<p> <s> 8 . märts </s> </p>
<p> <s> Tulin peale kooli Nõmmele tädi Hulda juurde . </s> <s> Asi oli selles , et lokitangid oli tarvis ära tuua , aga isal ja emal ei olnud aega , sest nad peavad kioskis müüma . </s> </p>
<p> <s> Ka mina tahaksin endale lokke teha , aga koolis seda ei lubata . </s> <s> Meil on üldse üks vali kool , näiteks Lenderi tüdrukud võivad pidudeks endale lokid teha , muidu ei või . </s> <s> Aga meie ei tohi ka koolipidudeks . </s> </p>
<p> <s> Õhtupoolikul käisin suusatamas . </s> <s> Alati , kui ma Nõmmele tulen , lähen Mustamäele suusatama , hoiangi oma suuski tädi Hulda pool , siis ei ole igakord linnast siia tassimist . </s> </p>
<p> <s> Minu meelest on see väga ilus , kui lumeväljade kohal hämardub . </s> </p>
<p> <s> Nägin ka üht ilusat noormeest , teesklesin , et kukkusin . </s> <s> Aga ta ei aidanud mind üles . </s> <s> On mühkam ! </s> <s> Sellist küll endale meheks ei tahaks . </s> </p>
<p> <s> Pidin ka ise ennast lumest puhtaks kloppima . </s> </p>
<p> <s> Enne pimedat tulin koju , see tähendab tädi Hulda poole . </s> </p>
<p> <s> Algas kuuveri . </s> <s> Mul on see juba kolmandat aastat , kellelgi meie klassi omadest ei tulnud see nõnda noorelt . </s> </p>
<p> <s> Viimasel ajal on mu rinnad kasvanud , eriti nibud . </s> <s> Mõnikord lähevad nibud kuidagi imelikult kõvaks nagu punnid ning tõmbuvad tumedamaks . </s> <s> Ka on puusad nagu laiemaks läinud . </s> <s> Huvitav , kas Kaarel seda märkas , kui me " Corso " kohvikus istusime ? </s> </p>
<p> <s> Kõhu alla on tulnud juurde uusi karvu , ei ole enam nii paljas nagu vanasti . </s> <s> Kord võtsin ma peegli ja vaatasin täpselt , mis mul seal õigupoolest on , kuigi ma ei julge seda hästi teha . </s> </p>
<p> <s> 9 . märts </s> </p>
<p> <s> Tädi Hulda ajas mind öösel üles , kuna algas pommitamine . </s> </p>
<p> <s> " Ärka üles , pommitatakse ! " hüüdis tädi Hulda . </s> </p>
<p> <s> Oli täiskuu , taevas oli ilma pilvedeta . </s> </p>
<p> <s> Kõigepealt oli kuulda lennukimootorite mürinat , siis lasid lennukid taevast alla neid asju , mis öö päevast heledamaks teevad , ainult et see heledus on kuidagi sinaka tooniga , kuigi päevavalgus tavaliselt ei ole sinaka tooniga . </s> </p>
<p> <s> " Need on Stalini jõulupuud , " ütles tädi Hulda . </s> </p>
<p> <s> Siis hakkasid kõik pasunad äkki undama . </s> <s> Ka õhuhäirega võib harjuda . </s> </p>
<p> <s> Tädi Hulda peab kõiki sakslasi varganägudeks , tema pidi talvel oma karakullkasuka andma Saksa armeele ning nägi ise , kuidas tema kasukat hakkas kandma Litzmanni naine . </s> </p>
<p> <s> " Nad korjasid talveriideid mitte sõjaväe , vaid iseenda jaoks . </s> <s> Paras fritsudele , küll venelane tuleb ja teeb neile säru ! " prahvatas tädi Hulda , kui algasid plahvatused . </s> </p>
<p> <s> Siis lõi kõik jälle valgeks . </s> </p>
<p> <s> " Linn põleb , " venitas tädi Hulda . </s> </p>
<p> <s> Tädi Hulda ütleb Tallinna kohta alati linn , mitte Tallinn . </s> </p>
<p> <s> Suur tuli oli täitsa ilus . </s> </p>
<p> <s> Alles hiljem mõtlesin ema peale , tema jäi ju linna sigarette müüma . </s> </p>
<p> <s> Tädi Hulda võttis kardinad eest ära , et kui plahvatus juhuslikult akna katki lööb ja sädemed hakkavad sisse lendama , et need siis maja põlema ei paneks . </s> </p>
<p> <s> 10 . märts </s> </p>
<p> <s> Tahtsime tädi Huldaga linna minna , aga ei lubata . </s> <s> Ka rongid ei käi , samuti ei sõida omnibussid . </s> </p>
<p> <s> 11 . märts </s> </p>
<p> <s> Ikka ei saa veel linna . </s> <s> Emast ei tea midagi , samuti isast . </s> </p>
<p> <s> 12 . märts </s> </p>
<p> <s> Võtsime troska ja sõitsime linna . </s> </p>
<p> <s> Tõnismäe ümbrus on lage , ainult varemed suitsevad . </s> <s> Kõik kohad olid pommiauke täis , voorimees keeldus edasi sõitmast . </s> </p>
<p> <s> " Minu hobune ei pea nende sitavankade pärast oma jalaluid murdma , " sajatas kutsar . </s> </p>
<p> <s> " Lapse kuuldes ! </s> <s> Selliseid sõnu ! " pahandas tädi Hulda . </s> </p>
<p> <s> " Tegelikult mitte sitavankad , vaid sitamarusjad , " parandas mees ning rääkis , et ta oli oma silmaga näinud , et pommilennukite juhtideks olid naised . </s> </p>
<p> <s> Oi , mina tahan ka lenduriks hakata ! </s> </p>
<p> <s> Edasi nägin , kuidas kärumehed vedasid mööblit äärelinnadesse . </s> <s> Ühel kärul seisis kummipuu , lehed võbisesid , käru rattad klõbistasid munakividel , purjus kärumees röökis laulda : </s> </p>
<p> <s> " Kõik sitikad ja satikad ja lutikad ja täid tulid mulle vastu ja raputasid päid ... " </s> </p>
<p> <s> Siis nägin , kuidas vanamemm tiris lumetul kõnniteesillutisel kelku riidepambuga , ise nuttis , nõnda et kortsudes voolas silmavesi . </s> </p>
<p> <s> Kaarli puiestee pärnad olid murtud , ühel põlenud oksal kraaksus vares . </s> </p>
<p> <s> Sõdurid ei lubanud kellelgi edasi minna . </s> <s> Mind siiski lasti , sest mul oli kaasas tõend , et mina elan Harju tänaval . </s> </p>
<p> <s> Harju tänavat ei ole enam olemas , samuti mitte meie maja ! </s> </p>
<p> <s> Varemed haisesid väävli järgi , mõnes kohas suitses veel . </s> <s> Inimesed kaevasid , tassisid midagi kanderaamidega . </s> <s> Mõned inimesed olid sidemeis , sidemed mõnel verised . </s> </p>
<p> <s> Niguliste kirik oli täiesti ära põlenud , ehkki seinad ja pool torni olid püsti . </s> <s> Ema ja isa kioskist olid vaid pilpad järel , needki nõgiseks põlenud . </s> <s> Huvitav , kas sigaretid ja paberossid lõõmasid suure leegiga ? </s> </p>
<p> <s> " Näikse , et see oli süütepomm , " arvas tädi Hulda . </s> <s> " Pomme on kahesuguseid . </s> <s> On süütepomme ja on lõhkepomme . </s> <s> Oleks minu meesterahvas siin , siis tema ütleks täpselt . </s> <s> Juhani pea kohe jagas niisuguse koha pealt . " </s> </p>
<p> <s> Onu Juhan on punaarmees , sellepärast tädi Huldal ongi hea meel , kui sakslased lüüa saavad . </s> </p>
<p> <s> Oma maja tundsin ära trepi järgi . </s> <s> Kõik kolm astet seisid ilusti kõnniteel alles , ainult et nüüd viisid nad kuhugi taeva poole tühjusesse , mitte koduukse juurde . </s> </p>
<p> <s> Issand , kui jube , kui sa pead oma maja asemel nägema mingit suurt ja räpast auku , isegi keldrilagi oli pihuks ja põrmuks pommitatud ! </s> </p>
<p> <s> Esimene asi , mida ma kodu rusudel märkasin , oli isa tanksaabas , üksainus , aga läikiva kalossiga . </s> <s> Siis nägin riidekapi ust , millel oli seespool suur peegel . </s> <s> Uks oli päris terve , aga peeglist oli alles ainult üks kolmnurkne tükk . </s> <s> Nõgine pliidirõngas seisis servapidi püsti otsekui otsiks teisi , endast suuremaid ja väiksemaid rõngaid . </s> <s> Oli veel triikraud , millega ma ema kleiti triikisin , kui ma oma viimasele peole läksin . </s> <s> Meil oli ikka elektritriikraud , mitte mõni kõvera korstnaga , millele tuleb hõõguvat sütt sisse toppida . </s> <s> Siis nägin tükke tiibklaveri klahvistikust ja oma kirjutuslaua sahtlist , kus ma harilikult päevaraamatut hoidsin , kuna see käis lukuga kinni . </s> <s> Ime , et ma päeviku olid taibanud Nõmmele kaasa võtta . </s> <s> Ema mustrileht oli pooleldi põlenud . </s> <s> Pisarad olid kurgus , ausõna . </s> <s> Hakkasin kohe läkastama . </s> </p>
<p> <s> Ma ei julgenud ka eriti hoolikalt otsida , kartsin , et sattun surnud ema ja isa peale . </s> <s> Ja mitte lihtsalt surnud , vaid kuidagi puruks pommitatud ema ja isa peale , milliste peale täpselt , seda ei tahtnud ette kujutadagi . </s> </p>
<p> <s> " Laibad on juba ära viidud , " ilmutas tädi Hulda nagu mingit kannatamatust . </s> <s> " Ajalehes kirjutati , et laibad viidi ära . " </s> </p>
<p> <s> Ehk oli tädi Huldal piinlik oma punaarmeelasest mehe pärast ? </s> </p>
<p> <s> " Väike , must ja karvane , ta ei võinud surma saada , " ütles keegi kõrvalmaja varemetel , ma vaatasin , et see oli proua Tedder , kes otsis oma koeranähvitsat . </s> <s> Seal oli püsti pikk lõõr , korsten ja aknaauguga tagasein , vähemalt oli seda natukegi alles , võis veel ette kujutada , et seal oli paar päeva tagasi maja . </s> </p>
<p> <s> " Sina , Margit ! </s> <s> Helde taevas , sa oled elus ! </s> <s> Milline õnn ! " rõõmustas proua Tedder , ise näost täiesti tahmane . </s> <s> See oleks võinud naljakas olla , aga kõik oli nii õudne . </s> </p>
<p> <s> " Mina , " vastasin mina ja tundsin proua Tedderist samuti rõõmu , siis aga lõi pähe , et vahest on niisugune rõõm ülekohus isa ja ema vastu . </s> </p>
<p> <s> " Su isa ja ema ei raatsinud kohe varjendisse tulla . </s> <s> Pärast õhuhäiret on sigarettidel alati minekut , keegi ei tea ju , kui kaua tuleb peidus olla , " seletas proua Tedder . </s> <s> " Pärast nad enam varjendisse ei mahtunud , seal oli kole kitsas , kuna inimesed olid palju pakke ja kompse kaasa tassinud . </s> <s> Olime seal päid pidi koos nagu silgud karbis . " </s> </p>
<p> <s> Siis olid ema ja isa hakanud pomme kartmata oma majast kraami välja kandma , panid asjad maja seina äärde , täpselt samuti nagu proua Teddergi . </s> </p>
<p> <s> Meie tugitool oli teisel pool tänavat põlevast majast sädeme külge saanud , süttinud ning kõik meie madratsid , kardinad ja padjad süüdanud . </s> </p>
<p> <s> " Ümberringi põlesid majad , nõnda et õhk oli täiesti kuum . </s> <s> Lumi sadas pahinal ja sulas kohe . </s> <s> Aga meie juures läks kõigepealt põlema maja ees , mitte maja sees , " selgitas proua Tedder . </s> <s> " Siis kuulsin ma vihinat , arvasin , et nõndamoodi vihistades lendab kohale surm , ja edasi ei mäleta ma mitte kui midagi . </s> <s> Kui ma toibusin , siis olin ma üsna jahmunud sellest , et ümberringi on täiesti valge ja tühi , otsekui oleksin mina ainukene inimene maailmas . " </s> </p>
<p> <s> Otsisin varemetelt veel kaua , mida kaasa võtta , aga lõpuks ei leidnudki . </s> <s> Ja ongi ehk parem . </s> </p>
<p> <s> See asi , mille kaasa võtad , võib hiljem kogu elu sulle valu teha . </s> </p>
<p> <s> " Siin möödus sinu lapsepõlv , " ütles tädi Hulda , kui ma tühjal eestrepil seisin ja nutma hakkasin . </s> </p>
<p> <s> " Lähme ära , küll koduteel on sul piisavalt aega nutta , " ütles tädi Hulda . </s> </p>
<p> <s> Panin meie maja varemete juurde toki otsa kirjakese , et elan nüüd Nõmmel , Pärnu mnt 248 , mõtlesin , et vahest Kaarel tuleb mind otsima . </s> <s> Või Peeter ? </s> <s> Või Endel ? </s> <s> Toivo ? </s> <s> Tulgu minugi poolest kasvõi Toomas , aga peaasi , et keegi tuleks . </s> </p>
<p> <s> Nõmme rong juba käis ja oli rahvast puupüsti täis kiilutud , kõik rääkisid ainult surnutest . </s> </p>
<p> <s> 13 , märts </s> </p>
<p> <s> Käisime surnukuurides laipu vaatamas , et ehk tunneme ära ema ja isa . </s> <s> Ei tundnud , kuigi mõned olid nagu ema ja isa moodi . </s> </p>
<p> <s> Laipade juures ei meeldi mulle see , et nad ei saa ise mitte midagi enda heaks teha . </s> <s> Võõrad inimesed võivad neid keerata , võivad neid sättida , võivad neid teistele näidata , aga laibad ise peavad olema vagurad nagu utetalled . </s> </p>
<p> <s> Ega ma , ausalt öelda , ei tahtnudki , et minu ema oleks olnud seal riiuli peal surnuna ja et kõik käiksid teda vaatamas . </s> </p>
<p> <s> Aga see laibanäitaja oli muuseas päris ilus mees . </s> </p>
<p> <s> 14 . märts </s> </p>
<p> <s> Käisime Maarjamäel , seal peeti ühine matusetalitus kõigile , kes said pommitamise ajal surma . </s> <s> Mina ei tahtnud minna , mina ei tahtnud tunnistada oma ema ja isa surnuks , mulle tundus , et seda tehes olen ma kuidagi nagu ise ka nende surmas süüdi . </s> <s> Ja võib-olla on nad mõlemad koguni elus , näiteks haavatud , kuskil haiglas ? </s> </p>
<p> <s> " Lähme , lähme , muidu teised vaatavad , et meie ei lähegi . </s> <s> Hakkavad veel seljataga rääkima , et meie ei leinagi omakseid , " keelitas tädi Hulda . </s> <s> " Ja kindlasti antakse seal ostutalonge . " </s> </p>
<p> <s> Matusel rääkisid kiivrites , pagunite ja aumärkidega mehed sellest , kuidas Hitler vabastab maailma ja päästab bolshevismist . </s> <s> Õieti nad ei rääkinud , nad kuidagi klähvisid ja kraaksusid saksa keeles . </s> </p>
<p> <s> Saime margariinikuponge , tulime südalinna , kus esitasime avalduse hädavajalike tekstiilikaupade saamiseks , sest meie oleme kahjukannatajad . </s> </p>
<p> <s> " Politruki rasv , " lausus tädi Hulda margariini kohta . </s> </p>
<p> <s> Omavalitsuses vajutati meie valgele elutarbekaardile lilla templijälg . </s> </p>
<p> <s> " Niisugusest matusest on palju kasu , " hindas tädi Hulda . </s> </p>
<p> <s> 15 . märts </s> </p>
<p> <s> Läksime tädi Huldaga Nõmme raudteejaama . </s> <s> Turu platsil " Victoria " kino seinal laiutas uhke läikiv plakat , millel oli hästi suurelt naeratav Zarah Leander , näidati filmi " Suur armastus " . </s> <s> Mõtlesin just , et tore oleks kinno minna , kui üks lotendavas meesterahva mantlis naine tormas pildi juurde , rebis selle maha ja kiskus puruks . </s> <s> Ise röökis üle terve platsi : </s> </p>
<p> <s> " Misasja sa lits siin naerad , kellel su kino vaja on ! </s> <s> Mul pole enam kedagi elus , pole kodugi ! " </s> </p>
<p> <s> Ja puhkes sealsamas lahinal nutma , plakati tükke peos käkerdades . </s> </p>
<p> <s> Kinnominekule ei tahtnud enam mõeldagi . </s> </p>
<p> <s> Mulle kui paljakspõlenule anti jaamas kaks kilo konservleiba . </s> </p>
<p> <s> " Vaata ette , leivas võivad olla klaasikillud sees , " manitses tädi Hulda . </s> <s> Pärast pommitamist on kõik kohad klaasikilde täis . </s> </p>
<p> <s> Tädi Hulda on normaaltarbija , temale ei anta mitte midagi . </s> </p>
<p> <s> Kui mina poleks Nõmmele tulnud , oleks tädi Hulda juurde majutatud keegi võõras , kes ka oma elamisest ilma jäi . </s> </p>
<p> <s> " Meil on juba evakueeritav , " teatas tädi Hulda mehele , kes tuli vaatama , kas on vabu ruume , kuhu võiks inimesi elama panna . </s> </p>
<p> <s> " Ma ei taha neid , nad toovad kaasa oma satikad , " ütles tädi Hulda . </s> </p>
<p> <s> 17 . märts </s> </p>
<p> <s> " Noh , mis me sinuga teeme ? </s> <s> Minu Juhanile kindlasti ei meeldiks , kui tagasi tuleb ja avastab , et ma olen vahepeal lapse saanud , " arutas tädi Hulda . </s> </p>
<p> <s> Mind peab evakueerima , sest mul on mingid sugulased veel Räpinas . </s> </p>
<p> <s> 19 . märts </s> </p>
<p> <s> Rongi lubati kaasa võtta 75 kilo igasugu asju , aga minul ei olnud suurt midagi . </s> <s> Tädi Hulda andis kaks kleiti , sukad , talvemantli , sooja kampsuni ja tabureti . </s> </p>
<p> <s> " Aluspesu pead sa endale küll ise vaatama , oled juba suur tüdruk , " pidas tädi Hulda epistlit , kui me riidepampu kinni sidusime . </s> </p>
<p> <s> Ma sureksin , enne kui hakkaksin tema aluspesu kandma ! </s> </p>
<p> <s> Nõmme jaama sõitsime küüthobusereel , hobuse nimi oli Miina ja mulle ei meeldinud , et peremees talle kogu aeg plaks ! ja plaks ! piitsa andis . </s> </p>
<p> <s> Jaamas hakkasime laadimisplatvormil ootama rongi . </s> <s> Rahvast oli palju , kõik olid kas saanide , vankrite või kärudega , millel olid kõrged koormad igasugust koli . </s> <s> Rikkamad olid tulnud koguni autodega , nii veo- kui sõiduautodega . </s> </p>
<p> <s> Ka minu mehel võiks olla ilus sõiduauto , musta värvi , ning see peaks läikima . </s> <s> Aga auto pole siiski peamine . </s> <s> Peamine on armastus . </s> <s> See , et tema armastaks mind ja mina armastaksin teda . </s> </p>
<p> <s> Ma olin üsna pettunud , kui nägin kaubavaguneid . </s> <s> Ma olin lootnud , et me sõidame ikka ilusti istumisvagunites . </s> </p>
<p> <s> Seejärel hakkasid inimesed vagunitesse oma kraami tassima . </s> <s> Pandi peamiselt mööblit , aga ka madratseid , jalgrattaid ja muid imelikke asju . </s> <s> Üks piibu ja kaabulotuga mõnus onu tahtis kaasa võtta kitsetalled , aga sõdur , kes korda pidas , ei lubanud . </s> </p>
<p> <s> " Mine , mine ruttu , muidu sulle ei jäägi kohta , " kiirustas tädi Hulda ja andis mulle 10 000 riigimarka . </s> <s> " Küll sa selle mulle kunagi tagasi maksad . " </s> </p>
<p> <s> " Kindlasti , " lubasin mina , ja seda ma teengi . </s> </p>
<p> <s> " Ma tuleks sinuga kaasa , aga kust siis Juhan mind otsida oskaks . </s> <s> Niikuinii on ta varsti siin , " ütles tädi Hulda . </s> </p>
<p> <s> " Kas siis venelased võidavad sõja ? " imestasin mina , sest mitte ükski minu poiss ei ole mulle öelnud , et venelased võidavad . </s> </p>
<p> <s> " Loomulikult . </s> <s> Minu meesterahvas juba kaotaja poole ei lähe , " uhkustas tädi Hulda . </s> </p>
<p> <s> " Kui keegi peaks juhuslikult mind otsima , siis ütle talle , et ma elan nüüd Räpinas , " ütlesin mina . </s> </p>
<p> <s> " Kavaler , jah ? </s> <s> Kurameerite , jah ? </s> <s> Ma annan talle onu Timofei aadressi ning ütlen , et sa oled korralik tüdruk . </s> <s> Väga korralik tüdruk , " naeris tädi Hulda . </s> </p>
<p> <s> Vagun sai rahvast nõnda täis , et kedagi juurde ei lastud , ja see tekitas nurinat . </s> <s> Igal pool vedelesid seljakotid ja sumadanid , ning kui keegi tahtis liikuda , pidi ta neist üle astuma . </s> </p>
<p> <s> Rong hakkas liikuma ja tädi Hulda lehvitas valge taskurätikuga , Purskasin nutma . </s> <s> Tädi Hulda nuttis vist kah , tema kõrval mökitasid kaks imearmsat kitsetalle . otsekui nutaksid ka nemad . </s> </p>
<p> <s> " On ikka inimesed ! </s> <s> Ei armasta loomi , jätavad nad surema , " tõreles akordioniga mees . </s> </p>
<p> <s> Võõraste inimeste juures on tunduvalt kergem nutta kui nende juures , kes sind tunnevad . </s> </p>
<p> <s> Alles nüüd mõistsin päriselt , et mul ei ole enam ema ega isa . </s> </p>
<p> <s> Aga kuhu nad siis jäid ? </s> </p>
<p> <s> Viimaks sain pisarad pidama , kuigi kurgus on praegugi mõru maik ning aeg-ajalt luksatan . </s> </p>
<p> <s> Istun oma taburetil ja kirjutan . </s> <s> Mul on tunne , et päevikupidamine nagu asendaks mulle ema ja isa . </s> </p>
<p> <s> Rahvas on hakanud minust selle nutu pärast nagu lugu pidama , aga võib-olla see ainult tundub mulle nii . </s> </p>
<p> <s> Minu ees on suur korv piimanõude ja pesuga , kõrval on naine papagoiga , papagoi on puuris . </s> </p>
<p> <s> " Bolshevikud tulevad , bolshevikud tulevad , " kähistab papagoi vahetpidamata ja inimesed naeravad . </s> </p>
<p> <s> 20 . märts </s> </p>
<p> <s> Öösel pani üks mees malmahju küdema ja kõigil , kes ahju lähedale said , oli päris soe . </s> <s> Kui rong jälle kinni pidas , tõime väljast puid juurde . </s> </p>
<p> <s> Üks teine mees pani mängima kohvergrammofoni , mida tuli vahetevahel vändata . </s> <s> Laulud olid kurvad ja rääkisid armastusest . </s> </p>
<p> <s> 21 . märts </s> </p>
<p> <s> Pärast Tartut jäin vagunisse üksinda . </s> </p>
<p> <s> Kuidagi kahju oli nendest inimestest , kes enne maha läksid , olin ikkagi nendega paar päeva koos sõitnud . </s> </p>
<p> <s> Siis jäi rong äkki seisma , pidurdas nõnda järsku , et ma pidin peadpidi vastu vaguni esiseina lendama . </s> </p>
<p> <s> Tuli nooruke sõdur ja matkis suuga sama häält , mida Tallinnas tegid õhutõrjekahurid . </s> <s> Minu arvates tahtis see sõdur mulle külge lüüa , näitas , mida oskab . </s> <s> Siis aga käskis ta vagunist maha tulla ja heita kõhuli heinamaakraavi . </s> <s> Sain päris märjaks . </s> <s> Vesi oli nõnda külm , et kõrvetas . </s> <s> Kui ma nüüd haigeks jään , mis siis saab ? </s> <s> Ei ole just kiiduväärne tegu sõja ajal haigena sugulastele kaela kukkuda . </s> </p>
<p> <s> Minu kõrvale viskus kauni kaabuga ja korralikus ülikonnas mees , kes hüppas välja kõrvalvagunist . </s> </p>
<p> <s> Teistes vagunites on veel külluses inimesi , ma ei tea , miks mina pean siin üksinda olema . </s> <s> Ilusa kaabuga mees näitas sõrmega taeva poole . </s> <s> Nägin lennukit , see oli päris pisike . </s> <s> Siiamaani olen arvanud , et lennukid on ikka suuremad . </s> </p>
<p> <s> Lennuk mürises ja põrises , tiibade all märkasin viisnurki . </s> </p>
<p> <s> Mõtlesin , et nüüd tuli ta minule järele . </s> <s> Lennuk teab , et mina jäin pärast linna pommitamist kogemata ellu . </s> </p>
<p> <s> Kui pomm alla kukkus , siis maa vappus ning mulda ja pori pritsis nagu vett . </s> <s> Algul visatigi ainult pomme , seejärel hakati täristama . </s> <s> Nägin lenduri nägu , kui ta madalalt meie kohalt üle lendas . </s> <s> Ta oli niisuguse ulja ilmega . </s> <s> Kui ta ei oleks tahtnud mind tappa , siis oleks ta mulle lausa meeldinud . </s> <s> Aga minu meelest püüdis ta just mulle pihta sihtida . </s> </p>
<p> <s> " Kuulipilduja on veel ohtlikum , " karjus kaabuga mees . </s> </p>
<p> <s> Siis ilmus meie kohale veel teinegi lennuk , sest esimesel olid vist pommid juba otsa saanud . </s> <s> Ka teine hakkas tiirutama rongi kohal , loopis pommid karjamaa kõrvale , kus hullunud lambad lõhkusid okastraadi sees nagu pöörased . </s> <s> Lõpuks süttisid lambad põlema ja mul oli neist kole kahju . </s> </p>
<p> <s> Ma ei teadnudki , et lambavill põleb nii suure leegiga . </s> </p>
<p> <s> Kui lennukeid enam tükk aega näha polnud , siis tõusime kraavist püsti . </s> <s> Mul oli kahju , et see kaabu läks tagasi oma vagunisse , temast oleks sõja ajal olnud seltsi . </s> </p>
<p> <s> Muidugi oli hirm naha vahel , kui lennukid mind tappa tahtsid . </s> <s> Aga mõte , et üks mees on sõtta tulnud kaabu ja frakiga , ajas naeru peale . </s> <s> Valged kindad ja noobel jalutuskepp veel puudusid ! </s> </p>
<p> <s> Mind ajavad naerma kummalised asjad , need , mis teisi naerma ei aja . </s> <s> Ja vahest on kaabu ja ülikond kõik , mis talle pärast pommitamist alles jäi ? </s> </p>
<p> <s> 22 . märts </s> </p>
<p> <s> Põlvasse jõudsin päris üksinda . </s> <s> Põlvast edasi enam ei saanud . </s> </p>
<p> <s> Läks pimedaks , kuigi perroon jäi valgeks . </s> <s> Siis kustutati tuli ka perroonil . </s> </p>
<p> <s> Olen jaama ooteruumis , pikutan kõval pingil , panin poolsaapad ahju kõrvale kuivama , sest pommirünnaku ajal said jalad kraavis märjaks . </s> </p>
<p> <s> Kui rong mööda sõidab , siis pink väriseb . </s> <s> Mõnus on lesida küdeva ahju kõrval , ma ei tahagi siit kuhugi minna . </s> <s> Oleksin siin oma elu lõpuni . </s> </p>
<p> <s> 23 . märts </s> </p>
<p> <s> Põlva jaamast viisid kiivritega sõdurid mu tsikliga Räpinasse . </s> </p>
<p> <s> Sõitsin esimest korda elus külgkorvis , muidu oli kõik huvitav , ainult et rappus kõvasti . </s> </p>
<p> <s> Juba eemalt hakkas paistma kirikutorn . </s> </p>
<p> <s> Üks sõdur , see , kes istus eespool , pani mulle käe õla peale ja näitas : </s> </p>
<p> <s> " Räpina ! " </s> </p>
<p> <s> Pärast andsid mõlemad sõdurid mulle põse peale musi , nende püssid kopsatasid vastu minu puusasid . </s> </p>
<p> <s> Küsisin teed , mulle näidati kätte õige maja , koputasin uksele . </s> <s> Avama tuli mees , oligi onu Timofei . </s> <s> Andsin talle tädi Hulda kirja , mind kutsuti sisse ja ma rääkisin oma loo ära . </s> </p>
<p> <s> " Tereson , tereson , vanason kereson , " ütles mulle lapsepabul Vassel , onu Timofei ja tädi Ksenja poeg , kelle õige nimi on Vassili . </s> </p>
<p> <s> Poiss on pisike tedretähnidega punapea , vereva kaalikaga on isa Timofeigi , ainult et papal pole tedretähnidest haisugi . </s> <s> Mamma Ksenja lihab rammusalt , ise ümmargune nagu pall . </s> <s> Mulle esitas ta palju küsimusi , ja selleks oli tal tõepoolest õigus , sest ma olen neile sadanud kaela otsekui kuu pealt . </s> <s> Nende jõmpsikas tahtis teada , kas ma olen kotipoiss . </s> </p>
<p> <s> " Kas sinason on kotipoisison ? " </s> </p>
<p> <s> " Iseson oled tedretähnison ! " pistsin ma poole suuga naerma , sest kartsin , et minu loomulikku lõkerdamist pannakse pahaks . </s> </p>
<p> <s> " Ja milised on sinu kombed ? </s> <s> Linnatüdrukud on muidu rohkem rikutud , " uuris tädi Ksenja . </s> </p>
<p> <s> " Ma ei tea , kas ma olen rikutud või ei ole , " vastasin mina , sest kust mina pean niisugusi asju teadma . </s> </p>
<p> <s> " Mis inimene sa oled , kui sa sihukest juttu ajad ? </s> <s> Ma ei tea , kuhu rist teha , " imestas tädi Ksenja , kuigi mina vastasin täiesti ausalt . </s> </p>
<p> <s> Onu Timofei ja tädi Ksenja kahtlustavad kogu aeg , et ma valetan . </s> <s> Või olen ma ise umbusklik ja mulle ainult tundub , et teised kahtlustavad ? </s> </p>
<p> <s> " Noh , jää selleks ööks , kuhu me su ikka pimedaga saadame , " lubas viimaks tädi Ksenja . </s> </p>
<p> <s> Kirjutan petrooleumlambi valgel , mida siin tattninaks nimetatakse . </s> <s> Elektrit siin ei tunta . </s> <s> Põnev on jälgida , kuidas pisike leek vabiseb , samuti meeldib mulle tattnina lõhn . </s> </p>
<p> <s> Hea , et nad mulle omaette toa andsid . </s> </p>
<p> <s> Kaltsutekk on kare , kohe kribib nahka . </s> </p>
<p> <s> 24 . märts </s> </p>
<p> <s> " Täna on laupäev , täna ei saa kuidagi Põlvasse , " litsus onu Timofei hammaste vahelt . </s> </p>
<p> <s> " Et rongi peale minna , " nähvas tädi Ksenja . </s> </p>
<p> <s> Aga mida ma üldse norutan ja virisen ? </s> <s> Kas ma tõesti mõtlesin , et mulle langetakse uksel kaela , et oi , kallis sugulane , tore , et sa meie juurde elama tuled , meil ongi leiba ülearu ? </s> </p>
<p> <s> Onu ja tädi maja on väike , aga suure aiaga , mis karjamaaks üle läheb . </s> <s> Ülemist korrust õigupoolest ei olegi , on ainult kaks väikest tuba katuse all . </s> </p>
<p> <s> Pissil ja suuremal asjal tuleb käia peenramaal . </s> </p>
<p> <s> " Et väetaks , " ütles tädi Ksenja . </s> </p>
<p> <s> Onu Timofei käib tööl paberivabrikus . </s> </p>
<p> <s> Ma ei teadnudki , et paberit vabrikus tehakse . </s> <s> Ma ei olnud kunagi varem selle peale mõelnud , kust paber tuleb . </s> </p>
<p> <s> Tädi Ksenja on ämmaemand . </s> </p>
<p> <s> 25 . märts </s> </p>
<p> <s> " Pühapäeval lähevad ristiinimesed kirikusse , " tõi kuuldavale onu Timofei , kui mina arvasin , et nüüd on rongile minek . </s> </p>
<p> <s> Me ei käinud selles kõrge torniga kirikus , mis juba eemalt paistis , vaid rohelise kupliga kojas Apteegi tänaval . </s> </p>
<p> <s> Onu Timofei õpetas mulle juba kiriku ees , kuidas tuleb risti ette lüüa . </s> </p>
<p> <s> " Õiged usklikud löövad risti ette niimoodi , " näitas onu Timofei . </s> </p>
<p> <s> Kõigepealt peab kolme sõrmega puudutama laupa , siis naba , siis paremat õlga , siis vasakut õlga ning seejärel tuleb teha sügav kummardus . </s> </p>
<p> <s> Kolm sõrme peavad koos olema , need on Isa , Poeg ja Püha Vaim . </s> </p>
<p> <s> Isa , Poeg ja Püha Vaim ajavad mind lihtsalt iiveldama . </s> <s> Võib-olla muidu ei ajaks , aga neist rääkis palju rumalusi pontsakas pastor Schultz , kes oli meie usuõpetuse õpetaja . </s> <s> Miks ma kirjutasin , et oli ? </s> <s> Ei ole mingit kahtlust , et meie kool käib edasi ja pastor Schultz kõmistab võimlasaalis sellest , kuidas tema armastab Jumalat . </s> </p>
<p> <s> Niisugune mees ja armastab ! </s> <s> Armastus on midagi suurt ja helget , üks ületoidetud tünn ainult lörtsib seda pühadust ... </s> </p>
<p> <s> Lugesin sõrmedel päevi . </s> <s> Jeesus , see oli ainult kaheksateist päeva tagasi , kui ma viimast korda oma koolis käisin ! </s> </p>
<p> <s> Praegu tundub , et see toimus kuskil eelmises või kogunisti üle-eelmises elus . </s> </p>
<p> <s> Isiklikult Jumala enda vastu ei ole mul suurt midagi , kuigi tema ettekujutamine käib mulle üle mõistuse . </s> </p>
<p> <s> Aga mul ei ole midagi selle vastu , kui keegi teisele head teeb . </s> </p>
<p> <s> Risti on kerge ette lüüa , pole see keeruline ühtigi . </s> </p>
<p> <s> " Meie ei ole setud , meie oleme kõige õigemad usklikud , kuna meie usk on õigeusk , " seletas tädi Ksenja . </s> </p>
<p> <s> Huvitav , kes need setud veel on ? </s> </p>
<p> <s> Läksime sisse , ja mulle see meeldis . </s> <s> Mitte nii koledasti , aga kihuke ikka . </s> </p>
<p> <s> Küünlad heitsid hämaras hubisedes varje , naised laulsid , kõik see läks hinge . </s> <s> Valges rüüs nooruke papp — isa Grigori on ta nimi , nagu kuulsin — oli ilus mees , ta saputas keti otsas mingit vigurit , kust tuli hea lõhnaga suitsu . </s> <s> Eespool seinas olid pildid , millel pühamehed tegid igasugu asju , peamiselt küll seisid niisama . </s> <s> Küünlaaluse vari langes pühameestele alati sellele kohale , kus püksid kaheks lähevad , kuigi neil tegelikult ei olnudki jalas pükse , seljas oli mingi pikk ja imelik rüü . </s> <s> Mina küll ei ole märganud , et keegi niisugust ka muidu kannaks . </s> </p>
<p> <s> " Pane nüüd küünal oma isale ja emale , " käskis tädi Ksenja . </s> </p>
<p> <s> " Kuhu ma selle panen ? " küsisin mina . </s> </p>
<p> <s> " Kui nad tõesti surnud on , siis siia , aga kui nad elus on , siis siia , " näitas tädi Ksenja . </s> </p>
<p> <s> Sain jälle ivake targemaks — elavatele tuleb küünal panna rinnakõrgusele alusele , kus on augud küünla pistmiseks , surnutele aga madalamale , umbes puusakõrgusele alusele , millel on ainult liiv , nõnda et torkad küünla alumise otsa liiva sisse ning küünal jääb ilusti püsti , ainult natukene vajub teinekord viltu . </s> </p>
<p> <s> " Issand Jumal , ütle mulle , kummale alusele pean ma selle küünla panema , " pursatas minust välja , ja võib-olla oli see palvetus . </s> <s> Vähemalt mulle näis , et see oli palvetus . </s> </p>
<p> <s> Jumal ei öelnud mulle midagi ja ma jätsin küünla hoopiski panemata , sest ma ei tahtnud eksida . </s> </p>
<p> <s> Mis siis , kui mu isa ja ema oleksid elus ning ma oleksin torganud küünla madalama aluse liivasse ? </s> <s> Kas nad oleksid siis selle küünla pärast ära surnud ? </s> </p>
<p> <s> Ja mis siis , kui mu isa ja ema oleksid surnud olnud ja ma oleksin oma küünla pistnud kõrgema aluse auku ? </s> <s> Kas ma oleksin sellega neile kuidagi halba teinud ? </s> </p>
<p> <s> Tädi Ksenja jõllitas mind , silmad pulkas peas , kogu jumalateenistuse aja , ei ole vähimatki kahtlust , et selle küünla ja Jumala pärast tuleb mul tema majast lahkuda . </s> </p>
<p> <s> Mina lihtsalt ei oska teeselda , nõnda et käituda lihtsalt kellegi inimese meele järgi . </s> </p>
<p> <s> Ja võib-olla talitasin ma täpselt nii , nagu Jumal käskis — jätsin küünla enda kätte , kuna tema oli tumm . </s> </p>
<p> <s> " Jumalson on epstein vanason , eks ole ? " ehmatas mind tagasiteel Vassel , kui mina mõtlesin , et huvitav , kuidas tädi Ksenja siis alustab seda lastekodusse mineku juttu . </s> </p>
<p> <s> " Ma võitsin kõiki vanemaid poisisone ja isegi võimlemisõpetajat , " uhkustas see tüütus . </s> <s> " Minason koolisoni tshempion kabessonis ! " </s> </p>
<p> <s> Panin talle nimeks Tshempionson . </s> <s> Kui tal on juba kaks nime , siis ei tee kolmaski liiga . </s> <s> Ta on minu tädipoeg , me võiksime omavahel abielluda , aga ta on minust kolm aastat noorem ja päris eemaletõukav oma vinnide ja " -son " idega . </s> </p>
<p> <s> 26 . märts </s> </p>
<p> <s> Vaid paar rida lobudikke kobaras , muud siin Räpinas ei ole . </s> </p>
<p> <s> Natuke tõmbab pilku imelik seltsimaja , mille katusel on tuletõrje vaatluspost . </s> <s> Tshempionson ronis sinna üles ja karjus : </s> </p>
<p> <s> " Jää vabaks , Eesti meri , jää vabaks , Eesti pind ... " </s> </p>
<p> <s> Ma sain kohe aru , et poisiklutt tahab mulle meeldida . </s> <s> Mul pole olnud veel ühtegi punapead . </s> </p>
<p> <s> Päris kena on veel Sillapää loss , mille ümber on suur park . </s> <s> Pargis on paisjärv , nad on vee üles paisutanud ja lasevad sellel kosena alla kukkuda , kogu aeg on kuulda langeva vee kohinat ja ma ei ole veel aru saanud , kas see käib mulle närvidele või hoopis meeldib . </s> </p>
<p> <s> See ei olene kosest ja kohinast , vaid minu tujust . </s> </p>
<p> <s> Onu Timofei on paberimeister . </s> </p>
<p> <s> " Mina olen teinud Eesti Vabariigi raha jaoks paberit . </s> <s> Minu paberile trükiti algul 25-margaseid , pärast sajaseid ja siis , kui asi õige hulluks kätte läks , juba 1000-margaseid , " kiitles onu Timofei . </s> </p>
<p> <s> Täna minu äraminekust juttu ei tehtud . </s> </p>
<p> <s> 27 . märts </s> </p>
<p> <s> Ka sepikoda meeldib mulle , eriti tuli ja ääs , kõige rohkem aga sepp , kes suure vasaraga punast rauda taob , nõnda et raud kõveraks paindub , samal ajal kui sädemeid pritsib . </s> </p>
<p> <s> Ikkagi on raske otsustada , kas Räpina on maa või linn . </s> <s> Mulle tundub , et maa , kuigi mõned peavad seda linnaks või vähemalt aleviks . </s> </p>
<p> <s> Sellest ma parem ei räägi , kuidas siin riides käiakse . </s> <s> Tule taevas appi , lausa lolliks võib minna ! </s> <s> Keegi neist pole moelehte ealeski näinud , nad kannavad mingeid koledaid pussakaid , mis neid paksuks teevad , üleval on meestel ja naistel ühesugused vammused , allpool natuke erinevad kiltsud-kaltsud . </s> <s> Jala otsas on pastlad , mida Tallinnas muuseumis näidatakse . </s> </p>
<p> <s> Minu talvepalitut ja saapaid vaadatakse kui ilmaimet , samal ajal kui minu paremad rõivad põlesid pommitamise ajal ära . </s> </p>
<p> <s> 29 . märts </s> </p>
<p> <s> Keelan endale mõelda seda , et vahest mõtlevad onu Timofei ja tädi Ksenja minust halba . </s> </p>
<p> <s> Aga ikkagi ei ole kõige meeldivam tunda end inimesena , kes on teistele äkitselt kaela sadanud ja tülinaks . </s> </p>
<p> <s> 30 . märts </s> </p>
<p> <s> Tädi Ksenja ütleb tette , ante , ütelde , selle asemel et viisakalt öelda tehakse , antakse , üteldakse . </s> </p>
<p> <s> Mõtlen , et Kaarlist oleks võinud saada minu mees . </s> <s> Või Elmarist . </s> <s> Või äärmisel juhul Heinost . </s> </p>
<p> <s> 31 . märts </s> </p>
<p> <s> Mulle meeldib hommikul hobusele leiba viia , see on nii ilus ja hobusel on pehmed mokad . </s> </p>
<p> <s> Ka selle pere kass on päris armas . </s> </p>
<p> <s> " Meie pole setud , aga meie kassi nimi on küll Setu , " naeris tädi Ksenja . </s> </p>
<p> <s> Siin süüakse ainult kartulit ja kastet . </s> <s> Õudus , iiveldama ajab . </s> <s> Igal õhtul kartulid ja kaste . </s> </p>
<p> <s> " Ma võin ka ära minna , kui ma siin kellelegi tüli teen , " alustasin ma ise seda juttu , mis nagu kogu aeg õhus on püsinud . </s> </p>
<p> <s> " Ema , las Margit olla meie juures , " nõudis Tshempionson ja see liigutas mu südant . </s> <s> Poiss polegi nii metsa poole , nagu algul tundus . </s> </p>
<p> <s> " Sina ole päris vagusi ! " käratas tädi Ksenja mulle . </s> <s> " Mida siis teised inimesed meist rääkima hakkavad ? </s> <s> Ajasid orvu keset sõda majast välja ! </s> <s> Ei , seda me endale lubada ei saa . " </s> </p>
<p> <s> " Kõik ju teavad , miks sa siia tulid . </s> <s> Ja kõik näevad , kui sind enam ei ole , " lausus onu Timofei . </s> </p>
<p> <s> " Margit , hakka minu pruudiks , " sosistas õhtul mulle Tshempionson . </s> </p>
<p> <s> Kas see oli armastusavaldus ? </s> <s> Kihistasin selle peale teki all naerda õige mitu minutit . </s> </p>
<p> <s> Ma tõmban endale meeste pilke , siin ei ole midagi parata . </s> <s> Olgu need mehed pealegi kaheteistkümneaastased jõmpsikad . </s> </p>
<p> <s> 1 . aprill </s> </p>
<p> <s> Täna lasti kari välja . </s> </p>
<p> <s> " Karälaskmise päiv , " ütles tädi Ksenja . </s> </p>
<p> <s> Kõik loomad tormasid raginal laudast õue , põmmdi vastu lattaeda . </s> </p>
<p> <s> Inimesed on veel pöörasemad kui loomad , kõigepealt viskas Tshempionson mulle pange vett kaela , seejärel hakkasid muidu vaiksed ja vagurad tädi Ksenja ja onu Timofei teineteist veega loopima , mürasid nagu vallatud lapsed . </s> </p>
<p> <s> 2 . aprill </s> </p>
<p> <s> Mind pandi kooli . </s> </p>
<p> <s> Tädi Ksenja jaoks ei ole ma koolilaps , vaid koolilene . </s> </p>
<p> <s> 4 . aprill </s> </p>
<p> <s> Setu hakkas minu juures magamas käima . </s> <s> Ikka on seltsi . </s> <s> Ta nurrub nii armsalt . </s> </p>
<p> <s> Tshempionson nõuab kassi endale . </s> </p>
<p> <s> " See on minu kass , mitte sinu , " kiristas Tshempionson minu toa uksel . </s> </p>
<p> <s> 6 . aprill </s> </p>
<p> <s> Siin õpitakse 6. klassis seda , mida meie linnas õppisime 5. või koguni 4. klassis . </s> </p>
<p> <s> 7 . aprill </s> </p>
<p> <s> Tshempionson oskab künda , hobune käib tema ees täpselt vagu . </s> <s> Aga kass Setu eelistab ikka mind ja Tshempionson teeb selle peale vingus nägu . </s> </p>
<p> <s> 8 . aprill </s> </p>
<p> <s> Külvasime peenramaale porgandeid , hernest ja tilli . </s> <s> Tädi Ksenja näitas mulle kuidas külvatakse . </s> </p>
<p> <s> " Olgu ükskõik mis võim , porgand kasvab ikkagi , " nentis onu Timofei . </s> </p>
<p> <s> 9 . aprill </s> </p>
<p> <s> Tshempionson käis õhtul minu juures kassi silitamas . </s> <s> Pani oma käe teki alla ja muudkui paitas . </s> </p>
<p> <s> " Nüüd pead sa minema , " laususin ma lõpuks , ja mul oli päris kahju , kui ta kohe läkski , sest minul oli hea , kassil oli hea ja Tshempionsonil oli hea . </s> </p>
<p> <s> 10 . aprill </s> </p>
<p> <s> Tshempionson õpetas mulle , kuidas hobuse turjale hüpata ja lakajõhvidest kinni hoida . </s> </p>
<p> <s> Ma ei saagi aru , kumb meeldib mulle rohkem , kas kass või hobune . </s> </p>
<p> <s> 12 . aprill </s> </p>
<p> <s> Täna oli mulle koolis selja taha krae vahele riputatud paber , kuhu oli kirjutatud : </s> </p>
<p> <s> OLEN LOLL JA OTSIN MEEST . </s> </p>
<p> <s> Kas ma siis meeldin mõnele poisile , kui nad niisuguseid nalju teevad ? </s> </p>
<p> <s> Meie klass on riietehoius , kuna koolis on vähe ruume . </s> </p>
<p> <s> 15 . aprill </s> </p>
<p> <s> Onu Timofei lasi õuekasest mahla . </s> <s> Ma alul ei julgenud , aga pärast jõin juba päris suurte sõõmudega . </s> </p>
<p> <s> Ausõna , lehmaketid kõlisevad siin liiga valjusti . </s> <s> Aga ilusalt . </s> <s> Ja mahl on magus . </s> </p>
<p> <s> 18 . aprill </s> </p>
<p> <s> Tädi Ksenjale ei meeldi vallaslapsi sünnitada . </s> </p>
<p> <s> Ta ütleb alati nii , otsekui tema ise sünnitaks , aga mitte too naine , keda ta peab sünnitamise juures aitama , kui laps hakkab välja tulema . </s> </p>
<p> <s> Laps on laps , mis vahet seal on ? </s> </p>
<p> <s> 20 . aprill </s> </p>
<p> <s> Tshempionson näitas jõge . </s> </p>
<p> <s> " Võhandu , " ütles poiss . </s> </p>
<p> <s> " Võhandu , " kihistasin mina ja Tshempionson solvus . </s> </p>
<p> <s> Mul hakkas temast päris kahju . </s> <s> Mis mina saan teha , kui jõele on niisugune imelik nimi pandud ? </s> </p>
<p> <s> Võhandu ... kirjutasin ja mugistan jälle . </s> </p>
<p> <s> Õhtul lubasin tal kauem kassi silitada . </s> </p>
<p> <s> 21 . aprill </s> </p>
<p> <s> Mõisapargis on päris kena jalutada . </s> </p>
<p> <s> " See on Sillapää loss , " näitas Tshempionson ilusat maja . </s> <s> " Seal on Kõrgem Aianduskool , nemad peavad end aadlikeks , sest nemad elavad lossis . " </s> </p>
<p> <s> Ma arvan , et tädi Ksenja ei tohiks sellest midagi teada , et meie Tshempionsoniga jalutamas käime . </s> </p>
<p> <s> Veel vähem kassisilitamisest . </s> </p>
<p> <s> 23 . aprill </s> </p>
<p> <s> Täna tehti kirikus lahti suur , kahe poolega uks pildiseinas , nägin , mis peitub selle taga . </s> </p>
<p> <s> Ma ei teagi , kuidas seda nimetada , mida papp teeb , kas lauluks või jutuks , igatahes teeb ta seda hästi ja see kriibib hinge . </s> </p>
<p> <s> Ka täna ei julgenud ma veel emale ja isale küünalt panna , sest ma ei tea , kas nad on elus või surnud . </s> </p>
<p> <s> Jumal on ikka vait . </s> </p>
<p> <s> 1 . mai </s> </p>
<p> <s> Aias sinetab , otsekui oleks vaip maha laotatud . </s> </p>
<p> <s> " Tsillad , " rõõmustas tädi Ksenja . </s> </p>
<p> <s> See on küll ilus , ainult ma ei tea , kas mina pean ütlema sillad või tsillad , kuna siga on neil tsiga . </s> </p>
<p> <s> 2 . mai </s> </p>
<p> <s> Tshempionson usub , et taevas on inglid , kes teda valvavad , ja allikas haldjas , kes teda põhja kisub , kui ta allikasse jala suskab . </s> </p>
<p> <s> See on nii ilus ! </s> </p>
<p> <s> Aga ma ei julgenud naerda , sest muidu ta jälle solvub . </s> </p>
<p> <s> Haldjas meeldib mulle rohkem kui inglid . </s> </p>
<p> <s> 12 . mai </s> </p>
<p> <s> Igavuse peletamiseks võtan raamatukogust palju raamatuid . </s> <s> Alati pean oma pataka tagasi viima kahe nädala pärast , aga ma viin juba kolme-nelja päeva pärast , sest loen kõik kiiresti läbi . </s> <s> Kõige rohkem meeldisid mulle " Väike printsess " ja " Väike lord Fauntleroy " . </s> </p>
<p> <s> 15 . juuni </s> </p>
<p> <s> Käisime Tshempionsoniga metsast pomme ja granaate otsimas . </s> <s> Pärast näitas ta oma varandust — ta on puu otsa ehitanud onni ning see on tal täis tääke , miine , mürske ja muid selliseid asju . </s> </p>
<p> <s> Õhtul , kui ta tuli kassi silitama , näitasin talle oma pommikildu — seda , mille olin leidnud majavaremetelt . </s> </p>
<p> <s> Siis libistas ta oma käe üle kassi minu rinnale . </s> </p>
<p> <s> " Ütle , miks sinul on nii suured rinnad ja minul pole neid ollagi , " sosistas poiss kuidagi väga kuumalt . </s> </p>
<p> <s> Kust mina pean seda teadma ? </s> </p>
<p> <s> Ma poleks elu sees uskunud , et esimene mees , kes mulle käe rinna peale paneb , on punapea ja minust neli aastat noorem . </s> <s> Ja ka seda mitte , et ma lasen sellel tedretäppidega jõngermannil oma kätt seal tükk aega hoida . </s> </p>
<p> <s> Siiski tundsin end pigem lapse eest hoolitseva emana kui kellegi muuna . </s> </p>
<p> <s> 29 . juuni </s> </p>
<p> <s> Käisime Tshempionsoniga paisjärves granaatidega kala püüdmas . </s> </p>
<p> <s> Tshempionson heitis granaadi vette , meie viskasime pikali , käis vägev põmakas ja vett pritsis igale poole . </s> <s> Pärast istusime lootsikusse , Tshempionson tõukas aeruga järvepõhja sonkides paati edasi ning siis korjasime kalad , mis kõhud ülespidi ujusid , kahvaga veest välja . </s> </p>
<p> <s> Tädi Ksenja keetis pärast pangetäie uhhaad . </s> </p>
<p> <s> 9 . juuli </s> </p>
<p> <s> Tshempionson viis mind vanasse mõisatalli vaatama , kuidas hobuseid paaritatakse . </s> <s> Täku kõhu alt venis maani välja vooliku moodi asi , seejärel see voolik kangestus otsekui mõõgaks , täkk hüppas kahe esijalaga märale selga ning surus talle tagantpoolt selle mõõga sisse . </s> </p>
<p> <s> Mõlemad loomad inisesid ja hirnusid mõnust , pärast pidid talitajad nad väevõimuga lahti kiskuma . </s> </p>
<p> <s> " Mis te segate neid , las nad armastavad , " keelasin mina ja seda peeti väga pahaks tooniks . </s> </p>
<p> <s> Alati ütlen ma midagi niisugust , mis teistele ei meeldi , kusjuures ma ise ei pea seda valeks . </s> </p>
<p> <s> " Oleks parem , kui teid nii palju alevi vahel koos ei nähtaks , " kähvas õhtul tädi Ksenja . </s> <s> " Inimesed võivad hakata rääkima igasuguseid jutte . " </s> </p>
<p> <s> Ta rasvunud lõualott kohe lainetas , kui ta meile seda epistlit luges . </s> </p>
<p> <s> 10 . juuli </s> </p>
<p> <s> Läksime metsa . </s> <s> Tshempionson õpetas mulle , kuidas maasikatest pärlikeed teha . </s> <s> Marjad peab kõrde torkama , täpselt südame kohalt , kus maasikas on pehme , kõrre tuti peab alles jätma , siis ei libise maasikad otsast maha . </s> </p>
<p> <s> Siis tegi ta oma püksirihma pandlast lahti , lasi püksid alla ning heitis selili maasikate vahele maha , platsile , mille enne olime marjadest tühjaks korjanud . </s> </p>
<p> <s> " Tädisson , minason tahanson sulle omasson nokusson näidata , " teatas siis Tshempionson . </s> </p>
<p> <s> Mis tädi ma talle olen ? </s> </p>
<p> <s> Arvasin , et tal on ka allpool punakad karvad , aga ta oli sealt kandist täiesti lage nagu päris tita . </s> </p>
<p> <s> Ta noku igatahes ei jätnud erilist muljet , kuigi seda oli huvitav vaadata . </s> </p>
<p> <s> " Tädisson , näita nüüd omasson , " ütles Tshempionson . </s> </p>
<p> <s> Kui ta ei oleks mind ka teist korda tädiks kutsunud , siis võib-olla oleksin ma talle oma rindu ka näidanud . </s> </p>
<p> <s> " See pole just kõige sobivam koht , " keeldusin ma . </s> </p>
<p> <s> Ei tohi ometi last ära rikkuda . </s> </p>
<p> <s> 15 . juuli </s> </p>
<p> <s> Kass on jäljetult kadunud ja Tshempionson ei käi teda silitamas . </s> </p>
<p> <s> " Ei tea , kus see Setu hulgub ? " küsisin onu Timofeilt . </s> </p>
<p> <s> " Pulmas ! </s> <s> Teinekord on ta kolm nädalat ära , muudkui kiimleb . </s> <s> Mis Setul viga . </s> <s> Temal pruute jalaga segada , minul ainult üks paks mammi , " pahmas onu Timofei . </s> </p>
<p> <s> Mida see peaks veel tähendama ? </s> </p>
<p> <s> Ja onu Timofei polnud üldsegi enda moodi , kui ta seda ütles . </s> </p>
<p> <s> Ta oli kuidagi täiesti erinev oma tavalisest olemisest . </s> <s> Ma ei oskagi öelda , mille poolest , aga oli . </s> </p>
<p> <s> 22 . juuli </s> </p>
<p> <s> Kümme päeva on möödas . </s> <s> Setu pulmad kestavad . </s> </p>
<p> <s> Vahest oleksin ma pidanud Tshempionsonile ühte rinda näitama ? </s> </p>
<p> <s> 30 . juuli </s> </p>
<p> <s> Setu tuli tagasi , üleni haavu täis . </s> </p>
<p> <s> 2 . august </s> </p>
<p> <s> Kas tõesti pean ma ise minema Tshempionsoni tuppa ? </s> </p>
<p> <s> 13 . august </s> </p>
<p> <s> Kirikus mõtlesin sellele , et ema armastas mind . </s> <s> Samuti isa . </s> <s> Panin küünla selle nimel , et Tshempionson öösel minu juurde tuleks . </s> </p>
<p> <s> Mulle meeldib papi valge rüü , see on nii ilus . </s> </p>
<p> <s> " Lõpuks ometi oled aru pähe võtnud , " lausus küünla kohta tädi Ksenja . </s> </p>
<p> <s> 14 . august </s> </p>
<p> <s> Kolisime keldrisse , sest rinne tuli lähedale . </s> </p>
<p> <s> Elame keldris kõik üksteise kõrval — tädi Ksenja , onu Timofei , Tshempionson ja mina . </s> <s> Minu ja Tshempionsoni raudvoodid on peaaegu päris kõrvuti . </s> <s> Algul seisid päris teineteise vastas , siis aga tiris tädi Ksenja vooditele vahe sisse . </s> </p>
<p> <s> 15 . august </s> </p>
<p> <s> Öösel kuulasime sõda . </s> <s> Viskusime põlvili ja palvetasime . </s> </p>
<p> <s> " Issand Jumal , Jeesus Kristus , meie kasvatame orbu , meie maja ei tohi pihta saada , " palus tädi Ksenja . </s> </p>
<p> <s> " Suur Jumal , sa tead , et mina olen kiriku eestseisja , jäta minu maja puutumata , " palus onu Timofei . </s> </p>
<p> <s> Tshempionson hiilis hommikul välja , ja kui ta tagasi tuli , siis teatas , et venelased on sakslased välja löönud . </s> </p>
<p> <s> 16 . august </s> </p>
<p> <s> Tshempionson hiilis uuesti välja ning tegi teatavaks , et sakslased on venelased välja löönud . </s> </p>
<p> <s> " Seda see uus müristamine ja paugutamine siis tähendasid , " lausus onu Timofei . </s> </p>
<p> <s> Igatahes on Tshempionson julge , käib sõja ajal väljas , kuigi tema julgust ei ole mulle tarvis . </s> </p>
<p> <s> 17 . august </s> </p>
<p> <s> Tshempionson hiilis jälle välja ning ütles , et venelased on taas sakslased välja löönud . </s> </p>
<p> <s> Kaua niisugune asi võib kesta ? </s> </p>
<p> <s> Õnneks Tshempionson ei norska . </s> <s> Ma ei saaks küll elada mehega , kes öö läbi minu kõrval noriseks , otsekui saeks puid . </s> <s> Ma talun pigem punast pead kui norskamist . </s> </p>
<p> <s> 20 august </s> </p>
<p> <s> Ainult see veel puudus ! </s> </p>
<p> <s> Mulle ei valmista mitte mingisugust rõõmu , et onu Timofei mulle armastust avaldas . </s> </p>
<p> <s> Peale selle väänas ta mu käsi nii kõvasti , et mul on praegugi randmetel tema sõrmede punased pitsitusjäljed . </s> </p>
<p> <s> See juhtus nii . </s> </p>
<p> <s> Algul kutsus onu Timofei mind kaasa vabrikut vaatama ning mul jätkus lihtsameelsust ja uudishimu temaga kaasa minna . </s> </p>
<p> <s> Väljaspoolt oli kõik kombes — kanalid , veskirattad , hoone seinad , isegi aknad olid terved . </s> <s> Onu Timofei avas suure võtmega ukse . </s> </p>
<p> <s> " Ornung , " lausus onu Timofei , kui me olime masinate vahel tiiru teinud ja ta oli mulle nende otstarvet selgitanud . </s> <s> Alles nüüd saan ma aru , miks vahel üks hobune alevi vahel majauksest majaukseni sõidab ning miks tolle peremees nagu mustlane kaltse lunib . </s> </p>
<p> <s> Onu Timofei näitas mulle , kuidas kaltsudest paberit tehakse , näitas , kuidas kaltsud sorteeritakse , kuidas need pestakse ja kuidas suured haamrid kaltsud hästi peeneks puruks tambivad . </s> </p>
<p> <s> " Vaata , see on Nikolai I portree ! " pani onu Timofei sõrme pildile , mis oli paberimasina võlliratta rummul . </s> <s> " Ei tea , kas uuel Vene ajal tohib see siin olla või ei tohi ? </s> <s> Saksa ajal ei pannud keegi pahaks , aga esimesel Vene ajal oli selle kohta ütlemist . " </s> </p>
<p> <s> Seejärel haaraski onu Timofei mul kätest kinni ja pahvatas : </s> </p>
<p> <s> " Jumal on tunnistajaks , et mu süda kuulub üksnes sulle , Margit ! " </s> </p>
<p> <s> See lõi mind täitsa pahviks . </s> <s> Mis see Jumal veel siia puutub ? </s> </p>
<p> <s> Käsi lahti tõmmata ma ei jaksanud . </s> </p>
<p> <s> Rabelesime nõnda tükk aega , lõpuks keegi tuli , see oli veel onu Timofei tuttav . </s> </p>
<p> <s> " Homme paneme masinad käima , " lausus onu Timofei tulijale ning laskis mu käed vabaks . </s> </p>
<p> <s> " Pane tähele , sa saad minu omaks ! " kiristas ta mulle sosinal . </s> </p>
<p> <s> Pangu tähele , et ei saa ! </s> </p>
<p> <s> Kuidas me edasi elame ühe katuse all ? </s> </p>
<p> <s> 23 . august </s> </p>
<p> <s> Õhtusöögi ajal istume kõik ilusti neljakesi lauas , nagu poleks midagi juhtunud — onu Timofei , tädi Ksenja , Tshempionson ja mina . </s> </p>
<p> <s> Onu Timofei loeb meie isa palve , ja seejärel alustame . </s> </p>
<p> <s> Minu arvates peavad inimese tunded olema puhtad . </s> <s> Kui tunded ei puhtad , siis pole mõtet millelgi . </s> </p>
<p> <s> 29 . august </s> </p>
<p> <s> Otsustasin , et ma ei tee elus mitte midagi , mis oleks mu tunnete vastu </s> </p>
<p> <s> 1 . september </s> </p>
<p> <s> Küsisin Tshempionsonilt , miks ta ei tule kassi silitama . </s> </p>
<p> <s> " Paps ei luba . </s> <s> Paps sai haisu ninna ja ei luba enam . </s> <s> Ütles , et mul on veel vara naistes käia , " vastas Tshempionson . </s> </p>
<p> <s> 10 . september </s> </p>
<p> <s> Hoidun sattumast onu Timofeiga nelja silma alla , ehkki tema teeb lähenemiskatseid , tahaks minult nagu midagi küsida . </s> </p>
<p> <s> Issand ! </s> <s> Või niisugust asja peab veel seletama ! </s> </p>
<p> <s> 15 . september </s> </p>
<p> <s> Tunded Tshempionsoni vastu on lõppenud . </s> <s> Täiesti . </s> </p>
<p> <s> 25 . september </s> </p>
<p> <s> Tegelikult on punaarmeelased toredad . </s> <s> Nad istuvad maanteepervel ja laulavad karmoska saatel ilusaid laule . </s> </p>
<p> <s> Huvitav , mis tantse nad oskavad ? </s> </p>
<p> <s> 1 . oktoober </s> </p>
<p> <s> Avati kool . </s> <s> Meie klass on ikka riideruumis . </s> </p>
<p> <s> 10 . november </s> </p>
<p> <s> Koolis tehti komsomol . </s> </p>
<p> <s> " Praegu on seal ainult poisid . </s> <s> Teie olete tark ja tubli linnatüdruk , teie võiksite ikka tulla meie sekka , " ütles õpetaja Klein . </s> </p>
<p> <s> 7 . detsember </s> </p>
<p> <s> Astusin punanooreks . </s> </p>
<p> <s> " Lits ! " suskas Tshempionson . </s> </p>
<p> <s> Seda ma talle ei kingi ! </s> <s> Mingid punapäised nagamannid tulevad õiendama ! </s> </p>
<p> <s> 8 . detsember </s> </p>
<p> <s> Mõtlesin selle litsi üle järele , ja puhkesin naerma . </s> </p>
<p> <s> Tükk aega oli päris lõbus meeleolu . </s> </p>
<p> <s> Ma kahtlen , kas mul on kunagi mingeid tundeid selle tatika vastu olnudki ! </s> </p>
<p> <s> Oi , nüüd ma tegin talle liiga . </s> </p>
<p> <s> Hakkan teda kutsuma Vaskaks , sest ta õige nimi on Vassili . </s> </p>
<p> <s> Niisugune ma olen : kord tilguvad räästad jõledalt vett , seejärel võin end herneks hirnuda . </s> <s> Ega mul midagi viga ei ole ? </s> <s> Kas ma olen ikka päris terve , niisugune , nagu teised ? </s> </p>
<p> <s> 13 . detsember </s> </p>
<p> <s> Komsomolikoosolekul toimus kohtumine seltsimees tshekistiga . </s> </p>
<p> <s> " Minge metsa , võtke kõvasti head ja paremat kaasa , laulge " Välja , välja vabariigi seest , kel jalas kirsasäärikud ja lipsu pole ees ! " , " ütles seltsimees tshekist . </s> </p>
<p> <s> " Ja mis siis ? " küsis Sella , kellega ma sellel aastal ühes pingis istun . </s> </p>
<p> <s> Sella isa on hobulaenutuspunkti juhataja ning meie Tshempionsoniga käime seal hobustega sõitmas . </s> </p>
<p> <s> " Sõbrustage mõrtsukatega , andke neile musi , mängige neile pruuti , " õpetas seltsimees tshekist . </s> </p>
<p> <s> " Aga mis siis , kui nad käperdama tikuvad ? " küsis Sella . </s> </p>
<p> <s> " Las käperdavad , kõige tähtsam on võita nende usaldus . </s> <s> Pärast viige neile jälle süüa , viina ja paberosse . </s> <s> Ja kui midagi juhtubki , siis meie arstid aitavad teid hädast välja , " ütles seltsimees tshekist . </s> </p>
<p> <s> " Mis hädast ? " küsis Sella . </s> </p>
<p> <s> " Sellest kõige suuremast , loomulikult . </s> <s> Ja iga mõrtsuka eest on teile tasuks paar siidisukki , " ütles seltsimees tshekist . </s> </p>
<p> <s> " Kes need mõrtsukad on ? " küsisin ma õhtul kodus , kui me laua taga kartulit ja kastet sõime . </s> </p>
<p> <s> " Täna on sinu kord söögipalve lugeda , " põikas onu Timofei kõrvale . </s> </p>
<p> <s> 14 . detsember . </s> </p>
<p> <s> Öösel koputas Vaska-Tshempionson , aga ma ei lasknud teda sisse , kuna ma ei tunne tema vastu enam mitte mingit huvi . </s> </p>
<p>  </p>
<p> <s> 15 . detsember </s> </p>
<p> <s> Tädi Ksenja ütles , et ta on järele mõelnud ning tal ei ole midagi selle vastu , kui Vassel esimese kogemuse minuga saab . </s> </p>
<p> <s> " Las poiss harjutab kodus , siis ei too ta küla pealt paha haigust , " arvas tädi Ksenja . </s> <s> " Ja kui midagi peaks hakkama tulema , siis mina tean , mida teha . " </s> </p>
<p> <s> Mina olen tema jaoks justkui mingi hingetu tükk liha , kelle juures tema poeg võiks " harjutamas " käia ! </s> </p>
<p> <s> Ja lapse kohta ütleb ta , et see on " midagi , mis tulema hakkab " , ise veel ämmaemand ! </s> </p>
<p> <s> Aga mis siis , kui mina ei taha saada oma esimest kogemust Vaska-Tshempionsoniga , pealegi veel kellegi mahitusel ? </s> </p>
<p> <s> Ja ka mitte tolle kellegi lihase abikaasa onu Timofeiga , kes hiilib nagu kass ümber palava pudru , et kuskil nurga taga mulle armastust avaldada ? </s> </p>
<p> <s> Mina tahan hoida oma süütust mehele , keda ma armastan ning kellega ma olen enne seda altari ees paari pandud . </s> </p>
<p> <s> Tshempionson koputas jälle minu uksele , ma tegin , nagu magaks . </s> </p>
<p> <s> " Kuradi komsomolkus ! </s> <s> Eesti rahva reetur ! " sisistas Vaska-Tshempionson läbi ukse . </s> </p>
<p> <s> Seejärel kuulsin ägedat tulistamist üle tänava . </s> </p>
<p> <s> 16 . detsember </s> </p>
<p> <s> " Albert tuli pulma-aastapäeval koju ning nuuskijad varitsesid teda , " sõnas onu Timofei . </s> </p>
<p> <s> " Teadsid täpselt , kunas ta tuleb . </s> <s> Nende silmad ja kõrvad on igal pool , " lisas tädi Ksenja . </s> </p>
<p> <s> " Kas ta sai surma ? " küsisin mina ja mul oli sellest Albertist kahju , kuigi ma ei ole teda kunagi näinudki . </s> </p>
<p> <s> " Ei . </s> <s> Sai tagasi metsa , " vastas onu Timofei . </s> </p>
<p> <s> " Aga mis saab naisest , lapsest , emast , helde Jumal ? " hädaldas tädi Ksenja . </s> </p>
<p> <s> Albert on metsavend , kelle pere elab meist üle tänava . </s> </p>
<p> <s> 17 . detsember </s> </p>
<p> <s> Alberti ema Anastassia viidi ära . </s> </p>
<p> <s> Alberti naisel kästi mehele öelda , et kui mees metsast välja ei tule , siis läheb ta emal hullemast hullemini . </s> <s> Näiteks võib Albert hakatuseks puu tüvelt leida oma ema kõrva . </s> </p>
<p> <s> 18 . detsember </s> </p>
<p> <s> Tshekistid lasid maha Alberti koera Tupsi ja jätsid keset tänavat vedelema . </s> <s> Keegi ei julgenud korjust ära viia , pärast tuli papp Grigori , tema julges . </s> </p>
<p> <s> Tõe huvides pean siiski lisama , et Vaska-Tshempionson tahtis seda veel enne Grigorit teha , aga tädi Ksenja ja onu Timofei ei lasknud teda majast välja , hoidsid poissi väevõimuga kinni . </s> </p>
<p> <s> See muidugi ei muuda minu suhtumist temasse , kuigi see oli hea , et ta tahtis Tupsile head teha . </s> </p>
<p> <s> 21 . detsember </s> </p>
<p> <s> " Anastassia suri , " sosistas tädi Ksenja . </s> <s> " Issand , kas me peame matusele minema ? " </s> </p>
<p> <s> " Kindlasti oodatakse surnuaial Albertit , et ta kutuks teha , " arvas onu Timofei . </s> </p>
<p> <s> " Kõik kommusonid tuleb tittipidi üles puua , " ütles Tshempionson ning sai isalt peksa . </s> </p>
<p> <s> 24 . detsember </s> </p>
<p> <s> Punaarmeelased tulistasid puruks mõlema , nii luteri kui õigeusu kiriku aknad . </s> </p>
<p> <s> " Sellepärast , et Jumalat ei ole olemas , " põhjendas seltsimees tshekist . </s> </p>
<p> <s> " Selle eest tõmbab Jumal neil naha üle kõrvade , " sisistas onu Timofei . </s> </p>
<p> <s> " Neist ei jää märga plekki ka järele , kui Jumal selle asja käsile võtab , " kinnitas tädi Ksenja . </s> </p>
<p> <s> " Kusjuures Jumal karistab neid ainult meie kiriku akende lõhkumise eest . </s> <s> Ma arvan , et Jumal käskis neil lõhkuda luterlaste aknad , nemad aga ajasid kõik segi ning lasksid puruks ka meie omad , " heietas onu Timofei oma kulunud mõtteid . </s> </p>
<p> <s> 25 . detsember </s> </p>
<p> <s> Peaaegu mitte keegi ei käinud Alberti ema matusel , ehkki jumalagajätt oli meie kirikus ning seal kõneles meie papp Grigori . </s> </p>
<p> <s> " Väga külm ilm , muidu oleks läinud küll , " ajas tädi Ksenja valet . </s> </p>
<p> <s> Ainult Tshempionson oli piilunud puude tagant , tahtis teada , kas Albert ilmub matusele või mitte . </s> </p>
<p> <s> " Ta võis olla maskeeritud . </s> <s> Ta võis olla papison ise . </s> <s> Või siis hauakaevaja . </s> <s> Ta võis olla end ka tshekistisoniks teinud , " oletas Vaska-Tshempionson . </s> </p>
<p> <s> 26 . detsember </s> </p>
<p> <s> " Ka Alberti õde Nadežda võeti kinni . </s> <s> Temaga tehti sada imet , aga pärast lasti lahti . </s> <s> Ei tea , kes teda enam tahab ? " arvas tädi Ksenja . </s> </p>
<p> <s> " Minason tahan ! </s> <s> Kui kommunistison ühe korraliku tüdruku väevõimuga ära kargab , siis see ei tule arvesse , " kuulutas Tshempionson . </s> </p>
<p> <s> Mida see peaks tähendama ? </s> <s> Kas seda , et kui mul juhtuks midagi mõne kommunistiga , siis oleksin ma altari ees ikkagi puhas ja võiksin õigusega pruudiloori kanda ? </s> </p>
<p> <s> 27 . detsember </s> </p>
<p> <s> Kommunistid mind siiski ei loksuta . </s> </p>
<p> <s> Mulle on hakanud see Albert üha suuremat huvi pakkuma , igatahes märksa suuremat kui Tshempionson , kes on Alberti kõrval lihtsalt poisike . </s> </p>
<p> </p>
<p> <s> 30 . märts 1945 </s> </p>
<p> <s> Tädi Ksenja sõitis Tartusse ämmaemandate õppepäevale , onu Timofei tormas mulle kohe kallale , kui ma koolist tulin . </s> </p>
<p> <s> Ei taha selle maja kohta enam " kodu " kirjutadagi . </s> </p>
<p> <s> " Sa pead oma süütuse mulle andma ! </s> <s> Sa pead ! </s> <s> Sa pead seda priitahtlikult tegema ! " kriiskas ta otse kõrva sisse , ise väänas jälle mu käsi . </s> </p>
<p> <s> Ma tahtsin talle näkku sülitada , aga ei julgenud . </s> </p>
<p> <s> Ta on ikkagi mu leivavanem , mul lihtsalt paremat ei ole . </s> <s> Pommitamine on minult kõik võtnud . </s> </p>
<p> <s> " Sa annad oma süütuse mulle või lendad siit majast metsa kuuse alla ! " pasundas onu Timofei . </s> </p>
<p> <s> " Miks ma pean seda tegema ? " küsisin mina , sest mulle on selge , et tegelikult ta mind ei armasta . </s> </p>
<p> <s> " Sellepärast , et mul ei ole elus mitte ühtegi süütut naist olnud , " vastas onu Timofei . </s> </p>
<p> <s> Lõpuks kääksus altuks , Tshempionson tuli koju ning onu Timofei laskis mu käed lahti . </s> </p>
<p> <s> " Kui sa kellelegi iitsatad , siis sa alles saad ! " ähvardas ta , aga ei öelnud , mida ma siis saan . </s> </p>
<p> <s> Elu on igavene rist ja viletsus , aga kaevata tohin ainult sulle , kallis päevik . </s> </p>
<p> <s> 2 . aprill </s> </p>
<p> <s> Päevaraamat on minu kõige parem sõber , minu armastus . </s> </p>
<p> <s> 4 . aprill </s> </p>
<p> <s> Tädi Ksenja tuli Tartust tagasi , rääkis , et neid õpetati uut moodi sünnitama . </s> </p>
<p> <s> 30 . aprill </s> </p>
<p> <s> Punaväelased tegid seltsimajas väga ilusa maipeo . </s> <s> Tantsisin algul miilits Toomega , kes on väga ilus mees , ta õpetas mulle vene tantse . </s> <s> Vaheajal küsisin temalt puhvetis , kas ka tüdrukud võivad miilitsaks saada . </s> </p>
<p> <s> " Muidugi , just naismiilitsaid Nõukogude võimul vaja ongi , " ütles miilits Toome . </s> </p>
<p> <s> Otsustasin , et mina hakkan miilitsaks , siis saab uhke vormi ning uued saapad , ja panen onu Timofei vangi . </s> <s> Seejärel tantsisime lesginkat , mis on väga kiire tants . </s> <s> Mina hästi ei osanud , aga Toome näitas mulle ette . </s> </p>
<p> <s> " See on Stalini tants . </s> <s> Stalin armastab just lesginkat , " jagas Toome juhatust . </s> </p>
<p> <s> Stalin oskab hästi oma vuntse piirata , mitte nagu kohalikud mehed , kes oma väljanägemise eest üldsegi ei hoolitse . </s> <s> Ka otsaesisel on Stalinil ilus ja puhas , ma ütleksin , et nooruslik nahk . </s> </p>
<p> <s> Miilits Toome on natuke Stalini moodi , ainult et päris poisike Stalini kõrval . </s> </p>
<p> <s> Pärast saatis Toome mu koju , vestlesime tükk aega aiaväravas . </s> <s> Ma tahtsin , et onu Timofei ja Vaska-Tshempionson näeksid , et mul on kavaler , võib-olla siis lasevad mul rahulikumalt elada . </s> </p>
<p> <s> " Varsti annab Nõukogude võim mulle tsikli , siis talu ja pärast seda võtan ma naise , " jutustas Toome oma tulevikuplaanidest . </s> </p>
<p> <s> Emadepäeva peol kohtume temaga uuesti , kuigi ma ei ole ema . </s> </p>
<p> <s> Toome on liiga uje , ta hääl väriseb , ta võiks julgem olla . </s> <s> Ei sobi ju minul teha ettepanekut uuesti kokku saada . </s> <s> Aga selle tegin siiski justament mina . </s> </p>
<p> <s> 13 . mai </s> </p>
<p> <s> Tädi Ksenja laenas mulle oma noorusea sitskleidi , see oli mulle väheke kitsas , pressis rinnad ja puusad kenasti paistele . </s> </p>
<p> <s> Kõik naised olid endale soengud pähe teinud ja huuled punaseks võõbanud , ainult mina pidin olema ilma . </s> </p>
<p> <s> Punaarmee lavkas on saada suuri ilusaid huulepulkasid odava raha eest . </s> </p>
<p> <s> Toome õpetas mulle jällegi lesginkat , ehkki grammofon mängis polkat . </s> </p>
<p> <s> " Polka järgi saab väga ilusti lesginkat tantsida , " kohmas Toome . </s> </p>
<p> <s> Mina olen mõnevõrra teistsugusel arvamusel , kuid ma ei hakanud miilitsale vastu vaidlema . </s> </p>
<p> <s> Äkki aga Toome ehmatas , jäigastus soolasambaks . </s> <s> Ma tundsin kohe sõrmeotstega , kuidas tal hirmujudin jooksis üle selja , kuna hoidsin parajasti tema ümbert kinni . </s> </p>
<p> <s> " Mõrtsukas Albert ise , " kiristas Toome vaikselt läbi hammaste . </s> <s> " Püss kah ühes . </s> <s> Aga ise nad nimetavad endid vabadusvõitlejateks . " </s> </p>
<p> <s> Rahvamaja uksel seisiski ületänava Albert , mees , kelle ema Nõukogude võim tappis ja kelle õe nad vägistasid mitu korda . </s> </p>
<p> <s> Albert tuli meie juurde , plaksutas ning kummardas minu ees . </s> </p>
<p> <s> " Kasi minema , " tõukas Albert minu miilitsa pikali . </s> </p>
<p> <s> " Palun , palun , ega ta mulle ei kuulugi . </s> <s> Ma ei ole teda sõrmeotsagagi puutunud , " seletas miilits Toome hädiselt . </s> </p>
<p> <s> Niisugused mehed , kes oma tüdrukust nõnda lihtsalt loobuvad , ei ole just eriti usaldusväärsed . </s> </p>
<p> <s> " Perekonnavalssi ! " hõikas Albert üle tantsupõranda peo juhatajale , kohe pandi uus plaat ning meie hakkasime temaga tantsima perekonnavalssi . </s> <s> Albertil oli püss kõhul ja see segas , sest hüples kogu aeg üles-alla . </s> </p>
<p> <s> Pärast istusime autosse ja vabadusvõitlejad viisid mind sõitma . </s> </p>
<p> <s> " Willis , " sõnas auto kohta Alberti kaaslane vabadusvõitleja Tiit , kes autot juhtis . </s> </p>
<p> <s> " Kuidas see kirjutatakse ? " uurisin mina , sest teadsin , et sellest autosõidust pean ma ilmtingimata kirjutama . </s> </p>
<p> <s> " Miks sul on tarvis seda teada ? " uuris Albert . </s> </p>
<p> <s> Kolmas mees oli autos kogu aeg vait kui sukk . </s> </p>
<p> <s> " Tahan sellest kirjutada , " vastasin mina ausalt . </s> </p>
<p> <s> " Kirjutada ? " imestas Albert . </s> </p>
<p> <s> " Kas sa tahad meie peale NKVD-sse kaevata või ? " kahtlustas Tiit . </s> </p>
<p> <s> " Või tahad meid kui vabadusvõitluse kangelasi ajaloo jaoks jäädvustada , " oletas Albert . </s> </p>
<p> <s> " Ma ei tea , " vastasin mina . </s> <s> Ei tea , kust kohast ma peaksin niisugusi asju teadma ? </s> </p>
<p> <s> Tiit pidas auto kinni ja käskis mul maha minna . </s> <s> Ma pidin tükk maad tädi Ksenja sitskleidi väel tagasi vantsima . </s> </p>
<p> <s> Ma arvan , et miilitsad poleks minuga niisugust asja teinud , nemad oleksid parasjagu viisakamad olnud . </s> </p>
<p> <s> Aga see kolmas vabadusvõitleja , kes suudki ei paotanud , oli kõige huvitavam . </s> </p>
<p> <s> 15 . mai </s> </p>
<p> <s> Koolijuhataja Tõnspoeg kutsus mind keset tundi oma ruumi ja läks ise kohe ära . </s> </p>
<p> <s> " Minu nimi on seltsimees Bulinin , me oleme teiega kohtunud , seltsimees Puusaag , " lausus võõras mees , kes seal istus . </s> </p>
<p> <s> Esimest korda elus öeldi mulle seltsimees . </s> <s> Natuke oli imelik ja natuke oli uhke . </s> <s> Ikkagi tunnustus , kuigi ma pole seda millegagi ära teeninud . </s> </p>
<p> <s> " Mina olen tshekist , ma töötan NKVD-s , " tutvustas end see võõras seltsimees , kelle juuksed olid taha kammitud ja lained sisse pumatitatud . </s> <s> Seltsimees Bulinini juuksed lõhnasid poslamasla järele , aga tundus , et ta on neist jubedalt sisse võetud , ta muudkui katsus ja katsus sõrmedega oma juukselaineid , kartis vist , et ilma laineteta jätab endast kehva mulje . </s> </p>
<p> <s> " See on hea , et te lõite ühenduse mõrtsukatega , " andis seltsimees Bulinin teada . </s> <s> " See on teist väga tark ja kaval ettevõtmine . </s> <s> Olete julge tüdruk . " </s> </p>
<p> <s> Edasi käskis seltsimees Bulinin mul kohe metsa minna , andis kaasa korvi , kus olid sees ajalehed , kolm pätsi valget saia , suur pudel puskarit ning käntsakas suitsusinki . </s> </p>
<p> <s> " Mõrtsukad on seal näljas , " lausus ta . </s> </p>
<p> <s> Mõtlesin , kas ta mind ka vägistaks , kui minu isa oleks mõrtsukas ja võitleks Eesti vabaduse eest . </s> </p>
<p> <s> Veel andis seltsimees Bulinin mulle kirja . </s> </p>
<p> <s> " Kiri anna üle viimasena , siis , kui nad silmini purju jäävad , " õpetas seltsimees Bulinin . </s> </p>
<p> <s> Läksin . </s> <s> Metsaalune oli valge nagu oleks sadanud lund . </s> <s> Ülased ja konnakapsas õitsesid . </s> <s> Linnud siristasid . </s> <s> Mõtlesin , et linnud laulavad minu eest Välja , välja vabariigi seest ! </s> </p>
<p> <s> Seisatasin palkteel , mis viis üle soo . </s> <s> Mõlgutasin meelt , et jäängi metsa elama . </s> <s> Kuhu mujale oleks mul minna ? </s> </p>
<p> <s> " Sina , Linna-Margit ! " hüüatas järsku mõrtsukas Albert kuuse tagant . </s> <s> " Oleksin sulle peaaegu kuuli kerre kihutanud . </s> <s> Kust sina siia said ? " </s> </p>
<p> <s> " Bulinin käskis tulla , " vastasin mina . </s> </p>
<p> <s> " Bulinini löön ma mättasse nagu konnapoja . </s> <s> Mis ta mu emaga tegi ! </s> <s> Mis ta mu õega tegi ! </s> <s> Kurradi polkovniku-näru ! </s> <s> Näita , mis ta kaasa andis , " lajatas Albert . </s> </p>
<p> <s> Näitasin ning ta võttis minult ära ajalehed , puskari , saiad ja singi . </s> </p>
<p> <s> " Mürgitatud või ? " kahtlustas mõrtsukas Albert . </s> </p>
<p> <s> Kehitasin õlgu . </s> <s> Bulinin ei öelnud mulle , kas need on mürgitatud või ei . </s> </p>
<p> <s> " Hammusta ! " käskis tema ning ma hammustasin saia ning näksisin sinki , mõlemad olid väga head , ikkagi paremad ku kartulid ja kaste , millest mul on juba ammu täiesti villand . </s> </p>
<p> <s> " Viina lapsed ei joo , " rapsas mõrtsukas Albert mult pudeli ning rüüpas ise suure lonksu . </s> <s> " Puhas kraam . " </s> </p>
<p> <s> Seejärel sidus Albert mul silmad minu enda sukaga kinni ja me hakkasime liikuma . </s> <s> Albert hoidis mul käest kinni , aga ma komistasin iga mätta otsa ning kuuseoksad kriipisid mu nägu . </s> </p>
<p> <s> Albert küll pole see mees , keda ma vajan . </s> <s> Ta on liiga järsk , ta laup on madal ja kortse täis . </s> <s> Ta pihk on kare ja ta ei oska inimesel isegi käest kinni hoida . </s> </p>
<p> <s> Ta talutas mind õige tükk aega . </s> <s> Kui ta suka mu silmade eest lahti sõlmis , siis nägin kahte teist mõrtsukat , kes loopisid kirvest puusse . </s> <s> Need olid needsamad mehed , keda olin näinud autos . </s> <s> Nad olid täpse käega , kirves tabas alati puud , tera lendas tüvesse ning kirves jäi ilusti puu külge . </s> </p>
<p> <s> Seda Tiitu olen ma mõnikord alevi vahel näinud , ta torkab kohe silma , kuna ta kannab kõrgeid nööritavaid saapaid ka kauboikaabut . </s> <s> Ma usun , et ta peab ennast kauboiks . </s> </p>
<p> <s> " Otsi , otsi auku , kust maa alla ronida ! " käis mulle nagu uni peale mõrtsukas Tiit . </s> </p>
<p> <s> Seda ei olnud . </s> <s> Siis tõstis Tiit pihlapuu üles , mätas kerkis , selle all oli nagu urg ning me ronisime redelit pidi alla . </s> </p>
<p> <s> Algul oli pime , siis panid mõrtsukad taskulambid põlema . </s> <s> Neil oli seal liiva sisse suur elamine kaevatud , neil oli mitu tuba , ahi , pliit ja narid magamiseks . </s> </p>
<p> <s> " Kiri on kah , " tuli mulle meelde , Albert kahmas kirja ja hakkas lugema . </s> </p>
<p> <s> " Puhtas eesti keeles . </s> <s> Tahab kokku saada , " irvitas Albert . </s> <s> " Tahab maid jagada . </s> <s> Meie olgu vagusi siinpool jõge , meie ärgu üle jõe tikkugu ! " </s> </p>
<p> <s> Ms see jõgi asjasse puutub ? </s> </p>
<p> <s> " Sa võid peaaegu kõik Bulininile ära rääkida . </s> <s> Ainult sellest ära piuksu silpigi , et sa meie poolt oled , " lubas Albert , kui ta mul soosillal silmakatte jälle ära võttis . </s> </p>
<p> <s> 20 . mai </s> </p>
<p> <s> See suur vaikija tundub kõige huvitavam , igatahes meeldib ta mulle rohkem kui ükski teine mees siin Räpina kandis . </s> </p>
<p> <s> Tal on mustad ja säravad silmad , mis kogu aeg sulle kaasa elavad . </s> <s> Just tema silmad ütlevad , et ta saab sinust aru ja tunneb sulle kaasa . </s> <s> Tema silmades on hellust . </s> </p>
<p> <s> Tiit on lihtsalt ilueedi , kes kogu aeg oma kauboisaapaid läikima nühib . </s> </p>
<p> <s> Alberti kohta ütlen ma nii palju , et ma ei kujuta ennast ette mehega , kes pudelist puskarit joob ja söömise ajal matsutab . </s> </p>
<p> <s> Minu ema läks lihtsalt hulluks , kui isa kas või üksainus kord suuga latsatas . </s> </p>
<p> <s> Aga võib-olla on too vaikija lihtsalt kurttumm ? </s> <s> Mis siis , kui mul oleks kurttumm mees ? </s> </p>
<p> <s> Kõiki inimesi peab aitama ja mina küll tahaksin sandi eest hoolt kanda . </s> <s> Näiteks võiksin ma vigase inimesega abielluda , et tema eest muretseda . </s> </p>
<p> <s> 29 . mai </s> </p>
<p> <s> Bulinin andis siidisukad ja näitas kätte küüni , kuhu ma pean mõrtsukas Alberti meelitama . </s> </p>
<p> <s> " Näed , ma annan sulle tasu kätte enne , kui töö on tehtud . </s> <s> Ja parem oleks , kui too belglane ja Tiit kah tuleksid , " nõudis Bulinin . </s> </p>
<p> <s> Kas too vaikija on siis Belgiast ? </s> </p>
<p> <s> " Mida ma neile ütlema pean ? " küsisin mina . </s> </p>
<p> <s> " Ütle neile , et sakslast ei ole , inglast ei tule , venelane on kole , komnoorele sa ei lähe , eestlasi on vähe , " õpetas seltsimees tshekist . </s> </p>
<p> <s> Ma olin kindel , et nad ei tee minuga seda , kui ma neilt palun . </s> <s> Albertist uskusin ma kõike , tema saaks naiseau röövimisega hakkama küll , ta on kohe niisuguse kortsulise näoga nagu vana vägistaja . </s> <s> Aga too belglane oleks mulle kindlasti appi tulnud , kui oleks vaja läinud ja võib-olla Tiitki , ehkki on igavene kehkadivei . </s> </p>
<p> <s> Jäi veel kolmaski võimalus . </s> <s> Nimelt see , et tshekistid lasevad mõrtsukad maha enne , kui nood mind sõrmeotsagagi puutuvad . </s> </p>
<p> <s> Ootasin seal soosillal , ise värisesin hirmust ja ärevusest . </s> <s> Ma tahtsin , et tuleks belglane , aga tuli jälle Albert . </s> </p>
<p> <s> Rääkisin talle kõik ära , näitasin siidisukki . </s> </p>
<p> <s> " Ameerika omad , " libistas Albert sukki läbi peo . </s> <s> " Tipp-topp kaup . " </s> </p>
<p> <s> " Mis saab ? " küsisin mina . </s> </p>
<p> <s> " Ära karda , sinuga ei juhtu miskit sitta . </s> <s> Mine küüni ja istu seal rahulisti , " käsutas Albert . </s> </p>
<p> <s> Jalad said täiesti märjaks , kui ma üle heinamaa küüni läksin . </s> <s> Mõtlesin seal , et mis minust saab . </s> </p>
<p> <s> Ma olen eestlane ja ma pean olema eestlaste , mitte mingisuguste Bulininite poolt . </s> <s> Ja paistab , et too belglane on kah eestlaste poolt . </s> </p>
<p> <s> Aga ma olen ka komnoor ja pean olema komnoorte poolt . </s> </p>
<p> <s> Kas minu mees peab siis olema eestlane ja komnoor nagu ma isegi ? </s> </p>
<p> <s> " Eesti Vabariigi nimel avaldame sulle tänu , " lausus mõrtsukas Tiit , kui nad kolmekesi küüni tulid . </s> </p>
<p> <s> " Koksasin maha . </s> <s> Minu vana hea TT tegi selle töö ära , " uhkustas mõrtsukas Albert , näitas püsse ja padruneid , mis nad saagiks said . </s> <s> " Ja peale Bulinini tegin kutuks veel kolm punatibla . " </s> </p>
<p> <s> 30 . mai </s> </p>
<p> <s> " Kus sa , lits , hulkusid öösel ! " kisendas tädi Ksenja nõnda , et terve Räpina vist kuulis . </s> </p>
<p> <s> Onu Timofei andis mulle kõvasti rihma . </s> </p>
<p> <s> " Kaotasid süütuse , jah ? </s> <s> Oled nüüd teotatud , jah ? " tänitas onu Timofei . </s> </p>
<p> <s> 31 . mai </s> </p>
<p> <s> Vaska-Tshempionsoni öine koputamine ajas lihtsalt iiveldama . </s> </p>
<p> <s> Tema ka veel ! </s> </p>
<p> <s> " Sa pead tulema minuga ambulantsi , enne sa meie juures lauda ei istu , " seadis hommikul tädi Ksenja tingimuseks . </s> </p>
<p> <s> Ambulantsis käskis ta mul võtta püksid jalast ja heita selili naistepingile . </s> <s> Tõstsin põlveõndlad harkide peale ja tädi Ksenja kontrollis mind jalgade vahelt . </s> <s> Täitsa huvitav oleks endalgi teada , missugune ma sealtkandist välja näen . </s> </p>
<p> <s> " Esialgu on kõik ilusti , " kandis tädi Ksenja pärast kodus ette . </s> </p>
<p> <s> 15 . juuni </s> </p>
<p> <s> Täna sain 14-aastaseks , aga ma ei öelnud seda mitte kellelegi . </s> </p>
<p> <s> 2 . juuli </s> </p>
<p> <s> Bulinini asemele tuli seltsimees Vaag , kes ütles , et ma saan oma ülesandega hästi hakkama . </s> </p>
<p> <s> " Oled võitnud bandiitide usalduse , ja see on kõige tähtsam , " kiitis seltsimees Vaag . </s> </p>
<p> <s> " Kust te selle võtate ? " küsisin mina . </s> </p>
<p> <s> " Nii on seltsimees Bulinini aruannetes kirjas , " vastas seltsimees Vaag . </s> <s> " Kuulsin , et sa tahad miilitsaks hakata . </s> <s> Me kirjutame sulle soovituse ja saadame su miilitsakooli . " </s> </p>
<p> <s> Ükskõik ! </s> <s> Peaasi , et saaks Räpinast eemale . </s> </p>
<p> <s> 10 . juuli </s> </p>
<p> <s> Seltsimees Vaag ütles , et sõda on küll lõppenud , aga mina pean ikkagi oma komsomoliülesannet täitma , muidu mind miilitsakooli ei lasta . </s> </p>
<p> <s> Kunas see sõda siis lõppes ? </s> </p>
<p> <s> 16 . juuli </s> </p>
<p> <s> Viisin bandiitidele sinki , juustu , puskarit ja ajalehed . </s> </p>
<p> <s> " Seltsimees Vaag ütles , et sõda on otsas , " teatasin mina . </s> </p>
<p> <s> " Sõda saab mitte kunagi otsas , " ütles belglane ja mul oli hea meel , et ta polegi kurttumm . </s> </p>
<p> <s> " Sõda saab otsa siis , kui kõik bolshevikud on tittipidi üles poodud , " sähvas bandiit Albert . </s> </p>
<p> <s> " Kas sa , Margit , tead , mis asi on titt ? " küsis see kauboide ahvija Tiit ja läks ise näost punaseks nagu tomat . </s> <s> Mis asja siin häbeneda on ? </s> <s> Kas ma siis vähe olen tittesid näinud ? </s> <s> Tallinnas ma isegi kiigutasin ühte titte hällis . </s> </p>
<p> <s> Bandiidid saatsid seltsimees Vaagile vastukingiks viisnurgaga aumärgi , mis päikesepaistel sätendab nagu kuld . </s> </p>
<p> <s> " Kindlasti ei tule Vaag selle peale , et see plekiplönn kuulus tema eelkäijale , " itsitas bandiit Albert . </s> </p>
<p> <s> 20 . juuli </s> </p>
<p> <s> Seltsimees Vaag saatis bandiitidele raudristi . </s> </p>
<p> <s> " Hüppavad rõõmust lakke , kui näevad seda fashistinärude märki , " arvas seltsimees Vaag . </s> </p>
<p> <s> Bandiidid juba usaldavad mind , mul ei seota enam soosillal silmi kinni . </s> </p>
<p> <s> " See loll arvab , et me oleme Saksamaa poolt ! </s> <s> Arvaku , raisk ! </s> <s> Mida muud ta ikka oskab , " parastas Albert , kui ma talle fashistinärude märgi andsin . </s> </p>
<p> <s> " Aga kelle poolt teie siis olete ? " küsisin mina , kuna mina olen just niisugune , kes alati imelikke küsimusi küsib , selliseid , milliseid teised häbenevad küsida . </s> </p>
<p> <s> " Meie oleme Pätsi ja Laidoneri poolt , mitte mingisuguste kirvelarhvide Hitleri või Stalini poolt , " kuulutas Tiit . </s> </p>
<p> <s> " Mina oleb vabadus ja demokratia , " teatas too belglane , kellel on nii keeruline nimi , et see ei jää kuidagi meelde . </s> </p>
<p> <s> " Meil on saun köetud . </s> <s> Ja pole neid kurradi raiskasid seljanühkijaid , " vandus Albert . </s> </p>
<p> <s> Olin valmis neil selga pesema , sest ma tahan alati teha inimestele head . </s> </p>
<p> <s> Saunakoopas tattnina ei põlenud , valitses täielik pimedus , ometi ütles belglane : </s> </p>
<p> <s> " Belgias ei käib ükski naine saunas pükstega . " </s> </p>
<p> <s> Võtsin siis ka püksid jalast ja olin ilmpaljas . </s> </p>
<p> <s> Mina küll ei saanud aru , kelle selga ma parajasti nühkisin , mehed ka mulle seda ei ütelnud . </s> </p>
<p> <s> Vahel tundsin kellegi kätt oma kehal , ja see ei olnud sinna kogemata juhtunud , Vahel põrkasin pilkasuses higiste meestega kokku , sest oli kaunikesti kitsas . </s> </p>
<p> <s> Kõikide meeste seljad olid kondised ja lihaselised . </s> <s> Issand , kes siis nii kareda nuustikuga hõõrub ! </s> <s> Minu peopesa hakkas kirvendama , aga nemad nõudsid muudkui , et ma laseksin jõulisemalt . </s> <s> Nad on tõesti pullis mehed nagu künnihärjad . </s> <s> Kõik mu koolisõbrad on nende kõrval puhta poisikesed . </s> </p>
<p> <s> " Sul on päris naise nahavahe , kuigi sa pole vist veel kaheksateist aastat täis , " jagas Tiit mulle tunnustust . </s> </p>
<p> <s> Ma olen otsustanud , et ma ei valeta mitte kunagi , aga mida pidin ma siis tegema ? </s> <s> See on ju õigus ! </s> </p>
<p> <s> Meeste omasid ma ei näinudki , kuigi ükskord sattus mu käsi vist juhuslikult selle asja külge . </s> <s> Aga ma võin ka eksida . </s> <s> Samuti ei tea ma , kellele see kuulus . </s> <s> Oleks hea , kui belglasele , aga tegelikult pole sellel mingit tähtsust . </s> </p>
<p> <s> 21 . juuli </s> </p>
<p> <s> " Kui sa nende kuradi metsavendade juures töllutamist ei jäta , siis kihutame meie sind oma viisakast kodust välja ! " käratas onu Timofei . </s> <s> " Ja nüüd katsun sind mina . " </s> </p>
<p> <s> On ikka vastik küll , kui üks ilge vanamees sulle oma käe püksi topib ning kongus sõrmega kõhu alt urgitseb , lõpuks oma sõrme kuhugi auku torkab . </s> <s> Kusjuures ta lõikamata küüs kribis mind ja käsi oli tal kindlasti pesemata . </s> </p>
<p> <s> " Sa tahad nikku ! </s> <s> Sa oled sealt üleni märg ! </s> <s> Sa oled süütu hoor ! " krõõksus see kirikumees . </s> </p>
<p> <s> 22 . juuli </s> </p>
<p> <s> Vaska-Tshempionson koputas jälle öösel mu uksele . </s> </p>
<p> <s> " Mul ema käskis sinu juurde tulla , " õigustas end see poisike . </s> </p>
<p> <s> Mul on temast veidike kahjugi , aga loomulikult ei teinud ma ust lahti . </s> <s> Kasvagu . </s> </p>
<p> <s> " Kas sa tõesti soovid , et NKVD ka meil kõrid maha võtaks , nagu nad võtsid Alberti emal , kes oli väga hea inimene ? " küsis tädi Ksenja hommikusöögil . </s> </p>
<p> <s> Ma ei saanud aru , mille kohta see käis . </s> <s> Vaatasin alul otsa talle , siis Vaska-Tshempionsonile , seejärel onu Timofeile . </s> </p>
<p> <s> " Hoia oma nahk , nad võivad sind ka vägistada , nagu nad vägistasid Alberti õe , " ähvardas onu Timofei kartulit ja kastet mugistades . </s> </p>
<p> <s> Jällegi puder ja kapsad peas ! </s> <s> Kui ta mind hooraks peab , siis peaks ta ju arvama , et mulle meeldib , kui mind vägistataks ! </s> </p>
<p> <s> " Ja NKVD teeb seda nii , nagu täkk mära kargab , " luristas Vaska-Tshempionson kruusist piima . </s> </p>
<p> <s> " Mida ma siis tegema pean ? " küsisin mina . </s> </p>
<p> <s> " Minu sõna kuulama , " manitses tädi Ksenja . </s> </p>
<p> <s> " Ja minu sõna kuulama , " kinnitas onu Timofei . </s> </p>
<p> <s> Vaska-Tshempionson kah noogutas sügavalt laua taga , kuna öelda ta seda ei julgenud , et ma peaksin ka tema sõna kuulama . </s> <s> Aga mõtles ta kindlasti just nii . </s> </p>
<p> <s> Onu Timofei ja tädi Ksenja räägivad ju hoopis ise juttu , kuidas ma saan nende mõlemate sõna kuulata ? </s> </p>
<p> <s> Või peaksin ma sängi minema nii isa kui pojaga ? </s> </p>
<p> <s> Ja peale selle pole NKVD-ga ähvardada üldse ilus , kuna seltsimees Vaag on kena inimene . </s> <s> Mulle meeldib ta tüki maad rohkem kui seltsimees Bulinin . </s> </p>
<p> <s> Homme pean metsa viima seepi . </s> </p>
<p> <s> " Tee nii , et bandiidinärud sinu pärast kiskuma läheksid ja üksteist maha notiksid , " õpetas seltsimees Vaag . </s> </p>
<p> <s> 23 . juuli </s> </p>
<p> <s> " Täna ei ole just saunapäev , " ütles Tiit . </s> </p>
<p> <s> " Aga mina tahab ikkagi sinu , " himules belglane . </s> </p>
<p> <s> " Koori end porgandiks jah , " muheles Albert . </s> </p>
<p> <s> Seejärel võtsid bandiidid mult tädi Ksenja sitskleidi seljast ja vaatasid mind rinnahoidja ja pükste väel . </s> </p>
<p> <s> See on päris mõnus asi , kui mehed sind igalt poolt uurivad . </s> </p>
<p> <s> " Seal kuradi Pihkva pordumajas oli see , kui ma viimane kord emase naba nägin , " limpsas kauboihakatis huult . </s> </p>
<p> <s> " Too lits ei oleb pükste sees , " tähendas belglane . </s> </p>
<p> <s> Kus piir , seal piir ! </s> </p>
<p> <s> " Piletiraha pole teist keegi maksnud , " lõpetasin ma komejandi , kuna sääsed õgisid mind aplalt . </s> </p>
<p> <s> Mina arvan , et iga asi peab ikka meeldima , vastu tahtmist ei tohi midagi teha . </s> <s> Võib-olla meestel oli mõnus mu nabapunni vahtida , aga mind suskisid samal ajal igasugused lollakad putukad . </s> </p>
<p> <s> " Võib-olla ma ei saa enam tulla , tädi ei luba , " ütlesin ma belglasele soosillal , kui too suudlema tükkis . </s> </p>
<p> <s> Seltsimees Vaagile saadeti korvitäis mustikaid . </s> </p>
<p> <s> 25 . juuli </s> </p>
<p> <s> Korv mustikatega seisab ikka veel meie esikus , kuna seltsimees Vaag on komandeeringus . </s> <s> Ainult Vaska-Tshempionson käib sealt marju nosimas , teised neid ei puutu , sellepärast et marjad kuuluvad NKVD-le . </s> </p>
<p> <s> 27 . juuli </s> </p>
<p> <s> Seltsimees Vaagil on samasugune ilus metallnööpidega frentsh , nagu oli Bulininilgi . </s> </p>
<p> <s> " Mustikad on mulle väga mokkamööda , aga mina neid noppima juba ei hakka . </s> <s> Mina ei ole niisugune orjameelne inimeseloom , kes kummardab . </s> <s> Järgmine kord viid bandiitidele suhkrut ja soola , " lubas seltsimees Vaag ja hakkas kohe kamaluga korvist marju õgima . </s> </p>
<p> <s> Seltsimees Vaagi näpud ja huuled värvusid lillakaks . </s> <s> Kui ma NKVD majast välja tulin , käis vägev põmakas , kõik aknad klirrdi ! puruks , üks kild lendas mulle vastu selga , lõikas läbi kleidi pika haava veritsema . </s> </p>
<p> <s> Ma pistsin umbjalu liduma , tagasi vaadata ei julgenud . </s> <s> Kodus ma seljahaava kellelegi ei näidanud . </s> </p>
<p> <s> 28 . juuli </s> </p>
<p> <s> Ilmad on vilud . </s> <s> Kas tõesti on suvi juba otsas ? </s> <s> Vihm ja kõle tuul ei meeldi mulle mitte üks raas . </s> </p>
<p> <s> " Nüüd notitakse kogu Räpina maha , küll te näete ! </s> <s> NKVD seda juba ei jäta , " avaldas onu Timofei kartust . </s> </p>
<p> <s> " Süütud inimesed peavad Alberti pärast kannatama , " tänitas tädi Ksenja . </s> </p>
<p> <s> " Paras ! </s> <s> Paras punastele bandiitidele ! </s> <s> NKVD sheff rebiti ribadeks nagu kaltsukoorem paberimasinas . </s> <s> Kõik kohad olid tema verist sodi täis , " kargles Vaska-Tshempionson rõõmu pärast . </s> <s> " Ma ei saa ainult ühest asjast aru — kuidas nad oma pommi NKVD-sse said sokutada ? " </s> </p>
<p> <s> 30 . juuli </s> </p>
<p> <s> Seltsimees Vaagi hauale pandi punane viisnurk posti otsa . </s> <s> Punaväe puhkpilliorkester mängis matusel kurbi lugusid . </s> <s> Setu naised itkesid , sest seltsimees Vaag oli rahvuse poolest setu . </s> </p>
<p> <s> 5 . august </s> </p>
<p> <s> Täna võtsid vabadusvõitlejad mind päris paljaks . </s> <s> Seejärel läksime punkrisse , sest väljas oli juba väga jahe , täitsa nagu sügis , ütleksin . </s> </p>
<p> <s> Vabadusvõitlejad vaatasid mind tattnina valgel igalt poolt , mudisid rindu ja käperdasid alt . </s> </p>
<p> <s> Kõikide meeste huvi äratab just see pehme koht seal all , kusjuures minu meelest on naine ilus just näo ja silmade poolest , mis aga mehi kahjuks eriti ei morjenda . </s> </p>
<p> <s> Kui vabadusvõitlejad hakkasid mind heinte peale selili lükkama , panin putku . </s> </p>
<p> <s> Veidi oli kahju , et nad mind sugugi kinni ei hoidnud . </s> <s> Aga juba mu ema õpetas , et meestele tuleb end anda jupphaaval , muidu hakkavad nad sind litsiks pidama . </s> </p>
<p> <s> 25 . august </s> </p>
<p> <s> Alevi keskel lasti maha luteri kiriku pastor Konstantin Reinkaart , kuna uurijad tegid kindlaks , et just tema viis NKVD majja pommi , mille plahvatus seltsimees Vaagi lendavateks lihakämpudeks kiskus . </s> </p>
<p> <s> See oli nii . </s> </p>
<p> <s> Kogu Räpina käsutati paberivabriku ette platsile , siis tulid kaks sõdurit , kes talutasid pastor Reinkaarti enda vahel , hoides tal kummastki käest kinni . </s> <s> Pastori silmad olid musta lindiga kinni seotud , nõnda et tema ise ei näinud mitte kui midagi . </s> </p>
<p> <s> Vabriku värava juures jäädi seisma , pastor Reinkaart pöörati näoga rahva poole . </s> <s> Samas ootas hobune vankriga . </s> <s> Algul ei tulnudki ma selle peale , kellele peaks hobust vaja minema . </s> </p>
<p> <s> Seejärel luges üks mundris mees ette kohtuotsuse vene keeles , millest mitte keegi ei saanud mõhkugi aru . </s> </p>
<p> <s> " Ka pastorihärra ei oska vene keelt , ma tean küll , " sosistas tädi Ksenja . </s> </p>
<p> <s> " Talle tõlgib Jumal , " arvas onu Timofei . </s> </p>
<p> <s> Siis ilmus hobuse tagant välja kolmas sõdur pika vintpüssiga , mille otsas oli tääk , ning tulistas pastor Reinkaarti selja tagant otse kuklasse . </s> </p>
<p> <s> Issand , kui jube see on , kui inimese ajupritsmed peast välja lendavad ! </s> <s> Isegi hobune ehmatas püssipaugu peale , hirnahtas ja kaapas jalaga , tahtis eemale perutada , aga oli lasipuu külge kõvasti kinni seotud . </s> <s> Kaks sõdurit , kes pastori kätest kinni hoidsid , ei lasknud tal maha kukkuda , vaid tõstsid poolenisti ilma peata surnukeha vankrile . </s> <s> Pärast pühkis üks sõduritest verise lödi munakivisillutiselt luuaga plekk-kühvlile ja kallas selle pastor Reinkaarti kõrvale . </s> </p>
<p> <s> " Meie pastor on kangelane , " sosistas keegi rahva seas , aga nii tasa , et sõdurid seda ei kuulnud . </s> </p>
<p> <s> Hobune köideti lahti , sõdurid hüppasid vankrile , sõitsid minema ja rahvas läks laiali . </s> </p>
<p> <s> " Küllap oli Jumalal seda tarvis , " võttis onu Timofei kodus asjad kokku . </s> </p>
<p> <s> " Kumba oli tarvis , kas pommi või mahalaskmist ? " täpsustas tädi Ksenja . </s> </p>
<p> <s> " Mitte midagi ei juhtu ilma Jumala tahtmiseta , " jutlustas onu Timofei . </s> </p>
<p> <s> Huvitav , kas ta mind kabistada tahab ka Jumala käsul ? </s> </p>
<p> <s> " Mina hakkan kah usklikuks , ma tahan kah kangelaseks saada , " kuulutas Tshempionson . </s> </p>
<p> <s> Kas tema siis veel ei usugi ? </s> </p>
<p> <s> 26 . august </s> </p>
<p> <s> Käisime Vaska-Tshempionsoniga vaatamas vereplekki vabrikuvärava ees . </s> </p>
<p> <s> " Ma tean , kuhu pastorson maeti . </s> <s> Ma hiilisin hobusonile järele ja sain teada . </s> <s> Tema hauason on prügimäessonill , " ütles Tshempionson . </s> </p>
<p> <s> 27 . august </s> </p>
<p> <s> Vereplekile vabrikuvärava ees pannakse leinalilli , NKVD aga korjab need üles ja viskab minema . </s> </p>
<p> <s> 28 . august </s> </p>
<p> <s> Verepleki juurde pandi püssiga tunnimees — seesama , kes pastor Reinkaarti kuklasse tulistas — , et rahvas ei saaks sinna lilli panna . </s> </p>
<p> <s> 1 . september </s> </p>
<p> <s> Ka sellel aastal istume Sellaga ühes pingis . </s> <s> Tegelikult on tema õige nimi Aksella , aga kõik kutsuvad teda Sellaks . </s> </p>
<p> <s> Sella-Aksella on jumala valget vuhvti , ta nahk on hele ja juuksed linased . </s> </p>
<p> <s> " Mu vanaema on kah albiino , " lausus Sella . </s> </p>
<p> <s> " Mida see veel peaks tähendama ? " küsisin mina ja Sella seletas , et albiino on üleni lumivalge inimene . </s> <s> Pole tumedaid karvu ja nahk on kogu aeg hele . </s> </p>
<p> <s> Tavaliselt on nii , et kui 1. septembril on ilus ilm , siis tuleb hea kooliaasta , aga kui sajab vihma , siis lähevad kõik asjad untsu . </s> </p>
<p> <s> Täna hommikul ladistas vihma , müristas kõu ja välgahtas äikest , siis oli aga äkki terve klassituba päikest täis . </s> </p>
<p> <s> " Vaata , vikerkaar , " näitas Sella . </s> </p>
<p> <s> Seitsmevärviline look kaardus otse ümber kirikutorni . </s> <s> Ei tea , mida see peaks tähendama ? </s> </p>
<p> <s> 5 . september </s> </p>
<p> <s> Kumbki ei jäta mind rahule , ei onu Timofei ega Vaska-Tshempionson , mõlemad ajavad peale nagu surm . </s> <s> Aga ma ei saa ju seda asja mangumise peale teha ! </s> </p>
<p> <s> Parema meekega teeksin ma seda ehk siiski Tshempionsoniga , aga ma kardan , et ta ei saa hakkama , mõnes mõttes on ta toslem ja hädapätakas . </s> <s> Ma löön lausa verest välja , kui mõtlen , et see võiks kuidagi pooleli jääda . </s> <s> Ja veel hoiab mind tagasi asjaolu , et tema eest kostis tädi Ksenja . </s> <s> Mina ei taha olla kellelegi harjutamiseks ! </s> <s> Mees olgu ise mees , ärgu tulgu ema abiga , olgu ta pealegi alles naga . </s> <s> Nagasid pole mul sugugi vaja , las sirguvad suureks . </s> <s> Onu Timofei ei tule üldse kõnesse , tema on lihtsalt vastik tükkis oma rokase habeme ja kääksuva häälega . </s> </p>
<p> <s> Oleks ikka päris naljanumber , kui ka tema võtaks tädi Ksenja endale appi lunima . </s> </p>
<p> <s> 26 . september </s> </p>
<p> <s> Sella isal ja emal on Peipsi ääres suur talu . </s> <s> Selle järve nimi on täpsemini Lämmijärv ja eile käisime me seal kalapaadiga sõitmas . </s> <s> Paati kutsutakse põtaks , sest selle mootor popsub kogu aeg põta-põta . </s> </p>
<p> <s> " Vaata , Venemaa , " näitas Sella mulle järve teist kallast . </s> </p>
<p> <s> Venemaa oli täiesti sinine ja väga ilus . </s> </p>
<p> <s> Tagasiteel saime veidike tuult . </s> </p>
<p> <s> " Mulle meeldivad tormid , " kilkas Sella . </s> </p>
<p> <s> Lainelatv pritsis mu kleidi märjaks , aga ainult natukene . </s> </p>
<p> <s> Ma arvan , et ka mulle meeldivad tormid , kuigi ma ei ole elus ühtegi tormi üle elanud . </s> </p>
<p> <s> 11 . oktoober </s> </p>
<p> <s> Vabadusvõitleja Albert ootas mind hommikul puu taga . </s> </p>
<p> <s> " Pidasime poistega nõu ja otsustasime , et täna sul kooli asja ei ole , " mugistas Albert ja tiris mu tsikli peale . </s> </p>
<p> <s> Kihutasime täie tambiga punkrisse , soolikad tahtis seest segi raputada , eriti hull oli soosillal . </s> </p>
<p> <s> Algul ma ei saanudki aru , mida ta teha tahab , aga pärastpoole juba sain . </s> </p>
<p> <s> " Süütus läks nagu saunaaken , " mühistas vabadusvõitleja Albert , kui minu pealt üles tuli . </s> </p>
<p> <s> Seejärel madistasid minuga veel vabadusvõitleja Tiit ja too belglane , kes mulle kõige rohkem neist kolmest meeldib . </s> <s> Ma arvan , et teine ja kolmas ikka olid nemad , kuigi kes see pimedas õieti aru saab . </s> </p>
<p> <s> Ma ei mõista , miks naised seda endaga teha lubavad , kui see on tegelikult nii jube . </s> <s> Mina küll püüan edaspidises elus niisugust asja vältida . </s> </p>
<p> <s> Aga seda võin ma päris julgelt kinnitada , et Vaska-Tshempionson poleks sellega toime tulnud , ehkki ma ei taha tema kohta midagi pahasti öelda . </s> <s> Juba Albertil oli tükk pusimist , kuigi temal peaks olema kenake hulk kogemusi . </s> </p>
<p> <s> Pärast tõi Albert mu tsikliga päris koolimaja ette . </s> </p>
<p> <s> Sella nägi , kui ma külgkorvist välja ronisin , ka teised plikad ja poisid . </s> </p>
<p> <s> " Kes see mees on ? </s> <s> Kus sa olid ? " käis Sella peale nagu uni . </s> </p>
<p> <s> Pisut olin ma rõõmus , et Sellale koos Albertiga silma alla sattusin , mootorrattaga pealegi , olgugi et see ei pannud mind just nahast välja hüppama . </s> <s> Aga mida ma pidin talle vastama ? </s> </p>
<p> <s> Mõni ütleb nende kohta , et nad on bandiidid ja mõrtsukad , mõni teine , et nad on vabadusvõitlejad , onu Timofei nimetab neid metsavendadeks , kuigi ma ei saa aru , kuidas saab metsal olla inimesest vend . </s> </p>
<p> <s> 5 . november </s> </p>
<p> <s> Juba külmetab , kord sadas lörtsigi . </s> </p>
<p> <s> Albert sõidutab mind ikka punkrisse ja tagasi . </s> <s> Pikapeale olen hakanud selle asjaga harjuma . </s> <s> Tegelikult polegi nii hirmus , nagu esimene kord tundus . </s> </p>
<p> <s> 30 . november </s> </p>
<p> <s> Kirik pandi kinni , kuna papp on maha lastud . </s> <s> Onu Timofei ise tagus ukse naeltega piida külge , pärast lõi veel suure laudadest risti ukse peale . </s> </p>
<p> <s> " Et varga-maidud ei pääseks jaole , " kähistas onu Timofei . </s> </p>
<p> <s> Mina ei mõista , kas Jumal ei ole siis parem lukk kui naelad ? </s> <s> Kui mina oleksin Jumal , siis mina küll vargaid kirikusse ei laseks , ma kaotaksin vargad hoopis ilma pealt ära , nagu ka kõik teised halvad inimesed . </s> </p>
<p> <s> Luteri kirikusse onu Timofei õigeusklikel minna ei luba . </s> </p>
<p> <s> " Luterlased on hulka kärnasemad kui jumalasalgajad , " hindas onu Timofei . </s> </p>
<p> <s> 15 . detsember </s> </p>
<p> <s> Nüüd sõidan vabadusvõitlejate juurde punkrisse saaniga . </s> <s> Tagasi ka . </s> </p>
<p>  </p>
<p> <s> 30 . detsember </s> </p>
<p> <s> Jõulude asemel peeti nääre , mis on ka väga toredad pühad . </s> <s> Tädi Ksenja andis mulle oma pika beeži kleidi , millel on nööbid selja taga . </s> <s> Onu Timofei aitas neid kinni nööpida . </s> </p>
<p> <s> " Eesti lihunikud ja saksa fashistid valetasid teile kogu aeg jõulude kohta . </s> <s> Tegelikult ei ole jõulusid olemas , " sõnas õpetaja Klein peokõnes . </s> </p>
<p> <s> Saal oli ilus , värvilised paberiribad langesid laest ning kuuse ladvas oli punane viisnurk , mis põles heledalt . </s> <s> Rõngaste kõrinal avanes eesriie ja orkester laval hakkas mängima . </s> </p>
<p> <s> Meie Sellaga olime näidendis lumehelbekesed ja ei pidanud ütlema ainukestki sõna . </s> </p>
<p> <s> Pärast tantsisin hästi palju miilitsate ja punaväelastega . </s> </p>
<p> <s> Punaväelased tantsivad tegelikult paremini kui miilitsad , aga nemad ei oska eesti keelt . </s> <s> Miilitsad ja tshekistid oskavad , kusjuures miilitsad räägivad eesti keelt paremini kui tshekistid . </s> <s> Kõige paremini oskavad eesti keelt küll vabadusvõitlejad , aga nemad ei oska jälle üldsegi vene keelt . </s> </p>
<p> <s> Mulle tõi näärivana paari siidisukki . </s> <s> Andsin sukad tädi Ksenjale , kellel oli kohe väga hea meel . </s> </p>
<p> <s> 15 . jaanuar 1946 </s> </p>
<p> <s> Kuuveri oleks pidanud olema juba jõulude ajal , aga ikka veel ei ole . </s> </p>
<p> <s> 26 . jaanuar </s> </p>
<p> <s> Koolis on suured ahjud , puud jändrikud ja jämedad , neid annab ahjusuust sisse toppida . </s> <s> Süütamiseks kallatakse halgudele lambiõli , siis kraapsatakse tikku ja kohe lahvatab leek . </s> </p>
<p> <s> Võimlemistundides sumpavad poisid lumes , tüdrukud õmblevad klassiruumis endale põllesid . </s> </p>
<p> <s> 10 . veebruar </s> </p>
<p> <s> Ütlesin vabadusvõitlejatele , et ootan last . </s> </p>
<p> <s> " Pidi olema ju arst , kes asja joonde ajab , " avaldasin seejärel lootust . </s> </p>
<p> <s> " Mitte mingil juhul ! </s> <s> Eesti rahvast on niigi vähe alles jäänud , " keelas Tiit . </s> </p>
<p> <s> " NKVD hävitab eestlasi niikuinii igal pool , nüüd tahab hakata tapma ka naise putsis , " põlgas ära Albert . </s> </p>
<p> <s> " Misasi see puts on ? " pärisin mina ja nemad pistsid mürinal hirnuma . </s> </p>
<p> <s> " Aga järsku ei oleb laps eestilane ? " arvas belglane . </s> </p>
<p> <s> " Itsitage pealegi , kõhud kõveras , aga ma tahan ikkagi teada , mis asi on puts ? " nõudsin mina , sest kui ma mingi asja pähe võtan , siis mina seda juba katki ei jäta . </s> </p>
<p> <s> Mu uue küsimise järel jäid nad äkki päris vait . </s> </p>
<p> <s> Olgu , küll ma kunagi teada saan , mida see sõna tähendab . </s> <s> Ma aiman seda , ja nii põrunud ma ka ei ole , et läheksin seda näiteks õpetaja Kleinilt küsima . </s> </p>
<p> <s> 15 . veebruar </s> </p>
<p> <s> Ka Sella ei tea , mida see sõna tähendab . </s> </p>
<p> <s> " Vittu ma tean , aga putsi mitte , " sosistas Sella , ise näost juuksejuurteni punane . </s> </p>
<p> <s> Minu meelest kammib Sella oma linalakka ülearu tihti . </s> </p>
<p> <s> 24 . veebruar </s> </p>
<p> <s> Vanasti oli täna Eesti Vabariigi aastapäev . </s> </p>
<p> <s> " Mina räägib ämmamooriga . </s> <s> Tema hakkamas abort tegema , " usaldas mulle belglane , kes on neist kõige hellem . </s> </p>
<p> <s> " Kas sa ütlesid talle , et see olen mina ? " tahtsin ma teada . </s> </p>
<p> <s> " See ei oleb tema asi . </s> <s> Tema tulema siia , tegema abort , saama raha ja lähema ära , " seletas belglane . </s> </p>
<p> <s> " Ta on minu tädi ! </s> <s> Saad aru , ta ei tohi sellest kõssugi teada , " prahvatasin mina . </s> </p>
<p> <s> " Tädi ? </s> <s> Siis võib-olla võtmas vähem raha , " kooga-kaagatas too loll mees , keda ma olin arukamaks pidanud . </s> </p>
<p> <s> Tegelikult ei noki ka tema nokk õrna haisugi . </s> </p>
<p> <s> 1 . märts </s> </p>
<p> <s> See belglane ei räägi üldsegi belgia , vaid hoopis hollandi keelt . </s> <s> Minu meelest on see sama , kui eestlane kõneleks läti keelt . </s> <s> Mis mõte sellel oleks ? </s> </p>
<p> <s> Alati arvasin , et inimesed liialdavad , kui nad ütlevad , et aiateibad pauguvad . </s> </p>
<p> <s> Täna sain teada , et asjal on tõsi taga — kuulsin oma kõrvaga , kuidas aialipp piraki ! pakasest lõhki läks , justament sel momendil , kui verine päikeseketas viitsis end metsa tagant kergitada . </s> </p>
<p> <s> Sella veel ehmatas . </s> </p>
<p> <s> Kanname kõik neljakesi — Vaska , tädi Ksenja , onu Timofei ja mina — lambanahkseid kasukaid , vill seespool , nahk väljaspool , näeme välja viisaka perekonna moodi nagu kollased nunnud . </s> </p>
<p> <s> 2 . märts </s> </p>
<p> <s> Lubasin Vaskal öösel tulla . </s> </p>
<p> <s> Vaeseke , ta värises erutusest , ta läkastas , igavene pabistis ja närvipundar selline ! </s> </p>
<p> <s> Pidin teda palju aitama . </s> </p>
<p> <s> Muidugi ei taha ma lapsi rikkuda , aga mis mul muud üle jäi ? </s> </p>
<p> <s> Hommikusöögilauas nägin , et Vaska näost olid tedretähnid kadunud . </s> <s> Juuksed olid endiselt punased , aga tedretäppe netu , nagu Vaska ise ütleb . </s> </p>
<p> <s> 3 . märts </s> </p>
<p> <s> " Minason tahason veelson , " teatas Vaska täna öösel . </s> </p>
<p> <s> 10 . märts </s> </p>
<p> <s> Tädi Ksenja on minuga kuidagi väga lahkeks muutunud . </s> </p>
<p> <s> " Võta , Margit , küüslauku ja mett . </s> <s> Ja lehmasooja piima , " oli tädi Ksenja nagu muinasjutu-emme . </s> </p>
<p> <s> 10 . aprill </s> </p>
<p> <s> " Kas sa ikka tead , kuidas last mitte teha ? " küsis tädi Ksenja . </s> </p>
<p> <s> Need inimesed , kes loomi talitavad , võtavad seda asja hoopis kergelt , olin ma tähele pannud . </s> <s> Veel kergemini võtavad ämmaemandad . </s> </p>
<p> <s> " Juba hilja , " tunnistasin mina . </s> </p>
<p> <s> Tädi Ksenja katsus mu kõhtu . </s> </p>
<p> <s> " Ja-jaa , " venitas ta üle huulte . </s> <s> " Ma võtan natuke mõtlemisaega . " </s> </p>
<p> <s> 12 . aprill </s> </p>
<p> <s> Seapekk ajab iiveldama , pea käib ringi . </s> <s> Matemaatikast ei saa enam tuhkagi aru , Sella ütleb mulle kogu aeg ette . </s> <s> Ka kontrolltööd puksin tema pealt maha . </s> </p>
<p> <s> Sella isa püüdis jää alt kolmekilose koha , Sella käis seda metsavendadele müütamas . </s> </p>
<p> <s> 15 . aprill </s> </p>
<p> <s> Kallale tormas onu Timofei . </s> <s> Ta tiris mu puukuuri ja muudkui kraaksus : </s> </p>
<p> <s> " Kui sa teistele lubad , siis ei tohi sa mind ka ilma jätta ! " </s> </p>
<p> <s> Issand , kui jälk ! </s> </p>
<p> <s> Pistsin nagu ruuporist röökima . </s> <s> Ma kohe tahtsin , et keegi satuks peale . </s> <s> Mida see perekond õigupoolest silmakirjatseb ? </s> <s> Õige heategijad ! </s> </p>
<p> <s> Kohale jooksid mõlemad — nii Vaska kui tädi Ksenja . </s> </p>
<p> <s> " Kuradi litsinägu , püüdis mind patule hukutada , aga kui midagi välja ei tulnud , siis hakkas kisama nagu ratta peal , " valetas onu Timofei nõnda et suu suitses . </s> </p>
<p> <s> " Välja , hoor ! </s> <s> Välja , hoor , kristlaste majast ! " karjus tädi Ksenja , nagu oleks keegi talle elu kallale kippunud . </s> </p>
<p> <s> " Ema , las Margit elab meie juures ! </s> <s> Ma võtan ta naiseks , kui suureks saan , " puhkes Vaska nutma . </s> </p>
<p> <s> " Las jääb , kristlased on andestajad . </s> <s> Ristiusk on eelkõige halastus , armastus ja kaastunne , " jutlustas onu Timofei . </s> </p>
<p> <s> " Ei ! </s> <s> Ma ütlen veel kord — ei ! " jõõras tädi Ksenja nagu hullpealuu ja andis mulle tund aega asjade pakkimiseks . </s> </p>
<p> <s> Selleks ei kulunud mul ju veerandit tundigi , olen üleval katusekambris ja täidan oma päevaraamatut . </s> </p>
<p> <s> Mis saab ? </s> <s> Ma ei tea . </s> </p>
<p> <s> Aga üks asi on kindel — ma armastan seda last , kes on mu kõhus . </s> </p>
<p> <s> Olen veel päris plika , ainult viieteistkümneaastane , aga kui saatus on mulle määranud sellise tee , siis ma käin seda sirge seljaga . </s> </p>
<p> <s> Selle lapse kasvatan üles mina . </s> </p>
<p> <s> Aga kuhu on mul minna ? </s> </p>
<p> <s> NKVD-sse ? </s> <s> Läheks küll , kui seal oleks seltsimees Vaagi sarnane muhe mees , aga uus ülemus pole mind enda juurde kutsunud ja naisterahval ei kõlba ise ka ennast pakkuma minna . </s> </p>
<p> <s> Temast räägitakse ka , et ta on igavene lontrus ja mina ei tea tema nimegi . </s> </p>
<p> <s> Miilitsakoolile tuleb kah kriips peale tõmmata , kes see ikka lapsega võmmi igatseb . </s> </p>
<p> <s> Juba kopitakse uksele , tund on täis . </s> </p>
<p> <s> 20 . aprill </s> </p>
<p> <s> Bandiidid võtsid mind enda juurde , nemad on tõelised kristlased , halastajad ja kaastundlikud . </s> </p>
<p> <s> Teen neile süüa , kraamin punkrit . </s> </p>
<p> <s> Siinsest varandusest meeldib mulle kõige rohkem vändaga grammofon . </s> <s> Selline oli meil ka kodus ning meie emaga kuulasime kogu aeg plaate . </s> </p>
<p> <s> Huvitavad on ka kaks kuulipildujat , Albert käib kogu aeg nende torusid silitamas . </s> </p>
<p> <s> " Me võime võtta auto ja poole tunniga kogu Räpina bolshevikest puhtaks rookida , aga mis siis edasi saaks ? " plaanis Tiit . </s> </p>
<p> <s> Minu teada sõidavad kauboid hobustega . </s> </p>
<p> <s> " Ega Inglismaa meid Venemaa kätte jäta , " trööstis Albert rohkem ennast kui teisi . </s> </p>
<p> <s> " Ära usub suured riigid ! </s> <s> Suured riigid reedab alati , " manitses Belgia hollandlane . </s> </p>
<p> <s> Kui varem meeldis mulle kõige rohkem tema , siis nüüd on neist kolmest esiplaanil Tiit , ehkki ka temal leidub mitmeid vigu . </s> <s> Alberti-sugust tahumatut matsi ma lihtsalt ei saa tõsiselt võtta . </s> </p>
<p> <s> Aga kõige rohkem on mulle külge kasvanud hoopiski Vaska , olgugi et ta on alles jumbu , aga nii armas ! </s> <s> Ma võiksin talle olla nagu ema ja nagu naine . </s> </p>
<p> <s> 21 . aprill </s> </p>
<p> <s> Asjal tuleb käia vähemalt saja meetri kaugusel , asja jäljele tuleb lund peale panna . </s> </p>
<p> <s> " Muidu on NKVD-l kohe hais ninas , " manitses Tiit . </s> </p>
<p> <s> " Sitamaja pole vaja , sittuda võib ümber maja , " kaasitas Albert . </s> </p>
<p> <s> Minu jaoks liiga vänge . </s> <s> Ja maju kui selliseid ei leidu siin ju mitte mingisuguseid . </s> </p>
<p> <s> Mehed tegid punkrisse ühe nari juurde , selle peal magan mina . </s> </p>
<p> <s> " Ma pean linnast mööblipoest madratsi ka tooma , siis on hea pehme , " ütles Tiit . </s> </p>
<p> <s> Vesi kaevus on kollane ja inetu ja paha maitsega . </s> <s> Siin on ikkagi soo , olgugi et meie elame soosaarel . </s> <s> Hollandlane keedab vett , enne kui joob , Albert ja Tiit ei keeda . </s> </p>
<p> <s> " Sina pead ka keetma . </s> <s> Mitte enda , vaid lapse pärast , " hoolitses Tiit . </s> </p>
<p> <s> " Pliiti küta ainult öösel . </s> <s> Muidu on NKVD-koerad suitsu järgi kohe platsis , " hoiatas Albert . </s> </p>
<p> <s> " Pead päevikut , jah ? </s> <s> Mina pean kah päevikut — et eesti rahvas saaks kunagi teada , missugused olid tema tõelised kangelased , " lausus Tiit . </s> </p>
<p> <s> Aga miksjaoks mina pean ? </s> </p>
<p> <s> Sellepärast , et juba mu ema pidas päevikut , kus oli kõik ausalt sees . </s> <s> Ka see , kui tal midagi isa kõrvalt juhtus . </s> <s> Muidugi olid need salapäevikud , mida ainult mina — peale tema — võisin lugeda . </s> </p>
<p> <s> 22 . aprill </s> </p>
<p> <s> Pesu on palju — linad , rätikud , padjapüürid , meeste pikad ja lühikesed aluspüksid . </s> <s> Jalarätid on alati väga higised ja mustad , samuti kindad . </s> </p>
<p> <s> 23 . aprill </s> </p>
<p> <s> See meie hollandlane pole üldsegi hollandlane , kuigi on belglane . </s> </p>
<p> <s> " Mina oleb valloon , " kinnitas mees , endal keel sõlmes . </s> </p>
<p> <s> Kord üks , kord teine , kord siin , kord seal . </s> <s> Mina seda ei mõika , kuigi keegi ei ole mind pidanud just pikkade juhtmetega tegelaseks . </s> </p>
<p> <s> 24 . aprill </s> </p>
<p> <s> Järvest saab palju kala . </s> <s> Võrk tuleb jää all ühest august teiseni vedada ja siis terve päeva oodata . </s> <s> Aga kala tuleb . </s> </p>
<p>  </p>
<p> <s> 30 . aprill </s> </p>
<p> <s> Sulavad viimased lumeriismed . </s> <s> Puud kohisevad . </s> </p>
<p> <s> Linnas ma kevade tulekut õieti ei märganudki . </s> <s> Kuigi kõik plikad õhkasid " Kevad , kevad , kevad tuleb ! " , ma ise õhkasin ka , aga ometi seda ei märganud . </s> </p>
<p> <s> 5 . mai </s> </p>
<p> <s> Juba laulavad linnud . </s> <s> Nad on musta värvi ja kenasti paaris . </s> </p>
<p> <s> " Rästad , " määras Tiit . </s> </p>
<p> <s> Õhk lõhnab hoopis teistmoodi . </s> </p>
<p> <s> 9 . mai </s> </p>
<p> <s> " Ma tunnen , ma tunnen teda sinu sees . </s> <s> Mul käib vastu last ! " rõkatas täna Tiit . </s> </p>
<p> <s> " Minu munn on seda meie titte ammu puutunud , ma pole sellest lihtsalt mingit numbrit teinud , " sõnas Albert . </s> </p>
<p> <s> Ka seda sõna kuulsin ma esimest korda , aga taipasin kohe , mida see tähendab . </s> </p>
<p> <s> " Varsti peab sina ainult suhu võtamas . </s> <s> Ema pidama hoolitsemas laps , " luges valloon moraali . </s> </p>
<p> <s> " Ja meie torkame sulle ainult persse , " lubas Albert . </s> </p>
<p> <s> 10 . mai </s> </p>
<p> <s> Tiit tuli suure madratsiga , madratsi sees oli veel pirakas ovaalne peegel . </s> </p>
<p> <s> " Need on Tartu parimast poest . </s> <s> Mina kehva kraami ei võta . </s> <s> Orjadel peab ostuluba olema , vaba mees võtab , millal soov tekib , " kiitles Tiit . </s> </p>
<p> <s> " Tänan , " ütlesin ma Tiidule . </s> </p>
<p> <s> Mulle meeldib pehme peal magada , samuti tahan ma end sättida . </s> </p>
<p> <s> 11 . mai </s> </p>
<p> <s> Kogu aeg tahaks nagu tatistada , aga see pole ilus . </s> <s> Ka iiveldus käib peal ja see teeb kurgu mõruks . </s> </p>
<p> <s> 12 . mai </s> </p>
<p> <s> Juba siputab ! </s> </p>
<p> <s> Mehed kutsusid nõid Reeda , kes andis mulle hõbepaberi , millesse tavaliselt shokolaad pakitakse . </s> <s> Ma pidin paberit pihkude vahel hõõruma ja siis käega vastu puutüve panema . </s> <s> Kui paber hoidis puu külge , siis oli see minu puu , kui paber jäi peo külge edasi , siis pidin ma oma puud edasi otsima . </s> </p>
<p> <s> Minu paber jäi kinni ühe valgetes õites puu külge , mis kohe hirmsasti lõhnas . </s> </p>
<p> <s> " See on õnn . </s> <s> See on suur õnn . </s> <s> See tähendab , et sellest poisist kasvab suur mees , kuna toomingas annab jõudu ja tarkust , " ennustas nõid Reet . </s> </p>
<p> <s> Muuseas , mina tahan hoopis tüdrukut . </s> </p>
<p> <s> Nõid Reet pole tegelikult üldsegi nõia moodi , ta ei lenda luua seljas ega pole tal ka pikka ja kongus nina , esiletükkivat lõuga ning rohekas-lillat kortsus laupa . </s> </p>
<p> <s> Ta on üpriski tavaline eesti maanaine , tema ainukeseks nõialikuks iseärasuseks on pulstis ja ponsunud veresooned sääremarjadel . </s> </p>
<p> <s> Ja vahest ka hallid , hõredad ja tortis juuksed . </s> </p>
<p> <s> Kui Reet ära hakkas minema , sosistas ta mulle kõrva : </s> </p>
<p> <s> " Sul saab elus palju-palju mehi olema . </s> <s> Oi , kui palju ! " </s> </p>
<p> <s> Ma ei taha palju mehi , ma tahan ainult ühte , kes väga-väga meeldiks ! </s> </p>
<p> <s> Aga ikkagi hoidsin oma pool tundi kahe käega puutüve ümbert kinni ning hakkan seda tegema iga päev . </s> </p>
<p> <s> 20 . juuni </s> </p>
<p> <s> Vabadusvõitlejad lõikasid telefonitraadid läbi . </s> <s> Nüüd ei saa tshekistid enam helistada . </s> </p>
<p> <s> Nad on vaprad . </s> </p>
<p> <s> 23 . juuni </s> </p>
<p> <s> Albert tõi poest kanistritäie petrooleumi ja võitööstusest kasti võid . </s> </p>
<p> <s> 24 . juuni </s> </p>
<p> <s> Heiskasime ühe väiksema kuuse latva sini-must-valge lipu ja pidasime jaaniööd . </s> </p>
<p> <s> 3 . juuli </s> </p>
<p> <s> " Pea meeles , et laps sinu kõhus saab juba kõigest aru . </s> <s> Ütle talle , et sa teda armastad , " õpetas nõid Reet . </s> </p>
<p> <s> Ma ütlen seda talle kogu aeg , kuigi mul on tunne , et ma natuke valetan . </s> <s> Ja mulle ei meeldi valetada . </s> </p>
<p> <s> Kindlasti laps juba mõtleb . </s> <s> Võib-olla saab ta minust aru ? </s> <s> Võib-olla on ta esimene inimene , kes minust aru saab ? </s> <s> Igatahes on ta minu sõber . </s> </p>
<p> <s> 4 . juuli </s> </p>
<p> <s> Kallis päevik , ma luban sulle , et ma ei valeta enam kunagi ! </s> <s> Tulevikus jätan ma ehk mõningad asjad ütlemata , et teistele inimestele mitte haiget teha . </s> </p>
<p> <s> 15 . juuli </s> </p>
<p> <s> Just rästikud ajavad mehed tülli , nad vaidlevad kogu aeg , et kelle kord on madusid maha lüüa . </s> </p>
<p> <s> Albert tampis täna suure hoolega , tegi punkri ussidest lagedaks , aga öösel roomavad nad jälle sisse . </s> </p>
<p> <s> " Nagu NKVD ! </s> <s> Ühe teed pulbriks , juba sisistab uus , pea püsti , " jõratas Albert . </s> </p>
<p> <s> 22 . juuli </s> </p>
<p> <s> Jaht õnnestus , sõime rebaseliha . </s> </p>
<p> <s> Ma polnud kunagi varem elus söönud rebaseliha . </s> <s> Ma ei oskagi praegu täpselt öelda , mis maitsega see on . </s> </p>
<p> <s> 29 . juuli </s> </p>
<p> <s> Laps on kõhus väga rahutu . </s> </p>
<p> <s> " Ta on võitleja . </s> <s> Ta tikub varem välja , " naeris nõid Reet . </s> </p>
<p> <s> Reet mulle sellepärast meeldibki , et ta on lõbus inimene , teeb minugi tuju rõõmsaks . </s> </p>
<p> <s> " Ta , raisk , tahab hakata varem Eesti vabaduse eest võitlema , " ajas Albert oma joru . </s> </p>
<p> <s> 8 . august </s> </p>
<p> <s> Reet tõi mulle aaloed . </s> </p>
<p> <s> " See teeb lapsele head , siis keerab ta end õigesse asendisse , on parem välja võtta , " tegi nõid Reet asjalikku juttu . </s> </p>
<p> <s> 15 . august </s> </p>
<p> <s> Piim juba käib , ja selle üle on mul küll hea meel . </s> <s> Ma kartsin , et äkki olen ma nii noor , et mul piima ei tulegi . </s> </p>
<p> <s> 1 . september </s> </p>
<p> <s> Sella läheb täna jälle kooli , teised ka . </s> </p>
<p> <s> Olen nad peaaegu täiesti unustanud , kuna on tähtsamaid tegemisi . </s> <s> Ja küllap on nemad ka minu unustanud . </s> </p>
<p> <s> Ühelt poolt on niisugune unarusse jätmine õudne ja valus , teiselt poolt hõlbustab elu . </s> </p>
<p> <s> Mõned asjad tuleb lihtsalt oma peast ja südamest minema visata , muidu võid plindrisse lennata . </s> </p>
<p> <s> Näiteks olen ma oma mälust kustutanud tädi Ksenja ja onu Timofei ja ka Vaska . </s> <s> Esimesed sellepärast , et nad mulle palju halba tegid . </s> <s> Vaskast on natuke kahju , aga tema kuulub väljaheidetutega kokku . </s> </p>
<p> <s> Ja otse loomulikult ei ole ma kellegi peale tige . </s> <s> Las inimesed elavad oma elu , minusse see ei puutu . </s> </p>
<p> <s> 2 . september </s> </p>
<p> <s> Nõid Reet silitab mu kõhtu ning kudrutab : </s> </p>
<p> <s> " Kallis laps , tule välja , tule , tule , sest meie armastame sind ammuilma . " </s> </p>
<p> <s> 20 . september </s> </p>
<p> <s> Mõnd aega ei saanud kirjutada , kuna sündis laps . </s> </p>
<p> <s> Viimasel hetkel oli kohale rutanud tädi Ksenja koos kõigi rohtude ja tangidega . </s> <s> Mina teda ei näinud , sest olin parajasti minestuses . </s> </p>
<p> <s> " Ega küla peal ei jää miskit saladusse , " lõi Tiit käega . </s> </p>
<p> <s> " Akushöör päästma laps , " arvas valloon . </s> </p>
<p> <s> Reet rääkis , et Albert ja Tiit olid mind reite vahelt lõhki tõmmanud , tädi Ksenja oli siis lapsel kaenlaalustest kinni haaranud ja poisi välja õngitsenud , muidu ei saanud kätte . </s> </p>
<p> <s> Verd oli tohutu suur loik maas ja igal pool mujal ka küll . </s> </p>
<p> <s> " Kurradi raisk , kes võis teada , et see inimese sündimine on nii hirmus jõle värk . </s> <s> Ihukarvad ajab püsti , " vandus Albert . </s> </p>
<p> <s> " Inimese tapmine ei ole jõle , eks ole ? " nähvas Reet . </s> </p>
<p> <s> Laps oli üleni verine , aga ikkagi armas . </s> </p>
<p> <s> " Mina mõtlesib , et sina sureb , " purssis valloon . </s> </p>
<p> <s> Need mehed on ikka täitsa ohmud . </s> <s> Kuidas ma saanuks surra , kui ma pean oma poja üles kasvatama ? </s> </p>
<p> <s> " Nüüd on Ksenjal siin kõvasti õmblemist , " takseeris Reet mu jalgevahet . </s> <s> " Ta jooksis just niiti ja nõela tooma . " </s> </p>
<p> <s> " See kuradi Ksenja on kindlasti NKVD koputaja , " kahtlustas Albert . </s> </p>
<p> <s> " Kui ongi , ega ta sellise asja puhul ikka kuhugi kaebama ei lähe . </s> <s> Elu on siiski püha , " rahustas Reet ja pani manasõnadega verejooksu seisma . </s> <s> " Aga ta võib sul uuesti purskama hakata . " </s> </p>
<p> <s> Seda küll ei tahaks , et jalgade vahelt muudkui verd purskab . </s> </p>
<p> <s> 22 . september </s> </p>
<p> <s> Kogu aeg , kui tädi Ksenja mind õmbles , olin jälle meelemärkuseta , nõnda ma ise ei näinudki oma suurt minemapeletajat ja elupäästjat . </s> <s> Peaks talle kuidagi ütlema , et tema ei ole poisi vanaema , siis oleks kõik aus ja asjalood klatitud . </s> </p>
<p> <s> Kui toibusin , oli tädi Ksenja läinud , ma panin oma nibu vastu poisi suud , aga tema ei teinud suud lahti . </s> </p>
<p> <s> Mis saab ? </s> <s> Ega ta ei tohi ometi nälga surra ? </s> </p>
<p> <s> Reet õpetas mind nibuga lapse suud kõditama . </s> </p>
<p> <s> Algul tegi poiss silmad lahti ja ta silmad naersid , kuna tal oli kõdi . </s> </p>
<p> <s> Issand , missugune õndsus ! </s> </p>
<p> <s> Ja siis tegigi ta suu lahti ning hakkas ahnelt lutsima . </s> </p>
<p> <s> Varem ei saanud ma üldse aru , et emana kuidagi teistmoodi olen kui vanasti , nüüd saan . </s> </p>
<p> <s> Olen hoopis teistsugune Margit . </s> </p>
<p> <s> Mehed seadsid lahinguvalmis kõik kuulipildujad ja muud relvad , juhuks kui tädi Ksenja peaks meid reetma . </s> </p>
<p> <s> 23 . september </s> </p>
<p> <s> Tädi Ksenja tõi terve kotitäie vatti ja suure rulli marlet . </s> </p>
<p> <s> 29 . september </s> </p>
<p> <s> Albert tegi väga ilusa hälli , seda saab lakke riputada ja kiigutada . </s> </p>
<p> <s> Valloon laulab lapsele ilusaid laule hollandi keeles . </s> </p>
<p> <s> 10 . oktoober </s> </p>
<p> <s> Valmistume uueks talveks , korjasin mitu korvitäit pohli . </s> </p>
<p> <s> 28 . oktoober </s> </p>
<p> <s> Jumal on ikkagi olemas . </s> <s> Poiss naeratas mulle . </s> <s> Milline õndsalik tunne läbis mind ! </s> </p>
<p> <s> 10 . november </s> </p>
<p> <s> Tiit ja valloon tõid kaks lammast , mina pidin tagajalgu kinni hoidma , kui Albert neil täägiga pea maha lõikas . </s> </p>
<p> <s> 15 . november </s> </p>
<p> <s> Papp Grigori tõi palju mähkmeid , kui ristima tuli , ta on hea inimene . </s> </p>
<p> <s> " Minult saab seda teada ainult Jumal , kes teab niigi , " ütles isa Grigori . </s> </p>
<p> <s> " Poiss-põnn olgu Konstantin , niisugune on meie arvamus , " pani ette Tiit . </s> </p>
<p> <s> " Konstantin on küll ilus nimi , aga kas tahate ikka sellist ? " oli papp Grigori meeste nimevaliku puhul ettevaatlik . </s> </p>
<p> <s> " Mis sa põed , mis see siia puutub , et bolshevikud pastor Konstantin Reinkaarti maha lasid , " vaidles Tiit . </s> <s> " Ja tema oli ikka meie usu mees , mitte mõni vant . " </s> </p>
<p> <s> " Meie poeg , kurrat , teeb eesti rahva jälle vabaks , nagu Konstantin Päts , raisk , " kuulutas oma usku Albert . </s> </p>
<p> <s> " Meie kuningas oleb Leopold . </s> <s> Mina tahab Leopold , " sekkus valloon . </s> </p>
<p> <s> " Pista oma kuningas putsi , " soovitas Albert , patsutas püstolit vöö vahel . </s> </p>
<p> <s> " Eestil on vaja presidenti , mitte mõnda operetitegelast , " jäi Tiit kindlaks . </s> </p>
<p> <s> " Aga Leopold , see on Leo , Lev — lõvi , ja kuningas , see sobib ju hästi , " soostus isa Grigori . </s> </p>
<p> <s> " Paneme siis mõlemad , heal lapsel ikka mitu nime , " andis nõu Reet . </s> </p>
<p> <s> " Ja kus tema vanemad on ? " küsis isa Grigori . </s> </p>
<p> <s> " Ema olen mina , Margit Puusaag , " ütlesin mina . </s> </p>
<p> <s> " Ja isa ? </s> <s> Kus on siis õnnelik isa ? " tahtis papp kõik järele uurida . </s> </p>
<p> <s> " Pane kirja , et eesti rahvas , " rahmas Albert . </s> </p>
<p> <s> " Ristimisel lolle nalju ei tehta , " noomis isa Grigori . </s> <s> " Pühadust ei tohi lörtsida . " </s> </p>
<p> <s> " Mis pagana mehed te olete ? </s> <s> Ei julge tunnistada , mida te teinud olete ? " andis nõid Reet vabadusvõitlejatele säru . </s> </p>
<p> <s> " Võib-olla mina , Tiit Maaroos , " oletas Tiit . </s> </p>
<p> <s> " Ka mina koinisin seda manni kõvasti , nõnda et vitt vilistas , " ajas jälle suust solki välja Albert . </s> </p>
<p> <s> " Mina samuti hoolega tegema see asi , " võttis omaks valloon . </s> </p>
<p> <s> " Issand Jeesus Kristus , valgusta nende inimeste teed , õnnista patust sündinud väikemeest , võta ta enda hoolde , anna talle isa ja ema , " tõstis isa Grigori käed mu poja kohale . </s> </p>
<p> <s> " Mis kurjavaimu lora sa ajad ? </s> <s> Mis patust ? </s> <s> Kuidas saab loomulik asi patt olla ? </s> <s> Miks sa lapsele santi saatust ette kuulutad ? </s> <s> Mingit pattu pole olemaski , " kargas Reet põlema , mille peale papp Grigori saani istus ja minema sõitis , kulm äraspidistest mõtetest kortsus . </s> </p>
<p> <s> " Olgu ta nimeks Konstantin-Leopold , " otsustas Reet . </s> </p>
<p> <s> 27 . november </s> </p>
<p> <s> Poiss tahab ainult ühte rinda , teise põlgab ära . </s> <s> Ta on väga pahur , kui ma talle esimesena paremat rinda pakun . </s> </p>
<p> <s> 1 . detsember </s> </p>
<p> <s> Poiss magab enamuse ajast . </s> <s> Vahel kardan , et ta on surnud , kuna ta hingab nii tasakesi . </s> <s> Aga ma kuulatan teda kogu aeg . </s> </p>
<p> <s> 5 . detsember </s> </p>
<p> <s> Kostja-Leo ei taha enam rinna otsast äragi tulla ja ludistab kogu aja . </s> </p>
<p> <s> 10 . detsember </s> </p>
<p> <s> Ta kaka on täiesti musta värvi . </s> </p>
<p> <s> " See on toidust , " rahustas Reet . </s> </p>
<p> <s> 19 . detsember </s> </p>
<p> <s> Hooti sajab vihma , paistab , et talv tuleb rõske . </s> </p>
<p> <s> 20 . detsember </s> </p>
<p> <s> Valmistume jõuludeks . </s> </p>
<p> <s> Tuul murrab oksi , poiss on sooja suurrätiku sees . </s> </p>
<p> <s> 21 . detsember </s> </p>
<p> <s> Ma võin ju öelda , et ma pole elus seni veel kedagi armastanud , aga seda väikest vääksu ma armastan . </s> <s> Ma tunnen kohe kogu keha ja hingega , et armastan . </s> </p>
<p> <s> Ta siutsub nagu linnupoeg . </s> </p>
<p> <s> Nüüd on minu elul ainult üks siht — see poiss meheks kasvatada , muud mul vaja ei ole . </s> <s> Südames on lausa lust , et minu elu on igaveseks paika saanud . </s> </p>
<p> <s> 22 . detsember </s> </p>
<p> <s> Käisin alevis apteegis , aga kui tagasi tulin , olid vabadusvõitlejad lahkunud . </s> <s> Leidsin punkrist vaid kirja : </s> </p>
<p> <s> MARGITILE </s> </p>
<p> <s> ÄRA MURETSE , VIISIME KONSTANTIN-LEOPOLDI VABADUSSE , KUS TAL ON PAREM . </s> <s> SINU ELU ON ALLES EES , LAPS OLEKS SULLE AINULT TAKISTUSEKS . </s> <s> KUNAGI LÄHED SA VEEL MEHELE JA SAAD PALJU LAPSI , KES SIND ARMASTAMA HAKKAVAD ! </s> </p>
<p> <s> ISAD </s> </p>
<p> </p>
<p> <s> 30 . jaanuar 1949 </s> </p>
<p> <s> Poisi kadumisest on möödas kaks aastat , olen selle aja ainult nutnud . </s> </p>
<p> <s> Leidsin koti papp-põhja alt oma vana päevaraamatu , kuum sutsakas käis kohe rinna alt läbi . </s> <s> Sellest immitseb küll kopituse lõhna , aga mis parata ? </s> </p>
<p> <s> Päevik on mul nüüd Kostja-Leo asemel . </s> </p>
<p> <s> Olen lastekodus , sest olen ilma ema ja isata laps . </s> <s> Siin pandi mind kõigepealt kirja registreerimisraamatusse . </s> </p>
<p> <s> " Sündinud ? " kuulas mind üle juhataja asetäitja distsipliini alal Vambola Rünkkanen , keda kasvatajaks kutsutakse . </s> </p>
<p> <s> " 15. juunil 1931. aastal , " vastasin mina . </s> </p>
<p> <s> " Lähemad sugulased ? " pinnis pealaelt kiilas mees edasi . </s> </p>
<p> <s> " Ei ole , " ütlesin mina ning rääkisin talle linna pommitamisest . </s> </p>
<p> <s> " Kus sa vahepeal elutsesid ? " pressis tema . </s> </p>
<p> <s> " Varemete all . </s> <s> Peamiselt keldris . </s> <s> Siis hakati varemeid koristama , miilits võttis mu kinni ja tõi siia , " vingerdasin mina . </s> </p>
<p> <s> See , et miilits mu siia tõi , vastab muuseas täiesti tõele . </s> </p>
<p> <s> " Ise tean ! </s> <s> Sul on niigi hästi . </s> <s> Siin ei tea pooled lapsed , millal nad on sündinud , " torises Vambola Rünkkanen . </s> </p>
<p> <s> Kuidas on niisugune asi võimalik ? </s> <s> Ja tegelikult on see päris jube , kui inimene ei tea nii lihtsat asja . </s> </p>
<p> <s> " Kui kaheksateist vanaks saad , kupatame su minema . </s> <s> Ja ei mingit litsilöömist ! " hurjutas kasvataja Rünkkanen . </s> </p>
<p> <s> 1 . veebruar </s> </p>
<p> <s> Kuidagi ei harju ära , et su ümber on okastraat , millest väljapoole tohib minna üksnes Rünkkase loal . </s> </p>
<p> <s> Ega ma vang ole ? </s> </p>
<p> <s> Muidu elame vanas krahvilossis , laest ripuvad alla kristall-lühtrid , mis ilusti tilisevad , kui põrandal kõndida . </s> <s> Põrandal saab sokkide väel ka liugu lasta , titad teevadki seda . </s> <s> Lühtrites miilab gaasileek , mille Rünkkanen igal pealelõunal läidab ja enne öörahu surnuks puhub . </s> <s> Trepid on uhkest marmorist , trepikäsipuude otstel on valged lõvid , kelle kihvade vahele saab sõrme torgata . </s> <s> Ustel on nikerdused ja koputid . </s> </p>
<p> <s> Loss-türm , võta heaks või pane pahaks ! </s> </p>
<p> <s> Tuba on voodeid täis , voodi on voodi kõrval , voodite otstes on nikeldatud nupud , mis läigivad õhtul , kui tattnina põleb . </s> </p>
<p> <s> Minu kõrval põõnutab Sirje , kes õpib alles kuuendas klassis . </s> </p>
<p> <s> " Vabandust , juba kolmandat korda , " naeris Sirje . </s> </p>
<p> <s> Sirjel on kõige rohkem kahju oma vasikast , kes oli nii armas oma pisikese roosa keelega . </s> </p>
<p> <s> Sirje arvas , et Rünkkanen kratsib end igal hommikul habemenoaga kiilaks . </s> </p>
<p> <s> " Ma ei tea , aga ma arvan , et vahest on ta hoopiski ilma karvadeta , vaata , tal ei ole ei habet ega kulmegi , " oletasin mina . </s> </p>
<p> <s> " Oo , kui martsa ! </s> <s> Hoopis ilma ? </s> <s> Selles on tõmmet , " kilkas Sirje . </s> </p>
<p> <s> Kahhelkividest ahjud on meie tubades ka , aga neid ei köeta , kuna nad on lagunenud ja ajaksid palju vingu sisse . </s> </p>
<p> <s> Toa keskel seisab ümmargune metallahi , mida kõik kutsuvad buržuikaks . </s> <s> Mõnikord on buržuika mustad plekkseinad kuumusest punased , siis pliksid tatistavad , tatt sisiseb ja aurab ahjuseinalt ära . </s> <s> Mõned piigad oskavad väga hästi tatistada , seda on hea teha just hambavahedest . </s> <s> Buržuika korsten on pikk ja kõver ning keerdub õhuaknast välja . </s> </p>
<p> <s> Ümber lossi on valge lumi , mis on ilus just õhtul , kui akendest paistab valgust . </s> </p>
<p> <s> Vets paikneb hoovis , mõned jooksevad sinna paljajalu üle lume . </s> </p>
<p> <s> " Zoja Kosmodemjanskaja käis ka paljajalu lumes , " ütles kasvataja Rünkkanen . </s> </p>
<p> <s> Lossikempsud on ristis laudadega kinni löödud , kuna haisesid ja olid ummistunud . </s> </p>
<p> <s> Ma ei sobi lastekodusse . </s> <s> Ma ei harju eales oma loomulikke tarvidusi tegema teiste nähes , nagu ühisvetsus on paratamatu . </s> </p>
<p> <s> Lisaks sellele tunnen end siin oma seitsmeteistkümne aastaga täieliku vanaemana . </s> </p>
<p> <s> 12 . veebruar </s> </p>
<p> <s> Kasvataja Vambola Rünkkanen tõi mulle lugeda raamatu Zoja Kosmodemjanskajast . </s> </p>
<p> <s> Ma kohe nutsin , see oli nii hea raamat . </s> </p>
<p> <s> 13 . veebruar </s> </p>
<p> <s> Kõige rohkem vihkan ma matemaatika kontrolltööd . </s> <s> Mis ei ole minu jaoks , see ei ole minu jaoks . </s> </p>
<p> <s> 14 . veebruar </s> </p>
<p> <s> Keegi varastas ära minu pinali koos kustutuskummi ja sulepeaga . </s> <s> " Siin Riisiperes on kõik vargad , " ütles Sirje . </s> </p>
<p> <s> Samuti on siin moeasjaks suitsetamine , kõik muudkui suitsetavad . </s> <s> Ka kasvataja Rünkkanen . </s> </p>
<p> <s> Ka minu ema suitsetas kogu aeg . </s> </p>
<p> <s> 15 . veebruar </s> </p>
<p> <s> Paljudel poistel on granaadid ja püssid . </s> <s> Mets on neid täis , mine ainult ja korja lume alt üles . </s> </p>
<p> <s> Tüdrukud on siin päris titad , peavad poistega lumesõda . </s> </p>
<p> <s> Ka Sirje on lausa süütus maalt , küll ta paristas laia lõuaga naerda , kui Sasha talle lund krae vahele toppis . </s> </p>
<p> <s> 16 . veebruar </s> </p>
<p> <s> Sasha ütles , et kui ma tahan siin lastekodus ennast korralikult sisse seada , siis pean olema kolm kuud tema ori . </s> </p>
<p> <s> Mis see veel tähendab ? </s> </p>
<p> <s> " Sa pead ta voodit tegema , tema kalossid puhtaks rookima ja oma magustoidud talle andma , " seletas Sirje . </s> </p>
<p> <s> Ta võiks hoopis oma magustoidud mulle anda ! </s> <s> Ja minu kalosse läikima lüüa ! </s> </p>
<p> <s> 17 . veebruar </s> </p>
<p> <s> Öösel pandi mu varvaste vahele kokkuvolditud pabeririba ja süüdati põlema . </s> <s> Terve tuba naeris laginal , kui ma siplesin . </s> </p>
<p> <s> " Mina seda ei teinud ja ma ei tea , kes tegi , " sahmas Sirje , kui ma tule suure vaevaga kustutasin . </s> <s> Nüüd lonkan . </s> </p>
<p> <s> " Seda nimetatakse jalgrattaks , " ütles Sirje . </s> </p>
<p> <s> Need , kes on tuberkuloosis , viiakse kohe ära , et nad teisi ei nakataks . </s> <s> Sasha ütles , et nad lastakse raudtee ääres prügimäel maha . </s> </p>
<p> <s> " Mina tahan , et mind maha lastaks , kui mul tuberkuloos on . </s> <s> Mina ei taha haigust teistele levitada , " sosistas mulle Sirje pärast öörahu . </s> </p>
<p> <s> 18 . veebruar </s> </p>
<p> <s> Vastu ööd olin kaua valvel . </s> </p>
<p> <s> Korraga krigises uks ja keegi hakkas pimedas minu poole tulema . </s> <s> Nagu poisi sammud olid . </s> </p>
<p> <s> Tundsin , et tegelikult ei maga keegi , kõik tüdrukud olid üleval , järelikult kõik ootasid sisenejat . </s> </p>
<p> <s> Minu voodi tekk tõsteti jalgade pealt üles ning kellegi käsi hakkas liikuma mu kõhu alla . </s> </p>
<p> <s> Virutasin ligitikkujale alul lahtise käega , pärast veel mitu korda jalgadega paraja litaka . </s> <s> Poiss prantsatas põrandale selili , kargasin talle peale ning tagusin teda rusikatega näkku , kuni ta röökima pistis . </s> </p>
<p> <s> Kisa peale jooksis kohale kasvataja Rünkkanen , näitas taskulambiga valgust , tiris mind ründaja pealt üles . </s> </p>
<p> <s> See poiss oli Sasha , Rünkkanen viis ta minema . </s> </p>
<p> <s> " Sa olid vahva . </s> <s> Nüüd jätab ta su rahule , " tunnustas Sirje mu teguviisi . </s> </p>
<p> <s> Esmaspäeval on kartulipuder , teisipäeval tangusupp , kolmapäeval kartulisupp , neljapäeval hernesupp , reedel kooritud kartulid , laupäeval leivasupp , pühapäeval tatrapuder võiga . </s> <s> Võid saadab meile Punaarmee . </s> <s> Aitäh neile ! </s> </p>
<p> <s> " Siin ei ole ühtegi kombes poissi silmapiiril , " puistas Sirje südant . </s> </p>
<p> <s> Seda küll . </s> <s> Sirje on laia kondiga ja ka väga suur , ehkki mitte paks . </s> <s> " Üle elusuuruse , " kutsuvad teda teised pliksid . </s> </p>
<p> <s> Lõunasöögil piidlesin Sashat . </s> <s> Ise pisike nagu pöialpoiss , mustade välkuvate silmadega , aga vaata , mida teeb ! </s> </p>
<p> <s> " Ta on moldaavlane , " teadis Sirje . </s> <s> " Ta viidi koos isa , ema ja viie vennaga Siberisse , aga ta põgenes siia . </s> <s> Ta on seda kõigi tüdrukutega teinud . " </s> </p>
<p> <s> Mida nimelt ? </s> </p>
<p> <s> 19 . veebruar </s> </p>
<p> <s> Ämbritega kaugest kaevust vett kööki tassida on päris kole , ämbrid kolksatavad vastu maad , vesi loksub välja . </s> <s> Kasvataja Rünkkanen jälgib kogu aeg , et ämbrid oleks pilgeni vett täis . </s> </p>
<p> <s> Igavaks läheb . </s> </p>
<p> <s> Peamine tegevus on siin üksteise peadest täide otsimine . </s> </p>
<p> <s> Kõigil tüdrukutel on riigi poolt antud sitskleidid , mina ei julge Sirjele oma Nõmme täikalt ostetud villast kleiti näidatagi . </s> <s> Hoian seda voodi kõrval tumbotshkas . </s> <s> Selle uks käib tabalukuga kinni , võtit kannan alati kaasas . </s> </p>
<p> <s> Kõik ootavad kogu aeg kirjakandjat , ehk tuleb sugulastelt kirju , ehk on ümbriku sees rubla rahagi . </s> </p>
<p> <s> Minule ei kirjuta keegi . </s> </p>
<p> <s> 20 . veebruar </s> </p>
<p> <s> Miilitsad viisid õpetaja Paide minema otse tunnist . </s> <s> Meil oli väga hea meel , saime vaba aja . </s> <s> Oleks selliseid miilitsaid rohkem ! </s> </p>
<p> <s> Sasha rääkis , et Siberis on koertarakanid — tarakanid , kes on koera suurused . </s> </p>
<p> <s> " Inimese varbad on neile kõige rohkem suudmööda . </s> <s> Kindlasti närivad nad õpetaja Paide varbad pulbriks . </s> <s> Ja pärast varbaid sõrmed . </s> <s> Siis ei saa õpetaja Paide enam kirjutada , " laskis Sasha keelel käia . </s> </p>
<p> <s> Nägin unes , kuidas koertarakan puges mul sinna kohta , kuhu Sasha tahtis oma kätt toppida . </s> </p>
<p> <s> Kui kasvataja Rünkkanen koertarakani välja urgitses , siis oli see Kostja nägu ... </s> </p>
<p> <s> Sirje on kole vihane oma ema peale , et miks ema temast lahti ütles . </s> </p>
<p> <s> " Mina hakkan oma tütart armastama üle kõige maailmas ja olen temaga elu lõpuni koos , " tõotas Sirje , kellega ma siin vist kõige rohkem klapin . </s> </p>
<p> <s> Sirje mees saab olema ohvitser . </s> </p>
<p> <s> " Siis kingib ta mulle oktoobripühadeks kasuka , " loodab Sirje . </s> </p>
<p> <s> 21 . veebruar </s> </p>
<p> <s> Käime metsast paksu lume seest hagu toomas . </s> </p>
<p> <s> Ütlesin kasvataja Rünkkasele , et tuba on külm . </s> </p>
<p> <s> " Ise komnoor ja kardab külma ! </s> <s> Kas Zoja Kosmodemjanskaja kartis külma ? " tänitas kasvataja Rünkkanen . </s> </p>
<p> <s> Mulle meeldivad pesunaised ja köögitädid . </s> </p>
<p> <s> Tädi SHipalova õpetab õmblemist ja kuduma . </s> <s> No teate , see küll ei ole minu jaoks ! </s> </p>
<p> <s> 22 . veebruar </s> </p>
<p> <s> Siin tahavad kõik kasulasteks hakata ja vahetevahel käiakse neid ka võtmas . </s> </p>
<p> <s> " Mõned tiirased mehed noolivad siit endale tüdrukuid sängi , aga sina oled selleks liiga noorekas . </s> <s> Sinuga ei ole meestel midagi peale hakata , " siristas Sirje . </s> <s> Ta ise soovib minna kasulapseks musta turu hangeldajale . </s> </p>
<p> <s> " Siis saab kärbestega saia , " unistas Sirje . </s> </p>
<p> <s> " Kas kärbsed on elusad või ? " täpsustasin mina . </s> </p>
<p> <s> " Kärbestega sai on rosinatega sai , totu , " kähvas Sirje mu küsimuse peale . </s> </p>
<p> <s> Poliitharidusnurgas lastekodu punanurgas arutasime olukorda Kreekas ja Albaanias , kus läheb sõjaks . </s> </p>
<p> <s> " Kapitalistid kipuvad jälle kommunistidele kallale , küll me neil kõri pihku võtame , " ähvardas kasvataja Rünkkanen . </s> </p>
<p> <s> Seda tahaks näha . </s> </p>
<p> <s> Vambola Rünkkanen pani mind seinalehe toimetajaks , pean hästi kähku tegema erinumbri Nõukogude Armee aastapäevaks . </s> </p>
<p> <s> 23 . veebruar </s> </p>
<p> <s> Seinalehes on luuletus , selle all on autor : Margit Puusaag , 7. klass . </s> </p>
<p> <s> Luuletuse kirjutas kasvataja Rünkkanen , mulle meeldib see väga , ainult et ei jää hästi pähe . </s> </p>
<p> <s> Kes seal kõnnib kuues hallis ? </s> </p>
<p> <s> See on meie Stalin , kallis ... </s> </p>
<p>  </p>
<p> <s> Rohkem ei mäleta . </s> </p>
<p> <s> " Ka sinust võiks saada luuletaja , " avaldas Rünkkanen lootust . </s> </p>
<p> <s> Luuletajaks hakata ma tahan küll , aga ma ei luba enam kunagi kirjutada oma nime võõraste palade alla . </s> </p>
<p> <s> Käisime hospidalis sõduritele esinemas . </s> <s> Sõdurid olid sidemetesse mässitud ja nutsid oma voodites , kui meie laule kuulasid . </s> </p>
<p> <s> Kohe väga tahaks midagi nende heaks teha . </s> </p>
<p> <s> Rändkino näitas filmi Tarzanist , ja see oli huvitav . </s> </p>
<p> <s> " Paneme plehku , " pahvatas Sirje pärast filmi . </s> </p>
<p> <s> " Hakkame elama džunglis , " unistasin mina . </s> </p>
<p> <s> 24 . veebruar </s> </p>
<p> <s> ENSV Rahvakomissaride Nõukogu saatis meile autokastitäie vilte , tuleb välja , et vene viltidel ei tehta parema ja vasaku jala vahet . </s> </p>
<p> <s> Auto oli kahe tünnimoodi ahjuga ning kahe nõgise korstnaga , mis kogu aeg tossu välja ajasid . </s> <s> Kalosse viltide jaoks ei olnud . </s> </p>
<p> <s> 25 . veebruar </s> </p>
<p> <s> Keegi oli seinalehe maha tõmmanud , nõnda et raami tagumine haak , mis konksu külge käib , oli puruks . </s> </p>
<p> <s> Läksime Rünkkasega keldrisse puutöökotta , kasvataja parandas haagi ära . </s> </p>
<p> <s> " Mis kelder see oli , kus sa elasid ? " uuris Rünkkanen . </s> </p>
<p> <s> " Minu oma maja kelder , " luiskasin mina . </s> </p>
<p> <s> Muidugi selles mõttes rääkisin ma tõtt , et meie majal tõesti oli kunagi kelder . </s> </p>
<p> <s> Ma püüan alati valetada nõnda vähe kui võimalik , kõige parem , kui üldsegi mitte . </s> </p>
<p> <s> " Ja kogu aeg pimedas maa all ? " ei tahtnud kasvataja uskuda . </s> </p>
<p> <s> Kui inimesel ei ole kulmusid , siis on tema silmad eriti ilmekad , sealt võib kõik välja lugeda . </s> </p>
<p> <s> " Enam-vähem . </s> <s> Mõned erandid välja arvatud , mil ma väljas käisin , " käänutasin mina . </s> </p>
<p> <s> 2 . märts </s> </p>
<p> <s> Süüa jääb üha vähemaks . </s> <s> Alati ei jätku leiba , ka supist tuleb puudus . </s> </p>
<p> <s> Oleme kärnas ja paistetanud , et jätku vitamiine . </s> <s> Igemed veritsevad suus . </s> <s> Paljud otsivad köögi tagant solgitünnidest süüa , kasvataja Rünkkanen ajab lapsed sealt minema — solki süüa on veelgi kahjulikum kui nälgida . </s> </p>
<p> <s> Närime puukoort . </s> </p>
<p> <s> Kasvataja Rünkkanen loeb meile õhtuti Pavlik Morozovist , ja siis istub ta ikka minu voodi äärele . </s> </p>
<p> <s> 4 . märts </s> </p>
<p> <s> Talvine pimedus siin üle elada on lihtsalt masendav . </s> </p>
<p> <s> 10 . märts </s> </p>
<p> <s> Viimasel ajal sööme peamiselt porgandeid , need on aga üsna mädad . </s> <s> Terve metsaalune on täis halvasti seeditud porgandite hunnikuid , haige kõhuga ju ühisvetsu ei lähe . </s> </p>
<p> <s> 15 . märts </s> </p>
<p> <s> Põgenejad Ojaküla ja Ratt toodi tagasi , aktusesaalis oli nende üle avalik kohus , mõlemad viidi vangi kolmeks aastaks . </s> </p>
<p> <s> " Nõukogude inimene ei ole hulkur , " ütles Rünkkanen , hakkas kohtuotsuse peale plaksutama ning meie plaksutasime tema järel . </s> </p>
<p> <s> Peopesad said soojaks , muidu oli aktusesaalis külm . </s> </p>
<p> <s> 1 . aprill </s> </p>
<p> <s> Karjalaskepäeva ei tohi enam pidada , sest Marx ja Lenin ka ei pidanud , aga ometi hakkas ühe kulaku pull märatsema ja lükkas tüki meie planku pikali . </s> </p>
<p> <s> Kasvataja Rünkkanen lasi hullu looma maha . </s> </p>
<p> <s> " Liha kuulub riigile , " ütles Rünkkanen , ehkki meie lootsime , et saab vedelate suppide kõrvale ka pullipraadi . </s> </p>
<p> <s> 2 . aprill </s> </p>
<p> <s> Kasvataja Rünkkanen kutsus mind oma kabinetti ja pakkus shokolaadi . </s> </p>
<p> <s> " Sul on ilusad rinnad , kas sa tead seda või ? " meelitas see pealtpoolt karvutu mees . </s> </p>
<p> <s> Seda polnud mulle veel keegi öelnud . </s> </p>
<p> <s> " Ka näiteks Zoja Kosmodemjanskajal olid ilusad rinnad , aga need lõikasid fashistid tal maha , kuna Zoja ei alistunud . </s> <s> Kas sina tahaksid , et keegi sul rinnad maha lõikaks ? " küsis Rünkkanen . </s> </p>
<p> <s> Muidugi mitte ! </s> <s> Mina pidin ise oma rinnad tühjaks lüpsma , seda piima jõid mu peidupaigas rotid . </s> </p>
<p> <s> Rünkkase kiilakus mind ei häiri . </s> <s> Natuke rohkem hakkavad vastu tema löntis põsed ja masajad huuled . </s> </p>
<p> <s> Ma arvan , et ta on viinanina , ja mina endale küll lakkekrantsi meheks ei taha . </s> </p>
<p> <s> " Surmkindlalt oli Zojal valus , kuidas siis veel ? " lasin ma jutul edasi veereda . </s> </p>
<p> <s> " Kas sul on kunagi valus olnud , Margit ? " küsis kasvataja , öeldes mulle esimest korda Margit . </s> </p>
<p> <s> Ma oleksin talle äärepealt rääkinud sellest , kuidas ma sünnitasin , alles viimasel hetkel sain sõnasabast kinni . </s> </p>
<p> <s> " Eks igal inimesel on kunagi valus olnud , " põiklesin mina . </s> </p>
<p> <s> " Ma mõtlen siis , kui sa mitu aastat seal pimedas ja rõskes keldris elasid . </s> <s> Kust sa üldse süüa said , Margit ? " puuris see mees mind oma hoolivate ja õrnu tundeid täis silmadega . </s> </p>
<p> <s> Rünkkanen on kindlasti Albertist noorem , aga Tiidust vanem , ta võib olla tolle belglase-vallooni vanune . </s> </p>
<p> <s> " Söögiga ei olnud muret . </s> <s> Meie kõrvalmajas oli restoran , meil oli restoraniga üks kelder . </s> <s> Seal aga olid hapukapsa- ja hapukurgitünnid , konserve jätkus vasakule ja paremale , tassisin neid terved seljakotid täikale ka , ostsin saadud raha eest endale riideid , " puhusin ma . </s> </p>
<p> <s> Jumal üksi teab , miks see jutt mulle pähe tikkus , aga ma naersin sisimas . </s> <s> Mulle meeldib sisimas naerda . </s> </p>
<p> <s> " Vaata , mis see on ? " näitas Rünkkanen mulle käbi , harilikku kuusekäbi . </s> <s> " Kas sa tead , mis asi see on ? " </s> </p>
<p> <s> " Tean . </s> <s> Kes siis käbi ei teaks ? " imestasin mina . </s> </p>
<p> <s> " Sa ei tea täpselt . </s> <s> Selle tahtis Sasha Sambajev sinu sisse tsusata , " lausus Rünkkanen . </s> </p>
<p> <s> " Kuhu sisse ? </s> <s> Suhu või ? " ehmusin mina . </s> </p>
<p> <s> " Sinna , kust sul kunagi hakkavad lapsed tulema . </s> <s> Seda on pärast väga valus välja võtta . </s> <s> Tuleb arst kutsuda , " seletas Rünkkanen . </s> </p>
<p> <s> 8 . aprill </s> </p>
<p> <s> Kasvataja Rünkkanen andis mulle isikliku tattnina . </s> <s> Nüüd saan teisi segamata kirjutada ja lugeda . </s> </p>
<p> <s> 11 . aprill </s> </p>
<p> <s> " Kuule , Marka , loe , Tallinnas toimub konkurss tulevaste filminäitlejate leidmiseks , lähme , " näitas Sirje õhinal mulle punanurgas üht kuulutust " Rahva Hääles " . </s> </p>
<p> <s> " Lähme , " nõustusin mina , kuna ka mina tahan filminäitlejaks saada . </s> </p>
<p> <s> " Aga peab olema vähemalt seitseteist aastat vana , muidu ei võeta , " ütles Sirje , kes on ise kuueteistkümnene . </s> </p>
<p> <s> 20 . aprill </s> </p>
<p> <s> Kõik käivad põldudelt mulda pandud kartuleid varastamas . </s> <s> Samuti herneid , mis on peenrasse pistetud . </s> <s> Mõned söövad ka mulda . </s> </p>
<p> <s> 21 . aprill </s> </p>
<p> <s> Puude pungi lutsida on parem kui puukoort närida . </s> </p>
<p> <s> 24 . aprill </s> </p>
<p> <s> Lenini sünnipäevaks andsime välja uue seinalehe . </s> <s> Mina kirjutasin sellest , kuidas Lenin armastas oma naist Krupskajat , kasvataja Rünkkanen sellest , kuidas kogu meie lastekodu on stahhaanovlikul õppevalvel , et pidulike saavutustega tähistada Eesti NSV aastapäeva , mille auks toimub individuaalne sotsialistlik võistlus . </s> </p>
<p> <s> " Varsti saad kaheksateist täis , " ütles Rünkkanen . </s> </p>
<p> <s> See on õigus . </s> </p>
<p> <s> " Kui teeks niimoodi , et mina olen Lenin ja sina Krupskaja , " pakkus Rünkkanen . </s> </p>
<p> <s> " Ja mis siis ? " tahtsin ma teada , kuna mulle ei meeldi umbmäärasus . </s> </p>
<p> <s> " Siis on hea , " ütles kasvataja Rünkkanen . </s> </p>
<p> <s> Sasha jutustas , et tal ei olegi seda asja , millega lapsi tehakse . </s> </p>
<p> <s> " Koertarakanid pistsid Siberis nahka . </s> <s> Ma kusen sealt , kust teised situvad . </s> <s> Tahad näha , et ei ole ? </s> <s> Tahad või ? " käis Sasha peale nagu uni . </s> </p>
<p> <s> Aga mis siis , kui ta valetab ? </s> </p>
<p> <s> 6 . mai </s> </p>
<p> <s> Tegime vihtu . </s> <s> Täitsin normi ja sain lõunaks topeltportsjoni tatraputru . </s> </p>
<p> <s> " Ka punaarmeelased söövad tatraputru ja kiidavad , " ütles kasvataja Rünkkanen . </s> </p>
<p> <s> Läksin uuesti metsa vihtasid tegema , tegin veel kuus tükki , kuid enam putru ei antud . </s> </p>
<p> <s> " Keda sa petta tahad ? " pahandas Rünkkanen . </s> </p>
<p> <s> 18 . mai </s> </p>
<p> <s> Kasvataja Rünkkanen küsis , kas mul pimedas ja rõskes keldris üksinda elada igav ei olnud . </s> </p>
<p> <s> " Näiteks kui Leninil oli Siberis igav elada , siis käis Krupskaja tal külas , " lausus Rünkkanen . </s> </p>
<p> <s> " Ma taltsutasin seal rotte . </s> <s> Algul nuumasin nad koerte suuruseks , pärast panin tsirkust tegema . </s> <s> Seal restorani keldris oli üks konserv , mis rotte paisutas , kui nad seda sõid , " luiskasin mina ja muigasin sisimas . </s> </p>
<p> <s> Näis , kas jääb uskuma ? </s> </p>
<p> <s> Kasvataja Rünkkanen ütles , et armastab mind üle kõige maailmas ning ei saa ilma minuta elada . </s> </p>
<p> <s> " Ma lähen sinu pärast hulluks . </s> <s> Ka oma naist ei armasta ma nii kõvasti kui sind , Margit , " ütles kasvataja Rünkkanen . </s> </p>
<p> <s> Kus ta naine on ? </s> <s> Ja kes ta on ? </s> </p>
<p> <s> Ei , tegelikult mind ei huvita niisugused asjad . </s> </p>
<p> <s> Aga seda on päris ilus tunda , kui keegi on sinusse armunud . </s> </p>
<p> <s> Nüüdsest hakkan ma kasvataja Rünkkast kutsuma Vambolaks . </s> </p>
<p> <s> 19 . mai </s> </p>
<p> <s> Koerrotid krõmpsutasid alla Lenini selle asja , millega lapsi tehakse . </s> </p>
<p> <s> Leninil oli see väga suur , veel suurem kui Albertil , kellel oli metsas kõige suurem . </s> </p>
<p> <s> " Ma tahan lapsi ! </s> <s> Ma tahan lapsi ! </s> <s> Ma tahan lapsi ! " räuskas Krupskaja ja abiellus SHushenskojes kasvataja Rünkkasega ... </s> </p>
<p> <s> Hernesupi sees olid valgeks keenud ussid . </s> </p>
<p> <s> " Vii mind siit ära , " sosistasin ma ja see oli esimene kord mul öelda Vambolale sina . </s> </p>
<p> <s> " Kuhu ? " küsis tema . </s> </p>
<p> <s> Heldus ! </s> <s> Kas niisugust asja pean mina ütlema ? </s> </p>
<p> <s> 1 . juuni </s> </p>
<p> <s> Otsustasime koos Vambolaga põgeneda . </s> </p>
<p> <s> " Näiteks SHushenskojesse , " panin ma ette . </s> </p>
<p> <s> " Krimm on parem , " lausus Vambola . </s> </p>
<p> <s> " Kas Lenin ja Krupskaja käisid Krimmis ? " küsisin mina . </s> </p>
<p> <s> " Krimmis on mitu korda käinud Stalin , " ütles Vambola . </s> <s> " Seal on palmid ja viinamarjad . " </s> </p>
<p> <s> Niisugust asja , kuhu põgeneda , peavad otsustama ikkagi mehed , mitte naised . </s> </p>
<p> <s> " Kui keegi teada saaks , paneks troika meid seina äärde nagu kärnaseid koeri , " hoiatas Vambola ja mul puges hirm päris naha vahele . </s> </p>
<p> <s> Loodan , et koerrotid tulevad appi ja kisuvad selle troika lõhki . </s> </p>
<p> <s> 15 . juuni </s> </p>
<p> <s> Täna sain kaheksateistkümneseks . </s> </p>
<p> <s> Vambola kinkis mulle kuldkõrvarõngad . </s> </p>
<p> <s> Ei tea , kuidas ma augud sisse saan , et neid kanda . </s> </p>
<p> <s> 22 . juuni </s> </p>
<p> <s> " Kas sa tahad passi tingimata just oma nimele või sobib sulle mõne võõra nimega ka ? " küsis Vambola . </s> </p>
<p> <s> " Mis seal vahet on ? " jäi asi mulle segaseks . </s> </p>
<p> <s> " Kui teha pass su enda nimele , maksaks see 6000 ruublit , võõra nime ja sinu pildiga passi saaks 1500 eest kätte . </s> <s> Selle 4500 eest saaksime Krimmis lahedamalt elada , " seletas Vambola . </s> </p>
<p> <s> 2 . juuli </s> </p>
<p> <s> Vambola tõi mulle mustalt turult passi Klavdia Klevtsova nimele , kleepisime sinna sisse minu pisikese pildi . </s> </p>
<p> <s> Kui Klavdia Klevtsova , siis Klavdia Klevtsova . </s> <s> Miks peaksin ma kogu elu olema Margit Puusaag ? </s> </p>
<p> <s> 12 . juuli </s> </p>
<p> <s> " Ma tulin jumalaga jätma . </s> <s> Me laseme Sashaga siit homme jalga , " usaldas mulle Sirje . </s> </p>
<p> <s> " Kuhu ? " olin ma jahmunud . </s> </p>
<p> <s> " Siberisse . </s> <s> Sashal on seal ema , isa ja vennad , " lausus Sirje . </s> </p>
<p> <s> " Kas sa üldse tead , et Sasha ei saa lapsi teha ? " sosistasin mina . </s> </p>
<p> <s> " Ei teadnud . </s> <s> Siis ma temaga küll ei lähe . </s> <s> Siis otsin ma mõne etema , " võttis Sirje teadmiseks . </s> </p>
<p> <s> 13 . juuli </s> </p>
<p> <s> Sõitsime lastekodu loksu " Fordiga " Balti vaksalisse , esimene patrull oli kohe jaamahoone uksel . </s> </p>
<p> <s> Vambola näitas meie passe ja komandeerimistunnistusi . </s> </p>
<p> <s> " Me jõuane Krimmi just viinamarjade valmimise ajaks , " lubas Vambola , kui rong paigalt liikuma hakkas . </s> </p>
<p> <s> Mina ei ole elu sees veel viinamarju söönud . </s> </p>
<p> <s> Eesti NSV ja Läti NSV piiril taheti jälle meie dokumente näha . </s> </p>
<p> <s> Andsin oma passi , kontrollija käratas : </s> </p>
<p> <s> " Imja ! </s> <s> Familija ! " </s> </p>
<p> <s> " Klavdia Klevtsova , " ütlesin hea meelega , et teadsin . </s> </p>
<p> <s> " Otshestvo ! " </s> </p>
<p> <s> Mis see veel on ? </s> </p>
<p> <s> Siis seletas Vambola midagi vene keeles ja näitas oma pabereid . </s> </p>
<p> <s> Meile anti au . </s> </p>
<p> <s> Ma olen eluaeg tahtnud endale meest , kelle sõna loeb ja kellel on tähtsad paberid . </s> </p>
<p> <s> " Ja nüüd tuubi endale pähe : sa oled Klevtsova , Klavdia Anissimovna . </s> <s> Sinu otshestvo on Anissimovna , sa oled sündinud Tuula oblastis Jefremovi linnas 16. septembril 1927. aastal ! " utsitas Vambola . </s> </p>
<p> <s> Nii palju asju korraga meelde jätta ei ole sugugi kerge . </s> <s> Ja kõik , kes on sündinud aastal 1927 , tunduvad mulle hirmvanadena , kindlasti on neil trobikond kortse näos . </s> </p>
<p> <s> Tuli välja , et Vambola uus nimi on Porfiri Klevtsov . </s> </p>
<p> <s> " Kas sa oled mu isa või ? " küsisin mina . </s> </p>
<p> <s> " Ei , sinu isa nimi on Anissi , see ongi otshestvo , mida nad nõuavad , mina olen su mees , " vastas Vambola tõredalt . </s> </p>
<p> <s> Seda ma ei teadnudki , et ma olen juba abielus . </s> </p>
<p> <s> " Vahva on esimest korda välismaal olla , " arvasin ma , kui rong ületas piiri . </s> </p>
<p> <s> " Läti on sulle välismaa , jah , " osatas Vambola . </s> </p>
<p> <s> Kuidas siis nii , et Läti ei ole enam välismaa ? </s> </p>
<p> <s> Minu mees peaks olema niisuguse osatamisega ettevaatlikum . </s> <s> Andsin seda talle mõista . </s> </p>
<p> <s> " Nad läksid oma iseseisvusega puhta lolliks , hakkasid Inglismaalt tagasi nõudma igasuguseid saari India ookeanis , mis kunagi olid olnud Kuramaa hertsogiriigi asumaad , ja nii pandigi neile jalaga kannikatesse , " seletas mu mees . </s> </p>
<p> <s> 14 . juuli </s> </p>
<p> <s> Riias istusime uuele rongile . </s> </p>
<p> <s> See rong on silmanähtavamalt prostam . </s> <s> Enam ei ole meil omaette kupeed , sõidame platskaardiga . </s> </p>
<p> <s> Peaaegu kõigil reisijatel on peas pilotkad ja seljas gimnastjorkad , nii meestel kui naistel . </s> </p>
<p> <s> Peatustes lähevad paljud sõitjad pidžaamade väel perroonile kipjatokki võtma , mida saab täiesti tasuta . </s> <s> See kipjatok voolab kraanist suurde valamusse ja aurab kogu aeg . </s> </p>
<p> <s> Kipjatokist tehakse teed . </s> </p>
<p> <s> Perroonidel müüakse tuutudes sihvkasid , Vambola õpetas mulle , kuidas neid närida ja kuidas koored pärast välja lirtsatada . </s> </p>
<p> <s> Kui muidu on igal pool nälg , siis meie rongis käib küll ablas õgimine . </s> <s> Ühel onklil on puder suka sees , suka lahtine ots on tal suus , ta pigistab sukka ning nii matsutabki pudrust kõhu täis . </s> </p>
<p> <s> Meie peame oma Ameerika konserve sööma öösel teiste eest salaja , ja ega see mulle eriti ei meeldi . </s> </p>
<p> <s> Lastekodus anti neile , kes salaja sõid , lihtsalt kolki . </s> </p>
<p> <s> Ja pole ju tõesti ilus üksi süüa , kui teistel on ka kõht tühi . </s> </p>
<p> <s> 15 . juuli </s> </p>
<p> <s> Kui seisame jaamades , tuleb meile palju ronge vastu või lastakse need meist mööda . </s> <s> Mõnel rongil on vaguni külje peal suur punane rist ning vaguni seest kuuldub oigamist . </s> </p>
<p> <s> " Haavatud . </s> <s> Praegu käivad sõjad Hiinas , Kreekas ja igal pool mujal . </s> <s> Stalin on ikka vunts , ta ei jäta enne , kui kogu maailm on tal peos , küll näed , " ütles mu abikaasa . </s> </p>
<p> <s> Mõnel rongil olid laadungiks jälle presendiga kaetud suured imelikud masinad , pikad torud õieli . </s> </p>
<p> <s> " Tankid , " selgitas Vambola , mu mees , kes teab kõike . </s> </p>
<p> <s> Tankide taha oli haagitud kaks platvormvagunit hirmnaljakate loomadega , kellel olid pikad kaelad ja seljas küürud . </s> </p>
<p> <s> " Kaamelid , kõrbelaevad . </s> <s> Ka nemad lähevad sõtta , " teadis Vambola . </s> </p>
<p> <s> Kõige rohkem oli neid ronge , millel oli loomavagunite ümber mässitud okastraat ning millel olid ülemiste luukide ees trellid . </s> </p>
<p> <s> " Rahvavaenlastele tehakse üks-null ära , " rõõmustas Vambola . </s> <s> " Õiged mehed sõidavad Krimmi , mitte Siberisse . " </s> </p>
<p> <s> Ei tea , miks talle Siber ei kõlba ? </s> <s> Kas koertarakanide pärast ? </s> </p>
<p> <s> 16 . juuli </s> </p>
<p> <s> Ostsime perroonilt mahorkat . </s> <s> Hakkasin suitsetama , Vambola õpetas , ja suitsetada on mõnus . </s> </p>
<p> <s> " Ka Krupskaja suitsetas , " ütles Vambola . </s> </p>
<p> <s> Krupskaja oli tore inimene . </s> </p>
<p> <s> 17 . juuli </s> </p>
<p> <s> Kõik joovad plekk-kruusidest viina . </s> </p>
<p> <s> 18 . juuli </s> </p>
<p> <s> " Jõudsime Ukrainasse , " teatas Vambola . </s> </p>
<p> <s> Ukraina on täitsa tore , kuigi ei ole erilist vahet , kas oled Valgevenes või Ukrainas , nägin ju . </s> </p>
<p> <s> Igatahes pole see aus , et Eesti ja Läti piitil on kontroll , Valgevene ja Ukraina piiril aga ei ole kontrolli . </s> </p>
<p> <s> Rong jäi metsa vahele seisma , sõitjad aeti maha kütet varuma , et rong saaks edasi sõita . </s> <s> Tõstsime raudtee äärest puud riitadest vedurisse , puudevarumist juhatas nõgine vedurijuht ise , kes muudkui kamandas , et kiiremini ! , kiiremini ! , kiiremini ! </s> </p>
<p> <s> Nõgised mehed mulle ei meeldi ; kui nad end puhtaks peseksid , siis oleks teine asi . </s> </p>
<p> <s> 19 . juuli </s> </p>
<p> <s> Jaamade perroonid on täis kerjuseid , kes kõik manguvad tükki leiba . </s> <s> Emadel on süles lapsed , hästi mitu tükki , need karjuvad , näod on näljast paistetunud . </s> </p>
<p> <s> " Need on need , kes ei viitsi tööd teha , " selgitas Vambola . </s> </p>
<p> <s> 20 . juuli </s> </p>
<p> <s> Nägin , kuidas üks ohvitser hakkas vagunipõrandale maha murdma üht sitskleidis naist , kes enne oli kogu aeg jahmerdanud purjus soldatitega . </s> <s> Ja tegelikult oli naine ise ka täiesti purjus . </s> </p>
<p> <s> " Minu naisterahvaga täpselt ühte nägu nagu siga ja kägu , " võrdles Vambola . </s> </p>
<p> <s> Kas ta siis mind ei peagi oma kaasaks ? </s> </p>
<p> <s> Naine puikles vastu , väänles ohvitseri all , ta kleit rebenes puusa kohalt . </s> <s> Selle naise reitele oli palju hirmsaid pilte joonistatud . </s> </p>
<p> <s> Lõpuks hammustas naine ründajat ninast . </s> <s> Verise ninaga ohve kargas püsti , krabas vöölt püstoli ja tulistas lakke . </s> <s> Kohe oli kohal patrull . </s> </p>
<p> <s> " Arestovatj bljadja ! " kamandas ohvitser patrulli ning raevukalt vastu rabelev naine võeti kinni ja viidi ära . </s> </p>
<p> <s> " Kes see bljadj on ? " küsisin mina . </s> </p>
<p> <s> " Naine , kes ei anna , " tõlkis Vambola . </s> </p>
<p> <s> Hakkan vene keelest juba natuke rohkem aru saama . </s> </p>
<p> <s> Rong sõitis edasi , kuuliauk vaguni laes , sõdurid lasid pärast paberossikonidega nipsu , et kas tabavad auku või mitte . </s> </p>
<p> <s> 21 . juuli </s> </p>
<p> <s> Odessas nägime Musta merd , mis on täiesti sinine . </s> </p>
<p> <s> 22 . juuli </s> </p>
<p> <s> Meil on ratasaurikul omaette kahene kajut . </s> </p>
<p> <s> Proovisin elus esimest korda elus shampanjat . </s> <s> See kihiseb . </s> <s> Kui shampanja sisse panna shokolaaditükk , siis see hakkab üles-alla hulpima . </s> </p>
<p> <s> " Meie mesinädalad , " lausus mulle minu mees . </s> </p>
<p> <s> Käime restoranis söömas ning tantsime tantsusaalis . </s> <s> Laeval on ka bassein , kus saab ujuda . </s> </p>
<p> <s> Mu mees ostis mulle kollase ujumistrikoo . </s> <s> Kellegi ei ole nii ilusat trikood , ainult minul on . </s> </p>
<p> <s> Delfiinid saadavad meie laeva , hüppavad helesinisest veest lupsti ! välja . </s> <s> See on nii ilus . </s> <s> Kahju , et Sassa-mamma meile delfiinidest kuigi palju ei rääkinud . </s> <s> Delfiinid on ilusamad kui kaamelid . </s> </p>
<p> <s> Mu mees on väga hea võrkpallimängija . </s> <s> Pall on pika nööriga keskel võrgu küljes kinni , et merre ei lendaks . </s> </p>
<p> <s> Nägin , kuidas üks mees lõi teist meest . </s> </p>
<p> <s> " Pootsman pani madrusele litaka ära , " kommenteeris Vambola . </s> </p>
<p> <s> Asi oli selles , et madruse valgel särgil oli õline triip . </s> <s> Aga kõikide madruste särgid peavad olema lumivalged , nagu pootsmanil . </s> </p>
<p> <s> Öösel katsus Vambola mulle peale tulla , aga ta ei saanud sisse , sest äkisti tekkinud lainetus õõtsutas laeva . </s> </p>
<p> <s> " Ega meil selle asjaga kiiret ei ole . </s> <s> Süütust tuleb võtta kuival maal , " jõudis mu mees otsusele . </s> </p>
<p> <s> Juba mu ema ütles , et tselka on Jumala ülekohus naissoo vastu . </s> </p>
<p> <s> 24 . juuli </s> </p>
<p> <s> Jaltas sõitsime voorimehega " Tsentralnaja " hotelli , saime toa tänu minu mehe NKVD-komandeeringule , muidu poleks saanud . </s> </p>
<p> <s> Olen endale võtnud ikka õige mehe . </s> </p>
<p> <s> Meie naaberrõdu kuulub kindralile , kes vabastas Budapesti . </s> </p>
<p> <s> Meie kõrval on loss , kus käisid juttu ajamas Stalin ning Ameerika ja Inglismaa riigipead . </s> </p>
<p> <s> " Inglise kuninganna oli Hitleri poolt , tema ei suvatsenud tulla , " valgustas mind Vambola . </s> </p>
<p> <s> Ta on nii tark . </s> </p>
<p> <s> Viinamarjad on magusad ja maitsvad , samuti arbuusid . </s> </p>
<p> <s> 25 . juuli </s> </p>
<p> <s> Pärast tegin nõnda , nagu ema oli mulle õpetanud — torkasin haaknõelaga näpuotsast vere välja , päris valus oli . </s> <s> Seejärel hõõrusin alumise lina roostepunaseks . </s> </p>
<p> <s> " Mina olen kõik neitsid naiseks teinud nagu karviuhti , " ajas Vambola hommikul lina uurides suled kohevile ja kinkis mulle ilusa pliiatsiteritaja , et ma saaksin oma päevikusse meie õnnest kirjutada . </s> <s> " Siin ei ole mingit ohtu , siin ei saa keegi eesti keelest aru . " </s> </p>
<p> <s> Veel ostsime merekarbi , mis kogu aeg kohiseb , kui teda kõrva ääres hoida . </s> </p>
<p> <s> 26 . juuli </s> </p>
<p> <s> Kõik õitseb , kõrgetel puudel on ilusad helesinised õied , mis lõhnavad väga kenasti . </s> </p>
<p> <s> Käisime ujumas , lasksime end pildistada . </s> <s> Mina istusin eesli seljas . </s> <s> Siluetilõikaja lõikas minu järgi välja silueti , mu suur ja pikk nina on täpselt välja tulnud , </s> </p>
<p> <s> " Näe , selles majas kirjutas geniaalne kirjanik Anton Tshehhov jutu " Daam koerakesega " , " näitas Vambola valget tahvlit . </s> <s> " Mina seda lugenud ei ole , aga ma olen kuulnud , et on hea . " </s> </p>
<p> <s> Just " Daam koerakesega " maja ees nägin Leo-Kostjat . </s> <s> Üks võõras naine sõidutas teda kahe rattaga kärus . </s> </p>
<p> <s> 27 . juuli </s> </p>
<p> <s> Käisime vaatamas koske , kus vesi langeb kõrgelt mäe otsast alla . </s> </p>
<p> <s> Valvasin mitu tundi " Daam koerakesega " maja ees . </s> <s> Vambola muutus püstinärviliseks . </s> <s> Ei tea , mis tal Kostja vastu on ? </s> </p>
<p> <s> 28 . juuli </s> </p>
<p> <s> Sõitsime autoga üle kõrge mäe , edasi rongiga uude linna , mille nimi on Starõi Krõm . </s> </p>
<p> <s> Linna lähedal külas ootas meid maja , mille ukse ees oli suur tabalukk , aga miilits ootas meid , andis võtme ning mu mees keeras luku lahti . </s> </p>
<p> <s> Astusime sisse , kõik oli olemas — mööbel ja pesukauss , pliit ja vaibad . </s> </p>
<p> <s> " Siin elame oma elu lõpuni , " ütles mu mees . </s> </p>
<p> <s> Vambola tahab mind Kostjast eemal hoida . </s> </p>
<p> <s> 29 . juuli </s> </p>
<p> <s> Jeerum , kui hirmsat moodi siin on tolmu , samuti terve leegion sipelgaid . </s> </p>
<p> <s> Klopime kogu aeg vaipu , tuulutame voodipesu , laseme tubadesse värsket õhku . </s> </p>
<p> <s> Kõik kapid on riideid täis , proovisin neid endale peegli ees selga , mu mees proovis kah . </s> <s> Laste riietega ei olnud meil küll midagi teha . </s> </p>
<p> <s> Kleidid on kuidagi imelikud , kuidagi väga imelikud . </s> <s> Kallist materjalist , aga ikkagi imelikud . </s> <s> Mõned nagu ei olegi kleidid , on lihtsalt üks terve kangas , mis tuleb ümber keha keerutada . </s> </p>
<p> <s> " Juhmardid , nad ei oska korralikke riideid ka teha , mis kõlbaksid selga panna , " torises mu mees , kuigi mulle mõned asjad lausa meeldisid , aga kõige rohkem meeldisid mulle suured ja rasked hõbeehted , neid sai kohe terve rind täis , jätkus kõhu pealegi . </s> </p>
<p> <s> Mina pesen põrandaid hea meelega , mina armastan puhtust . </s> </p>
<p> <s> Ühe maja ma kaotasin , nüüd anti mulle teine asemele . </s> </p>
<p> <s> 31 . juuli </s> </p>
<p> <s> Ka kõik meie naabrid on üsna hiljuti siia kolinud . </s> <s> Igalt poolt üle Venemaa . </s> </p>
<p> <s> " Nad nabisid kogu meie pere kinni , panid sunniviisil rongi , nagu tahaksid Siberisse viia , aga tõid hoopis siia , " ütles meie üleaedne , kellel ei ole ühte jalga , aga muidu on ta väga meedliv inimene . </s> </p>
<p> <s> 12 . august </s> </p>
<p> <s> Tallinnas Harju tänavas oli meil küll maja , aga ei olnud aeda , oli vaid kitsas ja pime õu . </s> </p>
<p> <s> Siin on suur aed ja hullupööra lilli . </s> <s> Eriti ilusad on päevalilled , mis kasvavad väga kõrgeks ; tuleb välja , et nende seemned ongi sihvkad . </s> <s> Maja trepi juurest algab roosikoridor , mis läheb tänavani . </s> </p>
<p> <s> 30 . august </s> </p>
<p> <s> Instruktor käib meid õpetamas , kuidas viinamarju hooldada . </s> </p>
<p> <s> 10 . september </s> </p>
<p> <s> Käisime Feodossia linnas viinamarjaseminaril . </s> </p>
<p> <s> 16 . september </s> </p>
<p> <s> Pidasime minu uut sünnipäeva , sain kahekümne kahe aastaseks . </s> </p>
<p> <s> Kõik naabrid õnnitlesid mind , sest me saame hästi läbi . </s> </p>
<p> <s> " Need kuradi musulmanid ei osanudki viinamarju kasvatada , nemad tegid kõik nihu , " porises naaber Malõshko , kes on siia tulnud Gorki oblastist . </s> </p>
<p> <s> Kes need musulmanid veel on ? </s> </p>
<p> <s> " Vaadake nende surnuaedu ! </s> <s> Ei ole seal riste ega hauakive , ainult mingid vaiad püsti . </s> <s> See on kadunukese peale sülitamine , " pahandas naaber Pantelejev Leningradi linnast . </s> </p>
<p> <s> Pakkusime külalistele kabatshokke ja tsheburekke , mulle kingiti kakskümmend kaks toosi tikke ja see on väga kallis kingitus , kuna tikke ei ole kusagilt saada . </s> </p>
<p> <s> Mees kinkis mulle uue klade päeviku jaoks , ehkki vana pole veel täis kirjutatud . </s> <s> Õmblesime uue klade vana külge , et nad ilusti koos oleksid . </s> </p>
<p> <s> Ma ei usu , et mu mees mu päevikut loeks ning minu asjades tuhniks . </s> <s> Mina usaldan oma meest ja tema usaldab mind . </s> </p>
<p> <s> 14 . oktoober </s> </p>
<p> <s> Onu Timofei kleepis öösel külge , mangus ja lunis nagu mustlane , aga mina jäin oma meesterahvale truuks . </s> <s> Pealegi tunnen ma õudselt hästi tädi Ksenjat , kuidas ma tädile pärast silma vaataksin ? </s> </p>
<p> <s> 1 . november </s> </p>
<p> <s> Ootan last . </s> <s> Vambola hoolitseb minu eest hellalt . </s> <s> Ta on minusse ikka armunud mis hirmus . </s> </p>
<p> <s> 20 . november </s> </p>
<p> <s> Kuldne sügis , mis on sama pimestav kui oli suvi . </s> </p>
<p> <s> 3 . detsember </s> </p>
<p> <s> Mees silitab mu kõhtu , mis on juba veidi ümaramaks paisunud . </s> </p>
<p> <s> " Ma tahan poega . </s> <s> Ma tahan , et keegi kannaks edasi minu nime , " unistab Vambola . </s> </p>
<p> <s> Aga tema nimi Porfiri pole ju üldsegi tema nimi ? </s> </p>
<p> <s> Poegade kohta räägitakse , et nad kaovad mööda ilma laiali , aga tütred jäävad ema juurde ka siis , kui ema juba vanaks saab . </s> </p>
<p> </p>
<p> <s> 1 . jaanuar 1950 </s> </p>
<p> <s> Lasime rakette ja jõime shampanjat , mis on tehtud meie oma viinamarjadest . </s> <s> Oli ilmatuma lõbus . </s> </p>
<p> <s> Oskan juba natuke rohkem vene keelt . </s> </p>
<p> <s> 23 . veebruar </s> </p>
<p> <s> Pidasime Punaarmee aastapäeva , Malõshko mängis karmoskat ja meie laulsime . </s> <s> See on nii kena , kui naabrid on omavahel sõbrad . </s> </p>
<p> <s> " Venelastest saavad maailma valitsejad ja mina olen venelaste poolt , " ütles mu mees . </s> </p>
<p> <s> " Kõik tatarlased on röövlid ja vägistajad , juba Tshingis-khaan röövis ja vägistas vene naisi , " kirus naaber Kazimirski tatarlasi , keda ma näinudki pole . </s> </p>
<p> <s> 18 . märts </s> </p>
<p> <s> Rasedus katkes , tuli koledal kombel verd ja oli meeletult valus . </s> </p>
<p> <s> Doktor Užin ütles , et toimus nurisünnitus . </s> </p>
<p> <s> 10 . aprill </s> </p>
<p> <s> Nüüd ma kirjutan , mis juhtus õige hulk aega tagasi , kuna vahepeal ei olnud võimalust kirjutamiseks . </s> </p>
<p> <s> " Kurradi mudalirva sihuke ! </s> <s> Sulle on väga prostalt aborti tehtud ! </s> <s> Ja mulle mängisid sa , et oled süütu , raibe ! " karjus Vambola , kui koju tuli , ise täiesti jokkis . </s> </p>
<p> <s> " Ausõna , kallis abikaasa , ausõna , mulle ei ole aborti tehtud , " ütlesin mina . </s> </p>
<p> <s> " Valetad , litsinahk , valetad ! </s> <s> Doktor ütles mulle , et lausa ime , et sa raibe üldse elus oled , su reitevahet on väga robustselt vist lambatangidega lõigatud , " märatses mees , sidus mu voodiotsa külge kinni , toppis suka suhu , et ma appi hüüda ei saaks , keeras tattninalt korgi maha , solksutas põrandale petrooleumi ja pistis majale tule otsa . </s> </p>
<p> <s> Ise lidus tänavale ning parastas ja sõimas mind veel sealgi . </s> </p>
<p> <s> Purjuspäi oli ta lohakalt sidunud , sain ennast kuidagiviisi lahti pusserdada ja tagaaknast välja hüpata . </s> </p>
<p> <s> Aknalaual oli seesama päevik , pliiats ilusti vahel , haarasin selle kaasa ning nüüd on see jälle ainus asi , mis mulle kuulub . </s> </p>
<p> <s> Maja süttis vuhinal , mina panin putku , putkasin tulistvalu , keegi mind ei näinud , sest kogu küla oli juba tulekahjut uudistamas . </s> </p>
<p> <s> Pagesin musulmanide surnuaeda , sealt musulmanide kirikusse , mille uksed olid laudadega kinni löödud ning kuhu oli keelatud minna . </s> <s> Sikutasin üht lauda , see tuli kergesti lahti , pugesin sisse , ja siin ma nüüd olengi redus . </s> </p>
<p> <s> Kõik naabrid olid rääkinud , et musulmanide kirikus elavad tigedad maod , et nagu sinna sisse lähed , nii nõelavad nad su kohe surnuks . </s> </p>
<p> <s> Tegelikult ei ole siin mitte ühtki madu , on ainult külm ja tahaks süüa . </s> </p>
<p> <s> Põrand on kaetud vaipadega , samuti seinad . </s> <s> Võtsin seintelt vaibad maha ja elan nende sees . </s> </p>
<p> <s> 12 . aprill </s> </p>
<p> <s> Kõht on tühi . </s> </p>
<p> <s> Aknapilude vahelt näen , et kõik on ümberringi õites , ja see on nii ilus . </s> <s> Lillede lõhn hingib kirikussegi . </s> <s> Linnud siristavad . </s> </p>
<p> <s> 13 . aprill </s> </p>
<p> <s> " Tädi , kas sa leiba tahad ? " kuulsin äkki lapse häält ja ehmatasin koledasti . </s> <s> Arvasin ikka , et ma olen siin üksinda . </s> <s> Aga ei . </s> </p>
<p> <s> Issand , kui armas kaltsujuku oli see leivapakkuja ! </s> </p>
<p> <s> Võtsin kääru ja pistsin kibekärmesti suhu . </s> </p>
<p> <s> " Tädi , leib hoitakse kaua suus , tehakse tatiga märjaks ning võetakse suust välja , pannakse tagavaraks , " õpetas see poiss , kes on vist noorem kui kümnene . </s> </p>
<p> <s> " Sa ei ole venelane . </s> <s> Kõik vene naised on litsid . </s> <s> Tahad veel ? " küsis see mustasilmne juss . </s> </p>
<p> <s> Võtsin teise kääru , niisutasin leiba süljega , hoidsin kaua suus ning ausõna , tundus , et kõht sai täis . </s> </p>
<p> <s> " Olen sind siin kõik see aeg vaadanud . </s> <s> Sa oled hea inimene . </s> <s> Ütle , mis su nimi on , tädi ! " soovis poiss teada . </s> </p>
<p> <s> Oo , küsitagu midagi lihtsamat ! </s> </p>
<p> <s> " Sõja ajal ei taha inimesed öelda oma nime , ma tean küll . </s> <s> Ma hakkan sind kutsuma Aminaks , " andis jõmpsikas mulle nime . </s> <s> " Mina ise olen Salih . " </s> </p>
<p> <s> " Ja sina ? </s> <s> Mis sina siin teed ? " </s> </p>
<p> <s> " Mina ronisin pimedas hauast laipade vahelt välja , " sosistas Salih . </s> <s> " Mina pean siin hingepalvet . </s> <s> Kõigi meie inimeste eest jäi hingepalve pidamata , sest kedagi peale minu ei jäänud ellu . </s> <s> Kui hingepalvet ei peeta , siis ei saa inimesed paradiisi , vaid lähevad põrgusse . </s> <s> Aga mina ei taha , et minu ema ja isa , viis õde ja kolm venda põrgusse lähevad . " </s> </p>
<p> <s> Salih tõusis põlvili ning luges mitu korda omas keeles hingepalvet . </s> </p>
<p> <s> See on küll väga mõnus tunne , kui laps su käte vahel magama jääb . </s> </p>
<p> <s> 14 . aprill </s> </p>
<p> <s> " Meri kohiseb , " kuulatasin ma . </s> </p>
<p> <s> " See ei ole meri . </s> <s> See on Allah , kes ütleb , et me kõik peame olema head inimesed , nii tatarlased kui venelased , " palvetas mu rüblik . </s> </p>
<p> <s> Ah et tema , pisike ja kaitsetu ja armas , ongi tatarlane ? </s> </p>
<p> <s> " Tädi Amina , aita mul hingepalvet lugeda . </s> <s> Surnuid on palju , väga palju ja neile kõikidele tuleb lugeda , mina üksinda ei jõua , " kaebas Salih . </s> </p>
<p> <s> Salih ütles ees , mina järel : </s> </p>
<p> <s> " Ad-dava al-dzhadida ad-dava al-kamida ... " </s> </p>
<p> <s> Palvetasime kaua , Salih näitas mulle , kuidas tuleb kummardada . </s> <s> Nende palvetamine on peaaegu nagu võimlemine . </s> </p>
<p> <s> " Oota mind siin , ma käin ära , " lõpetas Salih järsku ning hiilis välja . </s> </p>
<p> <s> Ootan teda juba mitu tundi . </s> </p>
<p> <s> Ta kasvas kohe mu südame külge . </s> <s> Usun , et Salihi kinkis mulle Allah Kostja asemele . </s> </p>
<p> <s> Kõik inimesed minu ümber muudkui kaovad ... </s> </p>
<p> <s> Salih tõi purgi mett , särgipõu oli põnnil täis kuivatatud ploome . </s> <s> Mul oli vist nõutu nägu . </s> </p>
<p> <s> " Need on meie mesilased , kes selle mee korjasid . </s> <s> Hoopiski venelased varastavad , kui söövad meie mett . </s> <s> Nõnda tegin ma venelastele head , kui ma neilt mee ära võtsin , nüüd ei ole nad Allahi silmis vargad . </s> <s> Ploomidega on samuti . </s> <s> Need on meie puud , mis need ploomid kasvatasid . </s> <s> Kui venelased neid ploome söövad , tuleb neil käsi maha raiuda ning nad lähevad otse põrgusse , " õigustas oma tegu Salih . </s> </p>
<p> <s> 15 . aprill </s> </p>
<p> <s> Vahepeal tõi Salih turult pätsi leiba , selle oli ta vahetanud granaadi vastu . </s> <s> Salihil on terve relvaladu , seal on igasuguseid püsse ja muid asju . </s> </p>
<p> <s> " Näiteks padruni eest saab turul kuivatatud kala . </s> <s> Kuulipilduja eest kolm eeslit , suurtüki eest noore kaameli . </s> <s> Aga turul peab rääkima vene keeles . </s> <s> Nagu ühe sõna tatari keeles ütled , nii nabitakse kinni ja lastakse maha , " seletas Salih ja me hakkasime jälle hingepalvet lugema . </s> </p>
<p> <s> 16 . aprill </s> </p>
<p> <s> Salih korjab veel küla sauna juures seebijäänuseid , vormib neist seebi ning müüb turul maha kui täiesti uue . </s> </p>
<p> <s> Ühe seebi eest sai Salih täna pool liitrit kumõssi ja alõtshasid , need on niisugused ploomi moodi viljad . </s> </p>
<p> <s> 17 . aprill </s> </p>
<p> <s> " Sul on seljas minu ema kleit . </s> <s> Sellepärast ma paningi sulle oma ema nime , et sa kannad tema kleiti , " ehmatas mind Salih . </s> <s> " Kas sa üldse tead , kes oli Amina ? " </s> </p>
<p> <s> " Ei , " ütlesin mina , kuna keegi polnud mulle varem sellest rääkinud . </s> </p>
<p> <s> " Amina oli prohvet Muhamedi ema . </s> <s> Ja ta suri siis , kui Muhamed oli kuueaastane . </s> <s> Minu ema lasti maha siis , kui mina olin sama vana , " rääkis Salih . </s> <s> " Minust võib saada uus Muhamed . " </s> </p>
<p> <s> " Ja kui vana sa praegu oled ? " küsisin mina . </s> </p>
<p> <s> " Kaheksa aastat , " ütles Salih tõsiselt , aga ta on targem kui kõik kaheksa-aastased poisid maailmas kokku . </s> <s> Sõda ja surmad teevad poisid targaks . </s> </p>
<p> <s> 18 . aprill </s> </p>
<p> <s> Salih võttis toki , lõi sinna sisse naela ning korjab sellega mulle turult konisid . </s> <s> Torkab naela maas vedelevasse konisse ning tõstab siis üles . </s> <s> Salih on hea poiss . </s> </p>
<p> <s> Ta armastab mind . </s> </p>
<p> <s> Täna tõi Salih pangetäie vett ning ma pesin kõik tema riided seebiga puhtaks . </s> <s> Need olid üsna mustad küll , peab ütlema . </s> </p>
<p> <s> Asi on selles , et tatarlased ei kasuta paberit , vaid mingeid kive , mis jätavad pükstele ikka kakaplekid sisse . </s> </p>
<p> <s> Salih muudkui käib kalmistukaevu pumpamas , aga see on ohtlik , kuna pump kääksub ja see kääksumine kuuldub kaugele . </s> </p>
<p> <s> " Ma joon esivanematega , kes maa all on , ühte ja sedasama vett , " usub Salih . </s> </p>
<p> <s> 19 . aprill </s> </p>
<p> <s> Ütlesin Salihile , et ta peab hakkama kasutama paberit . </s> </p>
<p> <s> " Ega ma mingi venelane ei ole ! </s> <s> Need , kes paberit kasutavad , lähevad põrgu , " kiljus poiss . </s> </p>
<p> <s> Niisuguse tühise asja pärast ei taha ma temaga küll tülli minna . </s> </p>
<p> <s> " Sellest mosheest tehakse varsti kolhoosi väetiseladu , meie peame teise koha otsima , " ütles Salih . </s> </p>
<p> <s> Ah et see polegi kirik , vaid hoopis moshee . </s> </p>
<p> <s> Moshee hakkab andma viinamarjadele rammu . </s> <s> Räpinas olin väetajaks mina ise . </s> </p>
<p> <s> 20 . aprill </s> </p>
<p> <s> Jändan Salihiga , õpetan teda , kuidas ennast pestakse . </s> </p>
<p> <s> " Mis neid hambaid hõõruda , need on niigi kõigil inimestel kogu aeg valged , " hakkas Salih vastu . </s> </p>
<p> <s> Tal on tõesti väga head valged hambad . </s> </p>
<p> <s> 22 . aprill </s> </p>
<p> <s> Eile , kui Salih oli läinud konisid tooma , raiuti moshee peauks lahti ning sisse tungisid kaks miilitsat . </s> </p>
<p> <s> Kui ma kangiraksatusi kuulsin ja siis miilitsaid nägin , ma loomulikult ehmatasin hirmsasti . </s> <s> Kui aga nende selja tagant ilmus välja Salih , tundsin südames soojust . </s> </p>
<p> <s> " Ema , meid ei lasta maha , aga me peame siit ära minema . </s> <s> Ka hingepalved said juba loetud . </s> <s> Kõik , kes siin lähedal mulla all on , pääsevad paradiisi , mina vastutan selle eest , " võttis Salih juhtimise enda peale . </s> </p>
<p> <s> Meid konvoeeriti miilitsajaoskonda . </s> <s> Asi on selles , et mitte ükski tatarlane ei tohi Krimmis elada , kuna see on keelatud . </s> </p>
<p> <s> " Fashistinärakad , musulmanilitsid , " loopisid inimesed tänaval vandesõnu ja mõned sülitasid tigedalt meie poole . </s> </p>
<p> <s> Miilits kaitses meid , ei lasknud lüüa . </s> </p>
<p> <s> Kuidas saan mina olla musulman , kui mul on heledad juuksed ? </s> </p>
<p> <s> Miilitsas selgus , et Salih oli mind üles andnud oma emana , nüüd on minu nimi Amina Kutujeva ning ma pean viima oma lapse Salih Kutujevi Novogirejevosse , kusjuures ma ei tea , kus see Novogirejevo üldse asub . </s> </p>
<p> <s> " Sa elasid ju meie majas ! </s> <s> Sul on ju minu ema seelik , " põhjendas Salih ning mulle anti tõend , et ma olengi Amina Kutujeva . </s> </p>
<p> <s> Seejärel sõidutati meid trellidega vanglaautos Feodossiasse , kus pandi esimesele reisirongile , mis sõidab Harkovisse . </s> </p>
<p> <s> " Harkov on väga suur ja väga ilus linn . </s> <s> Kord oleks mu isa seal äärepealt trammi alla jäänud , " ütles Salih . </s> </p>
<p> <s> Meil on omaette kupee , meiega koos sõidab püssimees . </s> <s> Päris ilus ja mehine mees on . </s> </p>
<p> <s> 23 . aprill </s> </p>
<p> <s> Vagun haiseb . </s> </p>
<p> <s> Sööme neli korda päevas oma suhoi paiokki , seda on nõnda palju , et ei jõua ära süüa . </s> </p>
<p> <s> Ma pakuksin teistele ka , aga ma ei tohi kellegagi rääkida , kuna ma olen vang . </s> </p>
<p> <s> Sööme peamiselt täidetud pipart ja baklažaane , mida Salih padajannideks kutsub . </s> </p>
<p> <s> " Vangid elavad priskemalt kui vabad , sellepärast kõik vanglasse tikuvadki , " iriseb vagunisaatja , kes käib meie kupees mahorkat lunimas . </s> </p>
<p> <s> 24 . aprill </s> </p>
<p> <s> Harkovis olime jälle vanglas . </s> </p>
<p> <s> " Oleks aken teisele poole , oleks suured ja ilusad majad kindlapeale näha , " arvas Salih . </s> </p>
<p> <s> " Kuidas su isa ja ema surid ? " pärisin mina . </s> </p>
<p> <s> " Venelased lasid maha . </s> <s> Enne nad nussisid mu ema . </s> <s> Kõik soldatid ja ohvitserid käisid üle , ja meie nägime pealt , " puhkes Salih esimest korda minu nähes nutma ning hakkas rääkima jubedaid lugusid , väga jubedaid lugusid . </s> <s> Nuttis ja rääkis , nuttis ja rääkis . </s> </p>
<p> <s> Tuli välja , et enne meid elasid Krimmis krimlased-tatarlased , kreeklased , armeenlased , bulgaarlased ja kes nad kõik olid . </s> <s> Siis tulid venelased , kamandasid terve küla mosheesse , rebisid naistel riided seljast ning vägistasid nad nende oma poegade , meeste , isade ja vendade silme all . </s> </p>
<p> <s> " Moshees peavad naised peas rätte kandma , sest Saatan tuleb välja just naiste karvadest . </s> <s> Aga nemad kiskusid naised päris paljaks , nõnda et alumine tutt oli ka näha . </s> <s> Tädi Amina , kas sind on kah nussitud ? " küsis Salih . </s> </p>
<p> <s> " Kas see juhtus sellessamas moshees , kus meie elasime ? " küsisin mina . </s> </p>
<p> <s> " Sellessamas , " kinnitas tema ning jutustas edasi , kuidas siis käskisid venelased tatarlastel endale suure augu kaevata ning küsisid , kes tahab ellu jääda . </s> <s> Soovijaid leidus . </s> <s> Need pidid teised maha laskma . </s> <s> Neile anti automaadid ning nad lasksid oma küla elanikud , nii naised kui mehed kui lapsed , maha . </s> <s> Siis pidid nad laipadele mulla peale ajama ning kui nad olid mulla peale ajanud , siis lasid venelased ka nemad maha . </s> </p>
<p> <s> 5 . mai </s> </p>
<p> <s> Andsime vangla kantseleis allkirja , et me ei kavatse põgeneda . </s> <s> Salih ei oska kirjutada , tema tegi kolm poolkuud . </s> </p>
<p> <s> " Riste mina tegema ei hakka , " kuulutas jõmps . </s> </p>
<p> <s> Siis pandi meid uue rongi peale , ka püssimees , kes meid saadab , on uus . </s> <s> See on veel ilusam mees kui eelmine , ta on enda tavalise sõduripluusi ornungisse üles kõbinud . </s> </p>
<p> <s> Huvitav , et kõik püssimehed on ilusad ja mehised . </s> <s> Mis neid selliseks teeb ? </s> <s> Kas püss või ? </s> </p>
<p> <s> 10 . mai </s> </p>
<p> <s> Issand , kui meeltülendav on õitsev stepp ! </s> <s> Lillemeri mõlemale poole kuni silmapiirini . </s> </p>
<p> <s> Ja see meri on laiguti kollane , punane , roosa ja valge . </s> </p>
<p> <s> Kuidas võib maa olla nõnda tasane , ainukestki küngast ei paista ! </s> </p>
<p> <s> 12 . mai </s> </p>
<p> <s> Öösel , kui Salih magas , tuli püssimees kupeesse . </s> <s> Mis mul muud üle jäi kui lubada , sest ta ähvardas mu muidu maha lasta . </s> </p>
<p> <s> " Ma torkan sulle täägi vittu ! " ropendas püssimees . </s> <s> Pangu siis pealegi sinna midagi muud , sest mina pean Salihi üles kasvatama . </s> </p>
<p> <s> Stepijaamade perroonidel seisavad suured portreed , mõnikord vaksalit ei olegi , teinekord ei ole isegi perrooni , kuid kindlasti on rongi peatuskohas suur portree , olgu küll luitunud ja tuulte rebitud , servad lipendamas . </s> </p>
<p> <s> Salih teab kõigi nende inimeste nimesid , kelle pildid need on . </s> </p>
<p> <s> " Kaganovitsh . </s> <s> Voroshilov . </s> <s> Molotov . </s> <s> Beria , " loetles Salih ja meie püssimees muudkui noogutas . </s> </p>
<p> <s> " Kes see Beria on ? " küsisin mina , kuna mulle tundus see nii imelik , tundus uskumatu , et kellegi nimi võib olla niisugune ja et seesuguse nimega inimene on nii kole tähtis tegelane , et tema pilt pannakse välja kuhugi staniitsasse — püssimees ütles , et siin on staniitsad — , kus elu tundub kõle ja väljasurnud . </s> </p>
<p> <s> " Seltsimees Beria on Nõukogude Liidus mees number kaks , " ajas Salih uhkelt oma kõhna rinna ette . </s> </p>
<p> <s> 16 . mai </s> </p>
<p> <s> Püssimees käib igal öösel mu kõhtu tallamas . </s> </p>
<p> <s> Ma poleks iialgi uskunud , et ma võin seda teha selleks , et meest mõnitada . </s> </p>
<p> <s> Kui ta oma nime ütles ja oma elust hakkas rääkima , siis toppisin ma sõrmedega oma kõrvad kinni . </s> </p>
<p> <s> Palun Allahit , et last ei tuleks . </s> </p>
<p> <s> 17 . mai </s> </p>
<p> <s> Täna öösel tuli mulle appi Vaska-Tshempionson . </s> <s> Kui püssimees mu peal ähkis ja puhkis , võttis Vaska vagunipõrandalt tema püssi ja suskas talle täägi selga . </s> <s> Löök oli täpne ja tugev , tääk tungis läbi ta keha , täägi ots puudutas , aga ei veristanud mu rinda . </s> <s> Pärast viskasime kahekesi laiba aknast välja . </s> <s> Õnneks olid lillede õied parajasti kinni . </s> </p>
<p> <s> 18 . mai </s> </p>
<p> <s> Jõudsime Novogirejevosse , viimase otsa ratsutasime kaamelitel . </s> <s> Kaamel õõtsub kogu aeg õõtsa-õõtsa , nõnda et uinutab su küürude vahel tukkuma . </s> </p>
<p> <s> Unes näen ilusaid linnu uhkete paleedega kõrgel sinises taevas . </s> </p>
<p> <s> Siin on kuivanud jõesäng , kõrkjad ja tagapool päris kõrged mäed , veel kõrgemad kui Krimmis . </s> </p>
<p> <s> Jõesängi järskude kallaste sisse on uuristatud koopad , neis elavad need krimlased , keda ei lastud maha . </s> </p>
<p> <s> Meid tervitas külanõukogu esimees Zavod Absaljanov , keda hüütakse aksakalliks ja keda kõik austavad sellepärast , et tal on peas terve muhameedlaste piibel , mida nimetatakse koraaniks . </s> </p>
<p> <s> " Te tõite siia Salihi , te olete tõeline tatari ema , " imetles mind Zavod . </s> </p>
<p> <s> Zavodi hääl annab kuulajale tagasi enesekindluse , siis , kui tema on ligidal , läheb meelest kogu ülekohus , mida sa oled pidanud taluma . </s> </p>
<p> <s> " Me tulime siia pool teed omal jalal , paljud inimesed jõudsid sellel teel Allahi palge ette . </s> <s> Matta neid ei tohtinud , nende eest hoolitsesid raisakotkad . </s> <s> Meil ei ole siin midagi muud kui oma laste armastus , " jutustas aksakall Zavod . </s> </p>
<p> <s> Andsin allkirja , et ma iialgi Novogirejevost ei lahku . </s> </p>
<p> <s> " Siin koobastes on elanud palju vanu rahvaid ja väga kaua , mõned neist mitu sajandit , " näitas Aidim , kes on mulla , see on nagu papp . </s> </p>
<p> <s> Mulla ei suuda mind küll mitte millegagi loksutada , ta on täiesti ilmetu vanamees . </s> </p>
<p> <s> " Siin on tegelikult koobaslinn , " sõnas aksakall Zavod . </s> </p>
<p> <s> Tema hääle metalne kõla küünib hinge . </s> </p>
<p> <s> Aksakall Zavod eraldas meile Salihiga ühe koopa , mis ei ole kaugel suurest koopast , kuhu kõik koopad kokku jooksevad . </s> </p>
<p> <s> Valgust näitavad seintele kinnitatud põlevad pilliroopirrud , nende varu ei saa kunagi otsa . </s> </p>
<p> <s> 20 . mai </s> </p>
<p> <s> " Koha poolest on teil vedanud . </s> <s> Nagu linna keskväljakul , " troostis aksakall Zavod ning õpetas , kuidas punuda pilliroomatte ja me vooderdasime terve õhtupooliku oma koobast pillirooga . </s> </p>
<p> <s> Koopas on mõnusalt jahe , kuna päike ei paista peale . </s> </p>
<p> <s> " Mina olen Tshingis-khaani kolmekümne teine järeltulija , see tähendab , et kolmkümmend üks põlve minust tagasi elas Tshingis-khaan , " ütles partorg Sufjan , kui soolaleivale tuli . </s> </p>
<p> <s> Partorg lonkab , aga see lisab talle mõjukust nii kommunistide kui parteitute silmis . </s> </p>
<p> <s> Meie lähedal on ka jõgi , kust saab ämbriga vett tuua ning püüda pimedaid kalu . </s> </p>
<p> <s> " Neil on vähe luid ja nad on väga maitsva lihaga . </s> <s> Nad on elanud kolmkümmend miljonit aastat maa all ja selle aja jooksul kustutas Allah nende silmad kui liigse lõbu . </s> <s> Nüüd , mil meie maa all valgust teeme , saavad nad nägemise enesestmõistetavalt tagasi , " loodab aksakall Zavod . </s> </p>
<p> <s> " Tshingis-khaani ajal me valitsesime maailma , ja need ajad tulevad tagasi , " tõotas partorg Sufjan . </s> </p>
<p> <s> 22 . mai </s> </p>
<p> <s> Naised kannavad siin suuri musti rätte , mis otsekui koolilava eesriided katavad nende näo ja keha , eesriiete pilu vahelt välguvad naiste mustad silmad . </s> </p>
<p> <s> " Krimmis ei tohtinud me parandžaasid kanda , siin aga tohime . </s> <s> Maa all ja vangis on inimesed üldse vabamad kui mujal , " jutustas aksakall Zavod , kes palvehelmeid näppis , kuna siis Allah täidab tema palve . </s> </p>
<p> <s> Mina olen lesk , see on auväärt seisus , mind austatakse siin veel kõrgemalt kui teisi leski , kuna Salihi isa lasti maha . </s> <s> Minul lubatakse ka suitsetada , kuna minu mees suitsetas . </s> <s> Muidu naised seda teha ei tohi . </s> </p>
<p> <s> 23 . mai </s> </p>
<p> <s> Koopa tagaosas lirtsub , lõhnab kõntsa järele , aga vett silmaga näha ei ole , kõrb on ikkagi kõrb . </s> </p>
<p> <s> Liivakoopad on paremad kui savikoopad , sest on kuivemad . </s> </p>
<p> <s> 24 . mai </s> </p>
<p> <s> Midagi süüa ei ole , aga ikka pannakse toidule nii ohtralt pipart , koriandrit ja safranit , et aevastama paneb . </s> </p>
<p> <s> 25 . mai </s> </p>
<p> <s> Koerad söödi ära , koeraliha kohta öeldakse : auh-auh . </s> </p>
<p> <s> Kõige magusamad on kilpkonnad , need on tõesti maitsvad , aga kahjuks lähevad nad sügavale liiva alla magama ja neid ei leia lihtsalt üles . </s> </p>
<p> <s> Ka pilliroog kõlbab süüa , aga ainult siis , kui ta on roheline , mitte juba krõbe ja kuivanud . </s> </p>
<p> <s> 26 . mai </s> </p>
<p> <s> Näen näljast viirastusi . </s> <s> Tegelikult olen neid näinud ka täis kõhuga . </s> </p>
<p> <s> 27 . mai </s> </p>
<p> <s> Salih hüüab mind unes , kui ta pilliroomattidel magab : </s> </p>
<p> <s> " Amina ! </s> <s> Amina ! " </s> </p>
<p> <s> Tähendab , ka mina tõin siia ühe lapse armastuse juurde . </s> </p>
<p> <s> Ja ka ühe ema armastuse . </s> </p>
<p> <s> 30 . mai </s> </p>
<p> <s> Naisi tuleb siin ette kahte sorti , ühed on koos oma mehe ning laste ja mehe teiste naistega koobastes , teised naised elavad tagapool , sügavamal ja hämaramas , selle koobaslinna madalates agulites , kus mõnes kohas on täiesti pime , kuna pilliroolatern seinal on kustunud . </s> <s> Veelgi kaugemal ja veelgi pimedamas , eraldi koobastes elavad pisikesed poisid ja tüdrukud , kõik umbes üheealised , nii umbes kaks aastat vanad ja sellest küll aru ei saa , miks nad koos oma emade ja isadega ei ole . </s> </p>
<p> <s> Kas seal on mingi lastesõim või ? </s> <s> Aga miks pimedas ? </s> <s> Lapsed vajavad kasvamiseks ju päikest . </s> </p>
<p> <s> 5 . juuni </s> </p>
<p> <s> Hämaras elavad naised peavad siin kogu aeg kolhoosi tegema , sest nii kui kolhoos valmis saab , surevad kõik kolhoosnikud jälle ära . </s> </p>
<p> <s> Mehed kasvatavad meloneid ja maisi iseenda ja perekondade toitmiseks . </s> </p>
<p> <s> 9 . juuni </s> </p>
<p> <s> Sööme mamalõõgat . </s> <s> Kõrbepäikese keskpäevane lõõm põletab su väljas tuhaks kõige naha ja karvadega . </s> <s> Maa all on mõnus kodune . </s> </p>
<p> <s> 12 . juuni </s> </p>
<p> <s> Öised linnud ajavad maa all küll hirmu naha vahele , eriti kui nad klõbistavad oma nokkadega . </s> </p>
<p> <s> " Nad ootavad , et keegi sureks , siis saavad nemad süüa , " avas keelepaelad aksakall Zavod . </s> </p>
<p> <s> 15 . juuni </s> </p>
<p> <s> Täna saan kahekümneseks , aga ma ei ütle seda kellelegi . </s> <s> Sünnipäeva peetakse ainult lähedaste inimestega , aga minul selliseid ei ole . </s> <s> Salihilt ootaksin küll kingitust , teistelt mitte . </s> </p>
<p> <s> Aga Salihil pole õrna aimugi , et ta emal sünnipäev on . </s> </p>
<p> <s> 18 . juuni </s> </p>
<p> <s> " Siin marssis maa alla Tshingis-khaan , terve ratsavägi kaasas . </s> <s> Ja meie ootame , millal ta uuesti välja tuleb — siis lähme , lööme venelased Krimmist välja , " lubas partorg Sufjan . </s> </p>
<p> <s> 22 . juuni </s> </p>
<p> <s> Kuuvalgel on kõrb ja luited päris ilusad , liiv oleks otsekui rohelist värvi . </s> </p>
<p> <s> Rohin iga päev meloneid . </s> </p>
<p> <s> Kõrkjastikus sahistavad lambad , need kuuluvad kolhoosile , neid võtta ei tohi . </s> </p>
<p> <s> " Kas Allah lubab kolhoosilt varastada ? " küsis Salih . </s> </p>
<p> <s> " Ei . </s> <s> Allah ei luba kolhoose , aga ei luba ka kolhoosilt varastada , " vastas mulla Aidim . </s> </p>
<p> <s> 23 . juuni </s> </p>
<p> <s> Kaamel suri keset suve nälga , kuna kõrkjastik oli pruuniks kõrbenud , vaene loom oigas kohe väga kurvalt . </s> <s> Ta oli kole kõhn , muud tal ei olnudki kui luu ja nahk . </s> </p>
<p> <s> See oli niisugune imelik kaamel , kes kartis üksinda olla , otsis kogu aeg inimeste seltsi nagu truu koer . </s> </p>
<p> <s> Mulle ta meeldis , sest ta istus inimese kombel kaksiratsi , tagumised jalad krõnksus , esimesed maas nagu inimesel käed . </s> </p>
<p> <s> Teinekord tuli ta koobastiku suurde saali kuumavarju , aga sealt aeti ta minema , kuna ta kakas väga tihti , ehkki midagi ei söönud . </s> </p>
<p> <s> 24 . juuni </s> </p>
<p> <s> Relvad on keelatud , sest venelased kardavad mässu , aga jahil käima peab . </s> <s> Salih püüdis silmusega kõrberebase , teised poisid said korvitäie suslikuid . </s> </p>
<p> <s> 25 . juuni </s> </p>
<p> <s> Salih sai vibust pihta kotkale , aga nool jäi linnu kehasse kinni ja lind lendas koos liperdava noolega minema . </s> <s> Kahju noolest ja linnust . </s> </p>
<p> <s> Partorg Sufjan arvab , et varsti tuleb kotkas kätte maksma . </s> </p>
<p> <s> 26 . juuni </s> </p>
<p> <s> Hakkasin Salihile õpetama vene keeles lugemist ja kirjutamist . </s> <s> See on hea selle poolest , et siis saan ka ise need asjad selgeks . </s> </p>
<p> <s> " Ma ei taha vene keeles lugeda ja kirjutada ! </s> <s> Ma tahan krimmi keeles , " ütles Salih . </s> </p>
<p> <s> Aga krimmi keelt ei oska ma talle kahjuks õpetada . </s> </p>
<p> <s> 27 . juuni </s> </p>
<p> <s> " Kus peidus sa oled kogu aja ? </s> <s> Miks mina ei tea , kus sa terved päevad veedad ? " pahandasin mina . </s> </p>
<p> <s> " See on saladus , " nähvas Salih , endal veidi piinlik . </s> </p>
<p> <s> " Ema peab teadma , kus laps on , " ei andnud ma alla . </s> </p>
<p> <s> " Sellepärast , et sa ei palveta nagu kõik teised , sellepärast ei tohi sulle öelda , " haletses Salih . </s> </p>
<p> <s> 30 . juuni </s> </p>
<p> <s> Hakkasin koos teistega palvetama ja parandžaad kandma , nüüd ei hoita minu ees enam midagi saladuses . </s> </p>
<p> <s> Jumalateenistuse ajal voogab minu sisse õndsus . </s> </p>
<p> <s> " Allah ei näegi kuidagi välja , Allahit ei saa joonistada ega ette kujutada , " ütles mulla Aimid . </s> </p>
<p> <s> See on küll väga huvitav ! </s> <s> Kuidas saab keegi üldse mitte kuidagi välja näha ? </s> </p>
<p> <s> Just niisugust Jumalat ja niisugust meest võiks armastada , sest nõnda ei leia sa temast ka vigu ja pahesid . </s> </p>
<p> <s> Selgub , et üht osa naisi peetakse roojasteks , need elavadki koobaslinna tagapoolses agulis omaette . </s> <s> Need on naised , kelle venelased kinni võtsid , moshees alasti kiskusid ning oma meeste , poegade , isade ja vendade silmade all vägistasid — terve kuu jooksul iga päev . </s> </p>
<p> <s> " Nad on roojased . </s> <s> Allah taastas minu palvete ja õnnistuse järgi küll vägistatud neidude süütuse ja vägistatud naiste puhtuse , ent õnnistus jõustub , süütus saab süütuseks ning puhtus puhtuseks alles siis , kui me oleme auhaavamise eest püha veritasu kombe kohaselt venelastele kätte maksnud . </s> <s> Mees ei tohi roojast naist enda kõrvale võtta , muidu saab ta ka ise rooojaseks ning hävitab nõnda terve hõimu , " õpetas mulla Aidim , kelle endaga on nõnda — ta võib poolte oma naistega koos ühe roomati all elada , teise poole naistega mitte , kuna nood on roojased ja elavad koos teiste omasugustega roojaste naiste koopas . </s> </p>
<p> <s> " Alles siis , kui mees on tapnud oma naise vägistaja ning vägistanud tolle naise , alles siis on tal õigus minna oma naise juurde , alles siis saab tema naine lõplikult puhtaks , " rääkis aksakall Zavod . </s> </p>
<p> <s> " Me ei tea , miks Allah just need naised välja valis , et venelased neid vägistaks , " lisas partorg Sufjan . </s> </p>
<p> <s> " Aga need pisikesed lapsed , mida need seal kaugel pimedas teevad ? " uurisin mina . </s> </p>
<p> <s> " Laste küsimus on praegu Keskkomitees arutusel , " vastas partorg . </s> </p>
<p> <s> " Keegi ei taha hakata venelase isaks . </s> <s> Need lapsed sündisid siin neist vägistatud naistest , ja las nende pärisisad tulevad neile järele , " seletas mu poeg Salih mulle õhtul meie koopas . </s> </p>
<p> <s> 3 . juuli </s> </p>
<p> <s> Meie külla tuli rändurinsener Faizi ja mulla Aidim andis Allahi otsuse järgi minu talle naiseks : Allah oli nõnda otsustanud . </s> </p>
<p> <s> Faizi tuli meie koopasse koos mullaga , pilliroopeeru võbeleva tule valgel ei saanudki ma tolku , mismoodi väljanägemisega mu uus mees õigupoolest on . </s> </p>
<p> <s> Faizi kinkis mulle kuldtikandiga punase tübeteika , mis on väga ilus . </s> <s> Salih sai endale karakullnahkse papaaha , niisugust pole siin ühelgi temavanusel poisil . </s> </p>
<p> <s> 4 . juuli </s> </p>
<p> <s> " Kas sul oli ka hea ? " küsis rändurinsener Faizi pärast seda . </s> </p>
<p> <s> " Mis asja ? " ei saanud ma aru . </s> </p>
<p> <s> " Kas sul oli ka hea , kui ma sulle seda tegin ? " küsis ta uuesti . </s> </p>
<p> <s> " Kas siis see asi peab hea olema ? " ei uskunud ma oma kõrvu . </s> </p>
<p> <s> " Aga muidugi . </s> <s> Mina olen kõikidele naistele nii teinud , et neil on olnud hea . </s> <s> Mina lihtsalt teisiti ei oskagi , " suurustles Faizi . </s> </p>
<p> <s> " Minul küll hea ei olnud . </s> <s> Võib-olla ei ole ma naine ? " püüdsin kurva asja naljaks pöörata , aga sain peksa . </s> </p>
<p> <s> Seda ma veel ei teadnudki , et see asi peab ka hea olema . </s> </p>
<p> <s> Palusin Allahilt tundeid Faizi vastu . </s> </p>
<p> <s> Faizi riputas meie koopa seintele ehtsad pärsia vaibad , samuti pani ta need põrandale . </s> </p>
<p> <s> Pole just meeldiv , kui vett kogu aeg parandžaa vahele tilgub , seetõttu on mees , kes koopa lae korralikult pillirooga ära vooderdab , kõrges hinnas . </s> </p>
<p> <s> 8 . juuli </s> </p>
<p> <s> Elame nüüd kolmekesi : Salih , Faizi ja mina . </s> <s> Faizi tegi meile natuke mööblit — laua ja kolm tooli . </s> </p>
<p> <s> 10 . juuli </s> </p>
<p> <s> Ikka ei ole ma näinud oma mehe nägu , aga Salihile Faizi kangesti meeldib . </s> </p>
<p> <s> " Mu isa tuli lõpetama õhulaeva ! " pidi Salih rõõmu pärast nahast välja hüppama . </s> </p>
<p> <s> " Missugust õhulaeva ? </s> <s> Lennukit või ? " tuli mulle meelde pommitamine . </s> </p>
<p> <s> " Mis lennukit ? </s> <s> Dirižaablit ikka , " ajas väikemees nina püsti . </s> </p>
<p> <s> Salihi heameele pärast olen ma valmis taluma vastumeelset meest , pealegi jääb lootus , et Allah õrnad tunded kingib . </s> </p>
<p> <s> Häiriv on see teadmatus — kui mul poleks aimu olnud , et see asi peab hea olema , ei oleks mul elu sees nii sant meel seda teha . </s> <s> Praegu on igatahes hullem kui hull , päris lits tunne . </s> </p>
<p> <s> 11 . juuli </s> </p>
<p> <s> Nägin , et Faizil on hiiresilmad , kuidagi vidukil ja kissis , rasvavoltidesse uppunud . </s> </p>
<p> <s> Ma ütlen ainult nii palju , et mulle ei meeldi niisugused silmad . </s> </p>
<p> <s> Naisi dirižaablit vaatama ei lasta , sest naised võivad rüvetada Allahi laeva . </s> </p>
<p> <s> " See on kõrkjastikus peidus . </s> <s> See on täpselt kõrkjate värvi , et ülevalt poleks paista , " andis Salih mulle teada . </s> </p>
<p> <s> Ka Salih tahab lennata koos teiste meestega Krimmi venelasi pommitama ja nende naisi vägistama . </s> </p>
<p> <s> See oleks suur kergendus meie vägistatud naistele , nemad saaksid siis jälle oma mehi tunda . </s> </p>
<p> <s> 12 . juuli </s> </p>
<p> <s> Käisin mulla Aidimile rääkimas , et Salihhi kaasa ei võetaks . </s> <s> Vara tal veel pommitada ja vägistada ! </s> </p>
<p> <s> " Allah ei pane ealeski laste saatust proovile , " lohutas mind mulla Aidim . </s> </p>
<p> <s> Ilmneb , et mu abielu Faiziga on ajutine . </s> <s> Mulla Aidim seletas , et ajutisi abikaasasid valitakse ainult noorte lesknaiste hulgast ning selline abielu võib kesta viiest minutist peaaegu aastani — õieti ühe päeva vähem kui aasta . </s> <s> Kui ajutine abielu kestab terve aasta , saab sellest iseenesest alatine abielu . </s> </p>
<p> <s> Seda ma veel ei teadnudki . </s> <s> Nii et kui Faizi koobaskülast peagi lahkub , lõpeb ka meie kooselu . </s> </p>
<p> <s> Mõtlesin , et kaks head uudist korraga , siis aga tuli meelde Salih . </s> </p>
<p> <s> " Kas isa saab ka olla ajutine , kõrgeauline bei ? " küsisin ma . </s> </p>
<p> <s> " Kasuisa saab , " vastas õpetlane . </s> </p>
<p> <s> " Aga kasuema ? " pole minu suu peale löödud . </s> </p>
<p> <s> " Kõik ripub ära Allahist , " kostis vaimulik isa . </s> </p>
<p> <s> 13 . juuli </s> </p>
<p> <s> " Juba lastakse sisse gaasi ! </s> <s> Gaas tuleb maa seest . </s> <s> Varsti lendame ! " hõiskas Salih . </s> </p>
<p> <s> 14 . juuli </s> </p>
<p> <s> Tulid maamõõtjad . </s> </p>
<p> <s> 15 . juuli </s> </p>
<p> <s> Kuumuse kätte võib ära minestada , siis , kui vett ei ole ja kurk praguliseks kuivab . </s> </p>
<p> <s> 29 . juuli </s> </p>
<p> <s> Maamõõtjad mõõtsid kolhoosile uued piirid . </s> </p>
<p> <s> " Need on juba kaheksateistkümnendad piirid . </s> <s> Seal Keskkomitees sitsivad ikka täista tohmanid ! " läks partorg Sufjan marru . </s> </p>
<p> <s> " Ja kogu aja söövad ja joovad mõõtjad meie kulul , " ägestus aksakall Zavod . </s> </p>
<p> <s> " Aga see on hea , kui me saame teistele inimestele head teha , " rahustas mulla Aimid . </s> </p>
<p> <s> " Kunagi ehitame siia savist onnid , kunagi tuleme koobastest välja , aga ilma Stalini ja tema Keskkomiteeta , " lubas partorg Sufjan . </s> </p>
<p> <s> " Äkki peaks minema hoopis Moskvat pommitama ? " pakkus aksakall Zavod . </s> </p>
<p> <s> " Ja miks laste kohta pole veel midagi otsustatud ? </s> <s> Miks peavad süütud lapsed elutsema kõige rõskemates koobastes täielikus pimeduses ? " ei andnud minu hing rahu . </s> </p>
<p> <s> " Aga kes sulle ütles , et nad on süütud ? </s> <s> Nad on ju võrsunud mõrtsukate ivamarjast , " pahandas mulla Aidim . </s> </p>
<p> <s> Mõned võivad ka minu Kostja kohta sama öelda . </s> <s> Teised jälle peavad Kostja isasid vabadusvõitlejateks . </s> </p>
<p> <s> 30 . juuli </s> </p>
<p> <s> Käime koos Salihiga tagakoobastikus toitmas vägistamisest sündinud lapsi . </s> <s> See toitmine oligi tema saladus , mida ta alguses minu eest varjas . </s> </p>
<p> <s> Andsin ühele lapsele maisitõlviku , ta naeratas nii armsalt , kui oma väikese käekese minu poole sirutas . </s> <s> Käeke värises . </s> </p>
<p> <s> 1 . august </s> </p>
<p> <s> Aga tee on siin tõesti maitsev , seda teeme pilliroost . </s> <s> Peamiselt istumegi keskmises , kõige suuremas koopas , omamoodi nagu linna keskväljakul , ümber teepoti ning mehed räägivad krimmi keeles sellest , kuidas vanasti oli Krimmi ees terve maailm põlvili . </s> </p>
<p> <s> Salih tõlgib mulle selle jutu vene keelde , kuigi ka mina hakkan juba nende keelest aru saama . </s> </p>
<p> <s> Naine peab võtma endale mehe keele . </s> </p>
<p> <s> 5 . august </s> </p>
<p> <s> Nägin ja kuulsin , kuidas õhulaev üle pilliroo vuhises . </s> <s> See oli uhkesti üle võõbatud ning nägi välja nagu tohutu suur , hõbedavärvi sigar . </s> </p>
<p> <s> Kui ma veel Tallinnas elasin , siis osteti meie kioskist sigareid ainult haruharva , eeskätt taheti paberosse . </s> </p>
<p> <s> Salih on hirmul Faizi pärast . </s> </p>
<p> <s> " Äkki juhtub midagi ? " kardab see poissinimene , ise tiba nagu nööpnõelapea . </s> </p>
<p> <s> " Ise ta selle laeva ehitas , küll ta teab , " trööstisin mina . </s> </p>
<p> <s> Ma ei hakanud talle ütlema , et Faizi-bei tegi eile ettekirjutisi enda kaasatoodud vaipade kohta — juhuks , kui midagi juhtub . </s> <s> Kaks vaipa peaksime annetama mosheekoopale , ühe võiksime endile kingituseks jätta . </s> </p>
<p> <s> Iseenesest mõista ei soovi ma , et Faizi ja teiste meestega mingi õnnetus sünniks . </s> </p>
<p> <s> Aga kui Allah on nõnda otsustanud , oleks parem , kui see juhtuks pärast pommitamist ja venelaste naiste vägistamist . </s> </p>
<p> <s> Siis oleks meie naiste patt lõpuks kustutatud , nad võiksid oma meeste kõrval magada . </s> </p>
<p> <s> 7 . august </s> </p>
<p> <s> Salih palub Allahit , et isa tagasi tuleks . </s> </p>
<p> <s> 8 . august </s> </p>
<p> <s> Küla pealt kuulsin , et õhulaeva nimi on " Adolf Hitler " ja selle komandöriks partorg Sufjan . </s> </p>
<p> <s> " 1943. aastal kuulutasime me Hitleri oma hõimupealikuks ja kinkisime talle valge täku . </s> <s> Ta on tõeline mees , teda tuleb au sees pidada , " rääkis aksakall Zavod , kes käib üha sagedamini meil meie koopas külas . </s> </p>
<p> <s> 10 . august </s> </p>
<p> <s> Kõik räägivad , et õhulaev plahvatas , ehkki seda on keelatud rääkida . </s> </p>
<p> <s> " Allah ei taha meile halba , " kerib mulla Aidim ikka ja jälle sama juttu . </s> </p>
<p> <s> " Kes nõnda ütleb , see on venelaste poolt , " teatas aksakall Zavod . </s> </p>
<p> <s> 19 . august </s> </p>
<p> <s> Puhta jubedus , kui öised koopalinnud kraaksuvad pimeduses ja rapsivad tiibadega . </s> <s> Kõik kajab — nii otsekui hauatagused häälitsused kui tiibade sahin . </s> </p>
<p> <s> 23 . august </s> </p>
<p> <s> Mulla Aidim kuulutas venelased pommitatuks ja vene naised vägistatuteks , talle oli seda teatanud Allah . </s> <s> " Adolf Hitler " aga kukkus tagasilennul Türgi rannikul Musta merre . </s> </p>
<p> <s> 24 . august </s> </p>
<p> <s> Venelaste poolt vägistatud naised pöördusid vanglakoopast oma meeste kõrvale tagasi ja on õnnelikud , nüüd said nad lõplikult puhtaks . </s> </p>
<p> <s> Kogu maa-alune küla juubeldab rõõmutujus otsekui seitsmendas taevas , ainult Salih nutab lohutamatult . </s> <s> Ta kaotas juba teise isa . </s> <s> Mina jäin ilma oma teisest mehest . </s> </p>
<p> <s> 30 . august </s> </p>
<p> <s> Nüüd olen ma kahekordne lesk , nüüd austatakse mind veel hardamalt . </s> </p>
<p> <s> Mehed langetavad pea , kui mulle vastu tulevad . </s> </p>
<p> <s> 31 . august </s> </p>
<p> <s> Aksakall Zavod sai endale tagasi kaks oma vana naist ja võttis minu kolmandaks , kinkis mulle sametkanga , millesse on tikitud Kaaba kivi , seesama must kivi , mida mehed suudlemas käivad . </s> </p>
<p> <s> 1 . september </s> </p>
<p> <s> Nüüd on mul jälle mees , lisaks veel kaks sõbrannat , kellega saaks rääkida kõige salajasemaid jutte , neid , milliseid sa natuke võõramale inimesele mitte kunagi jutustama ei hakka . </s> </p>
<p> <s> Kahjuks oskavad Egel ja Nadežda ainult krimmi keelt , millest ma aga üha rohkem aru saan . </s> </p>
<p> <s> Ka Salihile meeldib aksakall Zavod , poistele on tähtis , et nende isast lugu peetaks . </s> </p>
<p> <s> 2 . september </s> </p>
<p> <s> Egel ja Nadežda hiilivad vargsi oma vägistamisest sündinud lapsi toitma . </s> </p>
<p> <s> " Õudne ! </s> <s> Tee seda , nagu läheksid vargile , " väristas Egel õlgu . </s> </p>
<p> <s> " Kui Zavod sellest aimu saaks , siis annaks kirvega , " arvas Nadežda . </s> </p>
<p> <s> 3 . september </s> </p>
<p> <s> " Ära lase teda nõnda kähku enda juurest ära . </s> <s> Enne kui lamp on kustunud , ei tohi ta kuhugi minna , " õpetas Nadežda . </s> </p>
<p> <s> Nüüd sain teada , miks naise aseme kõrval koopaseinal on õlilamp . </s> <s> See läidetakse põlema , kui mees su juurde tuleb ning selle sinakas leek võbiseb paar tundi . </s> </p>
<p> <s> Faizi mulle seda ei rääkinud ja ongi hea , sest Faiziga me ei klappinud . </s> </p>
<p> <s> " Ta sai su niigi tasuta , ilma pruudilunata , ja ärgu vedagu siidi , " lausus Nadežda . </s> </p>
<p> <s> Nadežda ihkab olla rohkem Zavodi peal , Egel nagu minagi all . </s> </p>
<p> <s> 14 . september </s> </p>
<p> <s> Zavod võttis endale neljanda naise Gülnara ja minu kohus on olla tema vastu sama lahke nagu on minu vastu Egel ja Nadežda . </s> </p>
<p> <s> 15 . september </s> </p>
<p> <s> Mõõdan oma tundeid Zavodi vastu . </s> <s> Ehkki ta on parem kui Faizi , ei hakka ma teda ealeski armastama . </s> </p>
<p> <s> " Järelikult ei usu sa Allahit , muidu Allah kingiks sulle armastuse , " lausus Nadežda . </s> </p>
<p> <s> 17 . september </s> </p>
<p> <s> Kolhoos sunnib ka naisi arõkki kaevama . </s> <s> Arõkk on kanal , mis niisutab . </s> </p>
<p> <s> " Kolhoosis on mehed ja naised võrdsed , " ütles Nadežda , kes on mulle suurem sõbranna kui Egel . </s> </p>
<p> <s> 30 . september </s> </p>
<p> <s> Zavod-bei norskab nagu saeks puid ja mind häirib see tõsiselt , kui öösel tema koopatoast kuuldub jubedat lõrinat , mis tontlikult kajades ihukarvad püsti ajab . </s> </p>
<p> <s> " Pole lugu ! </s> <s> Mis see minu mure on , mis mees teeb minu sängist eemal ? " lõi Nadežda käega , minu meelest on ta veidi hoolimatu Zavodi vastu . </s> </p>
<p> <s> " Ma armastan temas kõike , ka tema norskamist , " kuulutas oma malbel moel Egel , ja ma haistan selles silmakirjalikkust või vähemalt enese täielikku allasurumist . </s> </p>
<p> <s> " Kas Zavod-bei norskab ? </s> <s> Ma pole seda kuulnudki , ma magan nagu mauk , " hiilis Gülnara vastusest kõrvale . </s> </p>
<p> <s> Vaatan enda sisse ja küsin endalt , kas ma olen armukade Gülnara peale . </s> <s> Nüüd on ju tema kõige suuremate rindadega Zavod-bei naisterahvas , tal on need tõesti kopsakad ja lausa rippu . </s> <s> Lihameelne Zavod-bei sosistab mulle kuumalt aga igal minu-ööl , kangesti himustab ta nõtkuvaid rindu . </s> </p>
<p> <s> " Minu abikaasade tissid olgu nagu vibud , " nõuab Zavod-bei ka pärast Gülnara tulekut . </s> </p>
<p> <s> " Allah puhastab hinge räämast , jätab alles üksnes helguse , " räägib Nadežda . </s> </p>
<p> <s> Kas uskuda teda ? </s> </p>
<p> <s> Ma püüan seda teha , kuigi see on mulle ränk katsekivi . </s> </p>
<p> <s> Tundub , et mõne koha pealt on mul üpris võimatu ennast ohjes hoida , oma soove taltsutada . </s> </p>
<p> <s> Aga üldiselt on mul kaunis vaevarikas oma tunnetes selgust saada . </s> <s> See , mida mõõtma hakkad , libiseb kogu aeg eest ära , muutub ja võtab teise kuju , nõnda ei saagi täpselt teada , kui suur su tunne on , kuna kardad , et tahad uhkustada mõõtja ees või tahad teda koguni petta . </s> <s> Mõõtja oled muidugi sina ise . </s> </p>
<p> <s> 1 . oktoober </s> </p>
<p> <s> Salih jäi Burguti turul kirsside varastamisega vahele . </s> </p>
<p> <s> Kas tõesti oleme teda valesti kasvatanud ? </s> <s> Mina ja teised Zavod-bei naised ? </s> </p>
<p> <s> 5 . oktoober </s> </p>
<p> <s> Egel on õnnistatud olekus , tahan , kohe väga tahan tema rõõmu jagada . </s> </p>
<p> <s> Gülnara hõiskab aga tõemeeli . </s> </p>
<p> <s> " Küll minu põllepaelad ka varsti paisuma hakkavad , " loodab Gülnara . </s> </p>
<p> <s> Istume õhtuti neljakesi koos , Egel teab kõige rohkem ilusaid muinasjutte . </s> <s> Aga Gülnara pajatused on kõige põnevamad . </s> <s> Nadežda jääb mõnikord tukkuma , kui ta siis virgub , on tal piinlik . </s> </p>
<p> <s> 6 , oktoober </s> </p>
<p> <s> Mulla Aidim lõi kirvega Salihi käelaba küljest . </s> <s> Tuli palju verd , ma kartsin , et Salih jookseb verest tühjaks . </s> </p>
<p> <s> Mulla Aidim palus Allahit ning verejooks peatus . </s> </p>
<p> <s> " Allah Akbar , " palvetas mulla Aidim ning me kõik kordasime tema järel : </s> </p>
<p> <s> " Allah Akbar . " </s> </p>
<p> <s> Salihi käe matsime maha . </s> <s> Me pidime selle panema põrgumulda , õigemini liiva , kuna puhast mulda kõrbes ei olegi . </s> </p>
<p> <s> " Maa peal oleks see hakanud levitama nakkushaigusi , " mühkas aksakall Zavod . </s> </p>
<p> <s> 8 . oktoober </s> </p>
<p> <s> Korjasime suure saagi , aga süüa tohime ainult öösel , päeval nälgime . </s> <s> Nagu päike loojub , nii läheb lahti ohjeldamatu söömaprassing , kõik talvevarud kugistatakse alla — algas ramadaan . </s> </p>
<p> <s> 10 . oktoober </s> </p>
<p> <s> Noored teevad sporti ainult öösel — kisuvad ja maadlevad , jooksevad ja taovad jalaga pimedas palli , sest niisugune on Allahi tahtmine . </s> </p>
<p> <s> 13 . oktoober </s> </p>
<p> <s> Ramadaani lõpp ja meie pulmapäev , varem seda pidada oleks olnud täiesti sobimatu . </s> </p>
<p> <s> Pidu oli kuninglik , muidugi nii palju , kui koopaelu seda üldse võimaldab . </s> </p>
<p> <s> Naised olid kohal vaid tunnikese esimesel päeval pärast lõunat , tõid meile meeste kingitused , jõid natuke pillirooteed , ajasid pisut juttu ning läksid oma koobastesse tagasi . </s> </p>
<p> <s> Salih kandis oma ainsa käega minu loori , mehed laulsid ja tantsisid . </s> </p>
<p> <s> Pidu kestis neli päeva , neljanda päeva hommikul riputati koopasuust välja verised linad . </s> <s> Neid tuli vaatama terve koopaküla , minu vereplekkidele näitas Zavod-bei ema Stepanida tõrvikuga valgust . </s> </p>
<p> <s> Kõik noogutasid tunnustavalt , pidasid mind ausaks naiseks . </s> </p>
<p> <s> Aga ma olen ju lesk ! </s> </p>
<p> <s> " Allah on kõikvõimas , " andis Stepanida teada , ennetades mu küsimust . </s> </p>
<p> <s> Lubatagu teada saada , milles õigupoolest see kõikvõimsus siis seisneb ? </s> <s> Kas selles , et ta inimesed silmakirjalikeks muudab ? </s> </p>
<p> <s> Vambolaga teesklesin ma ise neitsit ja pärast oli mu meel tükk aega mõru . </s> <s> Miks ei tohi ma olla selline , nagu ma olen ? </s> <s> Siis ma valetasin Vambola , mitte enda pärast . </s> </p>
<p> <s> Siin aga tüssab inimesi Stepanida koos Allahiga . </s> </p>
<p> <s> Ohtralt toodi pulmakingiks hanashaad , seda võib pista põske , aga samuti ninna või keele alla . </s> </p>
<p> <s> Hanashaa paneb nägema igasuguseid pilte sellest , mis on olnud ja ka sellest , mida ei ole olnud . </s> </p>
<p> <s> Need olid muide mu esimesed pulmad , kuna mul ei ole varem pulmi olnud . </s> <s> Tundsin kohe soojemaid tundeid Zavod-bei vastu , tunnen praegugi . </s> <s> Võib-olla võib seda ka armastuseks nimetada , ehkki ma täpselt veel ei tea , mida see sõna tegelikkuses tähendab . </s> </p>
<p> <s> Aga huvitav on see armastus küll , väga huvitav . </s> </p>
<p> <s> 15 . november </s> </p>
<p> <s> Zavod-bei ei luba kirjutada . </s> </p>
<p> <s> " Naised tehku naistetööd , " kamandab Zavod-bei . </s> </p>
<p> <s> 9 . detsember </s> </p>
<p> <s> Zavod-bei hoiab mul kogu aeg silma peal , karauulib , et ma salaja päevikut ei täidaks . </s> <s> Ta on päeviku peale täitsa armukade . </s> </p>
<p> <s> " Sul võib olla ainult üks Jumal , ja see olen mina , " käratas Zavod-bei . </s> </p>
<p> <s> ( vist ) 1. jaanuar 1951 </s> </p>
<p> <s> Kuupäevad on sassis , sest neid ei lähe tarvis . </s> </p>
<p> <s> Võimatu on harjuda tõsiasjaga , et Uusaasta pole mingi püha , vaid tavaline tööpäev , kuna muhameedlastel on isemoodi kalender . </s> </p>
<p> <s> 20 . juuni </s> </p>
<p> <s> Zavod-bei on oma teisedki naised pannud minu järele nuhkima , et ma kirjatööd ei teeks . </s> </p>
<p> <s> Muidu oleme sõbrannad , ainult oma elu üles tähendada mul ei lubata . </s> </p>
<p> <s> Pealegi on seda kaunis tülikas teha , kui laest tilgub kogu aeg igasugu tilkasid ja muud sodi . </s> </p>
<p> <s> 11 . oktoober </s> </p>
<p> <s> Aitame Zavod-beil kaamelitele laadida arbuusikoormaid , ehkki see pole just naistetöö . </s> </p>
<p> <s> Ma vaatasin , et Nadežda võtab kõige pisemad arbuusid . </s> <s> Aga see-eest on tema kõhus ka juba päris suur titt . </s> <s> Zavod-bei vaatab minu poole juba natuke kõõrdi , et mul ikka veel kõhtu ees ei ole . </s> </p>
<p> <s> Kaamelid laenas Zavod-bei kasahhidelt , kes elavad kõrbe taga . </s> </p>
<p> <s> 12 . oktoober </s> </p>
<p> <s> Zavod-bei võtab ühe naise kaasa , teised jäävad koju , kuna Zavod-bei usaldab oma naisi . </s> <s> Vanasti , kui olid karmid ajad , pandi naistel silma peal hoidma eunuhhid . </s> <s> Need on mehed , kes saavad naistele ainult oma sõrmi ja keelt igale poole toppida . </s> </p>
<p> <s> Ma tean juba ette , et kaasa võetakse mind , kuigi see on ülekohtune Egeli , Nadežda ja Gülnara suhtes , kuna mina olen niikuinii hirmpalju ringi vanderdanud . </s> </p>
<p> <s> 19 . oktoober </s> </p>
<p> <s> Kaasa võetaksegi mind , Egel , Nadežda ja Gülnara jäävad koju . </s> </p>
<p> <s> " Kõhuli magajat ei saa usaldada , " põhjendas Zavod-bei . </s> <s> " Sina hakkad mind kindlasti petma , kui ma sul silma peal ei hoia . " </s> </p>
<p> <s> 20 . oktoober </s> </p>
<p> <s> Seda võib võtta ka meie hilinenud pulmareisina , aga tegelikult veame kaamelitel suurt arbuusilaadungit sadamasse . </s> </p>
<p> <s> Saime külanõukogust passid ja sõiduloa , kuna läheme aitama põhjarahvaid , rikastama nende toidulauda vitamiinidega . </s> </p>
<p> <s> Hüvastijätt Salihiga oli kurb , Zavod-bei keeldus teda kaasa võtmast . </s> </p>
<p> <s> " Kuhu ta ikka oma ühe käega tuleb ? </s> <s> Sööb veel kõik arbuusid ära . </s> <s> Ja meid hakatakse teel vargaiks pidama , keegi ei osta meilt midagi , " põlgas Zavod-bei Salihi ära . </s> </p>
<p> <s> Pole viga , paari kuu pärast saan poisiga jälle kokku . </s> </p>
<p> <s> " Vaata , need on soolakud , " näitas Zavod-bei valgemaid kohti kõrbes . </s> </p>
<p> <s> Kaamelitele meeldib väga soola lakkuda . </s> </p>
<p> <s> Ka mina proovisin tükki keelega limpsata . </s> <s> See on täiesti hea sool ja seda on siin terve kõrbetäis ja täitsa tasuta . </s> </p>
<p> <s> 25 . oktoober </s> </p>
<p> <s> Oleme laeval " Sovetskii Sojuz " , sõidame mööda suurt Irtõshi jõge allavoolu , terve laevatrümm on meie arbuuse täis , kuna me ostsime sadamas arbuuse juurde . </s> </p>
<p> <s> " Ennemini oli selle laeva nimi " Adolf Hitler " , " seletas Zavod-bei . </s> <s> " Aga siis said venelased laeva endale ning panid talle vale nime . " </s> </p>
<p> <s> Valvame arbuuse kordamööda , et keegi neid ei varastaks . </s> </p>
<p> <s> " Venelased on suured vargad , " teab Zavod-bei . </s> </p>
<p> <s> Laev on suur , võib-olla koguni suurem kui too , millel sõitsime Odessast Krimmi . </s> </p>
<p> <s> Elame avaras ühiskajutis allpool veepiiri , lakke on riputatud voodilinad , mis eraldavad narid nagu omaette toakesteks . </s> </p>
<p> <s> " Ühiskajutis on odavam , " õigustas end Zavod-bei , kuigi mina oleksin tahtnud sõita kaheinimese-kajutis , kus saab aknast jõge ja kaldaid vaadata . </s> </p>
<p> <s> 26 . oktoober </s> </p>
<p> <s> Tihtilugu jalutame laevalael . </s> <s> Vaated on tõesti ilusad . </s> </p>
<p> <s> " Siber on väga kena , " kiidab Zavod-bei . </s> </p>
<p> <s> See vastab küll tõele . </s> <s> Vaat Siberis tahaks elada ! </s> </p>
<p> <s> " Me peame enne polaarööd kohale jõudma , siis on hea , " pidas Zavod-bei plaani , kui me laevarestoranis lõunatasime . </s> </p>
<p> <s> Laeva kultorg organiseerib reisijate laulukoori . </s> <s> Panin oma nime kirja veel ka laeva draamaringi , kuna mulle meeldib näidelda . </s> </p>
<p> <s> " Abielunaisel ei kõlba , " püüdis Zavod-bei keelata , aga ma ei kuulanud ta sõna . </s> <s> Ajad ei ole enam endised , ja mehed ei tohi naisi käsutada , arvan mina . </s> </p>
<p> <s> 27 . oktoober </s> </p>
<p> <s> Nägime ulpivaid palgiparvi . </s> </p>
<p> <s> " Millised miljonid , millised miljonid on siin koos ! " ahhetas Zavod-bei , kuna meil maksab üks puuhalg üks rubla . </s> </p>
<p> <s> Mulle meeldib kõige rohkem see , kuidas lind lendab pilliroo varre otsa ja siis kõigub vars koos linnuga tükk aega edasi-tagasi . </s> </p>
<p> <s> Meie linnud koobaste juures seda teha ei osanud . </s> </p>
<p> <s> 28 . oktoober </s> </p>
<p> <s> Õpime laulukooriga laulu " Lõbusad semud " , näiteringis Gorki " Ema " . </s> <s> Häda on aga selles , et paljud osatäitjad lähevad vahepeal maha , nõnda peavad uued inimesed otsast õppima hakkama . </s> </p>
<p> <s> 30 . oktoober </s> </p>
<p> <s> Tegime õppe-päästeoperatsiooni " Inimene üle parda " . </s> </p>
<p> <s> " Vaadake , kuidas seltsimees Stalin meie eest hoolitseb , " ütles laeva kapten seltsimees Zotov . </s> </p>
<p> <s> Pärast oli torm ja sadas rahet . </s> <s> Terve taevas oli välke täis nagu talvine puuvõra . </s> <s> Raheterad olid väikese kanamuna suurused , üks madrus sai muhu otsa ette . </s> </p>
<p> <s> " Rahe on Allahi sõrm , " toonitas Zavod-bei . </s> </p>
<p> <s> Seejärel keelati kemmergute kasutamine . </s> <s> Torm ajas nad umbe , nüüd peab kannatama , kuni korda tehakse . </s> </p>
<p> <s> " Vaakumit ei ole , " seletas muhuga madrus , kes muidu on täitsa ilus mees . </s> <s> Tal on karvane rind , see paistab särgikaelusest välja . </s> <s> Ja kael . </s> </p>
<p> <s> Issand ! </s> <s> Ma pole elu sees näinud nõnda karvast inimest . </s> <s> Nagu ahv , ausõna . </s> </p>
<p> <s> " Mis asi see vaakum on ? " küsisin mina , kuna ma ei karda ealeski midagi küsida . </s> </p>
<p> <s> " Tühjus , " vastas see metsjeesus . </s> </p>
<p> <s> " Milleks seda tühjust siis vaja läheb ? </s> <s> Ja kuidas saab nii olla , et tühjust ei ole ? " tahtsin mina täpsemalt teada . </s> </p>
<p> <s> " Tühjus tõmbab sita jõkke , " seletas madrus . </s> </p>
<p> <s> Siis on tühjusel küll vägev ramm . </s> </p>
<p> <s> 1 . november </s> </p>
<p> <s> Muhuga karvanäss hoiab oma sonimütsi kuklas , nõnda et ta lokkis juuksekarvad esile tungivad . </s> </p>
<p> <s> Igatahes , vähemalt mina ei alusta ! </s> </p>
<p> <s> Zavod-bei oskab alati näidata , kuhupoole jääb Kaaba , selles suunas palvetamegi laevalael , viis korda päevas . </s> </p>
<p> <s> 2 . november </s> </p>
<p> <s> Ma kulutan liiga palju paberosse . </s> <s> Panen ainult põlema ja siis viskan minema , kuna mulle meeldib vaadata , kuidas koni jõelainetes ujub . </s> </p>
<p> <s> Tundub , et arbuuse siiski varastatakse . </s> <s> Kas tõesti tehakse seda sel ajal , mil meie palvetame ? </s> </p>
<p> <s> Mulle tundub , et muhuga madrus hoiab kogu aeg minu lähedusse . </s> </p>
<p> <s> 6 . november </s> </p>
<p> <s> Pikad peatused sadamates , kogu küla tuleb meid vaatama , võtab oma kitsed kaasa . </s> <s> Kirikukellad löövad ja loomad mökitavad . </s> <s> Kõik tahavad meilt arbuuse osta , kuid meie ei müü . </s> </p>
<p> <s> " Polaarjoone poole hind tõuseb , " teab Zavod-bei . </s> </p>
<p> <s> 7 . november </s> </p>
<p> <s> Kapten keelas avaliku palvetamise ära . </s> </p>
<p> <s> " Minugipärast võiksite seda teha , aga religioonipropaganda on meil konstitutsiooniga ära keelatud , " seletas kapten Zotov . </s> </p>
<p> <s> 8 . november </s> </p>
<p> <s> Muhuga madrus ütles , et tema nimi on Vladlen ja näitas meile koha , kus me saame salaja palvetada . </s> <s> See on päris laeva ninas , seal vedelevad ankrud ja igasugused imelikud köied . </s> <s> Ma ei olegi oma elus nõnda jämedaid köisi näinud . </s> </p>
<p> <s> " Seda kohta kutsutakse vöörikamorkaks , " seletas Vladlen . </s> </p>
<p> <s> 9 . november </s> </p>
<p> <s> Käime vöörikamorkas hoolsasti palvetamas , meiega on ühinenud ka teised muhameedlased laeval , kes enne ei julgenud seda teha . </s> </p>
<p> <s> Palusin Vladleni , et ta mulle näitaks , mida ankruga tehakse . </s> </p>
<p> <s> " Vii-uuu ! " vilistas üks muhuta madrus . </s> <s> " Kas te , madaam , tõesti tahate , et ma laeva keset jõge seisma paneksin ? " </s> </p>
<p> <s> " Muidugi ei , " vastasin mina ja imestasin , kui hästi teine vilet lasta oskab . </s> </p>
<p> <s> Pärast , kui me köiepuntra pealt üles tõusime , ütles Vladlen , et tema nimi tähendab Vladimir Lenin . </s> </p>
<p> <s> Ausalt öelda , ma ei saanud arugi , kuidas see juhtus . </s> <s> Ainus asi , mis on mul selgelt meeles , on see , et tema karvane rind kõditas mu kopsakaid nänne . </s> </p>
<p> <s> " Mida karvasem , seda isasem , " uhkeldas Vladlen . </s> </p>
<p> <s> Kas mina peaksin sel juhul ütlema , et mida päratumad tissid , seda emasem ? </s> </p>
<p> <s> 10 . november </s> </p>
<p> <s> Jõudsime uuele , veel laiemale jõele , mille nimi on Ob . </s> <s> Inimesed lehvitasid meile jõekaldalt . </s> </p>
<p> <s> " Näe , handid tervitavad meid , " rõõmustas Zavod-bei , kes kõike teab . </s> </p>
<p> <s> Handid on nii vahvad . </s> </p>
<p> <s> " Su mees lõikab nii sinu kui minu pauhti ribadeks , kui teada saab , " muretses Vladlen vöörikamorkas . </s> </p>
<p> <s> " Kuidas see toimuks ? " ei saanud ma aru . </s> </p>
<p> <s> " Arbuusilõikamise noaga , ja elusalt , " naeris Vladlen . </s> </p>
<p> <s> Tähelepanuväärt , et pole üldsegi kuidagimoodi häbi või piinlik . </s> <s> Ma lihtsalt kuulan oma keha sõna . </s> <s> Kui ma seda ei teeks , siis ma ju valetaksin . </s> <s> On ikka vaks vahet , kas su peale veeretab ennast mingi trullakas isand või üleni musklites karvik . </s> </p>
<p> <s> 11 . november </s> </p>
<p> <s> Muidugi ei tohi ma Zavod-beid unustada või talle kuidagi liiga teha . </s> <s> Ta on ikkagi minu abikaasa , pealegi olen mina tal momendil ainus . </s> </p>
<p> <s> Proovisin vöörikamorkas pärast palvetamist teda meelitada , aga ei tulnud midagi välja . </s> </p>
<p> <s> " Pühakojas ! </s> <s> Sa oled hull peast ! </s> <s> Kannatame kuni Salehardini . </s> <s> Allah tasub selle eest meile heldelt , " keeldus Zavod-bei . </s> </p>
<p> <s> 12 . november </s> </p>
<p> <s> Ma vaatan enda sisse , aga ei otsi õigustust . </s> <s> Miks peaksin ma end õigustama ? </s> <s> Nüüd ma siis tean , missugune on abielurikkuja naine . </s> <s> Ta on samasugune nagu kõik teised naised , eriti noored . </s> </p>
<p> <s> 13 . november </s> </p>
<p> <s> Pikem peatus Hantõ-Mansiiskis . </s> </p>
<p> <s> Etendasime hantidele ja mansidele näidendit " Ema " , meie laulukoor laulis " Lõbusaid semusid " . </s> </p>
<p> <s> Seejärel juhtus niisugune lugu : </s> </p>
<p> <s> Läksime õllesaali nimega " Neftj " , see oli kahe künka vahel keldris . </s> </p>
<p> <s> " Õlut Allah lubab , õlut lubab , " õigustas ennast Zavod-bei ja rüüpas tühjaks terve kannu . </s> <s> Jõime ja sõime natuke , eriti meeldisid mulle külmutatud krabid , siis esitas kelner meile arve . </s> </p>
<p> <s> See oli suurem kui kogu meie arbuusikoorma hind ! </s> </p>
<p> <s> " Meie kabakis plekivad need , kes istuvad neil toolidel kus teie praegu , kinni kogu kõrtsi arve , " seletas kelner . </s> <s> " Raha lauale , või kutsun miilitsa ! " </s> </p>
<p> <s> Lippasin tulistvalu laeva , kutsusin Vladleni , kes pani kelnerilontrusele paar parajat tohlakat . </s> </p>
<p> <s> Kui me laeva tagasi jõudsime , siis pakkusime Vladlenile arbuuse . </s> </p>
<p> <s> " Väga head , " kiitis Vladlen . </s> </p>
<p> <s> 14 . november </s> </p>
<p> <s> Vladlen ja Zavod-bei on saanud suurteks semlakkideks , nad on kogu aeg ninapidi koos . </s> <s> Ka meie — Egel , Nadežda , Gülnara ja mina — pidasime sooja sõprust . </s> </p>
<p> <s> 15 . november </s> </p>
<p> <s> Sajab lund , sajab laia lund . </s> </p>
<p> <s> Inimesed kaldal tervitavad meid lumesajus . </s> </p>
<p> <s> " Need on sölkupid , " arvas Zavod-bei . </s> </p>
<p> <s> " Ei , mansid hoopis , " vaidles Vladlen . </s> </p>
<p> <s> " Handid on igavesed pasapeetrid , veel hullemad on mansid , aga kõige suuremad kretiinid on sölkupid , " kõrvutas laeva kapten Zonov . </s> </p>
<p> <s> 16 . november </s> </p>
<p> <s> Ausalt öeldes olen Zavod-beist üsna tüdinenud , mõtlen kogu aeg , kuidas temast ilusti-viisakalt lahti saada . </s> </p>
<p> <s> 17 . november </s> </p>
<p> <s> Ja ka Vladlen tundub olevat ennast ammendanud . </s> <s> Nämmutab aga ühtejärge : " Mida karvasem , seda isasem ! " , muud ta aruraasuke ei võta . </s> <s> Ära tüütab , tõesõna . </s> </p>
<p> <s> 18 . november </s> </p>
<p> <s> Lõpp-peatus . </s> <s> Koor laulis neenetsitele ja näitering esitas oma tükki . </s> </p>
<p> <s> Salehardi linn on kõrgel künkal . </s> <s> Siin on kõik puust — majad , tänavad , väljakud . </s> <s> Ainult üks suur ja valge kirik on kivist , sellest on nüüd tehtud spordisaal . </s> </p>
<p> <s> Vladlen ütles , et kõik , kes seal kirikus sporti teevad , murravad endal midagi — kes käe- , kes jalaluu , kellel nihkub puus paigast . </s> <s> Lõpuks poonud treener end üles ja spordikool pandi kinni . </s> </p>
<p> <s> " Jumal ei lase ennast narrida , " kommenteeris Vladlen . </s> </p>
<p> <s> 22 . november </s> </p>
<p> <s> Elame võõrastemajas " Alõi Mak " , mis tähendab punast mooni ( milline ilus nimi kesk lõputut lund ! ) , ja müüme oma arbuuse täpselt polaarjoonel . </s> </p>
<p> <s> Seda joont poleks paista isegi siis , kui maa oleks lumest paljas , ometi jookseb see meie arbuusileti alt . </s> </p>
<p> <s> " Alati käib kõige rohkem arbuusiostjaid just siin , nad on harjunud , et siit saab , " lausus Zavod-bei . </s> </p>
<p> <s> Neenetsid sõidavad põhjapõtradega ette , laadivad kelkudele koorma arbuuse . </s> </p>
<p> <s> " Nad on nii toredad oma ilusates kasukates , " olin ma vaimustuses . </s> </p>
<p> <s> " Sulide sulid ! </s> <s> Samasugused kabajantsikud kui handid ja sölkupid . </s> <s> See on selline koht , kus ainult venelased on ausad , ehkki ka need püüavad sind kogu aeg tillist tõmmata , " jahutas Zavod-bei mu indu . </s> </p>
<p> <s> 23 . november </s> </p>
<p> <s> Jõgi on nii lai , et teist kallast pole nähagi . </s> </p>
<p> <s> " Seal on Labõtnangi . </s> <s> Seal on arbuus kaks korda odavam , " teadis Zavod-bei ka teise kalda kohta . </s> </p>
<p> <s> Hirmus tore on vaadata , kuidas rong sõidab üle jõe . </s> <s> Kõigepealt võetakse pikk rong praamile , seejärel hakkab praam liikuma , viib rongi teisele kaldale ning siis sõidab rong ise kuivale maale . </s> </p>
<p> <s> 24 . november </s> </p>
<p> <s> Lumi krudiseb kaunilt , nagu kunagi ammu Tallinnas . </s> </p>
<p> <s> Issand , kui ammu see oli ! </s> </p>
<p> <s> Öö on kottpime , päev hämar . </s> </p>
<p> <s> Kas ma pean teesklema , et mul ei ole Zavod-beist villand ? </s> </p>
<p> <s> 25 . november </s> </p>
<p> <s> " Sovetskii Sojuz " sõitis koos Vladleniga minema . </s> </p>
<p> <s> " Me jõuame veel ühe reisi teha , enne kui jõgi kinni külmub . </s> <s> Kahe nädala pärast olen jälle siin . </s> <s> Üheksa päeva ülesvoolu ja kuus päeva allavoolu , " ütles Vladlen , kes muudkui pendeldab jõe ühest otsast teise . </s> </p>
<p> <s> Ma ei oska arvata , kas ma jään teda ootama või ei . </s> </p>
<p> <s> Ta pole siiski see . </s> </p>
<p> <s> 28 . november </s> </p>
<p> <s> See on lihtsalt uskumatu , kui väga ja kohe ma tahan õiget meest , tahan oma suuga , kätega , jalgadega ja kõige muuga ! </s> </p>
<p> <s> Miks mina pean seda alati vastumeelselt tegema ? </s> </p>
<p> <s> Vambola ütles , et see peab pakkuma mõnu . </s> <s> Samuti Faizi . </s> <s> Ma olen juba peaaegu kahekümnene ja ikka on mul olnud pärast mõru maik man . </s> </p>
<p> <s> 29 . november </s> </p>
<p> <s> Olen kurb , et tuleb talv . </s> <s> Zavod-bei ütles , et varsti on päeval kah nii pime , et ei näe sõrmegi suhu pista . </s> </p>
<p> <s> " Kuust on rohkem kasu , päike paistab päeval , kui on isegi valge , kuu aga aitab öösel arbuusiraha lugeda , seda ka polaarööl , " puhus Zavod-bei . </s> </p>
<p> <s> Huvitav , kas aksakall Zavod norskab siis mitu kuud ühtejärge , kuna öösiti tavatseb ta ju lõrinal põhjast paksu tõmmata ? </s> </p>
<p> <s> 30 . november </s> </p>
<p> <s> Pea valutab ja süda on paha . </s> <s> Siiski ei ole ma nii suures masenduses nagu eile . </s> </p>
<p> <s> Vidu ja hämu , muud siin ei ole . </s> <s> Päevane poolpimedus ajab nina norgu . </s> </p>
<p> <s> Kas minul siis ei tohi olla meeste suhtes oma eelistusi ? </s> <s> Näiteks ühtede meeste hääletoon meeldib mulle , teiste oma mitte . </s> <s> Onu Timofei jutt oli nagu pidev kiiksatus , temaga küll poleks miskit võimalik olnudki . </s> <s> Valloon-belglane-vabadusvõitleja rääkis aga reipalt , tema nakatas head tuju mullegi . </s> <s> Zavod-bei hääl on küll selline kindlusttekitav , aga ta jutujoru on tuim ja üksluine nagu mõisatöö , ma lähen lausa endast välja , kui ta kogu aeg mu läheduses viibib . </s> </p>
<p> <s> 13 . detsember </s> </p>
<p> <s> Vahepeal on palju asju juhtunud , pole olnud võimalust päevikutki täita . </s> </p>
<p> <s> Püüan alustada otsast . </s> </p>
<p> <s> Umbes paar nädalat tagasi tuli arbuuse ostma üks noor ja ilus mees , tundus , et venelane , igatahes mitte neenets , see oli näost ja riietusest kohe näha . </s> </p>
<p> <s> " Kõige suurem , palun , " naeratas mulle see noormees , kes külmas polaaröös kalleid paberosse tõmbas , nõnda et minulgi kange suitsuhimu peale tuli . </s> </p>
<p> <s> Otsisin kuhjast tükk aega õiget , panin siis kaalule tõesti hirmus suure arbuusi , Zavod-bei võttis raha , ostja sikutas arbuusi kaalult endale kaenla alla . </s> </p>
<p> <s> " Ma palun tagasi ka , " nõudis noorsand . </s> </p>
<p> <s> " Muidugi , muidugi , " keerutas Zavod-bei , kellel on komme mitte kunagi raha tagasi anda , pärast veel irvitab : mis mina saan teha , kui inimene on nii loll , et laseb ennast petta ? </s> </p>
<p> <s> " Ma andsin muuseas kahekümneviieka , nõnda et te olete mulle võlgu 6 rubla ja 80 kopikat . </s> <s> Arvutada ma muide oskan . </s> <s> Ka peast , " lausus see noor mees , kes mulle kohe natuke meeldis . </s> </p>
<p> <s> Ja peamine — kõike seda ei öelnud ta üldsegi tigedalt , vaid kuidagi naljaga pooleks . </s> </p>
<p> <s> " 80 kopikat ! </s> <s> Sa tuled siin rääkima kopikatest ! </s> <s> Mina toon sulle kaugelt lõunamaalt arbuusi , et sinu tervis hukka ei läheks , aga sina tuled vaest kaupmeest röövima ! " ägestus mu aksakall . </s> </p>
<p> <s> " Mul on kena komme end mitte pügada lasta , " lustitas arbuusiostja ning nüüd läks Zavod-bei lõplikult marru . </s> </p>
<p> <s> " Mina pügan ! </s> <s> Mina olen kõige ausam inimene kummalgi pool polaarjoont ning sina , juudaline , tuled mulle ütlema , et mina pügan ! " pani mu mees oma toru üürgama , nõnda et hingeaur uhkas habeme vahelt välja . </s> <s> See pole iseenesest muidugi aus , aga mis mina parata saan , et minu sümpaatia kaldus kohe algusest saati tundmatu nooruri poole , kes miskipärast meenutas mulle poisteka poisse , kuigi tal ei olnud midagi ühist ei Elmari , Heino , Harry , Kaarli ega kellegi teisega . </s> </p>
<p> <s> Meie arbuusikaalumise laua kõige suurem sahtel oli tihkelt täis sipras rublasid , Zavod-bei tõmbas sahtli — lups — üleni välja , keeras kummuli ja tahtis kogu raha visata noormehe pihta , ent see hüppas eest ning rublad sumatasid lumele . </s> </p>
<p> <s> " Võta , itske , võta , röövlinägu ! </s> <s> Ime vaese mehe verd ! </s> <s> Võta kõik ! " möirgas mu kaasa , ta lootis ilmselt , et noormees võtabki kogu raha maast — nõnda saaks teda süüdistada varguses . </s> <s> Aga nooruk laskus elegantselt ühele põlvele , võttis lumelt 6 rubla ja 80 kopikat , näitas seda Zavod-beile , kopikad olid gaasilaterna valguses kuidagi sinakad , ning seejärel kaapas ülejäänud raha saapaküljega kaalulaua alla , meie poole . </s> </p>
<p> <s> " Palun , olge lahked . </s> <s> Mina võõrast ei himusta . </s> <s> Tänan viisaka teenindamise eest , " lõõpis pahanduse tekitaja ning kadus koos oma arbuusijurakaga polaaröösse , pabeross suus hõõgumas . </s> </p>
<p> <s> Eriti ärritas Zavod-beid ülbe saapakaabe , ta vahutas vihast , lõi jalaga pikali lumes seisnud planklaua , mis oli hoidnud arbuusikoormat laiali valgumast . </s> </p>
<p> <s> " Tatine saatananahk , põrgusigidik , kuradi rabinovitsh ! " ulgus Zavod-bei pimedusse . </s> </p>
<p> <s> Arbuusikerad veeresid kõnniteelt sõiduteele , puitsillutisele , mida mööda sõitsid põdra- ja koerarakendid , gaasilaternad saanides põlemas . </s> <s> Loomad tallasid ja puksisid arbuuse , koored purunesid kelgujalaste all , lumi värvus tänavalaterna valgel arbuusimahlast roosaks , igal pool vedeles arbuusitükke . </s> <s> Mõni põder jäi seisma , lõi veel koguni tervegi arbuusi jalaga pooleks ning noolis pooled tühjaks nagu pudrukausid . </s> </p>
<p> <s> " Juudirabi röövis mind paljaks , appi , head inimesed ! " undas Zavod-bei nagu hädapasun . </s> </p>
<p> <s> Lõpuks aitasid mõned neenetsid ja venelased laialiveerenud arbuusid kokku korjata , müümisega aga olid selleks päevaks lood ühel pool . </s> <s> Viisime kauba saaniga võõrastemaja keldrisse hoiule ning läksime restorani " Poljarnõi Krug " , mis asub samuti otse polaarjoonel , osa laudu põhjas , osa lõuna pool joont . </s> </p>
<p> <s> Ilma et meilt oleks midagi küsitud , lajatas kelner kolksti ! lauale pudeli " Pitevoi Spirt " , alles seejärel ulatas menüü . </s> </p>
<p> <s> " Misasi see on ? ! " tõstis Zavod-bei pudeli silmade kõrgusele . </s> <s> " Sundmenüü ! </s> <s> No jätke järele ! </s> <s> Meie elame maailma kõige vabamas riigis , aga teie sunnite muhameedlast viina jooma ! </s> <s> Seda ma kaeban otse Stalinile ! " </s> </p>
<p> <s> " Käpad küljest ! </s> <s> Esiteks on see korralik piiritus , mitte viin , ja teiseks peavad polaarjoonel kõik piiritust jooma , niisugune on Stalini isiklik korraldus , " irvitas kelner . </s> </p>
<p> <s> Sõime põdrapraadi . </s> </p>
<p> <s> " Kindlasti sülgas enne laualetoomist taldrikule , " jõrises Zavod-bei . </s> <s> " Kelnerid tavaliselt teevad nii kundedega , kes neile ei meeldi . " </s> </p>
<p> <s> Minu söögiisu kadus . </s> </p>
<p> <s> Kas ma saaksin enda kõrvale kunagi inimese , kes oskab asju näha ka minu silmadega , kes tuleks kas või üks ainuski kord selle peale , et ka minul võiks olla mingi hingeelu , siseilm , mingid tõekspidamised ? </s> </p>
<p> <s> " Aga ükskord saan ma teada , miks Allah tegi nõnda , et me kohtusime tolle kõrilõikajaga , " lohutas ennast Zavod-bei ja rüüpas pitsi põhjani . </s> <s> " Allah pimedas seda ei näe . " </s> </p>
<p> <s> " Siis on polaaröö küll kena asi . </s> <s> Aga kust sa võtad , et ta kõrilõikaja on ? " vaidlesin mina , kuna mulle ei meeldi , kui inimesi ilmaasjata süüdistatakse . </s> </p>
<p> <s> " Kõik juudid on kõrilõikajad , neid on terve NKVD täis , " tegi Zavod-bei end teadjaks . </s> </p>
<p> <s> Lavale tuli neenetsi rahvuslik orkester oma rahvapillidega , aga hakkas nängima tavalisi tantsupalasid . </s> </p>
<p> <s> " Juba Allah ütles ja Muhamed kirjutas , et tants toob hea tuju tagasi , " palus mu mees mind tantsule . </s> </p>
<p> <s> Tegime ilma vaheta kaks tantsu , järgmine oli lesginga , mida mulle oli õpetanud juba miilits Toome Räpinas ! </s> </p>
<p> <s> Tantsisime meeletult , olime tantsupõrandal ainult kahekesi , prožektorite kiirtevihk sihiti otse meie peale , mis meid omakorda veelgi innustas . </s> </p>
<p> <s> " Võta minust eeskuju , unusta alati kõik halb , kui peaks räbalasti minema , " sosistas Zavod-bei mulle kõrva ning ta suur habe kõditas mind . </s> </p>
<p> <s> Kogu restoranipublik vahtis meid ja ahhetas , kõik imetlesid , kui ilusti vana mees ja plikaohtu naine tantsivad — nagu noored jumalad . </s> </p>
<p> <s> Äkki tõusis keegi laua tagant , tuli lähemale ja osutas näpuga mitmele poole tantsulavale , mis oli muust restoranipõrandast veidike kõrgem — sinna , sinna ja sinna , tegelikult igale poole . </s> </p>
<p> <s> See oli sama noormees , kelle arbuusiost suure tüliga lõppes ! </s> </p>
<p> <s> Meie vihtusime lesginkat edasi , orkester mängis seda meie auks juba teist korda . </s> </p>
<p> <s> Lõpuks viskasin siiski pilgu põrandale ja ehmatasin end kangeks : tantsupõrand oli paksult täis rahapabereid nagu sügisene park kuivanud lehti — me olime juba tükk aega löönud tantsu omaenda raha peal ! </s> </p>
<p> <s> Asi selles , et Zavod-bei peidab oma raha aluspesu ja muude riiete vahele , tal on kuue , pükste , särgi ja trussikute sisse õmmeldud salataskud . </s> <s> Tantsuhoos oli midagi ilmselt rebenenud ning raha püksisäärt pidi maha libisenud . </s> </p>
<p> <s> Zavod-bei viskus kõhuli põrandale , ajas läed harali nagu uppuja ning hakkas laialipudenenud rahapabereid kõhu alla kokku kraapima . </s> </p>
<p> <s> Orkester aga ei katkestanud mängu . </s> </p>
<p> <s> Mu kaasat rängalt solvanud noormees andis kelnerile märku , ütles talle paar sõna , kelner käis korraks tagaruumis ja tõi Zavod-beile laia ja haralise bambusest põrandaluua ning suure prügikühvli — pühkigu raha kühvlile , saab kiiremini põranda vabaks . </s> </p>
<p> <s> Zavod-bei aga sööstis nooruki juurde , sihtis tema pihta näpuga ja kisendas nagu orgi otsas : </s> </p>
<p> <s> " Sina , kuradi pätt ja kaabakas , sina oled kõiges süüdi ! " </s> </p>
<p> <s> " Ma palun vabandust , kui teile kuidagi tüli tekitasin , " kummardas see noorsand väga peenelt ja lihvitult . </s> </p>
<p> <s> Kui ta väljas külma käes paksus kasukas peidus oli , siis ma ei näinud , et ta on kidur ja kleenuke , aga kuidagi kiirete ja kandiliste liigutustega , mustade , tuliste silmadega ja lühikeste mustade juustega . </s> </p>
<p> <s> Ta on kuidagi suurtsugu maneeridega , tundub , nagu voolaks ta soontes sinine aadliveri ... </s> </p>
<p> <s> " Sina , paskaak , palud vabandust ! </s> <s> Pista putsi oma vabandused ! " röökis Zavod-bei . </s> </p>
<p> <s> " Kuhu , lubage küsida , seltsimees kaupmees ? " täpsustas arbuusikunde irooniliselt . </s> </p>
<p> <s> " Siga on sulle seltsimees ! </s> <s> Putsi , kõrvad on kurdid või ! " kargas Zavod-bei talle kõri kallale . </s> </p>
<p> <s> " Palun , olge siis nii lahke ja andke mulle üks puts , kuhu ma võiksin oma vabandused pista , " pidas vastane , kleenuke kui silguniisk , peenikest naeru lihava , tünnaka vanamehe üle . </s> </p>
<p> <s> " Ah sina tuled mu naist himustama ! </s> <s> Ma kutsun kohe miilitsa ! " karjus Zavod-bei nagu siga aia vahel ja tormas ilma kasukata restoranist välja , kusjuures kindlasti on tal just kasuka voodri vahel kõige suurem summa . </s> </p>
<p> <s> Mis mul muud üle jäi , kui hakata bambusluuaga raha kühvlile ajama , pealegi oli sellega kiire , sest neenetsitelgi oli hirmus lust tantsida , aga nad ei tahtnud seda rahade peal teha — rahad oleksid tantsu seganud ja meie oleksime võinud mõelda , et nad ei pea lugu ei rahast ega meist . </s> </p>
<p> <s> Noormees tuli mulle appi . </s> <s> Mina hoidsin kühvlit , tema pühkis . </s> </p>
<p> <s> " Vaata siis , kuidas lapsi isadega nuheldakse , " võttis kokku arbuusiostja , pidades Zavod-beid mu isaks . </s> </p>
<p> <s> Seejärel tõi kelner mitmest kohast nõelutud padjapüüri , millele oli tikitud ilus põhjapõder , ja me kallasime oma saagi püüri . </s> </p>
<p> <s> Tahtsin minna oma mehele võõrastemajja järele , aga ei saanud seda teha enne , kui arve makstud . </s> <s> Jäin ootama kelnerit , keda aga ei tulnud ega tulnud . </s> </p>
<p> <s> Meie laua kõrval seinal oli pilt : püstkojas hõõguva tuleaseme ääres kössitasid kühmus neenetsid , avali uksel aga seisis hiiglasuur Lenin neenetsi rahvarõivastes , ettesirutatud käes eredalt särav elektripirn . </s> <s> Pildi nimi oli " Lenin tõi meile valguse " . </s> <s> Ilus pilt oli , hästi värviline . </s> </p>
<p> <s> Viskasin pilgu noormehele , mind huvitas , kas mõjub . </s> </p>
<p> <s> Too oli krapsti püsti ja tüüris otse minu juurde . </s> </p>
<p> <s> " Fizkultprivet ! " tervitas ta ning istus minu vastu laua taha . </s> </p>
<p> <s> Mul lõi kuskil seespool rindade vahel päris soojaks , tunduvalt soojemaks kui Vladleni märgates . </s> </p>
<p> <s> " Ma palun ka teie käest vabandust , kui teile ebamugavusi tekitasin , " alustas mustsilm veidi ebaledes juttu . </s> </p>
<p> <s> " Oh , pole hullu , " püüdsin näida ükskõikne , tegelikult oli kogu aeg olnud piisavalt huvitav . </s> </p>
<p> <s> " Minu isa on sama segane . </s> <s> Aga kuidas te koju lähete ? </s> <s> Noorel neiul ei kõlba üksinda polaaröös hulkuda , " katsus ta vist mulle lähemale pääseda . </s> </p>
<p> <s> " Miks ei kõlba ? " huvitusin mina . </s> </p>
<p> <s> " Virmalised süütavad kõik üksikud neiud põlema , " naeris see üsna pisikest kasvu noormees . </s> </p>
<p> <s> Mõtlesin üsna kummalisi mõtteid , tundmus oli imelik . </s> </p>
<p> <s> Kõigepealt hakkas pikk masendus nagu mööda saama , aga ma ei oskagi öelda , kust see äng üldse alguse oli saanud . </s> <s> Kostja kadumisest ? </s> <s> Arvatavasti küll , aga võib-olla juba varemgi . </s> </p>
<p> <s> Teiseks tajusin kuidagi aimamisi , et kui see tundmatu noormees peaks kuhugi polaaröösse nagu tina tuhka kaduma , siis oleks see mulle rängaks löögiks . </s> <s> Ehkki ma ei teadnud tol hetkel veel tema nime , hoovas temast usaldusväärsust . </s> <s> Lootsin talt kaitset ja abi , aimasin temas kuidagi hämaralt inimest , kes mu seikluslikule elule lõpu teeks , selle kindlasse paika seaks . </s> </p>
<p> <s> Tundsin , et see väheldast kasvu mees on sisemuses suur ja tema võiks mindki vaimselt tõsta . </s> <s> Olen ju jäänud peaaegu ilma hariduseta , Tallinna pommitamine jättis sinnapaika mu korraliku koolitee . </s> </p>
<p> <s> Kõik mu senised mehed on avaldanud mulle survet , keegi ei ole minuga rahule jäänud . </s> <s> Ikka olen ma olnud milleski süüdi , ja see ongi mind rusunud . </s> </p>
<p> <s> " Obi ääres tuleb süüa harjuskit . </s> <s> Siin on harjusk kõige parem . </s> <s> Võib ka gorbuushat , aga mina soovitaks harjuskit . </s> <s> Ja toorelt , " teadis mu lauakaaslane . </s> </p>
<p> <s> Ka kelner , kes nüüd lõpuks välja ilmus , kiitis me asjatundlikku tellimust — süüa toorest kala . </s> </p>
<p> <s> Uimaseks löödud elus harjusk toodi suurel liual meie ette , mu kaaslane tükeldas selle oma pussnoaga jämedateks seibideks , pani igale veel siplevale tükile ohtralt vürtse ning hammustas . </s> </p>
<p> <s> Proovisin minagi järele , ma ei oskagi maitse kohta midagi täpsemalt öelda , aga mulle meeldis kõik , mida too noormees tegi . </s> <s> Kõhus kala igatahes enam ei sipelnud , kuna ma närisin harjuskiviilu kaunis peenteks tükkideks . </s> </p>
<p> <s> Vaatasin musti silmi enda vastas ning mu sees läks aina kuumemaks . </s> <s> Ja ma ei tahtnud seda takistada . </s> </p>
<p> <s> Aeg-ajalt toodi meile laudade alt või saalinurkadest leitud paberraha , toppisin kõik püüri , ma ei ole sugugi kindel , kas see kõik oli meie raha või hakati tooma juba võõrastki , näiteks mida keegi oli bravuurselt sekka visanud . </s> </p>
<p> <s> " Minu nimi on Pavel , " tutvustas end viimaks mu kostitaja . </s> </p>
<p> <s> Ma olin nii pabinas , et mul ei tulnud oma praegune nimi järsku meeldegi . </s> </p>
<p> <s> " Kõik kutsuvad mind Pavkaks , " lisas Pavel . </s> </p>
<p> <s> " Pavka , " pomisesin ma nagu totu , ja me läksime tantsima . </s> </p>
<p> <s> " Teie olete vist otsustanud esialgu incognito jääda . </s> <s> See on noorte daamide eesõigus , " märkis Pavka , ent mina olin tegelikult lihtsalt keeletu , mida ma tavaliselt kunagi ei ole . </s> <s> Meie koolis , Tallinnas , ütlesid plikad selle kohta — nagu puuga pähe saanud . </s> </p>
<p> <s> Tantsisime palju , päris imelik , et ma ei kartnud Zavod-beid , kes oleks võinud meid mõlemaid maha lüüa . </s> <s> Ju olin ma Pavka peale kaljukindel , asetasin kõik lootused ainult talle . </s> </p>
<p> <s> Pärast saatis Pavka mind koju . </s> <s> Võttis rahapüüri turjale ning me hakkasime võõrastemaja poole astuma . </s> </p>
<p> <s> Oli ilus . </s> <s> Sadas tähti ja lund — lund lähedal gaasilaternate all , tähti kuskil kõrgel ja kaugel , mustas , pilvitus taevas . </s> <s> Kuu oli kuhugi kadunud . </s> </p>
<p> <s> Pavka näitas virmalisi — sealpool , kuhu ta näitas , leekis kogu taevas , lõõmas ja väreles kuidagi punakalt . </s> </p>
<p> <s> " Sealt saaks häid pilte , " unistas Pavka ja ma ei jaganud , mida ta silmas peab . </s> </p>
<p> <s> Peatusime võõrastemaja ukse ees . </s> <s> Pavkal olid kasukahõlmad lahti , sall ripendas sidumata . </s> <s> Võtsin kogu julguse kokku , sirutasin käed poisi poole ja keerasin salli ümber ta kaela sõlme , et kõri ei külmetaks . </s> </p>
<p> <s> " Siin sa , läbitõmmatud mära , mul oled , keri vittu , ma ei ole enam sinuga abielus ! " karjus Zavod-bei meie toa aknast ja hakkas kuu poole palvetama . </s> </p>
<p> <s> " Kuidas ei ole ? " ei saanud ma kohe aru , kuid tegelikult tegi niisugune olukord mulle kõigest hoolimata pisut nalja . </s> </p>
<p> <s> Otsustasin unustada nii Zavod-bei kui selle , et ma ta naine olin , ja hakata jälle iseendaks . </s> </p>
<p> <s> " Minu nimi on Margit , " ütlesin ma . </s> </p>
<p> <s> 18 . detsember </s> </p>
<p> <s> Jätsin eile kirjutamise pooleli , sest Pavka tuli tuppa . </s> <s> Ja valesti tegin . </s> </p>
<p> <s> Mind on kõik mehed kogu aeg alla surunud , ja ma olen ka ise selles süüdi , kuna olen lasknud seda teha . </s> </p>
<p> <s> Mis pagana kooselu see Pavkagagi oleks , kui ma ei saa tema juuresolekul päevikut täita , kui ma ise kardan seda teha , nagu ma kartsin lastekodukasvataja Vambola , rändurinsener Faizi ja aksakall Zavodiga koos elades . </s> <s> Ainult metsavennad-vabadusvõitlejad-bandiidid soosisid mu narrust kirjutada päevikut — nad arvasid , et ihkan selle kaudu kuulsaks saada . </s> </p>
<p> <s> Pavka on esimene mees minu elus , kes lubab mul olla selline , nagu ma tõesti olen . </s> </p>
<p> <s> Elame obkomi residentsis . </s> </p>
<p> <s> Ma ei ole siiani aru saanud , mida õigupoolest tähendab obkom , aga residents on uhke elamine , koos teenijaga . </s> <s> Meie teenija on kurttumm , et ta meie juttu ei kuuleks ega saaks edasi rääkida , mida näeb . </s> </p>
<p> <s> Olen tagasi saanud selle , mille pommid minult võtsid , oma maja nimelt — ja hulka suuremagi . </s> <s> Majas on tube nõnda palju , et siin võib lausa ära eksida ja teinekord mängime me Pavkaga peitust , otsime teineteist , ja siis teeme , et ei leia . </s> </p>
<p> <s> Pavka on esimene mees minu elus , kellega koos me naerame , lausa lõkerdame , nõnda et maa vabiseb . </s> </p>
<p> <s> Olen õnnelik , samuti esimest korda elus . </s> </p>
<p> <s> Kuidas siis kulgesid sündmused edasi tollel ööl , mil Zavod-bei mu minema kihutas , lageda taeva alla jättis ? </s> </p>
<p> <s> " Pean sulle öömaja pakkuma , muidu külmud surnuks , " oli Pavka asjade käiguga vaat et rahul , ja me sumasime paksus lumes äärelinna . </s> </p>
<p> <s> Maja ümbritses kõrge okastraataed , läbipääsu valvasid kaks püssimeest . </s> <s> Pavkat nähes lõid nad kannad kokku ja tõstsid käe kõrva äärde . </s> </p>
<p> <s> " Aah , pole vaja , " lõi Pavka hooletult ja tüdinult käega . </s> </p>
<p> <s> " Siin on su tuba , " näitas mulle Pavka . </s> </p>
<p> <s> Toa juurde kuulusid veel vannituba ja tualett . </s> <s> Ligunesin kaua vees , pesin end hoolikalt , tilgutasin isegi parfüümi , sest ma ei teadnud , mis saab edasi . </s> </p>
<p> <s> Voodi oli tehtud , siidist ööpesu ootas tekil . </s> <s> Panin selle selga , pugesin asemele , ootasin . </s> </p>
<p> <s> Vaikus , täielik hauavaikus . </s> </p>
<p> <s> Hommikul tõi neenetsinaisest teenija mulle voodisse tassi rohelist teed , singivõileiva , maasikatordi lõigu ja kirja Pavkalt . </s> </p>
<p> <s> " Tee , mis tahad , tulen paari päeva pärast . </s> <s> Ei raatsinud sind äratada . </s> <s> Olen pildistamas . </s> <s> Su eilne tuttav Pavel . " </s> </p>
<p> <s> Läksin jälle vanni , lobistasin veega ja küürisin end matshalkaga . </s> <s> Pärast magasin kaua . </s> </p>
<p> <s> Lõunasöögiks serveeris sõnatu teenijanna hautatud forelli ja punast veini . </s> <s> Ta oli vait nagu sukk , aga kummardas ja koogutas pidevalt . </s> <s> Minul hakkas sellest küürutamisest piinlik , mind polnud keegi varem nõnda aupaklikult võtnud . </s> </p>
<p> <s> Paar päeva elasin jumalaüksi , mõtlesin oma elu üle järele . </s> <s> Siiamaani on kõik minu mehed olnud kuidagi metsikud , ainult Pavka on peenetundeline ja lihvitud . </s> </p>
<p> <s> Siiamaani on kõik minu mehed olnud minust kogukamad , ainult Pavka on lühem ja kõhnem . </s> </p>
<p> <s> Kardan ainult , et olen tema jaoks liiga rumal oma kasina haridusega . </s> </p>
<p> <s> Pikapeale hakkas juba igav , kondasin majas ringi . </s> <s> Ka teenijat nägin ainult kuus korda päevas — siis , kui ta hommiku- , lõuna- ja õhtusöögi tõi , ning siis , kui ta laua koristas . </s> <s> Millal ta mu tuba kraamis ja voodis pesu vahetas , ei pannud ma tähelegi , sest kodjasin parajasti mööda maja . </s> <s> Kus ta üldse elab , on mulle tänaseni selgusetu . </s> </p>
<p> <s> Majja võib eksida , tube , treppe ja koridore jätkub siin paremale ja vasakule . </s> <s> Ühes otsas on kaks , teises kolm korrust . </s> <s> Tegelikult polegi see maja , vaid hoopiski loss , palkidest ehitatud loss . </s> </p>
<p> <s> Tubade seintel on hullupööra põdrasarvi ja põdranahku , riiulitel hirmpalju raamatuid — peamiselt entsüklopeediad vene ja saksa , aga ka mõnes muus keeles , mida ma ei tunne . </s> <s> Üks entsüklopeedia on tervelt 82 raamatut , nende selgadele on kirjutatud " Brockhaus " ja " Jefron " . </s> </p>
<p> <s> Kes need Brockhaus ja Jefron on ? </s> <s> Seda tahaks küll teada . </s> <s> Samuti seda , mis neisse raamatutesse on kirjutatud . </s> </p>
<p> <s> Paar korda käisin õues , panin selga kellegi uhke kasuka ja läksin . </s> <s> Polaaröö kestab , lumi on minust kõrgem , aga sügavasse lumme on korralikud rajad kaevatud , laternad postide otsas näitavad valgust . </s> </p>
<p> <s> Lumesadu elektritule paistel on imearmas , lausa suursugune . </s> <s> Näis-näis , kas sadu kunagi laternad ka matab , kogu see aeg tuleb küll nagu kotist . </s> </p>
<p> <s> Mul polnud õrna aimugi , kas ma okastraadist ja püssimeestest kaugemale tohin minna . </s> </p>
<p> <s> Vahepeal tabas mind küll tunne , et olen vangi sitsima pandud . </s> <s> Metsavennad-vabadusvõitlejad rääkisid , et Venemaal pannakse kõik ausad ja korralikud inimesed türmi vee ja leiva peale . </s> <s> Ka Vambola ja tatarlased kinnitasid sedasama . </s> </p>
<p> <s> " Tegin elu ilusaimad pildid , " rõkatas Pavka , kui ta viimaks ilmus , ning hakkas oma rihmaga õlakottidest fotoaparaate ja objektiive välja tõstma . </s> </p>
<p> <s> Ta on käbedate liigutustega , ent ikkagi ladus ta oma kraami ilmatu aeg , sest seda oli tal tõesti kole ohtralt . </s> </p>
<p> <s> " Homme ärka varem , siis saad Jar-Salesse kaasa , " sõnas ta ning kadus . </s> </p>
<p> <s> Mina ei hakanud teda suurest häärberist otsima , sest tema ei küsinud , kas ma üldse sinna Jar-Salesse tahan või mitte . </s> <s> Pealegi ei teadnud ma tol momendil veel , mida Jar-Sale üldse tähendab . </s> </p>
<p> <s> Järgmisel hommikul sõidutas põdrasaan meid suuskadega kahetiivalise lennuki juurde , ronisime treppredelit pidi kabiini , mootor hakkas algul popsuma , siis põrisema , lennuk kihutas natuke maad mööda lund ja tõusis õhku . </s> </p>
<p> <s> Allpool pilvi oli täiesti pime , pealpool pilvi paistis kuuveerand ja sirasid tähed . </s> </p>
<p> <s> Mõtlesin parajasti , et eks me kuule , millal keegi arvab heaks ka minu soove teada , ehkki nuriseda polnud minu poolt aus — tajusin , et mu elu teeb järjekordset äkilist pööret ning Zavod-beiga on nüüd asjad ühel poolel . </s> </p>
<p> <s> Otse kuusirbi sees kiiskas üks ere täht . </s> <s> Seda polnud ma veel kunagi varem elus näinud . </s> </p>
<p> <s> " See on Veenus . </s> <s> Armastuseplaneet , " näitas Pavka näpuga . </s> </p>
<p> <s> Kui me maandusime , ootas meid jälle põdrasaan , mis tõi mind siia , kus ma praegu olen ja kirjutan . </s> <s> Tundub , et see ongi Jar-Sale , aga vahest ka mitte . </s> </p>
<p> <s> Siin on paar lumme mattunud palkmaja , ühes neist elame meie . </s> </p>
<p> <s> Meie tares on ainult üks tuba , magame põrandal põdranahkade sees . </s> <s> Nakergi kütab kogu aja ahju . </s> <s> Anna Nakergi on neenetsinaine , Pavka sõber . </s> <s> Ta lõhnab põtrade järele , tal on paksud huuled . </s> </p>
<p> <s> Ei tohi ikka tagantjärele päevikut pidada , ei tohi — olen unustanud palju , muuseas ka peamise . </s> <s> Olen unustanud pildistamise . </s> <s> Ühel hommikul tõi Nakergi kuus saani ette rakendatud põtra . </s> </p>
<p> <s> " Pane kuljused ka kaela , " nõudis Nakergilt Pavka . </s> </p>
<p> <s> Siis hakkasime pildistama . </s> </p>
<p> <s> " Võta kõik riided ära , " ütles Pavka . </s> </p>
<p> <s> Kui ta oleks seda teinud mingi teistsuguse häälega , siis oleksin ta potilaadale saatnud . </s> <s> Aga ta ütles seda umbes nii , et vaata , kui kenasti lumehelbed välklambi helkvalgel keerlevad ja pärlendavad . </s> </p>
<p> <s> Tegin seda siis tõrkumata , ma ei torisenud isegi , et mul on külm , tundsin juba ette , et mulle meeldib paljalt poseerida . </s> <s> Mulle tõepoolest meeldib , mõeldagu sellest , mida keegi tahab . </s> <s> Mulle meeldib end näidata ja tegelikult on kõik mu mehed olnud sedavõrd ohmud , et pole minu keha vastu mingit huvi tundnudki . </s> <s> Mul on päris suured rinnad , aga need ei vaju longu , samas pole ka eriliselt kikkis . </s> </p>
<p> <s> " Õudselt kihvt ! " rõõmutses Pavka , kui ma põdra seljas ratsutasin . </s> </p>
<p> <s> Pavka pildistab nagu tantsiks . </s> </p>
<p> <s> Vahetevahel käisin tareahju juures ennast soojendamas . </s> <s> Nakergi viskas pärast klõpsu mulle kohe kasuka peale , aga sellegipoolest oli külm . </s> </p>
<p> <s> " Tõsta käed , tõsta kõrgemale , nõnda et sõrmed puudutaksid virmalisi , " naeris Pavka , kui pildistas . </s> </p>
<p> <s> " Täielik nonsens ! </s> <s> Sul on kaenla all karvad . </s> <s> Pealegi väga perverssed , " katkestas ta äkki fotoaparaadiga karglemise . </s> </p>
<p> <s> Neelasin solvangu alla . </s> <s> Ühelegi teisele mehele poleks ma niisugust lauset küll andeks andnud . </s> <s> Aga Pavka on võõras , meie vahel pole midagi olnud , ja mul nagu polekski õigust asja südamesse võtta . </s> </p>
<p> <s> " Ma olen harjunud põtru pügama . </s> <s> Need on põdrapügamise käärid , " sõnas Nakergi , kui mu kaenlaalused puhtaks ajas . </s> </p>
<p> <s> " Mulle on kõige tähtsam kunst , " tähendas Pavka . </s> <s> " Paistab , et sa sobid . </s> <s> Päris epstein värk . " </s> </p>
<p> <s> " Kuhu ma sobin , tahaksin ma teada ? " venitasin mina . </s> </p>
<p> <s> " Minu filmi loomulikult , " vastas Pavka . </s> </p>
<p> <s> Seda ma arvasin ! </s> <s> Seda olen ma eluaeg arvanud , et minust saab näitleja . </s> </p>
<p> <s> Ma tahan nõnda kangesti näitlejaks saada , et mul polnud pakase käes isegi külm enam , pidasin paljana väljas vastu ehk terve minuti , Pavka klõpsutas kogu aeg , alles siis viskas Nakergi mulle kasuka ümber ja mina tormasin tuppa ahju juurde . </s> <s> Nakergi hõõrus mu kringliks külmunud keha , ja kohe oli soojem . </s> </p>
<p> <s> ?? </s> <s> 19. detsember </s> </p>
<p> <s> Sõitsime saaniga kuljuste kõlisedes edasi , virmaliste poole . </s> </p>
<p> <s> Kuut põtra juhtida ei ole kerge , aga Nakergi tegi seda hästi . </s> <s> Ainult üks põder vedas kogu aeg kõrvale , teised kuulasid sõna , kui Nakergi neile vuhinal ja plaksatades piitsa andis . </s> </p>
<p> <s> Õhtuks jõudsime tshummi . </s> </p>
<p> <s> Tshumm on maja , kus elavad neenetsid . </s> </p>
<p> <s> Maja on suure kommituutu moodi , tipust terav ja alt ümmargune , üleni põdranahkne — põrand , katus ja seinad mitmekordsetest nahkadest . </s> </p>
<p> <s> " Sa vaata seda looma , kellel sa ratsutasid . </s> <s> Tee talle pikk pai ! </s> <s> Geniaalne elukas ! </s> <s> Ta on põhjarahvale kõik : valgus , küte , söök-jook ja arstirohi . </s> <s> Temast ehitatakse maju , temaga sõidetakse ringi ning temast tehakse riided . </s> <s> Ta on ühekorraga jõujaam , apteek , riidevabrik ja raudtee , " rääkis Pavka , kui põtra pildistas . </s> </p>
<p> <s> " Ja peamine , ta on armastus , " kallistas põtra Pai-Hoi , Nakergi sõbranna , kes elab selles tshummis , kus ma praegu oma päevikut kirjutan . </s> <s> Pai-Hoi ei oska vene keelt , Pavka tõlgib tema juttu . </s> </p>
<p> <s> Astusime madalast uksest sisse , tshummis põles põdraõlilamp , tegelikult põleb praegugi . </s> </p>
<p> <s> Peagi selgus , miks me siia üldse tulime . </s> </p>
<p> <s> Pai-Hoi mees ja kuus poega on ära — mees ja kaks poega said sõjas surma , ülejäänutel kästi minna lõunasse , kuhugi Krimmi kanti , sellepärast et nad sovhoositööd ei nõustunud tegema , ning paar nädalat tagasi olid mingid põgenevad vangid ööbinud Pai-Hoi tshummi meestepoolel . </s> </p>
<p> <s> " Tshumm jaotub rangelt kolmeks — vasak kolmandik on meestele , parem kolmandik naistele , ja otse ees , lee taga on ühiskolmandik , kus mehed ja naised võivad kokku saada , kui tahavad , " seletas Pavka . </s> </p>
<p> <s> Vangid olid riputanud püstkoja lakke meestepoolele vimpli , mis Pai-Hoile sugugi ei meeldinud . </s> <s> Naine aga ei tohi ise mitte mingil juhul meestepoolele minna : kui läheb , hakkavad kõik esivanemad teda põlgama , lendavad öösel luua seljas ümber tshummi , hirmutavad laiali põdrakarja , puhuvad surnuks tule lees . </s> </p>
<p> <s> " Ja neid esivanemaid märkab ainult selline inimene , kes ise ei ole halba teinud , " täpsustas Pavka . </s> </p>
<p> <s> " Aga mis siis , kui keegi luiskab , et nägi luuda ja lendajat ? " küsisin mina , kuna tahtsin lihtsalt vastu vaielda . </s> </p>
<p> <s> " Niisugust petist pole neenetsite hulgas olemas , nad on kõik ausad inimesed , " vastas Pavka . </s> </p>
<p> <s> Tulimegi siia , et maha võtta Pai-Hoid häiriv vimpel , see oli väga tähtis ülesanne , mis usaldati ainult neenetsite suurele sõbrale Pavkale . </s> </p>
<p> <s> " Näete , vimplile on kirjutatud " Kiiremini ausasse ellu ! " , " naeris Pavka , kui oli vimpli meestepoolelt ära toonud . </s> <s> " See ju nagu ärgitaks vange põgenema , aga kogu see NKVD-värk on nii nõme , et ei mõika sellest sittagi . </s> <s> Ausa elu all mõtlevad nad seda , et ausad inimesed kasvaksid vangilaagrites kiiremini ümber nendesugusteks pättideks . " </s> </p>
<p> <s> " Mis asi see aus elu on ? " tahtis teada Pai-Hoi . </s> </p>
<p> <s> " Kuidas seletada seda inimesele , kes ei tea , mis on alatus ja kurjus ? " laiutas Pavka käsi . </s> <s> " Neenetsid ei oska valetada . </s> <s> Nende keeles pole isegi selliseid sõnu nagu aus ja väär , sest nende järele pole mingit vajadust . </s> <s> See mind nende juurde tõmbabki . </s> <s> Keelt ma natuke juba oskan , tahan sulada nende seltsi , kaduda kurjusest , et minust poleks seal järel mitte haisugi . " </s> </p>
<p> <s> Aga kuidas jääb sellega , et minust näitleja saab ? </s> </p>
<p> <s> Pai-Hoi tõi püünisest jänese ning hakkas leel jänesepraadi tegema . </s> </p>
<p> <s> Algul läks suits silma , siis sõudis välja unkaaugu kaudu püstkoja teravas laekoonuses . </s> </p>
<p> <s> Edasi rääkis Pavka , et venelased varastavad kõik neenetsid paljaks . </s> </p>
<p> <s> Tuleb välja , et neenetsitel on suve- , talve- ja kevad-sügisriided , need on kõik ilusti lageda taeva all , keegi neid ei puutu . </s> <s> Põdrakarjadega rändavad neenetsid jõuavad alati kevadiseks pööripäevaks kindlasse punkti , kus asub kevadrõivaste ladu . </s> <s> Talverõivad vahetatakse kevadiste vastu ning jäetakse sinnasamasse maha . </s> <s> Suvisel pööripäeval vahetatakse juba uues punktis kevadriided suverõivaste vastu , järgmine vahetus toimub sügisel . </s> <s> Nõnda hoitakse lageda taeva all kolme aastaaja rõivaid . </s> </p>
<p> <s> " Kolme sellepärast , et sügisel ja kevadel on ühed ja samad riided . </s> <s> Täitsa tumba , kui neenetsid näiteks sügise hakul kohale jõuavad , aga vene kirvenäod on lao tühjaks vehkinud , ainult viinapudelid vedelevad samblal , " kirus Pavka . </s> <s> " Üks niisugune kasukas maksab Moskva täikal vähemalt kümme tonni . </s> <s> Kui nad pätsavad sada kasukat , on nad miljonärid . " </s> </p>
<p> <s> " Kui neile läheb vaja , las siis võtavad , " lubas Nakergi . </s> </p>
<p> <s> " Vohh , see on kommunism ! </s> <s> See on tõeline kommunism , aga mitte see jama , mida Koba teeb ! " hüüatas Pavka . </s> </p>
<p> <s> " Pealegi on enamik võtjaid laagritest põgenevad vangid . </s> <s> Las võtavad , kust nad mujalt saavad , " ei pannud Nakergi pahaks . </s> </p>
<p> <s> Pärast näitas Pai-Hoi pühamut — kõrvaltshummi , mis oli täis luukeresid ja nabavääte . </s> </p>
<p> <s> " Nii hoitakse esivanemaid , et neil oleks hea , " seletas Pavka . </s> </p>
<p> <s> " Surija läheb sinna ise , omil jalul või roomates , igatahes ilma kõrvalise abita , ja jääb surma ootama , " täpsustas Nakergi . </s> <s> " See on neenetsile väga häbiväärne , kui ta peaks sinna viidama . " </s> </p>
<p> <s> " Ja kaua ta peab seal oma surma ootama ? " küsisin mina . </s> </p>
<p> <s> " Senikaua , kuni surm tuleb , " vastas Pai-Hoi neenetsi keeles , aga Pavka tõlkis . </s> </p>
<p> <s> " Aga kui ta eksis ? </s> <s> Kui ta läks sinna kogemata tunduvalt varem kui vaja ? </s> <s> Oli näiteks haige , mõtles , et sureb , aga hoopiski paranes ? " käisin ma peale . </s> </p>
<p> <s> " Eksis ? </s> <s> Mida sa sellega öelda tahad ? </s> <s> Neenets ei eksi , sest tema juba tunneb ennast . </s> <s> Need suurushullustust põdevad kõrgid tainapead , kes ennast tsiviliseeritud inimesteks peavad , nemad on kaotanud kontakti iseendaga ja oma surmaga , neenetsid mitte , " lausus Pavka . </s> </p>
<p> <s> " Kui keegi liiga kaua viivitab , siis Jummu annab märku , et on aeg siin koht sisse võtta , " lausus Nakergi . </s> </p>
<p> <s> " Kes see Jummu veel on ? " imestasin mina . </s> </p>
<p> <s> " Loomulikult kõige tähtsam esivanem . </s> <s> See , kes elavaid kamandab , ja teisi esivanemaid , " seletas Pavka . </s> <s> " Sa võid seda mitte uskuda , aga neenetsid suudavad tõesti oma surnud esivanematega juttu ajada , mõelgu mõni idiootlik materialist sellest , mis tahab . " </s> </p>
<p> <s> " Elusädeme Kojast välja ei tulda , siia toitu ei tooda . </s> <s> Aga kõik inimesed austavad kojas olijat nagu Jummut , olgu ta veel elus või juba paremas paigas , " rääkis Pai-Hoi , kui luukeretshummi põdranahast ukse lahti tegi . </s> </p>
<p> <s> " Tegelikult tuuakse siia inimese sündides tema nabaväät , mis jääb siia oma luukeret kõrvale ootama . </s> <s> Minu oma ootab , " sosistas Nakergi . </s> </p>
<p> <s> " Kahju , et siin ei ole minu meest ja poegi — rindel langesid , sellepärast ei ole , " haletses Pai-Hoi , ta kortsulisest näost oli näha , et valu ta rinnas tõmbub kokku . </s> </p>
<p> <s> " See kontmees annab mulle meelerahu , kuna tema oli väga rõõsk ja roosa inimene . </s> <s> See annab mulle puhta hinge . </s> <s> See rõõmu ja helguse , " rääkis Pai-Hoi ja Pavka pani selle minu jaoks ümber vene keelde . </s> </p>
<p> <s> " Inimesed peavad elama oma kodus , inimesed peavad surema oma kodus , " võttis Pavka asja kokku , kui Pai-Hoi oli meile ära näidanud kõigi oma esivanemate luukered . </s> </p>
<p> <s> Seejärel hakkas Pavka luukeresid pildistama . </s> <s> Välklamp muudkui sähvatas ja sähvatas ning Pai-Hoi ja Nakergi sättisid skeletid Pavkale vajalikesse poosidesse . </s> </p>
<p> <s> ?? </s> <s> 20. detsember </s> </p>
<p> <s> Kõige pimedamal päeval toimusid virmaliste mängud . </s> </p>
<p> <s> Mina võistlesin üle nartade hüppamises , suutsin hüpata üle nelja kõrvuti seatud narta . </s> </p>
<p> <s> Saan on neenetsi keeles narta . </s> </p>
<p> <s> Pavka tegi lumemaadlust , mulle tundus , et viisakusest maadlesid neenetsid tema vastu poole jõuga . </s> </p>
<p> <s> Nakergi võistles põtrade vigursõidus ja Pai-Hoi nartade kiirkihutamises . </s> </p>
<p> <s> " Aga kohad ? </s> <s> Miks auhinnalisi kohti välja ei kuulutata ? </s> <s> Ja mis üleüldse auhindadeks on ? " küsisin mina , kuna mulle tundus , et mul läks üle nartade hüppamises teistest paremini . </s> </p>
<p> <s> " Auhinnalisi kohti ei olegi , " vastas Pavka . </s> </p>
<p> <s> " Kuidas ei ole ? </s> <s> Mispärast ei ole ? " ei uskunud mina . </s> </p>
<p> <s> " Aga sellepärast , et keegi ei tiku siin esile , keegi ei taha teistest parem olla . </s> <s> Neil on hea meel hoopis selle üle , kui nad saavad teisega võrdsed olla , " lausus Pavka . </s> <s> " See pole võistlus , see on pidu . </s> <s> Häbi sellele , kes tahab esimene olla . " </s> </p>
<p> <s> " Nii et häbi mulle , et ma üle nelja narta hüppasin ? " ajasin ma suu ja silmad pärani . </s> </p>
<p> <s> " Kõik tsivilisatsioonid on rajatud inimese auahnusele , edevusele ja omakasupüüule . </s> <s> Inimkonna allesjäämine siin maailmas sõltub sellest , kas me võtame omaks neenetsite suhtumise — tunda rõõmu sellest , et oled teise inimesega võrdne , oled täpselt samasugune nagu tema , ei soovigi olla temast parem . </s> <s> Sellepärast ma neenetsitest filmi teengi , " rääkis Pavka . </s> </p>
<p> <s> Pavkal on ka filmikaamera , ta filmis virmaliste mängud , tervenisti ka selle , kuidas ma üle nartade hüppasin . </s> <s> " See on alles proovimaterjal . </s> <s> Tegelik võtteperiood ei ole veel alanud , " poetas Pavka . </s> </p>
<p> <s> Kas mina olen siis selles filmis ullike , kes kippus silma paistma ? </s> </p>
<p> <s> 21 . detsember </s> </p>
<p> <s> Suuskadega lennuk tõi meid tagasi Salehardi . </s> </p>
<p> <s> " Sa ei oksendagi . </s> <s> Kõik mu näitlejad lasevad tavaliselt linti välja , " kiitis mind Pavka , kui lennuk õhuaukudes üles-alla hüples . </s> </p>
<p> <s> Mulle tundub , et Pavka peab mind enda näitlejaks . </s> </p>
<p> <s> Jumal hoidku , ega ma sellepärast veel oksendama pea , et see nõnda oleks ? </s> </p>
<p> <s> Aga mida ma siiski ise tahan ? </s> <s> Kas olla tema näitleja või tema naine ? </s> <s> Kas olla mõlemad korraga on võimalik ? </s> </p>
<p> <s> Igatahes ei ole Pavka mind veel näpuotsagagi puutunud , kuigi ma olen seda oodanud . </s> </p>
<p> <s> " Kuradi Molotov on meie maja endale võtnud , " kirus Pavka , kui olime kohale jõudnud .. </s> </p>
<p> <s> " Kuidas ta seda teha sai ? </s> <s> See pole aus , " kahetsesin mina , sest mulle oli hakanud too kurttumma teenijannaga häärber meeldima . </s> </p>
<p> <s> " Meie saame endale veel parema , meie läheme laeva , " lõi Pavka käega . </s> </p>
<p> <s> Tuleb välja , et kõik laevad on tõstetud alustele jõejää peale , laevadest on rajatud terve linn , oma tänavate ja agulitega . </s> <s> Uhkemad ja suuremad laevad on kesklinn , viletsamad ja kulunumad paadid — äärelinn . </s> <s> Kesklinna tänavad on laiad ja sirged , äärelinnas looklevad sinka-vonka . </s> <s> Pisikesed valvemeeskonnad kütavad ja remondivad laevu , et need saaksid kevadel , kui jää on sulanud , edasi sõita . </s> </p>
<p> <s> " Jää sulab siin pooles juunis . </s> <s> Harva mais , " sõnas Pavka . </s> </p>
<p> <s> 22 . detsember </s> </p>
<p> <s> Elame luksusreisilaeva " Maksim Gorki " kaptenikajutis , mille andis meile laeva kapten . </s> <s> Ise kolis ta tüürimehe eluruumidesse . </s> <s> Meil on viis tuba , suur vannituba ja köök . </s> </p>
<p> <s> " Näed sa siis . </s> <s> Koba laskis mürgitada Gorki ja tema poja ning seejärel hakkas panema linnadele ja laevadele Gorki nime . </s> <s> Nii teeb Koba , niisugune on tema kavalus , " litsus Pavka väga mürgiselt läbi hammaste . </s> </p>
<p> <s> Mürgitada kirjanikku ? </s> <s> See pole küll ilus . </s> <s> " Ema " mulle täitsa meeldis . </s> <s> Ja kes see Koba õigupoolest on , et kirjanikke mürgitab ? </s> <s> Ja pärast laevu ristib ? </s> </p>
<p> <s> " See on trofeelaev , varem oli selle nimi " Hermann Göring " , " lausus kapten Kjashevitsh . </s> </p>
<p> <s> " Molotov-raibe kutsub meid teed jooma , " teatas Pavka . </s> </p>
<p> <s> Käisime oma endises majas vaarikateed joomas . </s> </p>
<p> <s> " Vjatsheslav Mihhailovitsh , " tutvustas end Molotov . </s> </p>
<p> <s> " Polina Semjonovna , " tegi sama Molotovi naine . </s> </p>
<p> <s> Molotov tundis huvi , kuidas Pavka film edeneb . </s> </p>
<p> <s> " Margit Jaanovna hakkab mängima peaosa , " lubas Pavka . </s> </p>
<p> <s> Peaosa ? </s> <s> Siiamaani ei ole ma Pavkat tabanud ainsaltki valelt . </s> </p>
<p> <s> " Ilus . </s> <s> Väga ilus , " leidis Molotov ja surus minu kätt . </s> </p>
<p> <s> Molotov rääkis , et tahab siia rajada maailma kõige suuremat elektrijaama . </s> </p>
<p> <s> " Koba tegi raudtee , mina teen elektri , kokku tuleb elektriraudtee , " kavandas Molotov . </s> </p>
<p> <s> " Meil Tallinnas oli elektriraudtee . </s> <s> Rong sõitis Balti jaamast Pääskülla . </s> <s> Ilusti sõitis , ma käisin sellega tädil Nõmmel külas , " meenutasin mina . </s> </p>
<p> <s> " Ma rääkisin neile kogu aja , et pole vaja Tallinna pommitada . </s> <s> Ma ütlesin neile mitu korda , et mis te ikka sellest Tallinnast pommitate , pommitage parem Stockholmi või Kopenhaagenit . </s> <s> Aga Tupolev-lits ei andnud mulle paremaid lennukeid , " õigustas ennast Molotov , kui kuulis , et ma olen eestlane . </s> </p>
<p> <s> Pärast laulis Polina Semjonovna aariaid vene ooperitest . </s> </p>
<p> <s> " Kuidas siinkandis need kuradi poliitilised meeleolud ka on ? " viskas Molotov üle õla . </s> </p>
<p> <s> " Nagu igal pool mujal , " rehmas Pavka . </s> </p>
<p> <s> " Kaganovitsh-lits tõmbas Eisensteini peiedel jällegist nospli täis ja tahtis hakata Lavrenti Pavlovitshiga kukepoksi tegema , " naeris Molotov . </s> </p>
<p> <s> " Eisenstein surnud ! </s> <s> Minu maestro surnud , ja mina ei teadnud mitte kõhkugi ! " ahastas Pavka . </s> </p>
<p> <s> " Ta suri juba ammu . </s> <s> Me peame tõepoolest laiendama raadio- ja telefonisidet põhjaoblastitesse , " leidis Molotov . </s> </p>
<p> <s> " Muidugi . </s> <s> Mul oleks vaja Galjushkale helistada , aga ei saa , " kaebas Polina Semjonovna . </s> </p>
<p> <s> " Kes see Galjushka sul veel on ? " küsis Molotov . </s> </p>
<p> <s> " Ära topi oma nina igale poole , " nähvas Polina Semjonovna . </s> <s> " Noh , frisöör , " lisas ta Molotovi pettunud ja alandlikku ilmet märgates . </s> </p>
<p> <s> " Sul on kaks vagunitäit igasugu karvamarisid ja manikeerijaid kaasas , kas sulle nendest veel vähe on ? " imestas Molotov . </s> </p>
<p> <s> " Mul on täna vaja just Galjushkat ! " lõpetas Polina Semjonovna selle jutu . </s> </p>
<p> <s> " Näed , mulle nad Tammepärgadega Teemantristi ei andnud , aga talle andsid , " laiutas Molotov käsi . </s> </p>
<p> <s> " Kas Galjushkale või ? " pärisin mina , sest see peaks olema küll päris hea frisöör , kellele teemant antakse . </s> </p>
<p> <s> Polina Semjonovna purskas naerma . </s> <s> Ta korsatab kuidagi hobuse moodi . </s> </p>
<p> <s> " Galjushka saab sotsialistliku töö kangelaseks , " itsitas naine . </s> </p>
<p> <s> Seejärel jutustas Pavka , et küllap ainukese inimesena terves maailmas oli tema maestrol Eisensteinil nii Nõukogude Liidu kangelase Kuldtäht kui ka Saksa SS-i Teemantrist Tammepärgadega . </s> </p>
<p> <s> " Osav vend oli , " hindas Polina Semjonovna , " oskas end suruda Peremehele külje alla . " </s> </p>
<p> <s> " Vana vunts Jäälõhkuja lubas , isiklikult lubas mulle , et mina saan ka Teemantristi , aga näe , tõmbas meil kõigil perse lohku , " kahetses Molotov . </s> </p>
<p> <s> " Jäälõhkujaks nimetavad nad Hitlerit , " sosistas mulle Pavka . </s> </p>
<p> <s> " Mina ise leppisin Ribbentropiga kokku , et üks vene päritolu Saksa lavastaja teeb meil Suures Teatris Wagnerit , meie saksa päritolu mees , Eisenstein teeb Berliini Riigiooperis " Vürst Igorit " . </s> <s> Esietendused olid ühel ja samal päeval , meie vahtisime koos kogu Poliitbürooga Suures Teatris toda pikka igavust , Koba haigutas neli korda , ainult esimese vaatuse pidas ilma vastu . </s> </p>
<p> <s> Mõtlesime juba , et ta laseb tolle Saksa lavastaja üles puua , aga ei — tema andis Kuldtähe . </s> <s> Saksa saadik muidugi teatas sellest Berliini , seal istusid Riigiooperi loožides koos Hitler , Ribbentrop , Göring , Goebbels ja kõik teised juhid ning andsid Eisensteinile Tammepärgadega Teemantristi . </s> <s> Pärast andis Koba talle " Aleksander Nevski " eest veel Kuldtähe . </s> <s> Nõnda et temal olid mõlemad ... " rääkis Molotov kadedalt . </s> </p>
<p> <s> " Ka sul oleks võinud mõlemad olla , kui sa vähegi endast lugu peaksid , " arvas Polina Semjonovna . </s> </p>
<p> <s> " Jäta nüüd ! </s> <s> Oleksin peajagu lühem , kui mul oleksid mõlemad . </s> <s> Vahest Eisensteingi ei läinud ise , " oletas Molotov . </s> <s> " Aga selle eest , et ma Teemantristi ei saanud , lasin ma Ribbentropi Nürnbergis üles puua . </s> <s> Koba veel küsis minu käest , kas lavastame põgenemise ja paneme Ribbentropi sõjaakadeemiasse professoriks nagu Bormanni , aga mina ütlesin , et krõshka , las laseb pigem perssest sortsu peeru välja . " </s> </p>
<p> <s> " Aga näed , inimene ikka oskas . </s> <s> Ka sina võiksid seda õppida . </s> <s> Eisenstein ajas igalt poolt hunnikute viisi kõlisevat kokku , " heitis ette Polina Semjonovna . </s> <s> " Välismaalt kraapis ta poolteist miljonit ja pea meeles — mitte mingeid lollakaid rublasid , vaid dollareid ! </s> <s> Sul tobukesel pole ainukestki dollarit , aga temal oli poolteist miljonit ! " </s> </p>
<p> <s> " Mina pean tihti välismaal käima , mina ei saa niimoodi teha , " põhjendas Molotov . </s> <s> " Kui Eisenstein oleks pärast tagasitulekut Nõukogude Liitu siit veel välja läinud , oleks ta kapitalistlikus maailmas kinni võetud kui pettur , kes on pankadele võlgu rohkem kui poolteist miljonit dollarit . </s> <s> Ta võis minna ainult Saksamaale , meie sõprade juurde , mujale mitte . " </s> </p>
<p> <s> " Eisenstein näitas mulle " Ivan Groznõi " stsenaariumi , mis oli täis Koba konkse — Koba oli tema ihutoimetajaks , kusjuures Koba oli teksti hoopiski liberaalsemaks teinud , eelnevad mölakad olid asja enne Koba lauale jõudmist aina halvemaks ja halvemaks sodinud , " jutustas mulle Pavka . </s> </p>
<p> <s> " Näete , mis te siia olite unustanud , " pistis Molotov raha täis padjapüüri meile kaenlasse , kui me lahkuma hakkasime . </s> </p>
<p> <s> " Kes see Molotov on ? " küsisin mina , kui me põdravoorimehega oma laeva poole tagasi kihutasime . </s> </p>
<p> <s> " Aah , on üks tavaline kaabakas , nagu nad kõik , " ei viitsinud Pavka pikemalt seletada . </s> </p>
<p> <s> Mulle ei meeldi , kui hakatakse kiruma inimesi , kelle juurest me just külalistena lahkunud oleme . </s> </p>
<p> <s> Ja pealegi — Molotovi naine meeldis mulle väga . </s> <s> Ta oli üleni karusnahkades ja kandis ehteid , mis kõik talle väga sobisid . </s> <s> Ehk oli ta pisut pirts , aga see-eest ta laulis ilusti . </s> <s> Ka mina tahaksin nii ilusti laulda . </s> </p>
<p> <s> " Mis oligi selle Polina pikk nimi ? </s> <s> Kui meid tutvustati , ei jäänud see mulle täpselt meelde , " tahtsin ma teada . </s> </p>
<p> <s> " Polina Semjonovna Žemtshužina-Molotova , " raporteeris Pavka . </s> </p>
<p> <s> " Ilus naine , " mainisin mina . </s> </p>
<p> <s> " Ta on neil Kobaga kahe peale . </s> <s> Molotov on nii orjameelne , et lubab Kobal oma naist suksutada , kui teisel tuju tuleb . </s> <s> Nad elavad Kremlis ühes korteris ning mis sa arvad , kas naised kaklesid omavahel — siis , kui Koba teine naine Nadežda Allilujeva veel elus oli ? " küsis Pavka . </s> </p>
<p> <s> Kust mina peaksin seda teadma ? </s> <s> Ja mulle ei meeldi tuhnida teiste inimeste eludes , kes pealegi on mulle võõrad . </s> <s> Mis siis , kui keegi hakkab tuhnima minu elus ? </s> <s> Ja peale selle ei meeldi mulle niisugused äraarvamismängud , milliseid näib harrastavat Pavka . </s> </p>
<p> <s> Ma vaikisin , mossitasin vaid huuli . </s> <s> Ta pidi seda märkama . </s> </p>
<p> <s> " Ei , " jätkas Pavka . </s> <s> " Polina Semjonovna ja Nadežda Sergejevna olid parimad sõbrannad , nagu ühele mehele kuuluvad muhameedlannad . " </s> </p>
<p> <s> " Mina ei ole kunagi neist vene isanimedest aru saanud , need lähevad mul kogu aeg sassi , " püüdsin ma lämmatada tema õhinat teiste eraelu valgustamisel . </s> </p>
<p> <s> " Teeme edaspidi ilma bütsantslikkuseta , kui soovid . </s> <s> Pealegi on see Polina Žemtshužina endale ise võetud nimi , enne Kremlit oli ta tavaline Perl Karpovskaja . </s> <s> Kõik Kremli naised on paar korda nime vahetanud . </s> <s> Kui ühe nimega läheb külgekleepimisüritus luhta , siis võetakse uus , " jätkas Pavka innukalt . </s> </p>
<p> <s> Ma ei ole veel oma elus kohanud meest , kes oleks taibanud , kas naisele mingi jututeema meeldib või mitte . </s> <s> Pavkagi laskis aga edasi . </s> </p>
<p> <s> " Koba tappis Nadežda Allilujeva . </s> <s> Nadežda magas Koba pojaga esimesest abielust , Jakoviga , Polina juhtis Koba nende sängi juurde , kus nad parajasti nugelesid . </s> <s> In flagranti , nagu öeldakse . </s> <s> Koba pani kohe tukist säru , nõnda et Jakov ujus kasuema veres . </s> <s> Voh , see on naine , tõeline madu , see Polina ! </s> <s> Ta tuli 19-aastase plikana kuskilt idiootsest pärapõrgust Moskvasse litsi lööma mingile nõmedale poliitseminarile , kus esines Molotov . </s> <s> Kolkakrõhva suutis paari minutiga Molotovile külje alla pugeda , vanamehe pea pulki täis ajada , nõnda et hakkas kohe elama Molotovi juures Kremlis . </s> <s> Molotovi enda naise oli Koba parajasti trellide taha pistnud , et jobu rohkem tema pilli järgi tantsiks . </s> <s> See asi käib Kobal lihtsalt ja kavalalt — Poliitbüroo liikme lähedane sugulane võetakse kinni ja mõistetakse surma . </s> <s> Aga tina ei anta , jäetakse vaevlema koos teiste samasugustega ühte kongi . </s> <s> Sealt viiakse igal hommikul päikesetõusul paar inimest mahalaskmisele , igaüks ootab , millal tuleb tema kord . </s> <s> Ka Poliitbüroo liikme sugulane . </s> <s> Poliitbüroo liige aga lakub samal ajal Koba perset , et sugulase eluiga pikendada . </s> <s> Ja seda ongi Kobal vaja . </s> </p>
<p> <s> Muuseas , Moskvasse saabub tühje asemeid täitma umbes 15 000 aferisti päevas ja Polina pole ainus , kellel on näkanud . </s> <s> Tavaliselt lähevad nad algul Kremli pordumajja ja siis tehakse kutuks , et lobisema ei hakkaks . </s> <s> Aga Polina peab nüüd kahte meest korraga — Nõukogude Liidu Peremeest Kobat ennast ja Koba esimest abi Molotovi . </s> <s> Päris libedalt tal see asi siiski ei lähe , korraks küüditas Koba Polina Moskvast minema , pärast hakkas aga igatsema ning tõi tagasi . </s> <s> Tänu Polinale on Molotovidel Kremli parim korter , Moskva parim datsha , parim auto ja autojuht , neil on kõik kõige parem , nad on sihukesed . </s> <s> Selle Polinaga on siin Salehardis kaasas kakskümmend kaheksa arsti , kaks juuksurit , üks maniküürija ning vagunitäis rõivaid ja ehteid , " loetles Pavka . </s> </p>
<p> <s> " Mis me selle padjapüüriga teeme ? " küsisin mina , kui me põhjapõdravoorimehega oma laevani olime jõudnud . </s> </p>
<p> <s> " Selle sitaga pole küll midagi peale hakata , " arvas Pavka , kuhjas rahad lumele , süütas põlema ning filmis seda mitme nurga alt . </s> </p>
<p> <s> 23 . detsember </s> </p>
<p> <s> Magame Pavkaga eraldi kajutites . </s> <s> Loodan igal ööl , et ta tuleks minu juurde , aga ta ei tule . </s> </p>
<p> <s> Sealjuures ei oska ma öelda , kas see tuleb mulle kasuks või kahjuks . </s> <s> Tegelikult ei tea ma Pavkast mitte midagi , absoluutselt mitte midagi . </s> </p>
<p> <s> Ma ei tea isegi , kui vana ta täpselt on . </s> <s> Tean ainult , et kuidagi on ta seotud pildistamisega ja kino tegemisega . </s> </p>
<p> <s> Juba mu ema tahtis , et teda kinolinal näidataks . </s> </p>
<p> <s> 24 . detsember </s> </p>
<p> <s> Käisime pildistamas talvist rongi . </s> </p>
<p> <s> Liiprid koos rööbastega on tõstetud jääle , rong sõidab ühest kaldast alla , siis puhiseb tükk aega jõejääl , lõpuks trügib hirmsa vaevaga teisest kaldast üles . </s> </p>
<p> <s> " Nende liiprite all laipu ei ole , " arvasin mina , kuna Pavka oli mulle rääkinud , et Siberis on kõik liiprid sillutatud laipatdega , et kõikide raudteede tammiks on inimeste kondid . </s> </p>
<p> <s> " Laipu on seal jalaga segada . </s> <s> Need on need laibad , mis allavoolu ujusid ja jää sisse külmusid . </s> <s> Ja neid on kõvasti , terve Ob on neid täis . </s> <s> Ka praegu ujuvad jää all laibad , " lähmas Pavka , ise muudkui päevapilte klõpsutades . </s> </p>
<p> <s> Pika rongi järel laskus jääle õige pisike , ainult nelja vaguniga rong , mida ei vedanud tavaline auruvedur , vaid mingi täiesti imelik susla . </s> </p>
<p> <s> " Dresiin . </s> <s> See on dresiin , " teadis Pavka , kes sattus nii lühikesest koosseisust lausa vasikavaimustusse . </s> </p>
<p> <s> Neis neljas vagunis olid jäässe külmunud lapsed . </s> </p>
<p> <s> " Neile on pumbajaamas vesi peale lastud , " pani Pavka pommi . </s> </p>
<p> <s> Need olid vägistamisest sündinud lapsed meie koobaslinnast , ka see laps , kellele mina toitu viisin , oli jääkooriku all ilusti näha . </s> <s> Ta käsi oli ette sirutatud , suu veidi paokil ning ta naeratas nagu siis , kui minult maisitõlviku sai . </s> <s> Ainult et ta käsi ei värisenud enam . </s> </p>
<p> <s> Kõik oli välklambi helkides polaaröös ilusasti näha , kuna rong sõitis kole aeglaselt ja Pavka sai palju pildistada . </s> </p>
<p> <s> Tegelikult naeratasid kõik need lapsed , nad olid seal jää all nagu elusad ning jää sätendas silmapilguti nagu heleda päikesepaistega . </s> </p>
<p> <s> Järelikult on venelased oma lapsed koobaslinnast ära toimetanud . </s> </p>
<p> <s> Ka minu Konstantin-Leopold naeratas mulle armsalt . </s> <s> See liigutas mu südant , kui ta mulle naeratas . </s> </p>
<p> <s> " Elu kihvtimad pildid ! " tundis Pavka end seitsmendas taevas . </s> </p>
<p> <s> 25 . detsember </s> </p>
<p> <s> Minul on igav , kuna Pavka istub kõik päevad ja ööd vannitoas ning ilmutab punases valguses pilte . </s> </p>
<p> <s> Belgia vabadusvõitleja-bandiit kinkis Kostja-Leole jõuludeks mängurongi , mis tiirutab oma pisikestel rööbastel mööda suure korteri põrandat . </s> <s> Rong on üleskeeratav , tal on neli vagunit ja oma depoo . </s> </p>
<p> <s> 26 . detsember </s> </p>
<p> <s> Pavka näitas mulle veel päriselt kuivamata pilte , kus ma paljalt lumes tatsan . </s> <s> Jään oma rindadega rahule . </s> </p>
<p> <s> " Vaata , kui martsalt langeb ühe rinna vari teisele ! </s> <s> Valguse ja varju mängud , see on tõeline kunst , " õpetas Pavka ning läks pimikusse tagasi . </s> </p>
<p> <s> 27 . detsember </s> </p>
<p> <s> Üle tänava meie vastas on laev " Sovetskii Sojuz " , millel me koos Zavod-beiga siia sõitsime . </s> </p>
<p> <s> Laeva valvemeeskonnas töötab ka Vladlen , rahemunast saadud muhk on tal juba kenasti paranenud . </s> </p>
<p> <s> 28 . detsember </s> </p>
<p> <s> Pavka näitas jäälaste pilte . </s> </p>
<p> <s> " Õudselt sitt , et ma ei saa neid näitusele üles riputada . </s> <s> Võib-olla ainult kuskil välismaal ? </s> <s> Grand Prix kukuks kindla peale , " arvas Pavka . </s> </p>
<p> <s> 29 . detsember </s> </p>
<p> <s> Käisime — mina ja Vladlen — raudteejalgrattal sõitmas . </s> </p>
<p> <s> Kuna ronge liigub harva , siis on siin peaaegu igamees teinud endale kas kahe- või neljarattalise käru , mida kas käte või jalgadega sõtkutakse ning millega väga kiiresti mööda rööpaid edasi saab . </s> </p>
<p> <s> Mulle meeldib raudteekäruga mööda rööpaid vuristada , pealegi ei olnud Nakergi kingitud põdrakasukas üldsegi külm . </s> </p>
<p> </p>
<p> <s> 1 . jaanuar 1952 </s> </p>
<p> <s> " Eisenstein oli ainuke geenius maailmas , " teatas Pavka , kui me Uusaasta-pokaale kokku lõime . </s> </p>
<p> <s> " Hüppa kukevittu , poju ! </s> <s> Dziga Vertov on palju kõvem geenius kui see tatine Einstein , " ei olnud Vladlen temaga nõus . </s> </p>
<p> <s> " Kas sa , kuivamaa-matross , üldse tead , kes tegi oktoobrirevolutsiooni ? " nõudis Pavka . </s> </p>
<p> <s> " Mida niisugune küsimus peaks tähendama ? " vastas kapten Zotov , ehkki Pavka ei küsinud üldse temalt . </s> </p>
<p> <s> " Mis asi see oktoobrirevolutsioon on ? " imestasin mina ning Vladlen puhkes laginal naerma . </s> </p>
<p> <s> " Vaiksemalt , palun ! " käratas kapten Zotov . </s> </p>
<p> <s> " Voh , see on hea küsimus , " kiitis Pavka ning jutustas , et oktoobrirevolutsiooni — mida kunagi pole olnudki — autor on Eisenstein . </s> <s> Tema tegi 1927. aastal stsenaariumi ja filmi , tema ise pidas seda kunstiliseks filmiks , tema jaoks oli see väljamõeldis , aga Koba ja Trotski kuulutasid fantaasia tõeks ning arhiividesse läksid mõned episoodid ehtsate dokumentidena , otsekui 1917. aastal kohapeal tehtud dokumentaalvõtted Talvepalee " vallutamisest " . </s> <s> Eriti kuulus on kaader 11697 , mis fotodokumendina on igas kooliõpikus . </s> </p>
<p> <s> " Ka see on Eisensteini lavastus , " lõpetas Pavka ja selle peale olid kõik tükk aega vait . </s> </p>
<p> <s> " Ega te pisut ei liialda oma vaimustusega ? </s> <s> Sügavast austusest teie isa vastu ei vaidle ma teile vastu , aga lubatagu mulle selles küsimuses jääda eriarvamusele , " lausus kapten Zotov viimaks tasa ja targu . </s> </p>
<p> <s> " Voh , see on totaalne kunst , mis kehtestab uue tõe , mille kõik pärast omaks võtavad . </s> <s> Kunst ei pea peegeldama reaalsust , kunst peab looma reaalsuse , " rõkkas Pavka . </s> </p>
<p> <s> 2 . jaanuar </s> </p>
<p> <s> Vladlen on oma laevas ka kokk , toidud on koertest ja kaladest . </s> </p>
<p> <s> Ta pistab püssitoru ümmargusest laevaaknast välja , tulistab lumes vabalt ringi kahlavaid koeri , kes muidu veavad neenetsite koerarakendeid . </s> <s> Mõnele ikka pihta saab , isegi kui laseb huupi . </s> </p>
<p> <s> Ma ei oskagi öelda , kumb on parem , kas koerapraad või elus harjusk . </s> </p>
<p> <s> " Need neenetsid on ikka päris turakad , müüvad emaseid ja isaseid ühe hinnaga . </s> <s> Neil litsidel ei ole õrna aimugi , et emastel on mari , mis on kullast kallim . </s> <s> Libistad sõrmedega kõhu alt , ja kohe on klaar , kas emane või isane , " uhkustas oma teadmistega Vladlen , kellele väga meeldib kalamari . </s> </p>
<p> <s> " Ise oled sa turakas , " pistis Pavka . </s> </p>
<p> <s> See veel puudus , et Pavka ja Vladlen minu pärast kiskuma läheksid . </s> <s> Seda ma küll ei tahaks . </s> </p>
<p> <s> 3 . jaanuar </s> </p>
<p> <s> Vladlenil on rind karvane nagu padrik , ainult et tema kõrvad ... </s> <s> Tal on liiga suured kõrvad , mille lestad veel peast eemale hoiavad . </s> </p>
<p> <s> Seda ma veel ei teagi , kas Pavka rinnal on karvaudetki . </s> <s> Kapten Zotov aga hoiab oma mundri iga päev ornungis , sätib rinda ordenipaeladki . </s> </p>
<p> <s> Kas ta teeb seda minu pärast ? </s> </p>
<p> <s> 4 . jaanuar </s> </p>
<p> <s> Sajab , muudkui sajab . </s> </p>
<p> <s> Vladlen ja teine madrus kaevavad iga päev meie laevade vahel lumetunnelit , et ühendus ei katkeks . </s> </p>
<p> <s> 5 . jaanuar </s> </p>
<p> <s> Pidev pimedus ängistab , rusutusest võib hulluks minna . </s> <s> Koobastes oli kogu aeg hämar , nüüd lageda taeva all samuti . </s> </p>
<p> <s> 6 . jaanuar </s> </p>
<p> <s> Ma ei saa aru , mida Pavka ootab . </s> </p>
<p> <s> Kõik teised mehed alustavad liiga kähku , aga tema muudkui venitab . </s> </p>
<p> <s> 7 . jaanuar </s> </p>
<p> <s> Käisime Pavkaga põrandaaluses kirikus jõule pidamas . </s> <s> Kohe sisenedes pistis Pavka korjekarpi raha . </s> <s> Kirik on tõesti lume ja maa all , ikonostaas jagab suure koopa kaheks , teenistust pidas preester valges rüüs , vesi tilkus , kui altari õlilampide leek nilpsas igikeltsas koopaseinu . </s> <s> Koor laulis koraale , palvetajad palvetasid . </s> </p>
<p> <s> " Jumal on meid õnnistanud , Jumal on meie korjekarpi kümme dollarit pannud , " sõnas Pavkale preester Joann . </s> </p>
<p> <s> " Vaadake , et NKVD sellest midagi teada ei saaks . </s> <s> Dollarite eest pannakse kohe seina äärde , " hoiatas Pavka , kes põrandaaluseid jõule ka filmis . </s> </p>
<p> <s> " Ma olen muidu juudiusku , aga miks ei peaks ma toetama vendi-õigeusklikke ? " küsis Pavka , kui me kirikust lahkusime . </s> </p>
<p> <s> 13 . jaanuar </s> </p>
<p> <s> " Sa pead teistele ka andma , muidu pole aus . </s> <s> Teised tahavad ka sulle peeru vahele väänata , teised lähevad vihast roheliseks , hakkavad sind litsiks pidama , kui ilma jäävad , " mangus Vladlen , kuna peale tema elab nende laevas veel neli meest . </s> <s> " Eriti see kapteninäru käib maia näoga ringi , ise täkku täis . " </s> </p>
<p> <s> Vaat niisugusi asju mehed minu eest ei otsusta ! </s> <s> Ma teen ainult seda , mida ma tahan teha . </s> </p>
<p> <s> 3 . veebruar </s> </p>
<p> <s> Pavka pildistas terve päev udu . </s> </p>
<p> <s> Udu polaaröös on eriti hull , siis pole küll mitte midagi näha , isegi mitte gaasilaternat . </s> </p>
<p> <s> " Udu loob meeleolu — nii filmis kui elus . </s> <s> Meeleolu aga ongi kunsti — mitte sõnum , mitte teoreetiline vada , vaid just meeleolu , " seletas Pavka joovastunult . </s> </p>
<p> <s> 10 . veebruar </s> </p>
<p> <s> Pavka raseeris mind ka altpoolt paljaks , et fotodel oleks rohkem kunsti . </s> </p>
<p> <s> " Mitte ühtegi tühja kaadrit ! </s> <s> Ma teen filmi ainult andekale vaatajale , " hõikas Pavka . </s> </p>
<p> <s> Filmikaamera surin on tõesti üks meeldiv surin . </s> </p>
<p> <s> " Las ma fikseerin kõik su hingeelamused , " hüüdis Pavka , kui pani mu jälle paljana otse polaarjoonel lumes sumpama . </s> </p>
<p> <s> " Hinge mäng ! </s> <s> Hinge mäng ! </s> <s> Naera , naera , naera ja lõkerda ! " hõikus Pavka , endal kasukas seljas . </s> </p>
<p> <s> Panin end suitsutõmbamise ajaks soojalt riidesse . </s> </p>
<p> <s> " Nad ei mõista mind , nad ei mõista ! </s> <s> Pean vist kloostrisse minema . </s> <s> Seal saadaks minust aru . </s> <s> Kino pole lõbustusasutus , filmis on kõige tähtsam vaimusoojus . </s> <s> Ma tahan õilistada inimest . </s> <s> Põnev süžee tapab filmi , " kurtis Pavka . </s> </p>
<p> <s> 11 . veebruar </s> </p>
<p> <s> Zavod-bei käib mind iga öö nüpeldamas . </s> <s> Tal on bambusvarre ja nahkrihmaga piits , mille otsas ripub nõelteravate kidadega raudmuna , sellega ta muudkui annab . </s> </p>
<p> <s> Miks Pavka ei tule mulle appi , hoopis noriseb oma koikus ? </s> </p>
<p> <s> 12 . veebruar </s> </p>
<p> <s> Zotov rääkis , et Zavod-bei oli oma arbuusidega levitanud koolerat ja seetõttu kui sabotažnik maha lastud . </s> </p>
<p> <s> " Ta tegi seda meelega , sihilikult ja teadlikult , et kätte maksta , " lisas Vladlen . </s> </p>
<p> <s> Esiteks mulle ei meeldi , kui minu mehed üksteist selja taga sarjavad ja teiseks ma ei usu , et Zavod-bei kellelegi nimme halba tahtis . </s> </p>
<p> <s> Tegelikult oli ta tore inimene . </s> </p>
<p> <s> Aga järsku olen ka mina koolerasse nakatunud ? </s> </p>
<p> <s> 19 . veebruar </s> </p>
<p> <s> Lumi mattis kõik laevad paksult enda alla , tunnelid varisesid sisse . </s> <s> Uuristasime lume alla uued käigud . </s> </p>
<p> <s> " Laevadest lumealune linn ! </s> <s> Sellega saaks Cannes'is peapreemia , kui oskaks selle üles võtta ning lumme sobivad näitlejad leida , " unistas Pavka . </s> </p>
<p> <s> 24 . veebruar </s> </p>
<p> <s> Vladlen jäi purjuspäi lumme magama . </s> </p>
<p> <s> Pavka õnnitles mind Eesti Vabariigi aastapäeva puhul . </s> </p>
<p> <s> Kust ta küll niisuguseid asju teab ? </s> </p>
<p> <s> 28 . veebruar </s> </p>
<p> <s> Vladlenil lõigati alt mõlemad jalad , sest tal tekkis gangreen . </s> </p>
<p> <s> " Ilma tuimestuseta ! </s> <s> Ta on tõeliselt vinge vend , " avaldas tunnustust Vladleni meeskonnakaaslane Pjotr , keda ma ka pisut tunnen . </s> </p>
<p> <s> " Kas laeva kokal läheb tarvis jalgu ? " küsis kapten Zotov . </s> </p>
<p> <s> " Aga kes siis prügi üle parda kallab ? " tahtis teada Pjotr . </s> </p>
<p> <s> Praegu sajab kogu aeg lund mustuse peale , aga kevadel , kui lumi sulab , on laevade ümbrus kindlasti hirmus rokane . </s> </p>
<p> <s> " Küll Ob viib meie rämpsu Põhjanabani , " lohutas Pjotr . </s> </p>
<p> <s> 4 . märts </s> </p>
<p> <s> Pjotri hambad on puseriti , pealegi on tal alumised plekist , mis mulle on täiesti vastuvõetamatu . </s> <s> Aga Pjotr käib jääkarusid tapmas . </s> <s> Ta ei tee seda püssiga , ta läheb jääkaruga võitlema nagu mees mehega . </s> <s> Pjotril on ainult tääk , jääkarul käpad , küüned ja hambad . </s> <s> Pavka filmis , kuidas jääkaru Pjotrile kallale kargab , tagajalgadele tõuseb , et elus saak oma raskusega maha muljuda ja lämmatada , kuid tegelikult vajub tigedaks aetud loom täägile , mis läbistab ta südame , nõnda et Pjotri asemel tapab karu iseenda . </s> </p>
<p> <s> " Kurat , ta ei saagi kunagi aru , kumb kumma tapab , " märkis Pjotr . </s> </p>
<p> <s> Valge lumi ja jääkaru valge kasukas värvusid punaseks . </s> </p>
<p> <s> " Kahju , et ei ole värvifilmi , " kahetses Pavka . </s> </p>
<p> <s> Jääkaru kaks poega jäid emata nagu minu Konstantin-Leopold . </s> </p>
<p> <s> 21 . märts </s> </p>
<p> <s> " Neenetsid jõudsid oma kevadbaasi . </s> <s> Loodame , et nende rõivad on alles , " sõnas Pavka . </s> </p>
<p> <s> 24 . märts </s> </p>
<p> <s> Esimene päike paistis läbi paksu valge ja sätendava lume . </s> </p>
<p> <s> Polaaröö on lõppenud . </s> </p>
<p> <s> 8 . aprill </s> </p>
<p> <s> Lõpuks sain teada , miks Pavka kunagi öösel minu juurde ei tule . </s> <s> Ma läksin tema juurde ja nägin , et ta tegeleb käsikiimlusega . </s> </p>
<p> <s> " Pihu-pille , " irvitasid sellise asja peale Viru kraaded enne pommitamist . </s> </p>
<p> <s> Pavka vaatab minu alastipilte ning muudkui tikib nagu õmblusmasin . </s> </p>
<p> <s> 9 . aprill </s> </p>
<p> <s> Kui mina tahan kellegagi magada , kas ma siis võin seda või ei või ? </s> </p>
<p> <s> Igatahes aktiivsust ma ei ilmuta , valin nende hulgast , kes mind soovivad . </s> <s> Ja neid ei olegi nii kasinalt . </s> </p>
<p> <s> 22 . aprill </s> </p>
<p> <s> Magasin jääkarutapjaga , ka Vladleniga läheb asi ahvatlevamaks , saab võtta enneolematuid poose , kuna tema jalgu ei ole segamas . </s> </p>
<p> <s> 10 . mai </s> </p>
<p> <s> " Olen otsustanud , ma võtan sind peaossa , " teatas Pavka . </s> <s> " Aga enne pead sa VGIK-i minema ja näitlejaks õppima . </s> <s> Mul on vaja professionaali , saad aru ? " </s> </p>
<p> <s> " Mis asi see VGIK on ? " tahtsin ma teada , olin isegi veidi pettunud , kuna olin arvanud , et see asi on ammu otsustatud ja et siin ei seata tingimusi . </s> </p>
<p> <s> " Kinoinstituut , kuhu soovib astuda terve Nõukogude Liit , " naeris Pavka . </s> <s> " Ma arvan , et sa oled ainuke inimene Liidus , kes seda ei tea . " </s> </p>
<p> <s> " Mina jälle arvan , et seda ei tea mitte ükski eestlane , " vastasin mina . </s> <s> " Ja kui sina jälle omakorda arvad , et see mulle meeldib , et sa pole mind sõrmeotsagagi puutunud , siis sa küll eksid sügavalt . " </s> </p>
<p> <s> " Režissöörid jagunevad kaheks — ühed magavad oma näitlejatega , et neist viimast kunsti jaoks välja pressida , teised ei maga , samuti selleks , et neist viimast kunsti jaoks välja pressida , " õigustas end Pavka . </s> </p>
<p> <s> Kui ma nüüd õigesti aru saan , siis on mul valida kas kino või elu Pavkaga . </s> </p>
<p> <s> Aga ma tahan mõlemat ! </s> </p>
<p> <s> 30 . mai </s> </p>
<p> <s> Jää sulas , laevad vajusid vette , pandi ankrusse . </s> </p>
<p> <s> 15 . juuni </s> </p>
<p> <s> Pjotr aerutas kapten Zotovi päästepaadil meie laeva juurde , Pavka ja Zotov sosistasid midagi omavahel ja salaja . </s> </p>
<p> <s> Olin üpris kindel , et nad räägivad minust . </s> <s> Valmistusin kõige halvemaks — ei kino ega abielu . </s> </p>
<p> <s> Võib-olla võetakse mind kuhugi laevale koristajaks , kui Pavka mind maha jätab ? </s> </p>
<p> <s> " Me peame siit silmapilk lahkuma , " lausus Pavka pärast jutuajamist Zotoviga . </s> </p>
<p> <s> Tema ei ole mulle mingi käskija ja keelaja ! </s> </p>
<p> <s> " Mulle meeldib siin , " teatasin mina . </s> </p>
<p> <s> " Molotov saatis meile juba lennuki järele . </s> <s> Ka mu isa nõuab , et me pillid kotti paneksime ja kaoksime , " toonitas Pavka tõsiselt . </s> </p>
<p> <s> Molotov oskas endast jätta sootuks halva mulje ja oma isast ei ole Pavka suvatsenud mulle siiamaani sõnakestki poetada . </s> </p>
<p> <s> 16 . juuni </s> </p>
<p> <s> Vesilennuk on umbes samasugune nagu suuskadega lennuk , ainult et sellel on suuskade asemel telikuteks paadid — üks väiksem lootsik ees ja kaks suuremat keskel teineteise kõrval . </s> </p>
<p> <s> Ülalt nägin , kui imeline on õitsev tundra : piiritud ja laudsiledad samblaväljad roosatasid , sinetasid ja kolletasid , laiguti olid siiski ka sambla moodi rohekashallid . </s> </p>
<p> <s> 24 . juuni </s> </p>
<p> <s> Tobolskist tulime Moskvasse kuus päeva rongiga , meil oli omaette vagun kahe magamistoa , söögisaali ja vanniruumiga . </s> <s> Teel teenindasid meid kikilipsuga , frakis mehed . </s> <s> Peatume võõrastemajas " Metropol " , meie numbris on igavesti mitu tuba , magamisvoodi on baldahhiiniga , töökabinetis on antiikmööbel nahktugitoolidega , laes ripuvad rasked lühtrid . </s> </p>
<p> <s> " See on Keskkomitee sviit , " tegi Pavka teatavaks . </s> </p>
<p> <s> " Mida tähendab Keskkomitee sviit ? " uurisin mina . </s> </p>
<p> <s> " Aah , seda , et välismaa komparteide supilontrused ööbivad harilikult selles numbris . </s> <s> Need , kes on oma rahva Kobale maha müünud , " viskas Pavka kurjalt käega . </s> </p>
<p> <s> Minu toa aknast paistab suur valge maja , mille ukse ees on laiad trepid ja valged sambad . </s> <s> Sammaste kohal kappavad neli valgest marmorist hobust . </s> </p>
<p> <s> " See on Suur Teater , õigemini Suur Jama , sinna me küll ei lähe , seal võib igavuse kätte ära surra , " torkas Pavka . </s> </p>
<p> <s> " Mina tahan just sinna ! " panin ma ta proovile . </s> </p>
<p> <s> " Eks sa mine ! </s> <s> Kes sul keelab ? " vastas Pavka ükskõikselt . </s> </p>
<p> <s> 25 . juuni </s> </p>
<p> <s> Moskva on suur ja ilus . </s> <s> Siin on palju autosid ja palju suuri maju . </s> <s> Ma pole veel kunagi varem oma elus nii palju inimesi ja sõidukeid näinud nagu Moskvas . </s> <s> Sõidame musta limusiiniga ringi ja ma naudin seda linna . </s> </p>
<p> <s> Auto nimi on " Buick " ja varem kuulus see Ameerika suursaadikule . </s> <s> Eriti tore on see , et katus pealt ära sõidab . </s> </p>
<p> <s> " Moskva , see on restoranide linn , " ajas Pavka nina püsti . </s> </p>
<p> <s> " Kuule , plika , teeme proovi , mitu restot me jõuame ühe õhtuga läbi käia ! </s> <s> Minu rekord on kaksteist . </s> <s> Arvesse lähevad ainult viiekäigulised , niisama näksimine ei loe , " pani Pavka ette . </s> </p>
<p> <s> Alustasime oma lõunasöökidega keskpäeval " Metropolist " , seejärel sõitsime " Astoriasse " , siis " Grand Hotel'i " , siis " Savoysse " , siis " Jevropeiskajasse " , siis " Uzbekistani " , siis " Sadovajasse " , siis " Ermitaži " , siis " Prahasse " , siis " Slavjanskii Bazari " , siis " Moskvasse " , siis " Natsionali " ... sealtpeale ma enam ei mäleta . </s> </p>
<p> <s> " Ainult üksteist . </s> <s> Enam ei suuda , öökima ajab , " kahetses Pavka , et uut rekordit ei püstitanud . </s> </p>
<p> <s> 27 . juuni </s> </p>
<p> <s> Pavka polnud varem metrooga sõitnudki ! </s> <s> Eriti vahva on eskalaatoril sukelduda otsekui maa-alusesse peegelsaalidega lossi , mis on täis muinasjutulisi tulesid . </s> </p>
<p> <s> Maa all on üldse parem kui maa peal . </s> </p>
<p> <s> Aga ka suured poed ja kaubamajad on ilusad . </s> </p>
<p> <s> Huvitav , et kuskil ei küsita raha , nagu meie oma arbuuside eest küsisime . </s> <s> Kõike saab igalt poolt tasuta . </s> </p>
<p> <s> " Miks sa mind oma emale ja isale tutvusta ? " küsisin ma GUM-is , mis on üks hiigelsuur kaubamaja . </s> </p>
<p> <s> " Isal on tohutu palju tööd , tal ei ole praegu ainukestki vaba hetke , " vabandas Pavka . </s> </p>
<p> <s> Õhtul vaatasime MHAT-is — see on Moskva Kunstiteater — " Turbinite päevi " , enne eesriide avanemist näitas Pavka ülemise keskmise looži poole . </s> </p>
<p> <s> " Vaata , seal on see vana munajoodik Koba , " sosistas Pavka . </s> </p>
<p> <s> Kahjuks polnud hästi paista , kuna Koba asus väga kaugel ja üsna kõrgel . </s> <s> Igatahes nõnda palju ma nägin , et Koba on sama paksude vuntsidega mees , kelle pildid on igal pool väljas , nii seintel , lehtedes kui raamatutes ja kelle portreed kantakse rongkäikudel . </s> </p>
<p> <s> Näidend oli igav , kogu aeg oli juttu poliitikast , mõned tahtsid , et Ukraina oleks riik , teised jälle , et Ukraina ei oleks riik . </s> </p>
<p> <s> " Kui minu paps võimule tuleb , siis anname kohe Ukrainale iseseisvuse , " lubas Pavka tagasiteel . </s> </p>
<p> <s> " Aga Eestile ? " küsisin mina . </s> </p>
<p> <s> " Eestile ka , " sõnas Pavka , kui me mööda täiesti sula asfalti koju sõitsime . </s> </p>
<p> <s> Tuleb välja , et minu poja isad — vabadusvõitlejad-mõrtsukad — ja Pavka isa on ühe ja sellesama asja eest väljas . </s> <s> Selle üle on mul päris hea meel . </s> </p>
<p> <s> 28 . juuni </s> </p>
<p> <s> " Kuradi Molotov ! </s> <s> Igavene ilamokk ! </s> <s> Pehmega tehtud präänik ! " vandus Pavka . </s> </p>
<p> <s> " Mis ta sulle tegi ? " küsisin mina , kuna mulle ei meeldi , kui teisi inimesi selja taga poriga pillutakse . </s> </p>
<p> <s> Pavka rääkis , et sellise rutuga evakueeriti meid vesinikupommi katsetuse eest . </s> </p>
<p> <s> " Nad panid seal pommi plahvatama ja nüüd mõõdavad mõjujõudu . </s> <s> Et kui kaugele ulatub lööklaine ja kui kaugele kiiritus , " seletas Pavka . </s> </p>
<p> <s> " Mida see tähendab ? " aimasin ma halba . </s> </p>
<p> <s> " Ilmselt seda , et neist inimestest , kellega me Neenetsimaal kohtusime , pole enam kedagi elus , " lausus Pavka mornilt . </s> </p>
<p> <s> " Isegi mitte Nakergit ? ! " habisesin mina värisevi lõugu . </s> </p>
<p> <s> " Seda just praegu uuritakse , et kes surid ja kes jäid ellu , " urises Pavka . </s> </p>
<p> <s> " See on sigadus ! </s> <s> See on suur sigadus ! " pahvatasin mina . </s> </p>
<p> <s> " Sigadus muidugi . </s> <s> Aga seda sigadust oleks tahtnud filmida ! </s> <s> Õudselt mööda , et see jopa-kolla Molotov meid eemale ajas , " kahetses Pavka . </s> </p>
<p> <s> 29 . juuni </s> </p>
<p> <s> " Heldus , mul ei ole ju küpsustunnistust ! ? </s> <s> Kuidas ma saan instituuti astuda , kui mul ei ole küpsustunnistust , " ohkasin mina . </s> </p>
<p> <s> 30 . juuni </s> </p>
<p> <s> Pavka tõi mulle küpsustunnistuse . </s> </p>
<p> <s> Tuleb välja , et olen lõpetanud Moskva 621. keskkooli , kõik viitega , ainult võimlemine on neli . </s> </p>
<p> <s> " Miks võimlemine ? " imestasin mina . </s> </p>
<p> <s> " See on vihje — millele sa instas tähelepanu pead pöörama , " naeris Pavka . </s> <s> " Paksudele on vähe peaosi . " </s> </p>
<p> <s> " Mulle ei meeldi , kui keegi mu keha kohta märkusi teeb , " vastasin mina . </s> </p>
<p> <s> " Režissööri silm märkab kõike . </s> <s> Tunnistus on muuseas originaal , mitte võltsing , " mainis Pavka . </s> </p>
<p> <s> Aga võltsingut ma poleks tahtnudki . </s> </p>
<p> <s> " Praegu töötavad inimesed arhiivides , vormistavad sinu astumise esimesse klassi , samuti selle , kuidas sa seal koolis lõpetasid klassi klassi järel , " kihistas Pavka . </s> </p>
<p> <s> Sama kooli direktor , partorg , komsorg , proforg ja lastevanemate komitee esinaine on andnud allkirja ka minu iseloomustus-soovitusele . </s> <s> Olen poliitiliselt ustav , moraalselt puhas anderikas neiu , kes on kooli näiteringi tööst osa võtnud esimesest klassist peale . </s> <s> Veel tänagi mäletatakse 621. koolis minu osadest Punamütsikest ja Gaad , minu Zoja Kosmodemjanskaja tõi koolile diplomi komsomoliteatrite ülevaatuselt . </s> </p>
<p> <s> Mulle ei meeldi niisugune valetamine , aga kuidas ma seda takistada saaksin ? </s> </p>
<p> <s> " Kes see Gaa veel sihuke on ? " tahtsin ma teada . </s> </p>
<p> <s> " No see Babaa ... </s> <s> jne. Nõid , kes luua seljas lendas , " vastas Pavka . </s> </p>
<p> <s> Kas tõesti olen ma juba nõiaks muutumas ? </s> </p>
<p> <s> Mu isa on tehtud terasesulatajaks ja ema lenduriks , aga mõlemad on surnud . </s> <s> Vähemalt nii paljukestki tõtt . </s> </p>
<p> <s> " Idioodid ! </s> <s> Nad on positiivsusega kõvasti üle pingutanud , " torises Pavka . </s> </p>
<p> <s> 3 . juuli </s> </p>
<p> <s> Käisime minu nime sisseastumiskatsetele kirja panemas . </s> <s> Nägime ka teisi üritajaid , ajasime pisut juttu . </s> </p>
<p> <s> Peaaegu kõigil poistel olid seljas sõduripluusid , jalas kalifeed , ehkki minu teada on sõda ammu möödas . </s> <s> Peaaegu kõik on endised rindemehed . </s> </p>
<p> <s> " Isiklikult mina lõin mättasse 17 fritsu , " hooples Pushkin , kui me VGIK-i trepikojas koos suitsu tõmbasime . </s> </p>
<p> <s> " Mina 27 , " irvitas Pobeda , kes on veidi Jessenini nägu , nagu märkis Pavka . </s> </p>
<p> <s> " Mina umbes 500. </s> <s> Või natuke rohkem , " lausus Gamburg ja ta tahtis , et teda usutaks . </s> </p>
<p> <s> Nad ei saa kunagi teada , et mul on fritsudega laps . </s> </p>
<p> <s> Veel jäid meelde unistajanäoga lätlane Krauklis ja tübeteikaga Muzafar . </s> </p>
<p> <s> Enamik poisse peab ennast andekateks ja Venemaa päästjateks , paljudel on leib märsiga kaasas . </s> </p>
<p> <s> " Ainult kultuur päästab sõjast laostatud maa . </s> <s> Ainult kultuur-raisk ! " rõkatas Krauklis kuidagi väga ülepaisutatult . </s> </p>
<p> <s> " Mis asi see kultuur veel on ? " mugistas Pobeda . </s> </p>
<p> <s> " Ainult sotsialistlik realism aitab üles ehitada kommunistliku ühiskonna , " märkis Gamburg , mille peale Pushkin itsitas . </s> </p>
<p> <s> Sellest on küll kahju , et Venemaal süüa ei ole . </s> </p>
<p> <s> Isegi tüdrukutel klõbisevad rinnas ordenid , Issand Jumal , kaua võib ! ? </s> </p>
<p> <s> Tegelikult ma ei teagi , kuidas neid nimetada , ise kutsuvad nad end tüdrukuteks , ja mis saab minul olla selle vastu ? </s> <s> Ka mina tahaksin tüdruk olla , sealjuures igipõline . </s> <s> Mina olen parema meelega tüdruk ja mitte neiu või naine . </s> <s> Nemad julgevad olla tüdrukud , kuna nad kogu aeg julgustavad üksteist . </s> <s> Tüdruk võib olla nii vanaema kui kuueaastane plika . </s> <s> Aga miks nad sõjaga jumalaga ei jäta ? </s> <s> Kas tõesti nad armastavad sõda ? </s> </p>
<p> <s> " Ordenid on Suhharevkalt ostetud , " tähendas Pavka . </s> </p>
<p> <s> " Suhharevka ? </s> <s> Esimest korda kuulen , " ütlesin mina . </s> </p>
<p> <s> Need moskvalased on üldse niisugusel arvamusel , et kõik nende asjad on nõnda kuulsad , et neid peab teadma kogu maailm . </s> </p>
<p> <s> " Suhharevka on täika , kus müüakse kõike alates roostetanud raudnaelast ja lõpetades papkaga täis suurimaid riigisaladusi . </s> <s> NKVD ei nuhkinud aatomipommi tegemise saladust välja mitte Ameerikas spioonide abil ja seda paari miljoni dollari eest , vaid ostis selle Suhharevkalt kasti viina eest . </s> <s> Su konkurendid arvavad , et ordenid aitavad neil lobedamalt insta sisse saada , " seletas Pavka . </s> <s> " Kunagi läheme vaatama , kuidas Suhharevkal madusid ja elevante müüakse . " </s> </p>
<p> <s> Heldus , kas nad tõesti ei saa aru , et madudel ja elevantidel on Moskvas külm ? </s> <s> Et suvi ei kesta igavesti ? </s> </p>
<p> <s> Ja mulle ei meeldi , kui loomi piinatakse . </s> <s> Ja VGIK-i tahan ma ausalt , mina küll ei hakka endale ordenit rinda riputama . </s> </p>
<p> <s> 10 . juuli </s> </p>
<p> <s> Sõitsin Keskkomitee " Buickiga " sisseastumiseksamitele . </s> <s> Autojuht Gorono on ka kurttumm , nagu oli obkomi datsha teenija Salehardis ( Issand Jumal , kas ka tema sai vesinikupommist surma ? ) , et ta midagi ei kuuleks ja seda , mis näeb , edasi rääkida ei saaks . </s> </p>
<p> <s> " Kas ta on tehtud kurttummaks , või on ta seda sünnist saadik ? " huvitusin mina . </s> </p>
<p> <s> " Eks sa küsi tema käest , " põikles Pavka . </s> </p>
<p> <s> Moskvas on ta kuidagi märksa küünilisem kui oli Salehardis . </s> </p>
<p> <s> " Miks poodide uste taga on nii pikad sabad ? </s> <s> Meil Tallinnas seda küll ei olnud ? " jätkasin mina etteheitvas meeleolus . </s> </p>
<p> <s> " Teil Tallinnas ei osatud kultuurselt aega veeta . </s> <s> Järjekorrad on üks seltsielu vorme , kus saab koos vaeneldes rabeleda . </s> <s> Inimestele meeldib , kui teine samasugune õnnetu on tema kõrval . </s> <s> Pealegi peaks varsti leiba toodama , ja see sünnib süüa , " õelutses Pavka . </s> </p>
<p> <s> " Kõik on nii inetult riides , isegi naised ei ole osanud endale midagi paremat selga panna , " hindasin mina autoaknast välja vaadates . </s> </p>
<p> <s> " See on see õnnelikukstegev kolhoosikord . </s> <s> Oleks meil vabadus ja kapitalism , siis oleksid kõik siidis ja sametis , " lausus Pavka . </s> </p>
<p> <s> Etüüdiks mängisin arbuusimüüjat . </s> </p>
<p> <s> Vastuvõtukomisjon istus punase kaleviga kaetud pika laua taga , neile meeldis arbuusimüümine vist väga , igatahes nooremad naised plaksutasid , vanemad mehed noogutasid tunnustavalt . </s> </p>
<p> <s> Teises etüüdis roomasin varju , kui lennukid mu pea kohal mind tulistavad . </s> <s> Pärast nutsin oma kodu varemetel . </s> <s> Kui venelastele sõda meeldib , siis ma mängin neile seda ! </s> </p>
<p> <s> " Kui ehtne ! </s> <s> Kui sotsialistlik ! </s> <s> Kui realistlik ! " rõkatas laua keskel istuv tuima näoga mees , kellel ei olnud peas mitte ühtegi karva . </s> </p>
<p> <s> Pärast ütles Pavka , et see oli komisjoni esimees Gerassimov ise . </s> </p>
<p> <s> " Keskpärasus , aga on osanud end intrigeerida väga kõrgele kohale kinomaailmas , " lausus Pavka . </s> </p>
<p> <s> Moskvas räägivad kõik üksteist taga . </s> </p>
<p> <s> 11 . juuli </s> </p>
<p> <s> Kirjanduseksamil küsiti , kas ma ma olen lugenud " Sõda ja rahu " . </s> </p>
<p> <s> " Mul on see plaanis , " vastasin ma ettevaatlikult , kuna ma tahan tõepoolest näitlejaks saada . </s> </p>
<p> <s> " Hea küll , rääkige siis mõnest eesti autorist , " lubas Gerassimov . </s> <s> " Nõukogude Liidus on kõik rahvused ja kirjandused võrdsed . " </s> </p>
<p> <s> Jutustasin Marie Underi ballaadist " Lapsehukkaja " , kuna see on mul ikka veel hästi meeles . </s> </p>
<p> <s> " Kas te mõnda kohta peast mäletate ? " küsis Gerassimov . </s> </p>
<p> <s> Lugesin eesti keeles ette peaaegu kõik , vaid mõni rida oli meelest läinud ja mõnes kohas läks natuke valesti , mida ma ka ei hakanud varjama — olen tähele pannud , et kui miski asi algab valega , siis läheb see kindla peale untsu . </s> </p>
<p> <s> " Mis keeli te veel valdate ? " tundis Gerassimov huvi . </s> </p>
<p> <s> " Tatari keelt , " vastasin mina . </s> </p>
<p> <s> " Niisugust tudengit pole mul veel olnud , " imetles mind Gerassimov . </s> </p>
<p> <s> 15 . juuli </s> </p>
<p> <s> Ajalooeksamil taheti teada — kes tegi Suure Sotsialistliku Oktoobrirevolutsiooni ? </s> </p>
<p> <s> " Sergei Eisenstein , " teadsin mina , ja alul olid kõik vaiksed nagu matustel , siis puhkes üks naine naerma , seejärel hakkasid naerma kõik , mõni koguni plaksutas . </s> </p>
<p> <s> " Olete vastu võetud , " teatas laua keskel istuv Gerassimov . </s> </p>
<p> <s> 20 . juuli </s> </p>
<p> <s> Pavka elab kord kodus , kord minu pool hotellis , kord oma datshas Moskva jõe ääres . </s> <s> Mulle ta neid kohti ei näita . </s> </p>
<p> <s> 21 . juuli </s> </p>
<p> <s> Hotellis tikub üks naine kangesti sõbrannaks , tuleb restoranis oma hommikuteed jooma alati minu lauda . </s> </p>
<p> <s> " Ettevaatust , ta on kindla peale nuhk ! </s> <s> Ükski aus inimene " Metropoli " sisse ei pääseks ! " hoiatas Pavka . </s> <s> " Peale sinu ja minu , loomulikult , " lisas ta kõgistades . </s> </p>
<p> <s> 24 . juuli </s> </p>
<p> <s> Mõned söövad hommikul meie restoranis suppi , seda ma küll ei ole elu sees varem näinud . </s> <s> Räägivad prantsuse keelt ja söövad suppi ! </s> </p>
<p> <s> 1 . august </s> </p>
<p> <s> Palav , väga palav , asfalt aurab , terve linn on täis vingu lõhna . </s> </p>
<p> <s> 3 . august </s> </p>
<p> <s> Käisime Sveta datshas , Sveta on Pavka sõbranna . </s> <s> Ta on lahutatud , tal on väike poeg Jossif , ta hoiab veel oma venna lapsi ka . </s> </p>
<p> <s> Ta on kuidagi järsk ja pirtsakas , isegi hepik , aga ma püüan temaga mitte tülli minna . </s> <s> Ka tema ei sarnane kellegagi , see on tema õnnetus ja õnn . </s> <s> Selles mõttes oleme ühesugused , kuigi tundub , et talle meeldib inimesi endast allapoole suruda . </s> </p>
<p> <s> Moskva jõgi on nende datsha juures puhas ja kiire vooluga , proovisime mõlemad ujuda vastuvoolu , aga ei tulnud toime . </s> </p>
<p> <s> " Aga kõik mu mehed on sellega hakkama saanud , " kiitles Sveta . </s> </p>
<p> <s> " Kui palju sul neid olnud on ? " küsisin mina . </s> </p>
<p> <s> " Ah , kes neid lugeda jõuab ! " naeris Sveta . </s> <s> " Ja milleks üldse lugedagi ? " </s> </p>
<p> <s> Seejärel ujutasime lapsi . </s> <s> Sveta läks paar sammu allavoolu , mina olin ülevalpool , lasin lapse lahti , Sveta püüdis kinni . </s> </p>
<p> <s> " Arstid soovitavad neil iga päev ujuda , " ütles Sveta . </s> </p>
<p> <s> 1 . september </s> </p>
<p> <s> Täna läks vabadusvõitleja-bandiidi Tiidu käekõrval New Yorgis metrooga esimest korda kooli minu Kostja , keda Tiit hellitavalt Ko-ks kutsub . </s> <s> Kostjal olid jalas villased traksidega golfipüksid ja käes portfelli asemel ilmatu täispuhutav part , mis oskab isegi prääksuda . </s> </p>
<p> <s> Kostja portfelli kandis Tiit , gümnaasiumiuksel tervitas Kostjat kõige vanema klassi õpilane , kes minu poja oma koolipinki juhatas . </s> </p>
<p> <s> Esimeses tunnis rääkis õpetaja kellestki Abraham Lincolnist ja demokraatiast . </s> </p>
<p> <s> " Kus see New York veel on ? " küsisin ma Pavkalt . </s> </p>
<p> <s> " New York on maailma pealinn , " vastas Pavka . </s> </p>
<p> <s> " Keegi ütles mulle , et Moskva on maailma pealinn , " vaidlesin mina . </s> <s> See keegi oli kapten Zotov , kes vist koos oma laevaga pommikatsumise ajal tossuks aurustus . </s> </p>
<p> <s> " Mõlemad , mõlemad on maailma pealinnad — nii Moskva kui New York , " soostus Pavka . </s> </p>
<p> <s> Nii me elame — mina ühes , mu poeg teises maailma pealinnas . </s> </p>
<p> <s> 2 . september </s> </p>
<p> <s> " Te olete vastu võetud maailma esimesse ja ainukesse filmiinstituuti , " teatas Gerassimov pidulikult avaaktusel . </s> <s> Seejärel luges Gamburg ette tervitustelegrammi Stalinilt . </s> </p>
<p> <s> " Vaata , kuhu see itske jõudnud ennast juba upitada . </s> <s> Nii kähku ! " imestas Pavka , kes tuli minuga kaasa , et mind julgustada . </s> </p>
<p> <s> Itske ? </s> <s> Pavka ise näeb juudi moodi välja ! </s> <s> Nii ma talle ütlesingi . </s> </p>
<p> <s> " Jaa , mu isa on Gruusia juut . </s> <s> Kas sa siis ei tea , et üks juut õelutseb alati teise juudi kallal ? " sosistas Pavka . </s> </p>
<p> <s> " Palun kõikidel püsti tõusta , " lausus Gamburg ja kõik tegid seda , Pavka väga üleoleva moega ja venitatult . </s> </p>
<p> <s> " Kõikidest kunstidest on meile kõige tähtsam kino , " ütles Lenin — nii seisis Stalini telegrammis . </s> </p>
<p> <s> " Koba pidi ka ise kohale tulema , aga ei saanud , sõda Kreekas on võtnud ootamatu pöörde , " sosistas Pavka . </s> <s> " Koba on kõigi Nõukogude Liidu filmide toimetaja . </s> <s> Tema vahetab Ida-Euroopas valitsusi , sõdib igal pool maailmas , küüditab rahvaid uude asupaika , aga samas loeb stsenaariume ja tsenseerib valmivaid filme . </s> <s> Seda suudab ainult Saatan , " rääkis Pavka veel . </s> </p>
<p> <s> Meie tüdrukud ja poisid tunnevad oma näruste riiete üle mingit imelikku uhkust , isegi eputavad nendega , arvavad vist , et niisugused peavadki olema nõukogude inimesed . </s> <s> Ainult Gamburg on tumedas ülikonnas , kannab isegi lipsu , mis on — nagu juhtusin kuulma — kaunis ohtlik , kuna seda peetakse kodanlikuks igandiks . </s> <s> Meil Tallinnas küll selliseid probleeme ei olnud . </s> </p>
<p> <s> Mulle on Pavka toonud hunniku hilpe , talle meeldib mind pidevalt ümber rõivastada . </s> </p>
<p> <s> " Režissöör loob inimese , " rõõmustab Pavka , kui ma temalt saadud uue kleidi selga panen . </s> </p>
<p> <s> Sveta viis mu ekstraklassi juuksuri ja maniküürija juurde , nüüd võin ma kinoinimeste hulgas liikuda . </s> </p>
<p> <s> Inetud riided teevad tüdrukud õnnetuks , ehkki mõned meil koguni naudivad vatijopesid ja kirsasäärikuid . </s> <s> Nendega uhkustamine on nende meelest otsekui väikekodanlusele näkku sülitamine . </s> </p>
<p> <s> 3 . september </s> </p>
<p> <s> " Ma tean , et te kõik unistate oma esimesest filmist , et te kõik unistate oma esimesest rollist . </s> <s> Te olete valmis kõigeks . </s> <s> Pidage meeles — kui te olete end müünud üks kord , siis olete end müünud igaveseks . </s> <s> Tahan sellega öelda , et te ei nõustuks mitte iga rämpsuga , mida teile pakkuma tullakse , " manitses Gerassimov avaloengul , kus olime veel kõik koos — nii režissöörid , stsenaristid , näitlejad , operaatorid , filmikunstnikud kui filmimajandajad . </s> <s> Kõige kõrgemalt hinnatakse siin režissööre , seejärel tuleme kas meie , näitlejad , või stsenaristid . </s> <s> Kõige kehvemad on majandajad . </s> </p>
<p> <s> " Nendega küll tegemist ei teeks , " arvas ordenite ja sõduripluusiga tüdruk , kes tutvustas ennast Stalina Sobolevana . </s> <s> Sõduripluusi all on tal lilla sitskleit , selle all jalas dressipüksid . </s> </p>
<p> <s> " Mis sa hädaga teed , sukki pole kuskilt saada , " kaebas Stalina . </s> </p>
<p> <s> Homme kingin talle paari jutiga sukki , jutiga sellepärast , et mulle seesugused ei meeldi ning mina ei pane poisse selle järgi ritta , kelleks nad ameti poolest saada tahavad , mulle on tähtsamad teised omadused . </s> </p>
<p> <s> Gerassimovi lähedusse püüavad kogu aeg hoida tema jüngrid , kes muudkui vahivad kobaras tema ümber , suu ammuli . </s> <s> Neid on umbes paarkümmend . </s> <s> VGIK-i uksest jüngreid sisse ei lasta , nad jäävad tänavale ootama , millal nende iidol jälle välja tuleb . </s> </p>
<p> <s> " Täpselt samasugune karauul on Gerassimovi maja ukse ees . </s> <s> Muudkui valvavad , " teadis Stalina . </s> </p>
<p> <s> " Kunagi jumaldatakse mind samamoodi , " lootis Gamburg , kes oma tumeda ülikonnaga uhkustab ka argipäeviti . </s> </p>
<p> <s> " Enne kukub kivi küljest kild , " kahtles Pushkin . </s> </p>
<p> <s> " Nii see siiski on , " kinnitas Gamburg . </s> <s> Tema õpib Goskino eriloaga korraga režissööriks ja operaatoriks , mida tavaliselt ei lubata . </s> </p>
<p> <s> " Mul on piinlik nende inimeste pärast . </s> <s> Miks nad kogu aeg ennast alandavad ? " märkis Krauklis jüngrite kohta . </s> </p>
<p> <s> Mind peetakse hirmus kultuurseks inimeseks , sest see paik , kust mina pärit olen , on nende jaoks " Nash Zapad " — " meie Lääs " . </s> </p>
<p> <s> " Üks , kaks , kolm , " teatas Gerassimov eesti keeles . </s> <s> " Rohkem kahjuks ei oska , aga tahaks õppida . " </s> </p>
<p> <s> " Filmi tegemine on kollektiivne töö . </s> <s> Üksiküritajad lendavad käpuli , " mainis Pobeda targa näoga . </s> </p>
<p> <s> " Mina ei taha , et keegi mind kunsti loomisel oma totakate ideedega segama tuleks , " vaidles Gamburg . </s> </p>
<p> <s> " Mina küll ei kujuta ette , kuidas sa võtteplatsil ühtaegu režissöör ja operaator oled , " vangutas pead ka Stalina . </s> </p>
<p> <s> 4 . september </s> </p>
<p> <s> Poisid tõmbavad minuga kogu aeg koos paberosse , pakun neile " Sulikod " . </s> </p>
<p> <s> Pushkin eelistab " Mosselpromi " , Pobeda ja Ivanov kisuvad odavat " Võstavotshnojet " , Gamburg põletab piipu . </s> </p>
<p> <s> Kurilkas — see on suitsetamistuba — , torkab erilise agarusega silma Stalina . </s> <s> Ta lausa sõelub igal pool ringi , tema tõmbab sigarette " Ekstra " . </s> <s> Peaks kah sigarette proovima , täitsa huvitav , mis maitsega nad on . </s> </p>
<p> <s> Kurilka ongi VGIK-i kõige põnevam koht . </s> </p>
<p> <s> " Sinust peab saama minu naine , " teatas mulle Krauklis , kui olime tänased suitsud lõpetanud . </s> </p>
<p> <s> " Tänan usalduse eest , aga õpi mind kõigepealt tundma , " lükkasin ma tema nii-öelda abieluettepaneku tagasi . </s> </p>
<p> <s> Niisugust pealehakkamist pole minu puhul veel ette tulnud , kuigi olen kuulnud , et see on mõnede meeste stiil . </s> </p>
<p> <s> Vaatasime meie maestro Gerassimovi " Noort Kaardiväge " . </s> </p>
<p> <s> See film on sõjast , kusjuures sakslased on halvad ja venelased on head . </s> <s> Seda ma teadsin ennegi , et sõda käis sakslaste ja venelaste vahel , aga see oli mulle uudiseks , et ühed olid halvad , teised aga head . </s> </p>
<p> <s> " Te peate hoolikalt valima , mida te vaatate , " õpetas Gerassimov pärast läbivaatust . </s> <s> " Kui te märkate , et mõnes filmis liiguvad autod ekraanil paremalt vasakule , siis lahkuge kohe saalist , muidu rikute oma maitset . </s> <s> Ja kui seda paremalt vasakule liikumist saadab veel viiulimuusika , siis ärge enam kunagi minge vaatama selle režissööri filme . " </s> </p>
<p> <s> Seejärel rääkis peaosatäitja Sergei Bondartshuk , kuidas nad seda filmi tegid . </s> </p>
<p> <s> " Muudkui müttasime , " naeris Bondartshuk . </s> </p>
<p> <s> See Bondartshuk oleks Krauklisest ja Gamburgist põnevam variant , kuigi ka tema pole selline , keda esimest korda nähes saaksid nagu puuga pähe . </s> </p>
<p> <s> Ma arvan , et Moskvas peaks ikkagi selliseid poisse ka olema , kuna Moskva on suur linn . </s> </p>
<p> <s> Mina muidugi ei hakka pingutama , mina ei aja kunagi poisse taga , aga kindlasti kujuneb nõnda , et mõnega neist tuleb tegemist teha . </s> </p>
<p> <s> Pushkin rääkis , et oli rindeoperaator , võttis osa filmi " Lahing Viini pärast " tegemisest . </s> </p>
<p> <s> " Siis oled sa välismaal käinud , " tähendas Gamburg . </s> </p>
<p> <s> Õhtul viis Pavka mind Meierholdi teatrisse " Kolme õde " vaatama . </s> </p>
<p> <s> " Geniaalne , " süttis Pavka pärast etendust , kui aplaus ei lõppenud ega lõppenud . </s> </p>
<p> <s> " Mind raputas lihtsalt hingepõhjani läbi , " olin ma nõus . </s> </p>
<p> <s> 5 . september </s> </p>
<p> <s> Mõned mu kursusekaaslased on varem Moskva Konservatooriumi lõpetanud , kuidas ma teen nendega koos lavalist liikumist ? </s> </p>
<p> <s> Pushkin on Kunstiteatri stuudios õppinud , Stalina on varem tsirkusekooli lõpetanud , ja mina pean käima temaga koos tantsutundides ! </s> </p>
<p> <s> Nad ei ole tulnud sõjast , vaid kuulsatest koolidest ja teatritest . </s> </p>
<p> <s> " Sõjas käisid teised inimesed . </s> <s> Need , kes on mulla all , ja need , kes kolhoosides ilma palgata orjatööd teevad , " täpsustas õhtul Pavka , kes viimased päevad on elanud minu juures " Metropolis " . </s> </p>
<p> <s> " Mind pidi peaaegu keskkoolist välja visatama , " ei hakanud salgama Pobeda . </s> <s> " Jeeli-jeeli anti tunnistus , kuna ma kirjutasin paar luuletust seinalehte . " </s> </p>
<p> <s> Gamburg rääkis , et on mänginud varem Mahhatshkalas , Vladivostokis ja Norilskis . </s> </p>
<p> <s> " Meil oli Magadanis Suure Teatri järel tugevuselt teine koosseis . </s> <s> Ainult et meil olid kõik vangid , kellelt alles enne lavale minekut käerauad ära võeti . </s> <s> Publik ei pannud tähelegi , et püssimehed teatri kõiki uksi valvasid , et vangid-näitlejad plehku ei paneks , " jutustas Gamburg . </s> </p>
<p> <s> Mina küll ei saa aru , miks nad näitlejaid vangis hoiavad . </s> </p>
<p> <s> " Meil külas öeldi , et kõik näitlejad on litsid , " lausus Pobeda . </s> </p>
<p> <s> " Kas sa sellepärast siia tulidki ? " irvitas Pushkin . </s> </p>
<p> <s> " Ma tulin stipendiumi ja toidutalongide pärast . </s> <s> Külas oleksin ma nälga surnud , " tunnistas Pobeda . </s> </p>
<p> <s> " Marksistlik-leninlik esteetika on pöördepunktiks maailma esteetikas , " sõnas marksistlik-leninliku esteetika professor Ambartsumjan . </s> </p>
<p> <s> Olen valitud Gerassimovi meistriklassi , see on suur au . </s> <s> Mõned tema jüngrid tiirutavad juba ümber minu . </s> </p>
<p> <s> " Ära sa hakka mängima sidemete peale , püüa teha ainult kunsti , " soovitas Pavka rahulikult .. </s> </p>
<p> <s> 6 . september </s> </p>
<p> <s> Kogunesime kursusega tutvumisõhtule sööklasse " Alõje Parusa " , kus köögist tuli kogu aeg hapukapsasupi lõhna ning leib ja sinep olid laual tasuta . </s> <s> Need olid poistel minutiga alla kugistatud . </s> </p>
<p> <s> Ma ei teadnudki , et Moskvas leidub nõnda räpaseid söömakohti . </s> </p>
<p> <s> Pobeda oli rahvariietes , tal olid kalifeed ja poolsaapad , ülalpool pikk , nööpideta särk , mille ta kõhu kohalt laia rihmaga kokku oli tõmmanud . </s> <s> Gamburg jälle oli nagu ikka liiga pidulikult riides , ta korjab vist isegi vanapaberit lipsu ja tumeda ülikonnaga . </s> </p>
<p> <s> Pushkin kannab ainult musta nahka , tal on kõik rõivad nahast — püksid , kuub , vest ja soni . </s> </p>
<p> <s> " Mul on aluspesu ka nahast , aga seda sa veel pole näinud , " sosistas Pushkin mulle . </s> </p>
<p> <s> Lätlane Krauklis ei oska üldse ennast huvitavalt riietada , tema paneb selga , mis kätte juhtub , mõnikord on tal jalas dressipüksid ja seljas kallis pintsak , teinekord vastupidi . </s> <s> Tundub , nagu logiseksid tal kruvid peas , ta otsekui teeks seda meelega , mingist kiusust iseenda ja teiste vastu . </s> </p>
<p> <s> " Ma sülitan selle peale , mis nad minust arvavad , " kuulutas Krauklis . </s> </p>
<p> <s> Gamburg jääb vist varsti kiilaks , temast saab läikiva pealaega kõiketeadja , kes kõiki tüütab oma õpetuste jagamisega . </s> </p>
<p> <s> Pobedal on loomulikud lokid , poisi käharad ulatuvad õlgadeni . </s> </p>
<p> <s> Muzafar ei ei võtnud peast oma tübeteikat , küllap ta ka magab sellega . </s> </p>
<p> <s> Kohal oli ka meie maestro Gerassimov , keda tuleb kutsuda Sergei Apollinarijevitshiks . </s> </p>
<p> <s> " Ees on teie elu parimad aastad . </s> <s> Mõelge selle peale , kuidas Stalin ja partei teid usaldavad — te saate leivatalonge kaks ja pool korda rohkem kui kuullaagritehase insenerid , töölistest rääkimata . </s> <s> Ainult teie ise võite oma tuleviku ära rikkuda , " kõneles Sergei Apollinarijevitsh . </s> </p>
<p> <s> " Võtaks õige ta ette ? " sosistas Stalina . </s> <s> " Saaks kohe filmi . " </s> </p>
<p> <s> Mulle ei meeldi karvutud mehed , kellel pealegi ükski näolihas ei liigu . </s> <s> Täpselt nagu sfinks . </s> <s> Enamik tüdrukuid vaatavad rohkem lendurivormis poisse . </s> <s> Kas need on tõesti etemad ? </s> </p>
<p> <s> Krauklis oleks suhtlemiseks niisugune ohutu variant , sest temasse ma ei armuks ilma pealgi . </s> <s> Mulle ei ole pikad poisid kunagi eriti meeldinud , kuna nad on alati kuidagi õnnetud . </s> </p>
<p> <s> Gamburg on niisugune klassikaline ilueedi , kelle poole minul tõmmet ei ole . </s> </p>
<p> <s> " Me peame kokku hoidma , me oleme Baltikumist , " jätkas Krauklis oma paariminekujoru , kui me valssi tantsisime . </s> </p>
<p> <s> Seejärel küsis Krauklis viis rubla võlgu , ütles , et läheb homme kohe poest leiba ostma . </s> <s> Ma oleksin talle hea meelega selle raha andnud , ma ei tea , mida ta minust mõtleb , aga mul tõesti ei olnud . </s> </p>
<p> <s> Mul pole õieti veel kunagi raha olnud , ka pärast Pavkaga kohtumist mitte , isegi padjapüüri arbuusirahadest tegi Pavka Salehardis kunsti . </s> </p>
<p> <s> Asi on selles , et Moskva on niisugune kena koht , kus meilt mitte kuskil lihtsalt ei taheta raha — ei restoranides , ei kaubamajades , ei meie võõrastemajas . </s> </p>
<p> <s> Mina ei tea , miks nad meilt raha ei küsi . </s> </p>
<p> <s> Isegi metroos sõitsime ilma rahata , piletirebija tegi meie ees sügava kummarduse , kui me eskalaatorile suundusime . </s> </p>
<p> <s> Kõikide kursusekaaslaste nimed ei jäänud meeldegi , aga küll nad varsti pähe kuluvad . </s> </p>
<p> <s> Alati võib seltskonnas ära tunda , kas kohal viibib inimesi , kellega võib midagi juhtuma hakata ( muidugi tingimusel , et nemad alustavad ) , oli seekordki — näiteks Pushkin , Gamburg , Pobeda , Krauklis , Ivanov ja mõned teisedki . </s> </p>
<p> <s> Stalina mängis kitarri ja laulis . </s> <s> Ta teeb seda hästi . </s> <s> Ka Pobeda ja Pushkin mängivad kitarri ja laulavad . </s> <s> Õigupoolest teevad seda vist kõik , ainult mina ei oska . </s> </p>
<p> <s> " Kitarr ei olegi eesti rahvapill , " lohutas mind Gamburg . </s> </p>
<p> <s> Pärast pani Stalina meid pantide lunastamist mängima . </s> </p>
<p> <s> " Keda sa armastad ? " küsis Stalina pandi väljalunastamiseks . </s> </p>
<p> <s> " Stalinit , ainult Stalinit , " vastas Gamburg . </s> </p>
<p> <s> " Naisi , viina ja Pushkinit , " lõõpis Pushkin . </s> </p>
<p> <s> " Kodumaad , " ütles Krauklis ja sellest ei saanudki aru , kas ta peab kodumaaks Lätit või midagi muud . </s> </p>
<p> <s> " Ilusaid luuletusi , " tunnistas Pobeda . </s> </p>
<p> <s> " Mehi , viina ja Stalinit , " naeris Stalina ise . </s> </p>
<p> <s> Pärast olid kõik poisid ja tüdrukud päris kuraasis , jalad pehmed ja silmad krillis . </s> <s> Krauklis oli täis kui tarakan , jäi nurka põõnutama , keegi ei suutnud teda turjal koju tassida , ehkki Pobeda üritas seda teha . </s> </p>
<p> <s> " See on meie kohus . </s> <s> Me ei tohi oma kaaslast hüljata , " kordas Pobeda õige mitu korda , ja mulle see meeldis . </s> </p>
<p> <s> " Temaga ei juhtu siin midagi hullu , " lõi Pushkin käega . </s> </p>
<p> <s> Ma ei teadnudki , et Pushkinil on mootorratas , selle nimi on " Harley Davidson " ! </s> <s> Ta tõi mu " Metropoli " , sõitsime sinka-vonka , mõnikord kõnniteel , paarist kohast läbi pargi . </s> <s> Miilits tahtis meid kinni pidada , Pushkin ei teinud sellest väljagi . </s> <s> Miilits hakkas oma tsikliga meid taga ajama , Pushkin kihutas eest ära . </s> <s> Tänavakastja pritsis meid üleni märjaks , Pushkin peatus täpselt " Metropoli " ees . </s> </p>
<p> <s> " Kuidas siis elu läheb , leitnandike ? " küsis Pushkin miilitsalt ja näitas oma nahkpintsaku revääri alt märki " NKVD eesrindlane " . </s> </p>
<p> <s> Miilits andis talle pugejaliku püüdlikkusega au , vabandas ja sõitis minema . </s> </p>
<p> <s> " Märjana oled sa palju ilusam , " naeris Pushkin . </s> </p>
<p> <s> " Sina samuti , " naersin ma vastu , kuna Pushkini nahkvammused läikisid hotellitulede valgel nii uhkelt . </s> </p>
<p> <s> " Sa elad huvitavas kohas , " leidis Pushkin . </s> </p>
<p> <s> " Mille poolest see koht huvitav on ? " küsisin mina . </s> </p>
<p> <s> " Asukoha poolest , " ütles Pushkin . </s> </p>
<p> <s> Ausõna , nad mõlemad meeldivad mulle , nii motikas kui Pushkin , eriti siis , kui nad on märjad . </s> </p>
<p> <s> See , et Pushkin ei teinud katsetki minuga koos hotelli tulla , solvas mind pisut . </s> </p>
<p> <s> " Sind toodi mootorrattaga , " torkas Pavka toas . </s> </p>
<p> <s> " Peale selle tehti mulle abieluettepanek , " õrritasin ma teda . </s> </p>
<p> <s> " Sa ütle talle , et ta oma sumbutajaid sätiks , muidu ajab müraga terve Moskva üles , " haigutas Pavka . </s> </p>
<p> <s> " Tal ei olegi sumbutajaid . </s> <s> Ta kruttis need spetsiaalselt maha , " viskasin ma vastu . </s> </p>
<p> <s> Ma tõesti ei taipa : kas Pavka siis sutikegi armukade ei ole ? </s> </p>
<p> <s> 7 . september </s> </p>
<p> <s> Hommikul olid kõik poisid pohmellis . </s> </p>
<p> <s> Tundub , et peaparandamine liitis kursust rohkem kui ühisjomma . </s> </p>
<p> <s> 8 . september </s> </p>
<p> <s> Vaatasime " Volga-Volgat " . </s> <s> Gamburg targutas arutelul , ütles , et film on lahendatud pehme lüürika stiilis . </s> </p>
<p> <s> Mida tähendab pehme lüürika ? </s> <s> Kas näiteks mina olen lüüriline ja pehme ? </s> </p>
<p> <s> Ega vist . </s> </p>
<p> <s> " Tahad , ma viin sind Volgale paadiga sõitma ? </s> <s> Püüame kala ja vaatame , kuidas päike loojub , " pakkus Pobeda . </s> </p>
<p> <s> Ta on niisugune romantiline külailudus , pärit Volga-äärsest kalurikolhoosist . </s> </p>
<p> <s> 9 . september </s> </p>
<p> <s> Vaatasime Chaplini " Suurlinna tulesid " , Pobeda puhkes nutma , teisi ajas tema nutt naerma . </s> </p>
<p> <s> " Ärge naerge midagi . </s> <s> Ka seltsimees Stalin nutab alati , kui seda filmi vaatab , " manitses Gerassimov . </s> <s> " Talle tundub , et see film on temast . " </s> </p>
<p> <s> " Täpselt . </s> <s> Mulle tundus , et see film on minust . </s> <s> Mina olen ka suurlinna hulkur , kes on maalt tulnud , " leidis Pobeda . </s> </p>
<p> <s> Välismaa filmide vaatamisel on juures tõlgid . </s> <s> Filmikoopia pannakse projektorirullile , tõlk sulgeb silmad , kuulab ja muudkui tõlgib . </s> <s> Tal on suurest tõlkimisest kogu jutt ammu peas , nii see , mida tegelased filmis räägivad kui see , mis ekraanil vahele kirjutatud . </s> </p>
<p> <s> Õhtupoolikul käisin Gerassimovi juures kodus , ta elab GUM-i juures , tal on suur-suur korter , aknast näeb Punast väljakut ja Lenini mausoleumi . </s> <s> Jõime tema köögis teed . </s> </p>
<p> <s> Gerassimovil on kogu aeg Kuldtäht rinnas ning näos pole mingit miimikat , samuti ei liiguta ta vestluse ajal käsi . </s> <s> Raske on ajada juttu niisuguse muumiaga . </s> </p>
<p> <s> " Millised on teie isiklikud plaanid ? </s> <s> Kas ma saan teid kuidagi aidata ? </s> <s> Olen võtnud endale suure vastutuse vormida teist näitleja ning see seab mu ette kõrge kohustuse teile igati toeks olla , " küsis Gerassimov . </s> </p>
<p> <s> " Ma ei tea , " vastasin mina , kuna ma tõesti ei tea . </s> </p>
<p> <s> " Ma panin tähele küll , et iseloomustus ja küpsustunnistus olid teil mingist Moskva koolist , aga eksamil ütlesite , et olete Tallinnast , " tundis Gerassimov huvi . </s> </p>
<p> <s> Aah , ka tema on sihuke kaasavaletaja nagu kõik teised ! </s> <s> Ehk oleks parem olnud , kui ta oleks mind ukse taha jätnud . </s> </p>
<p> <s> " Teist saab kuulus näitleja , see on teile näkku kirjutatud , " kiitis mind Gerassimovide koduabiline , kui mulle kojuviimiseks toidumärssi kokku seadis . </s> </p>
<p> <s> " Tühi kott ei seisa püsti , " jättis Gerassimov minuga hüvasti . </s> </p>
<p> <s> Gerassimovi poolt minu hotelli on lühike tee , tuleb minna ainult üle Punase ja Vana väljaku . </s> <s> Andsin toidupaki kerjusele metroojaama uksel , see oli nii väsinud , et ei viitsinud tänadagi ( ma poleks ta tänu tahtnudki ) , aga asus kohe innukalt nosima . </s> </p>
<p> <s> 10 . september </s> </p>
<p> <s> Vaatasime filmi " Planeetidevaheline revolutsioon " , milles hakatakse Marsile kolhoose tegema . </s> </p>
<p> <s> Tuleb välja , et kolhoosis võib märksa rikkamalt elada kui omas talus . </s> </p>
<p> <s> Ma arvan , et enne Marssi tuleks näiteks Eestisse kolhoosid teha , siis oleks seal kõigil ilusti kõhud täis . </s> </p>
<p> <s> Seejärel vaatasime " Tsirkust " , Pushkin ja Pobeda hakkasid Utjussovi laule kohe järele vilistama . </s> </p>
<p> <s> Õppisime Kuleshovi efekti — väljajäetud kaadrid mõtleb vaataja ise juurde . </s> <s> Las mõtleb ! </s> <s> Kuigi mina mõtlen kahtlemata teistmoodi kui teised , ma olen juba seesugune ja siia ei ole midagi parata . </s> </p>
<p> <s> 13 . september </s> </p>
<p> <s> Meie vaatesaali tikuvad võõrad inimesed , kellel ei ole VGIK-iga suurt pistmist , mõned pääsevad sisse , teised mitte . </s> </p>
<p> <s> " Kui te veel ilmute VGIK-i majale lähemale kui sada viiskümmend meetrit , kutsun kohe miilitsa , " hirmutas instituudi rektor Irina Aleksandrovna täna üht sissetrügijat . </s> </p>
<p> <s> " Sisse lastakse igasugust rämpsu , juuksureid ja müüjaid , kes režissööride naistele soenguid teevad ja letialust kaupa hangivad , " ütles õhtul Pavka . </s> </p>
<p> <s> " Oi , ka mina tahaksin juuksurisse ! " hüüatasin mina . </s> </p>
<p> <s> 14 . september </s> </p>
<p> <s> Meie juuksurid on harjunud soenguid seadma tähtedel , meiesuguste tudengitega käituvad nad kaunis ülbelt . </s> <s> Samuti maniküürijad . </s> <s> Minul hoiti kogu aeg ninast kinni , kui mul juukseid lõigati . </s> <s> See on päris vastik komme . </s> </p>
<p> <s> " Ise peavad nad end kõrgema klassi friseerijaiks , mitte lihtlabasteks karvamarideks , " põlastas Pavka . </s> </p>
<p> <s> 15 . september </s> </p>
<p> <s> Hääleharjutused sobivad mulle . </s> </p>
<p> <s> " Alati peab viimasesse ritta kuulduma kõige tasasemgi sosin , " õpetas seltsimees Elsa Vinzer . </s> </p>
<p> <s> " Maadam unustab , et meie ei ole teatritudengid , " märkis Gamburg . </s> </p>
<p> <s> " Teist võiks saada ooperiprimadonna , " kiitis mind Elsa Vinzer . </s> </p>
<p> <s> " Ta ütleb seda kõigile , ta on niisugune viisakas tsaariaegne proua , " jahutas Pavka mu uhkust . </s> </p>
<p> <s> Gamburg on ikka tõesti tark . </s> <s> Eile juhtus niisugune lugu : </s> </p>
<p> <s> " Lääs ja ida läksid lahku ikoonide pärast . </s> <s> Lääne altaripiltidel võis kujutada kõiki teemasid , Bütsantsi ikoonidel ainult neid , mida kirik lubas , " rääkis loengul kunstiajaloo professor Vulfovitsh . </s> </p>
<p> <s> " See juhtus Nikaia kirikukogul 397. aastal , " hõikas vahele Gamburg . </s> </p>
<p> <s> " Ei , 722. aastal Nikaias , " ütles Vulfovitsh . </s> </p>
<p> <s> Täna tunnistas Vulfovitsh oma viga . </s> </p>
<p> <s> " Lapsed , mind pole siia tarvis , las üliõpilane Gamburg hakkab teile loenguid pidama , " naeris Vulfovitsh . </s> </p>
<p> <s> Tema ütleb meile kogu aeg : lapsed . </s> </p>
<p> <s> " Lapsed , ärge pahandage , ma ütlen kõigile — lapsed , " vabandab ta mõnikord . </s> </p>
<p> <s> Gamburg käib nüüd , nina püsti , ta ei suuda oma uhkust kuidagi varjata . </s> </p>
<p> <s> Pärast käisin intris meie omasid vaatamas . </s> </p>
<p> <s> Gamburg selitas kogu aeg voodis ning vahtis valget paberilehte enda ees . </s> </p>
<p> <s> " Mida sina teed , kui tohib küsida ? " huvitusin mina . </s> </p>
<p> <s> " Vaatan oma tulevasi filme , " vastas Gamburg , nina krimpsus , et teda segatakse filmide vaatamisel . </s> </p>
<p> <s> Pobeda aga kirjutab kogu aeg luuletusi . </s> </p>
<p> <s> Krauklis praadis kartuleid , teised mängisid kaarte . </s> </p>
<p> <s> " Kas sa ikka tahad mind endale naiseks ? </s> <s> Või oled juba uue leidnud ? " nokkisin ma Krauklist . </s> <s> Hais , mis ta rasvapannilt tõusis , oli jube . </s> </p>
<p> <s> " Muidugi ! </s> <s> Muidugi ! </s> <s> Muidugi ! " vastas Krauklis ja muutus näost kord-korralt punasemaks , viimaks lõkendas kui tomat . </s> </p>
<p> <s> " Tule siis minuga kaasa ! </s> <s> Kuidas sa seda ise ei taibanud paluda ? " imestasin mina . </s> </p>
<p> <s> " Sa sõidad " Buickiga " ! </s> <s> Mulle on seda räägitud jah , " tunnistas Krauklis kohmetult , kui Gorono talle sügava kummardusega autoukse avas . </s> </p>
<p> <s> " Kas sa tahad mind või " Buicki " ? " õrritasin ma edasi . </s> </p>
<p> <s> Muidugi oleks olnud päris vaimukas , kui ta oleks vastanud , et " Buicki " , aga tema vastas nagu kõik mehed : </s> </p>
<p> <s> " Sind , ainult sind , Margit ! " </s> </p>
<p> <s> Kahjuks polnud Pavkat kodus , ta oli kuskil oma asju ajamas . </s> </p>
<p> <s> " Mida sa soovid ? " küsisin Kraukliselt . </s> </p>
<p> <s> " Puhast läti viina , " vastas tema . </s> </p>
<p> <s> Vajutasin nupule , ilmus kikilipsuga kelner ja varsti oligi laual puhas läti viin " Kristals " , must kalamari ja kukeseened , kuna Pavkale meeldivad alati kukeseened . </s> </p>
<p> <s> Krauklis rääkis , et ühikas elavad ühes toas juudid Gamburg , Pushkin , Babajan ja venelane , Volga külatola Pobeda . </s> <s> Juudid maksavad Pobedale iga päev rubla , et too nende kingad viksiks ja voodid üles teeks . </s> </p>
<p> <s> " Mis sul viga , sinu asemel teeb voodit toateenija . </s> <s> Aga meil see , kelle kuradi voodi on kaks korda tegemata jäänud , sellele pannakse jalaga , lüüakse intrist minema nagu siuhti . </s> <s> Kontroll on kõva . </s> <s> Ja erakas käib küüru pihta . </s> <s> Mina õhutan Pobedat mässule , ütlen , et kas sa oled juutide tentsik või , ise kirjutad luuletusi . </s> <s> Pobeda aga peab lollideks neid , mitte ennast . </s> <s> Õpetan talle demokraatiat , räägin , et kõik inimesed on võrdsed ning maksan Pobedale rubla päevas selle eest , et ta juutide voodeid ei teeks ega viksiks ka nende käimasid . </s> <s> Las kolivad erakasse , neil nutsu nii et tapab . </s> <s> Aga Pobeda võtab minult rubla selle eest , et ei ole tentsik , ning juutidelt võtab rubla selle eest , et on tentsik , teenib seega päevas kaks rutsi ja peab nii mind kui juute lollideks , " jutustas Krauklis . </s> </p>
<p> <s> " Kust siis sina selle rubla saad ? " tundsin ma huvi , kuigi mul ei ole üldiselt kombeks teiste isiklikku ellu piiluda . </s> </p>
<p> <s> " Mu paps pandi kolhoosi esimeheks . </s> <s> Ta oli kõva riigipööraja , käis uhkelt punase lipsuga ringi , kui venelased sisse tulid , " itsitas Krauklis . </s> </p>
<p> <s> Mulle ei meeldi , kui keegi oma isa või ema sarjab . </s> <s> Ja mul on kogu aeg tunne , et mina olen ainuke tavaline inimene oma kursusel , teistel kõigil on suuured papad ja mammad . </s> </p>
<p> <s> " Minu ema ja isa olid suitsumüüjad , " ütlesin mina . </s> <s> " Neid enam ei ole . " </s> </p>
<p> <s> " Kas sul on uhke tunne , et elad sellises majas ? </s> <s> Sõidad iga päev liftiga , teised ei ole lifti elu sees näinudki , " küsis Krauklis . </s> </p>
<p> <s> " See on liialdus , " vastasin mina , kuna mulle ei meeldi liialdamine . </s> <s> " Mõnes filmis on ikka igaüks lifti näinud . </s> <s> Ja tavaliselt käin ma hoopis jala , ma ei viitsi lifti oodata . " </s> </p>
<p> <s> Ja ma ei salli , kui frakis liftipoiss oma sügavaid kummardusi teeb . </s> <s> See alandab esiteks tema ja nõnda ka minu väärikust , kuna aga mina tahan , et minu ümber oleksid väärikad inimesed . </s> </p>
<p> <s> " Tavaline inimene ei julge " Metropoli " hotellist möödagi minna , läheb teisele poole tänavat , et keegi ei arvaks , et ta suhtleb välismaalastega , aga sul on siin kohe mitu tuba , " mõõtis Krauklis . </s> </p>
<p> <s> See kõlas jälle nagu süüdistus . </s> </p>
<p> <s> Ei ole mul uhket tunnet . </s> <s> Miks mul peaks selle pärast uhke tunne olema ? </s> <s> Mul on hoopiski kahju nendest inimestest , kes ei julge sellest majast mööda minna . </s> </p>
<p> <s> Siis helistas administraator — külalised peavad hiljemalt kell 23 lahkuma . </s> </p>
<p> <s> " Jäta mind siia . </s> <s> Ma kardan , et mind arreteeritakse , kui ma siit võõrastemajast välja lähen , " nurus Krauklis . </s> </p>
<p> <s> " Ära aja lolli juttu , " vastasin mina . </s> </p>
<p> <s> " Välismaalastega suhtlemise pärast on paljusid Siberisse saadetud , " põhjendas Krauklis . </s> </p>
<p> <s> " Kas mina olen siis välismaalane ? </s> <s> Issand hoidku , mina olen eestlane ja sina oled lätlane , ja nüüd tuled sa ütlema , et sina oled nõukogude inimene ja mina välismaalane , " imestasin mina . </s> </p>
<p> <s> Uksele koputati , arvasin , et see on administraator , aga tulija oli hoopis Pavka . </s> <s> Teda ootasin ma juba ammu . </s> </p>
<p> <s> " Andke andeks , kui ma teid tülitan , " vabandas Pavka ja kadus kabinetti . </s> </p>
<p> <s> Siis aga hakkas Krauklisel järsku kiire , ehkki ma vihjasin mitmesugustele võimalustele . </s> <s> Vihjasin sellepärast , et tahtsin proovile panna Pavka ükskõiksust minu vastu . </s> </p>
<p> <s> Ja miks ta mind üldse ülal peab , kui ta minuga ei maga ? </s> <s> Kas tõesti ainult kõrge kunsti pärast , ainult selle pärast , et ma sobin tema filmi peaossa ? </s> <s> Ja kas see pole lõppude lõpuks ükskõik , kes peaosa mängib , peaasi , et oleks heledate juuste ja kopsakama rinnapartiiga ? </s> </p>
<p> <s> Ma usun Pavka juttu , et režissöörid jagunevad kaheks — ühed magavad oma näitlejatega ja teised ei tee seda — , aga ma ei ole rahul , et Pavka kuulub nende teiste hulka . </s> </p>
<p> <s> " Sinuga on väga huvitav rääkida , " läksin ma piirini , millest üle ma küll enam ei astu . </s> </p>
<p> <s> " Mõni teine kord jätkame , " pani Krauklis vihmakuue selga . </s> </p>
<p> <s> Ja niisugune tahab mind endale naiseks võtta ! </s> <s> Niisugusele ma lihtsalt ei lähe ! </s> </p>
<p> <s> Administraator oli valmis taksot kutsuma , aga ei Krauklisel ega minul ei olnud selle jaoks raha . </s> <s> Administraator maksis taksojuhile ise ette , nägin , kuidas " Pobeda " pööras Suure Teatri taha . </s> </p>
<p> <s> 16 . september </s> </p>
<p> <s> " Kui sa tahad kellegagi murumänge pidada , siis lase aga käia ! </s> <s> Mina vetot peale ei pane , " teatas Pavka hommikul habet ajades . </s> <s> " See tuleks sulle kui näitlejale kasuks , see arendab su tundeelu , su nägu ja silmad muutuvad ilmekamateks ja kaamera tabab su plastilise jume . " </s> </p>
<p> <s> Seda ma talle ei kingi ! </s> </p>
<p> <s> Murumängud ! </s> <s> Plastiline jume ! </s> <s> Ei tea , kelleks ta ennast õige peab ? </s> </p>
<p> <s> 17 . september </s> </p>
<p> <s> Pushkin kutsus mootorrattaga sõitma , kihutasime nii , et tuul vihises kõrvus , jõudsime tatarlaste linnaossa . </s> </p>
<p> <s> " Siin saab alati palju nalja , " teadis Pushkin . </s> </p>
<p> <s> Astusime kõrtsi , leidsime kohe vabad kohad . </s> </p>
<p> <s> " Täpselt nagu moshee . </s> <s> Võib-olla käivad siin öösel palvetamas ? </s> <s> Päeval panevad toopi ja öösel paluvad Allahilt andeks . </s> <s> Või vastupidi , " ironiseeris Pushkin . </s> </p>
<p> <s> Võtsime kaks rossolnikut ja kuus vähki . </s> <s> Pushkin näitas , kuidas tuleb vähki süüa . </s> </p>
<p> <s> Kelner ei olnud kuigi viisakas . </s> <s> Pushkin noomis teda : </s> </p>
<p> <s> " Häbistate oma matslikkusega välismaalase ees Nõukogude riiki ! " </s> </p>
<p> <s> " Mis välismaalane sa oled ? " uudishimutses oober . </s> </p>
<p> <s> " Mis tähtsust sel on ? " vastasin mina tatari keeles ja sellega lõin nad kõik pahviks . </s> </p>
<p> <s> " Kas välismaalane mängida ei taha ? " pani oober ette , kui olime söömisega ühele poole saanud . </s> </p>
<p> <s> " Mida ? " päris Pushkin . </s> </p>
<p> <s> " Totalisaatorit . </s> <s> Jalgpall , " tasandas oober semulikult häält ja kord ka nägin Pushkinit jahmununa . </s> </p>
<p> <s> " Esimest korda kuulen , et Nõukogude Liidus on totalisaator , " tunnistas Pushkin . </s> <s> " Imperialistlikud haid välismaal röövivad totalisaatoril töölisklassi raha , seda olen ma " Pravdast " lugenud . " </s> </p>
<p> <s> " Nõukogude Liidus on kõike , " suurustles oober ning andis meile kummalegi ruudulisest koolivihikust välja rebitud lehed , kus oli tabel , millesse tuli märkida kas riste või nulle . </s> </p>
<p> <s> Pushkin asus seda hoolega täitma . </s> </p>
<p> <s> " " Spartak " võidab , samuti " Neftjannik " , " ennustas Pushkin ja maksis põrandaalusest totalisaatorist osavõtu eest 50 rubla . </s> </p>
<p> <s> " Täida ka , " lükkas ta teise vihikulehe mulle ette . </s> </p>
<p> <s> " Mul pole jalgpallist õrna aimugi , " naersin mina , aga ometi tegin tabeliruudustikku umbropsu riste ja nulle . </s> </p>
<p> <s> Kõrtsipidajad naersid laginal , kui minu ennustust vaatasid . </s> </p>
<p> <s> Pushkin jättis neile intri aadressi ning me sõitsime tagasi . </s> </p>
<p> <s> " Kas sa oled siis eestlanna või tatarlanna ? </s> <s> Tatarlannasid on mul olnud terve posu , eestlannasid siiamaani mitte ühtegi , " küsis Pushkin , kui me olime juba mootorratta sadulas ning ma talt ümber kõhu kinni hoidsin . </s> </p>
<p> <s> Tema valib siis rahvuse järgi ! </s> </p>
<p> <s> 18 . september </s> </p>
<p> <s> Vaatasime Antonovi filmi " Mesilased võitluses saagi pärast " . </s> </p>
<p> <s> " Täielik pask ! </s> <s> See , kes selle filmi tegi , pole päris mesilasi näinudki , " põlastas Pobeda . </s> </p>
<p> <s> " Ju tal oli junn jahe , hoidis eemale , kartis , et saab nõelata , " irvitas Pushkin . </s> </p>
<p> <s> " Stiil ei rahulda , " hindas Krauklis . </s> </p>
<p> <s> " Ikkagi Stalini preemia , " toonitas Gamburg . </s> </p>
<p> <s> " See oli nii , " rääkis õhtul kodus Pavka . </s> <s> " Koba oli läinud enne läbivaatuse lõppu saalist välja , ja kui tagasi tuli , oli vaatesaal juba valge , kõik Goskino ametnikud materdasid filmi üksteise võidu , sest mõtlesid , et poole filmi pealt lahkumises väljendub Koba suhtumine — et sitavõitu muidugi . </s> </p>
<p> <s> Koba aga otsustas , et viskab vembu , pöörab asja pea peale , hakkas avalikult püksinööpe kinni panema , andes mõista , et ta käis hoopis tualetis , ning siis pomises filmi kohta mõne hea sõna . </s> </p>
<p> <s> Tema mõtleb kõik enne valmis . </s> <s> Ka püksinööbid oli ta meelega lahti jätnud . </s> <s> Ja Goskino tshinovnikud , kes enne filmi materdasid , pidid ehmatusest vaat et püksi pissima , kukkusid ühest suust ülistama . </s> </p>
<p> <s> " Mul on hea meel , seltsimehed , et me jõudsime ühisele arvamusele , " muheles Koba ning pärast määras komisjon filmile kõige kõrgema preemia . " </s> </p>
<p> <s> Miks meile nii palju vene filme näidatakse ? </s> </p>
<p> <s> Meie emaga käisime Tallinnas ikka Saksa filme vaatamas . </s> </p>
<p> <s> Krauklisel olevat mingi raamat läti keeles ilmunud , nõnda et päris kirjanik . </s> </p>
<p> <s> " Armastusluuletused , " tuli Krauklisel vaevaliselt üle huulte , ise habises häbist . </s> </p>
<p> <s> " Mul on mõned asjad ajakirjades ilmunud , " kohmas Pobeda . </s> </p>
<p> <s> See on päris põnev . </s> <s> Tähendab , silmapiiril on kaks luuletajat — Krauklis ja Pobeda — , üks režissöör , kes on ka operaator — Gamburg — , üks eluvend — Pushkin . </s> </p>
<p> <s> 19 . september </s> </p>
<p> <s> Külas käis Gamburg , ikka mustas ülikonnas , aga peas pisike must juudimüts . </s> </p>
<p> <s> " Mind ei huvita , kes on su vanemad , et sa sellises kohas elad , mina armastan sind kui naist , " meelitas Gamburg , kes oli tabanud ka kinki tuua — suure-suure kimbu amarülliseid , need on uhked lilled . </s> </p>
<p> <s> " Ja mitte kui tüdrukut ? " täpsustasin mina . </s> </p>
<p> <s> Igatahes peaksin ma talle ütlema , kes olid mu ema ja isa , et ta ei pettuks , juhul , kui ta valetab . </s> </p>
<p> <s> Loomulikult ei juhtunud meie vahel midagi , Gamburgi esinduslikkuse ja maneerlikkusega tal nagu ei sobikski olla esimesel korral pealetükkiv . </s> <s> Ja võib-olla arvas ta ka , et see riivaks mind , kui ta kohe alustab . </s> </p>
<p> <s> Ta on ainult 25-aastane , aga tundub vähemalt 35. </s> </p>
<p> <s> Ma ei saa aru , miks Pushkin mulle külla ei tule , muudkui kihutab oma tsikliga ringi . </s> </p>
<p> <s> 20 . september </s> </p>
<p> <s> Kõikidele tüdrukutele meeldib väga istuda grimeerija juures ja juuksuris , ka mina olen sellega harjunud , ehkki ma ei taha olla keegi teine , tahan olla see , kes ma olen . </s> </p>
<p> <s> Ma arvan , et soov olla keegi teine ajab närvid krussi . </s> </p>
<p> <s> 21 . september </s> </p>
<p> <s> Loen palju . </s> <s> Pavka toob kogu aeg häid raamatuid , ma ei tea , kust ta neid võtab . </s> </p>
<p> <s> Lugesin nüüd siis ka " Sõja ja rahu " läbi , nüüd ei ole ma siis kellelegi enam selle lugematajätmist võlgu . </s> <s> Tõesti , hea romaan , ainult et liiga pikk . </s> </p>
<p> <s> " Jevgeni Oneginist " jäi suur osa lausa ise pähe . </s> </p>
<p> <s> " Vene kirjandus on maailma parim kirjandus , " kiitis Pavka . </s> </p>
<p> <s> " Aga saksa kirjandus ? " küsisin mina , kuna mu ema luges saksa romaane . </s> </p>
<p> <s> " Ära tule mulle rääkima saksa kirjandusest ! </s> <s> Sakslased hävitasid juute ! " kihvatas Pavka selle jutu peale . </s> </p>
<p> <s> 21 . september </s> </p>
<p> <s> Tuleb välja , et me peame näitlejaks õppima Stanislavski süsteemi järgi , kuidagi teisiti ei tohigi . </s> <s> Aga mina ei saanudki aru , mida see süsteem endast kujutab . </s> </p>
<p> <s> " Ära näe vaeva , sellest pole siiani keegi aru saanud . </s> <s> Seda on võimalik ainult õpetada , mitte õppida , " lohutas mind Pavka . </s> </p>
<p> <s> Öösel pildistas Pavka mind Kremli müüril , paljalt . </s> <s> Kõndisin seal mööda tolle kiviseina siksakke , mu taga kõrgusid kõiksugu kirikud ja teised tornid , Pavka muudkui klõpsutas . </s> </p>
<p> <s> " Milline kompa ! </s> <s> Sajaprotsendiline kompa ! " oli Pavka vaimustunud . </s> </p>
<p> <s> " Siis on hea , " jagasin mina ta rõõmu . </s> </p>
<p> <s> " See läks täkkesse ! </s> <s> Foto on aeg faktis . </s> <s> Sellest tuleb sügav mõtisklus elust . </s> <s> Toon esile kõik psühholoogilised ja poeetilised nüansid , " lubas Pavka , kui ma riideid selga panin . </s> </p>
<p> <s> " Gerassimov oleks võinud meid oma aknast näha , " häbenesin mina . </s> </p>
<p> <s> " Ta oleks jälginud , kas sa poseerid ikka Stanislavski süsteemis , " kõkutas Pavka . </s> </p>
<p> <s> Minu kandis on hea elada , sest see rajoon hoitakse puhas igasugu hulgustest ja kerjustest , keda terve Moskva on täis ning kes on väga pealetükkivad . </s> <s> Näiteks VGIK-i lähedal ei saa kuhugi rjumotshnajasse või sööklasse minnagi , ilma et sul varrukast kinni ei haarataks ning raha või süüa ei mangutaks . </s> </p>
<p> <s> 22 . september </s> </p>
<p> <s> Käisime Pavkaga Tretjakovkas . </s> <s> Olen tema kõrval ikka päris topakas . </s> </p>
<p> <s> Otsustasin , et õpin Tretjakovka endale pähe . </s> <s> Võtan selle suure muuseumi ette saalide kaupa , ning aasta lõpuks tean kõiki pilte . </s> <s> Siis läheme sinna koos Pavkaga . </s> <s> Olgu see talle üllatuseks , et ma polegi päris arenemisvõimetu . </s> </p>
<p> <s> 23 . september </s> </p>
<p> <s> Ajalootunnis küsis professor Natan Edelmann : </s> </p>
<p> <s> " Kas te Peeter-Pauli kindlust Leningradis teate ? " </s> </p>
<p> <s> " Loomulikult , " vastasid kõik . </s> </p>
<p> <s> Mina ei teadnud , aga ma ei hakanud seda ütlema . </s> <s> Asi on selles , et nii mõnedki peavad minu teadmatust edvistamiseks . </s> </p>
<p> <s> " Tahad poiste juures silma paista sellega , et mängid lolli . </s> <s> Paned poisid targutama , neil siis uhke tunne , " lahmas mulle Stalina . </s> </p>
<p> <s> " Peeter-Pauli kindluse muuseumis eksponeeritakse kirste , milles justkui hoitakse kõikide tsaaride säilmeid , " rääkis Edelmann . </s> <s> " Tegelikult on need alates 1918. aastast tühjad , kuna noor riik vajas näljahäda leevendamiseks briljante ja muid ehteid . </s> <s> Tsaaride laibad visati lihtsalt Neevasse . </s> <s> Pärast tühjendamist hoiti kirstude kaasi veel kaua lahti ning revolutsioonilised madrused käisid seal magamas . " </s> </p>
<p> <s> " Lenin-lits oli kogu oma kambaga ikka täielik lurjus , " kirus Pavka õhtul . </s> </p>
<p> <s> 24 . september </s> </p>
<p> <s> Tantsutunnis sain pihta , missugune tants mulle ikkagi kõige rohkem meeldib — see on tango . </s> <s> Aga kahjuks on see jällegi keelatud , nagu meil Eestis sõja ajal , sellega võib vaid tutvuda kui mandunud lääne kunsti ühe näidisega , seda ei tohi ise tantsida . </s> </p>
<p> <s> Kuid muldvana eidetudi , õppejõud Kožinova on ka ise sellest tantsust vaimustuses . </s> </p>
<p> <s> " Kožinova õpetas tantsimist Nikolai II-le , kui too oli veel tsareevitsh Nikolai Aleksandrovitsh , " teadis Pavka . </s> <s> " Muusikaõpetaja helilooja Pjotr Tshaikovski trukkis tsareevitsh Nikolai Aleksandrovitshi läbi , tantsuõpetaja Valentina Kožinova õpetas naisega olemist . </s> <s> Nõnda sai viimane tsaar mitmekülgse hariduse . " </s> </p>
<p> <s> 25 . september </s> </p>
<p> <s> Teeme hakatuseks ühevaatuselisi . </s> <s> Neid kirjutab Pobeda , lavastab Gamburg , meie mängime . </s> </p>
<p> <s> " Mina tahan ka ! " hädaldas Krauklis . </s> </p>
<p> <s> " Sina ! </s> <s> Aga mina ei oska läti keeles mängida ! " kirtsutas Stalina nina . </s> </p>
<p> <s> " Mul on asi käppas . </s> <s> Ma tegin varem kolhoosilava jaoks pudeli viina eest . </s> <s> Pärast panime selle koos kogu trupiga hinge alla , " puksus Pobeda . </s> </p>
<p> <s> Tükid on kuidagi nukrad , aga natuke saab ka nalja . </s> </p>
<p> <s> Nali mulle meeldib , nukrus mitte . </s> </p>
<p> <s> " Nali pluss nukrus on lüürika , " sõnas Gamburg , kes kõike teab . </s> </p>
<p> <s> 26 . september </s> </p>
<p> <s> Minu kurttummale autojuhile Goronole meeldib trammidega võidu kihutada . </s> <s> Trammi mõlemad uksed on kogu aeg lahti , mõned inimesed hüppavad peale ja maha ka sõidu ajal. </s> </p>
<p> <s> Mõned trammid on samasugused , nagu olid Tallinnas , suurem osa aga teistsugused . </s> <s> Sõitsime Pavkaga trammil , mida kutsutakse Annushkaks , see tähendab , ta sõidab liinil nimega A. Pavka näitas mulle Pushkini mälestussammast . </s> </p>
<p> <s> " Selle avamisel pidas geniaalse kõne maailma kõigi aegade suurim geenius Dostojevski . </s> <s> Ja pidas ta lihtsalt sellepärast , et veel suurem geenius Lev Tolstoi oli keeldunud kõnelemast " daamide jalakeste laulikule " — nagu krahv oli suvatsenud väljenduda — tolle ausamba avamisel , " oli Pavka ekskursioonijuhiks . </s> </p>
<p> <s> Ühes kohas jõe ääres oli suur-suur auk . </s> </p>
<p> <s> " Kuuevarbaline Koba laskis siin dünamiidiga õhku Venemaa suurima , Issanda Muutmise Kiriku , et ehitada enda jaoks maailma kõige kõrgem palee . </s> <s> Kirikust jäi ainult auk , aga Koba endale paleed ei saanudki , vesi ujutas kogu aeg vundamendiaugu üle . </s> <s> Asja üritasid parandada kõige suuremad hüdroloogiainsenerid , auku kallati sadu tonne betooni , veele suleti kõik juurdepääsud , aga järgmisel hommikul oli auk ikkagi vett täis , täpselt nagu praegu . </s> <s> Jumal andis kirikuõhkijale mõista , mis ta temast arvab . </s> <s> Ma näitan sulle fotosid , see oli tohutult ilus kirik , " rääkis Pavka õhinal . </s> </p>
<p> <s> Trammis on konduktoril püstol vöö vahel , sest rahvas ei salli konduktoreid , nendega noritakse kogu aeg tüli , eriti siis , kui konduktor piletiostmist nõuab ja peatusi hõikab . </s> </p>
<p> <s> " Aga miks tal püstol vöö vahel on , pole isegi oma kotti pandud ? " ehmusin mina . </s> </p>
<p> <s> " Püstoli kotti nimetatakse kabuuriks , " parandas Pavka . </s> <s> " Aga need , kes piletit ei osta , lastakse teiste hirmutamiseks kohapeal maha . " </s> </p>
<p> <s> Meie ei ostnud , meid ei lastud . </s> </p>
<p> <s> Paistab siiski , et tramme ei jätku , peatustes seisab kogu aeg rahvamurd ning trügib siis suure hooga sisse , väljaminejaid maha tallates . </s> <s> Uljamad jänesed sõidavad trammi katusel , ehkki seal on jäme elektrijuhe . </s> </p>
<p> <s> Ka " Metropoli " eest sõidavad trammid mööda , aga nende rataste alla on pandud kummirehvid , et nad pööretel nii hullumoodi ei kriiksuks . </s> </p>
<p> <s> Asi on selles , et meie võõrastemajas elavad välismaade ministrid , kes öösel rahulikult magada tahavad . </s> </p>
<p> <s> Pavka ütles , et Moskvas saab iga päev trammi all surma kolm ja pool inimest . </s> </p>
<p> <s> Ma ei saanudki aru , kas siis juhul , kui tramm inimese pooleks lõikab , ainult poolt inimest loetaksegi ? </s> </p>
<p> <s> Minu autojuhti Goronot ajavad kõige rohkem vihale trammirööpmeseadjad , nende poole vibutab ta alati rusikat ja paneb siis näpu meelekohale , kuna need kakerdavad alati keset sõiduteed , ka seal , kus on valitsusautode sõidurida . </s> </p>
<p> <s> 27 . september </s> </p>
<p> <s> Pushkin ütles , et ta käib öösiti vastu Pushkini ausammast soristamas , kui mööda Moskvat ringi kihutab . </s> </p>
<p> <s> " Tõeline kaif ! </s> <s> Absoluutne kontakt suure poeediga , " kiitis Pushkin . </s> <s> " Tahad , proovi ka ! " </s> </p>
<p> <s> " Kui mul sinu nimi oleks , siis ehk küll , " ütlesin ma viisakalt sellest roppusest ära . </s> </p>
<p> <s> " Teeme sulle minu nime ! </s> <s> Kas või ainult pulli pärast , " pakkus Pushkin . </s> </p>
<p> <s> Margit Pushkina kõlaks üsna ilusti . </s> </p>
<p> <s> Hulgume Pavkaga palju Moskvas ringi , ta on tark poiss ja teab Moskva kohta kõik . </s> </p>
<p> <s> Käisime Moskva suurimates kaubamajades GUM-is ja TSUM-is , aga loomulikult me ei ostnud midagi , imetlesime arhitektuuri . </s> </p>
<p> <s> " Tõeline konstruktivism , " ütles Pavka TSUM-is . </s> </p>
<p> <s> Ma ei oskagi öelda , kumb on targem , kas Pavka või Gamburg . </s> </p>
<p> <s> " Kaubamajast midagi osta tähendaks käsi solgiga määrida , " oli Pavka veendumus . </s> </p>
<p> <s> 28 . september </s> </p>
<p> <s> " Lähme Lenini mausoleumi , teeme pulli , " tegi Pushkin ettepaneku . </s> </p>
<p> <s> Jätsime mootorratta GUM-i ette . </s> </p>
<p> <s> " Seda ei pätsa siit keegi , see on Moskvas ainus . </s> <s> Esimene postivõmm võtaks vargal natist , kõik teavad , et see on minu pill , " upitas Pushkin oma nina taevasse . </s> </p>
<p> <s> Seisime Punasel väljakul ära pika saba , tuli meie kord sisse astuda . </s> </p>
<p> <s> " Vabandage väga , kust siin saaks pileteid osta ? " küsis Pushkin tunnimehelt , teeseldes enda vene keelele juurde kerge aktsendi . </s> </p>
<p> <s> Ilus pikk ja igati trimmis vahisõdur ei vastanud , kuna ta ei tohi silma ka pilgutada , rääkimata suu lahti tegemisest . </s> <s> Kui ta pilgutaks , siis arvataks temast , et ta ei armasta ja ei austa Leninit ja ta lastaks kohe maha , oli Pushkin seletanud . </s> </p>
<p> <s> Meie taga seisja tõukas meid edasi , laskusime trepist alla . </s> </p>
<p> <s> " Nõukogude Liit on sotsialistlik riik ja meil on kõik tasuta , " õpetas meie taga astuja Pushkinit lahkelt ja selles oli tal osaliselt õigus , ehkki ta enda teada valetas . </s> </p>
<p> <s> " Aga miks tunnimeestel on puust püssid ? </s> <s> Kas nad ei pea Leninist lugu , et valvavad teda puust püssidega ? </s> <s> Näiteks kui keegi tahaks Leninit ära röövida , poleks puust püssist ju mingit tolku , " laskis Pushkin keelel käia . </s> </p>
<p> <s> " Tss ! </s> <s> Siin ei tohi rääkida , " nõudis tagaseisja . </s> </p>
<p> <s> " Kuidas ei tohi ? </s> <s> Minu teada Lenin muud ei teinudki , kui ainult rääkis , ja nüüd teised ei tohi , " jätkas Pushkin oma vigureid . </s> </p>
<p> <s> Ma poleks iialgi uskunud , et see Lenin nõnda lühikest kasvu oli . </s> <s> Kuidas saab tõsiselt võtta niisugust kääbust , kelle tagumik on maa küljes kinni ? </s> <s> Peale selle oli ta kollane nägu üleni vahatatud . </s> <s> Mina tundsin lausa õudust . </s> </p>
<p> <s> 29 . september </s> </p>
<p> <s> Kutsusin kursusekaaslased külla , Stalina oli juba ammu selles suunas vihjeid teinud . </s> </p>
<p> <s> " Su apartemendist sosistab kogu VGIK legende . </s> <s> Ära hoia küünalt vaka all , teised tahavad ka kalamarja pugida , " lunis Stalina . </s> </p>
<p> <s> Lasin laua katta 20-le inimesele , valisin piduliku õhtusöögi üldteemaks seened , kuna sügis on ju seenehooaeg . </s> </p>
<p> <s> Kõik tulid , ainult Krauklist polnud algul kohal . </s> <s> Pavka hoidis viisakusest eemale . </s> </p>
<p> <s> " Lõppude lõpuks on see sinu kursus . </s> <s> Mina lõpetasin VGIK-i sada aastat tagasi , " lõi Pavka käega , kui ma ka temal palusin lauda tulla . </s> </p>
<p> <s> Paljud polnud harjunud , et hiilgavalt riietatud kelner seisab kogu aeg ootevalmilt su selja taga ning kallab , kui vaja , pokaali veini , tõstab su taldrikule roa liualt , millele sa osutad . </s> </p>
<p> <s> Ka nuga ja kahvlit ei osanud keegi peale Gamburgi korralikult tarvitada , pealegi oli neid iga peolise ees kaheksa — neli hõbedast kahvlit vasakul ja neli samasugust paremal pool taldrikut . </s> </p>
<p> <s> " Pole probleemi ! " hiilgas Gamburg . </s> <s> " Võtad kogu aeg äärmisi , põhja paned esimese roaga kõige välimistega , siis viib kelner need minema , teiseks roaks võtad jälle kõige välimised ja nii edasi kuni ... " </s> </p>
<p> <s> " ... puändini , " lõpetas Pushkin . </s> </p>
<p> <s> " Ma tahtsin öelda : kuni konklusioonini , " pani Gamburg pahaks , et teda oma tarkuse demonstreerimisel segati . </s> </p>
<p> <s> Mina ei pane kellelegi pahaks , et nad ei oska noa ja kahvliga süüa , kuigi mulle õpetas seda juba ema , kui me temaga Tallinnas mõnel õnnelikul päeval restoranis lõunatasime . </s> </p>
<p> <s> Algul valitses vaikus , kuuldus vaid lauanõude helinat ja klõbinat . </s> <s> Siis hakkas jutt keerlema ümber filmide . </s> <s> Ma olen tähele pannud , et kinoinimesed ei tunne kellegi ega millegi ees kuigi kaua aukartust . </s> </p>
<p> <s> " Polnud viga , aga mina oleksin pannud su paremini liikuma . </s> <s> Liiga palju oli tühje keskplaane , " arvas Gamburg Mihhail Tshiaureli filmist " Berliini langemine " , kus Pobeda mängis Stalini poega Jakov Džugashvilit . </s> <s> Mängis kui kangelast , kes on juhuslikult sakslaste kätte vangi langenud . </s> <s> Stalin laskis terve osa filmist välja lõigata , aga honorari sai Pobeda kätte — niisugune olnud Stalini korraldus . </s> </p>
<p> <s> " Hea näitleja , ilus varjunimi , " oli öelnud Stalin . </s> </p>
<p> <s> Pobeda õige nimi ongi Pobeda , aga sellest peale muudeti see Pobedonostseviks . </s> </p>
<p> <s> Juri Nikolajevitsh Pobedast sai Juri Nikolajevitsh Pobedonostsev . </s> </p>
<p> <s> " Stalin ei eksi , " märkis Gamburg . </s> </p>
<p> <s> " Mis mu ema ja isa selle kohta ütlevad ? " hädaldas Pobeda . </s> </p>
<p> <s> " " Idioot " oli täielik hingeline vapustus . </s> <s> Puhas närvishokk , " lausus Stalina . </s> <s> " Kuidas ikka võib nii häid filme teha ? " </s> </p>
<p> <s> Vaatasime seda Akira Kurosawa Dostojevski-ainetel vändatud filmi salaja , see oli keelatud isegi meie jaoks , ehkki muidu ei ole meile miskit keelatud . </s> </p>
<p> <s> " Teeme nii , et see jääb ainult meie vahele , " pani Gerassimov näpu huultele ja näitas meile seda geniaalset asja . </s> </p>
<p> <s> " Uskumatu ! </s> <s> Ma kohe värisesin üle kere kogu läbivaatuse aja , " ei olnud Pushkin õhtusöögil kiitusega kitsi . </s> </p>
<p> <s> " Ehkki režissöör on kapitalistlikust riigist , on film tehtud sotsialistliku realismi meetodi järgi , " oli Gamburg jälle tark . </s> </p>
<p> <s> " Ja ikkagi oli seanss sedavõrd kinnine , et isegi kõiksorti juuksurid ja maniküürijad ei pääsenud löögile , " irvitas Babajan . </s> </p>
<p> <s> " Jamps ! </s> <s> Võib-olla sotsialistlik , aga mitte realistlik . </s> <s> Nad ei tunne vene elu . </s> <s> Vene prostad litsid olid tehtud õrnatundelisteks geishadeks , " halvustas Pobeda . </s> </p>
<p> <s> " Ikkagi on luurest kasu , " torkas Gamburg eriti valjult . </s> </p>
<p> <s> " Mis see luure siia puutub ? " ei saanud ma aru . </s> </p>
<p> <s> " Kas sa siis ei tea , et NKVD välisluure osakonnas on terve sektor , mis tegeleb filmikoopiate varastamisega , et Poliitbüroo liikmed võiksid näha uusi filme ? " imestas Pushkin . </s> </p>
<p> <s> Seda ma tõepoolest ei teadnud , ma ei teadnud sedagi , et on olemas mingi NKVD ja sellel välisluure . </s> </p>
<p> <s> Kui ma pisut järele mõtlen , siis pean ütlema , et NKVD-st olin ma siiski varem kuulnud — Vambolal olid ju mingid NKVD paberid , aga tema küll midagi ei luuranud — , kuid ma olin selle olemasolu unustanud . </s> </p>
<p> <s> Seejärel istusime Stalinaga kaua suitsetamissalongis . </s> </p>
<p> <s> " Sulle jäävad Borshtshakov , Bratkauskas , Sorzilovski , Trumberg , Krauklis ja 6Zcaron ; akov , Babajan , Gamburg ja Pushkin , mulle Gerstein , Ivanov , Sasaklõhh , Biberman , Laurovski , Zin , Lvov . </s> <s> Ülejäänud olgu priid , " pani ette Stalina . </s> <s> " Muzafari ja Ghivi saad veel pealekauba . " </s> </p>
<p> <s> Usun , et mõnega neist tuleb mul ikka tegemist teha , elu on juba niisugune . </s> </p>
<p> <s> Jõime veini , Stalina rääkis , et sigaretid on ikka tunduvalt paremad kui paberossid . </s> </p>
<p> <s> " Vaata , kui palju on paberossil tühja toru , sigaret on aga üleni tubakat täis . " </s> </p>
<p> <s> Edasi rääkis Stalina , kuidas ta lastekodus pidi kääru leiva eest trussikud jalast võtma ning Onu Majandusel laskma seda teha . </s> </p>
<p> <s> " Uhked tüdrukud surid nälga , " puhkes Stalina nutma . </s> </p>
<p> <s> Ta oli siis 13-aastane ! </s> </p>
<p> <s> " Ka mina olin lastekodus , aga minul läks teisiti . </s> <s> Meie pagesime lastekodu juhatajaga Krimmi . </s> <s> Peale selle olin ma temaga mõnda aega abielus , " ütlesin mina , kuigi mulle ei meeldi oma elust rääkida . </s> </p>
<p> <s> Tahaksin , et selle kireva elu jäljed kaoksid koos minuga . </s> <s> Päeviku hävitan ma ise , kui aeg käes . </s> </p>
<p> <s> Järelroana serveeriti maasikajäätist . </s> </p>
<p> <s> " Teie siin pidutsete , samal ajal kui minu isa maha lasti ! " kriiskas järsku kohale ilmunud Krauklis ja äigas kandiku kelneri käest põrandale . </s> </p>
<p> <s> " Sinu isa pärast jäägu ma jäätisest ilma , " tegi selle peale draamat Stalina . </s> </p>
<p> <s> " Ise rääkisid , et su isa on kõva kommu . </s> <s> Artelli brigadir ja puha , " imestas Pobeda . </s> </p>
<p> <s> " Mitte artelli brigadir , vaid kolhoosi esimees , " täpsustas Krauklis . </s> </p>
<p> <s> " Mis vahet seal õigupoolest on ? " ülbitses Gamburg . </s> </p>
<p> <s> " Mis ta siis tegi ? " tundsin ma kaasa . </s> </p>
<p> <s> " Sina , NKVD suurim libu , tuled arvama , et minu isa oli midagi teinud ! </s> <s> Ta oli aus inimene , ta oli aus kommunist ! " röökis Krauklis . </s> <s> " Süüdistuses seisab , et mu isa puistas klaasipuru kolhoosi võisse , müütas seda Riia turul , et nõukogude inimesed oma igemed murraks ! " </s> </p>
<p> <s> " Järelikult himustas keegi su isa kohta . </s> <s> Ma püüan midagi sinu heaks teha , " lohutas Pavka , kes oli kisa peale kuskilt tagatubadest söögisaali ilmunud . </s> </p>
<p> <s> Niisugune kurb uudis lõpetas meie pidusöögi kähku , jäimegi ilma jäätiseta . </s> </p>
<p> <s> 30 . september </s> </p>
<p> <s> Karnevaliõhtu instituudis , tegime Stalinaga endid Tshukiks ja Gekiks ning saime esimese ja teise koha . </s> </p>
<p> <s> Stalina oli esimene , mina teine , aga muidugi ei ole ma kade . </s> </p>
<p> <s> " Õnnitlen ja teatan , et olen sulle 470 rubla võlgu , " soovis mulle kõige paremat Pushkin . </s> </p>
<p> <s> " 470 rubla ! </s> <s> Oo , siis olen ma ju rikas ! </s> <s> Mul ei ole elu sees nii hullupööra koledalt raha olnud , " rõõmustasin mina . </s> </p>
<p> <s> " Sa võitsid illegaalsel jalgpallitotol , " teatas Pushkin . </s> </p>
<p> <s> " Aga ma ei tea ju ühtki jalgpallurit ! " jahmusin mina . </s> </p>
<p> <s> " Sellised võidavadki . </s> <s> Ja tatarlased saatsid rahateatise intrisse . </s> <s> Ja mina tõin selle postkontorist ära , sest kõik poisid on oma leivatalongid ammu maha mänginud ja kõhud paistetavad näljast . </s> <s> Ka mul on praegu taskutiisikus , aga kui ma paari haltuura eest nodi kätte saan , siis maksan su poldile ära , " irvitas Pushkin . </s> </p>
<p> <s> " Kes see polt veel on ? " küsisin mina , kui meie ümber orkestri saatel tantsisid kõikvõimalikes maskides vgikikad — oli don Quijotesid , Peeter Esimesi , lamburineiusid , kurtisaane ja terve leegion muid tähtsaid tegelasi . </s> </p>
<p> <s> " Kutt , kellega sa parajasti nikud , " nöökis Pushkin . </s> </p>
<p> <s> Tema kasutab siis seesugust sõna . </s> </p>
<p> <s> Mehed jagunevadki selle järgi , mis sõna nad missuguse elujuhtumi puhul pruugivad . </s> </p>
<p> <s> Mina ütlen endamisi magamine . </s> <s> Või kui ma tahan natuke lõbus olla , siis pikutamine . </s> </p>
<p> <s> Igatahes ei ole ma juba väga kaua kellegagi ei maganud ega pikutanud . </s> <s> Mul ei tulegi kohe meelde , millal oli viimane kord . </s> <s> Aah , Neenetsimaal , mille vesinikupomm tuhaks põletas ! </s> </p>
<p> <s> Poistest kuulutati algul parimaks Pushkin , kes oli kauboi . </s> </p>
<p> <s> " Ma tõstatan kaebuse ! </s> <s> Anda kauboile esikoht ! </s> <s> See tähendab Lääne ees lömitamist , " lõi Gamburg lamenti žürii esimehe Gerassimovi juures . </s> </p>
<p> <s> Siis esikoht tühistati , võitjaks kuulutati Pobeda , kes oli teinud ennast rändmungaks . </s> </p>
<p> <s> " Anda esikoht talle — see on usupropaganda , " protesteeris Gamburg jälle . </s> </p>
<p> <s> Paistab , et Gerassimov tõesti kardab Gamburgi , kuna ka Pobeda esikoht muudeti ära . </s> </p>
<p> <s> " Näis-näis , kas Gamburg saab esikoha endale , " ootas Stalina mitte just heasoovlikult . </s> </p>
<p> <s> Gamburg oli rändnäitleja ja -muusik , skomorohh , mina oleksin talle mingi auhinna andnud , aga Gerassimov otsustas teisiti . </s> </p>
<p> <s> " Esikoha väärilist kostüümi meesteklassis ei leidunud , " kuulutas Gerassimov . </s> </p>
<p> <s> 1 . oktoober </s> </p>
<p> <s> Vaatasime " Stalingradi lahingu " teist seeriat . </s> </p>
<p> <s> " Jällegi hakkab kinematograafia tegelikkust muutma . </s> <s> Kui Eisenstein lõi oma filmiga Oktoobrirevolutsiooni , siis Petrov loob Stalingradi lahingu , " ütles õhtul kodus Pavka . </s> <s> " Muide , Krauklise isa pole keegi maha lasknud . </s> <s> Talle pandi lihtsalt 10 aastat kirjavahetuse õiguseta . </s> <s> Aga nüüd sõidab ta juba kodu poole . </s> <s> Ka Krauklis jääb instasse edasi . " </s> </p>
<p> <s> Mulle meeldib , kui inimestele head tehakse . </s> </p>
<p> <s> " Kas Stalingradi lahing oli siis kuidagi teisiti kui kinos näidatakse ? " tundsin ma huvi ajaloo vastu . </s> </p>
<p> <s> " Loomulikult . </s> <s> Ja varsti on minu kord . </s> <s> Mina loon uue ajaloo ! " tõotas Pavka . </s> </p></div2>
        <div2 type="alaosa"><head> II osa </head>
<p> <s> 2 . oktoober </s> </p>
<p> <s> Sveta kutsus tagasihoidlikule hommikusöögile , laud aias oli kaetud umbes 150-le inimesele , kohal olid peamiselt igasugused marssalid ja suursaadikud . </s> <s> Väga palju oli ka Vahtangovi ja Meierholdi teatri näitlejaid , kirjanikke ja heliloojaid . </s> <s> Üks paks mees õgis muudkui vähke . </s> </p>
<p> <s> " See on Fadejev , andetu grafomaan , kes kirjutas tolle haltuura , mida " Nooreks Kaardiväeks " nimetatakse . </s> <s> Nüüd käskis Koba tal romaani ümber teha , " õelutses Pavka . </s> </p>
<p> <s> Sergei Bondartshuk kandis elegantset kaelasalli , teisi nii julgeid moemehi ei leidunud . </s> </p>
<p> <s> Tahtsin talle tere öelda , aga ma ei teinud seda , kuna seda oleks võidud tõlgendada pealepressimisena . </s> </p>
<p> <s> " Ära venita naba paigast . </s> <s> Bondartshuki juures sa löögile ei pääse , " manitses Pavka . </s> </p>
<p> <s> Võib-olla siiski pääsen ? </s> </p>
<p> <s> Road ja kelnerid olid tellitud " Metropolist " , mõned teenindajad olid mulle tuttavad , aga ma ei hakanud neid tervitama , kuna see ei sobi . </s> </p>
<p> <s> Minu poolest ju võiks seda , minul poleks midagi selle vastu , et tervitada tuttavat inimest , aga nemad ise peavad range ja ükskõikse näo pähe tegema , muidu kaotavad koha . </s> </p>
<p> <s> " Niisugustel pidudel ei saa need tüübid pennigi jootraha , aga kõik , mis lauale järele jääb , kuulub neile . </s> <s> Ja seda on alati väga palju . </s> <s> Harilikult lähevad nad oma saaki jaotades kaklema , " teadis Pavka kelnerite kohta . </s> </p>
<p> <s> Sügis on Moskva lähistel hurmav . </s> <s> Soe ja ilus , lapsed mängisid meie ümber . </s> </p>
<p> <s> Sveta armastab lapsi . </s> </p>
<p> <s> Pärast jõime lehtlas vaarikateed , Sveta pani oma klaasi neli tükki suhkrut . </s> <s> Ma pole kunagi varem näinud , et keegi tee sisse nõnda palju suhkrut paneks . </s> </p>
<p> <s> " Mul oli raske lapsepõlv , " lausus Sveta , kui lusikaga teed segas . </s> <s> " Kas sulle imponeerib Pavka ? " </s> </p>
<p> <s> Oo , missugused peened sõnad ! </s> </p>
<p> <s> Ma ei tahtnud hakata ette lugema kõiki Pavka puudujääke . </s> </p>
<p> <s> " Enam-vähem , " püüdsin ma vastamisest kõrvale hiilida . </s> </p>
<p> <s> " Jaa , tal on omad veidrused , aga muidu on ta kena inimene , " ütles Sveta . </s> </p>
<p> <s> Tegelikult on mulle vastumeelt rääkida inimesest , kes on küll seltskonnas , aga keda pole parajasti läheduses kuulmas , mida tema kohta öeldakse . </s> </p>
<p> <s> " Neid veidrusi pole ju kuigi palju . </s> <s> Ja neid pole raske taluda , " valetasin mina , aga ainult õige pisut . </s> <s> Ma olen otsustanud , et ma valetan ainult siis , kui tõde kellelegi teisele inimesele liiga teeks . </s> </p>
<p> <s> Siis tuli lehtlasse Pavka , shampusepokaal käes . </s> </p>
<p> <s> " Teie siin , nii intiimselt , " lõõpis Pavka . </s> </p>
<p> <s> " Tead , kogu see vastik bande viskab mul lihtsalt ära . </s> <s> Kõik kehkadiveid leierdavad muudkui ühte ja sedasama juttu , mida ma olen musttuhat korda kuulnud , " hüsteeritses peoperenaine Sveta . </s> </p>
<p> <s> " Punaste vahtralehtede terviseks ! " tõstis Pavka toosti ja teatas , et täna kinnitati tema filmi stsenaarium " Lenini armastus " . </s> </p>
<p> <s> " Kes kinnitas ? " küsis Sveta . </s> </p>
<p> <s> " Kes , kes ! </s> <s> Tead ju ise , kes kõik stsenaariumid Nõukogude Liidus kinnitab , " osatas Pavka . </s> </p>
<p> <s> " Aah , paps . </s> <s> Aga kes selle jubeduse valmis treis ? " käis Sveta Pavkale kaela peale nagu Issanda nuhtlus . </s> </p>
<p> <s> " Ma ei tea . </s> <s> Oletatavasti kinnitaja ise , " arvas Pavka . </s> </p>
<p> <s> " Ja mida tähendab Lenini armastus ? </s> <s> Keda või mida see tola siis armastama hakkab ? </s> <s> Ta oskas vaid tatti suust välja pritsida ja ei armastanud kedagi , kuigi pidas korraga kolme naist . </s> <s> Pärast tema surma rappisid naised nii et suletutid lendasid , et kes saab ametlikuks leseks . </s> <s> Paps määras selleks Krupskaja , mida ta hiljem kahetses . </s> <s> See eit oli päris siiru-viiru , " laskis Sveta julgelt keelel käia . </s> </p>
<p> <s> " Mina ka ei tea , keda või mida Lenin armastab . </s> <s> Ma ei ole stsenaariumi veel lugenud . </s> <s> Aga ma tean kaht asja — esiteks seda , et film peab valmima järgmise aasta naistepäevaks ning teiseks seda , et peaosi hakkavad mängima Sergei Bondartshuk ja Margit Jaanovna , " nimetas Pavka minu nime . </s> </p>
<p> <s> Ausõna , Bondartshukiga koos oleksin ma nõus ! </s> </p>
<p> <s> " Õnnitlen ! " embas mind Sveta . </s> <s> " Sa saad kuulsaks . </s> <s> Kas sa mulle siis enam külla üldse tuledki ? " </s> </p>
<p> <s> " Tulen , tulen . </s> <s> Ma pole mõni niisugune , kes vanad sõbrad maha jätab , " lubasin mina . </s> </p>
<p> <s> " Ja 8. märtsiks , naistepäevaks ! </s> <s> Tohoo hullu ! </s> <s> Vähem kui poole aastaga ! </s> <s> Tavaliselt tehakse neid soperdisi mitu aastat , " imestas Sveta . </s> </p>
<p> <s> " Kobale on kähku uut ajalugu tarvis , " põhjendas Pavka . </s> </p>
<p> <s> " Mulle ei meeldi , kui mu papsi Kobaks kutsutakse , " krimpsutas Sveta nina . </s> </p>
<p> <s> " Mind tahetakse Svetaga paari panna , " pani Pavka tagasiteel autos pommi . </s> <s> " Tahetakse uut trooniabielu . " </s> </p>
<p> <s> Kas meie oleme siis Svetaga rivaalid või ? </s> </p>
<p> <s> " Sa abiellud minuga või ... " otsisin ma õigeid sõnu . </s> </p>
<p> <s> " Mis või ? " küsis Pavka pelglikult ja ma tundsin , et selles mängus olen mina peremees , mitte keegi teine . </s> </p>
<p> <s> Minu isa ja ema olid Tallinna vanalinnas tubakamüüjad , nende isad ja emad mine tea kes , mind on elu aina vintsutanud ja vintsutanud , neid siin on kantud nagu sitta pilpa peal , aga ikkagi juhin seda mängu mina ! </s> </p>
<p> <s> " Või ma ei tule su filmi , " lõpetasin ma lause pika pausi järel — täpselt nagu me õpime näitlejameisterlikkuse tundides . </s> </p>
<p> <s> " Ma ei tahagi Svetat , ma ei taha saada maha löödud , " andis Pavka kohe alla . </s> <s> " Pealegi on tal juba piisavalt kirev elu seljataga . " </s> </p>
<p> <s> Kellel ei oleks ? </s> </p>
<p> <s> " Ta oli 14-aastane plikanatt , kui armus meeletult 40-aastasesse literaati Kaplerisse , tal oli tolle tema suhtes vanamehega terve romaan . </s> <s> Kogu NKVD jälitas paarikest , lisaks veel Koba omad salateenistused , tapmisõigusega nuuskurid ja teised Koba pätikarja pätid . </s> <s> See Kapler oli muuseas kihvt vend , ta on paar tõesti head stsenaariumi kirjutanud . </s> <s> Mina arvan küll , et ta polnud partii peal väljas , ka tema oli tüdrukusse lolli moodi raskelt armunud . </s> <s> Ja Sveta ise ajas talle ligi , Kapler tahtis kogu aeg järele jätta . </s> <s> Asjal lasti ainult sellepärast mõnda aega kesta , et Kapler kirjutas Svetale nii säravaid armastuskirju , et Koba lausa nautis neid , kui laskis endale ette lugeda . </s> </p>
<p> <s> Lõpuks Koba mõistis , et Kapler kirjutab neid kirju tegelikult talle ning lõi Kapleri maha , õigemini lasi kinni võtta ning saata Krimmi asumisele . </s> <s> Starõi Krõmist jätkas Kapler kirjade kirjutamist , aga need ei tulnud tal enam nii hästi välja ning siis laskis Koba ta mürgitada . " </s> </p>
<p> <s> " Ma olen Starõi Krõmis olnud , " tähendasin mina , aga Pavka ei pööranud sellele mingit tähelepanu . </s> </p>
<p> <s> Mehed on juba niisugused , eriti kui jutuhoogu sattuvad . </s> </p>
<p> <s> " Seejärel oli Sveta juhuslikus abielus , millest sündis poeg Jossif , " rääkis Pavka edasi . </s> <s> " Keegi ei tea , miks Koba laskis sel abielul sündida . </s> <s> Isa tujud . </s> <s> Siis sokutas Koba Sveta mehele Andrei Ždanovi pojale Jurile , see oli tõeline dünastiaabielu . </s> <s> Juri Ždanovist pidi saama Nõukogude Liidu tsaar , Svetast tsarinna . </s> <s> Äkki aga hakkas Andrei Ždanov esimest viiulit mängima ning Koba vihastus , laskis ka Ždanovi maha koksata ning oma tütre Ždanovi pojast lahutada . </s> <s> Siis oli Sveta lühikest aega abielus mingi tundmatu selliga , et haavu lakkuda , ja nüüd elab ta küll kellegi sõjasandiga , aga talle määritakse kaela mind . " </s> </p>
<p> <s> " Miks just sind ? " küsisin mina . </s> </p>
<p> <s> " Et sünniks uus tsaar , " vastas Pavka . </s> </p>
<p> <s> " Tsaar ? </s> <s> Kas tsaarid ei ole juba ammu surnud ? " imestasin mina . </s> </p>
<p> <s> " Sellepärast neid ongi vaja sünnitada , et nad surnud on . </s> <s> Aga ma ei taha . </s> <s> Ma ei taha , et mind maha notitakse . </s> <s> Ma tahan enne paar tõesti head filmi valmis saada , alles siis võin surra . </s> <s> Mind ei huvita võim , mind huvitab ainult kunst , " lausus Pavka kuidagi nukralt . </s> </p>
<p> <s> " Mina olen sulle omad tingimused öelnud , " kordasin mina , kui Keskkomitee " Buick " " Metropoli " ees peatus . </s> </p>
<p> <s> 3 . oktoober </s> </p>
<p> <s> Külla tuli Stalina , rääkis , kuidas temast sai näitleja . </s> <s> Mina jõin limonaadi , tema viina , aga meil oli mõnus olla . </s> </p>
<p> <s> " Tahtsin lastekodust ära , seal oli nii vastik . </s> <s> Aga ei lastud , lastekodu on nagu vangla . </s> <s> Õnneks puhkes sõda , " jutustas Stalina , kuidas ta läks Stalini kutse peale vabatahtlikult sõtta , hakkas halastajaõeks , luges õhtuti haavatutele ette Polevoi " Jutustust tõelisest inimesest " . </s> <s> " Olin ainult 16-aastane . </s> <s> Aga ma panin tähele , et kui ma loen ühtmoodi , siis oigavad nad tunduvalt vaiksemalt . </s> <s> Ja kui ma loen teistmoodi , siis oigavad rohkem . </s> <s> Järelikult on esimest moodi parem . " </s> </p>
<p> <s> " Siis tegid sa head , " ütlesin mina , kuna mulle meeldivad inimesed , kes teevad head . </s> </p>
<p> <s> " Tegingi , " rõõmustas Stalina . </s> <s> " Ja väga palju . </s> <s> Kõige suurem halastamine oli siis , kui terve rood sust kaevikus üle käis , kuulid vingusid kahe sinelis keha kohal . " </s> </p>
<p> <s> " Kas nad olid siis järjekorras või ? " küsisin mina . </s> </p>
<p> <s> " Ilusti ja korralikult , keegi ei trüginud vahele , " meenutas Stalina . </s> </p>
<p> <s> " Kas sa mingit haigust ei kartnud ? " uurisin mina . </s> </p>
<p> <s> " Ma olen komnoor , mulle ei hakka külge , " naeris Stalina . </s> </p>
<p> <s> Ka mina olen komnoor ! </s> </p>
<p> <s> " Pea meeles , et osi ei anta nendele , kes kannavad välismaa riideid , " manitses Stalina . </s> </p>
<p> <s> Ta on hea sõbranna , kuigi ei tea pooli pudrunõusid . </s> </p>
<p> <s> " Kuule , sa tiri see Pavka ZAGS-i , mis te muidu vabakat panete , " soovitas Stalina , kui livrees kelner talle meie külalistesalongi sügava kummardusega uue jääkülma vinnakarahvini oli toonud . </s> </p>
<p> <s> " Juba alustatud , " tunnistasin mina . </s> </p>
<p> <s> " Õnnitlen . </s> <s> Ta on väärt partii , " tundis Stalina heameelt . </s> </p>
<p> <s> " Mind häirib ainult üks asi . </s> <s> Kas ma pean talle ütlema , et ma olen ka varem abielus olnud ? " küsisin ma nõu . </s> </p>
<p> <s> " Ei ! </s> <s> Milleks ? </s> <s> Loomulikult mitte ! " soovitas Stalina ja jäi salongi nahkdiivanile magama , ise purusopsus . </s> </p>
<p> <s> Hea , et ta sedapuhku ei hakanud hüsteeritsema , kõiki pikalt saatma . </s> </p>
<p> <s> Mina aga otsustasin , et ma pean Pavkale kõik ära rääkima , muidu pole aus . </s> </p>
<p> <s> 4 . oktoober </s> </p>
<p> <s> Gamburg sai " Mosfilmis " pisiosa , ta mängib fashistide gaasikambri gaasikraanide lahtikeerajat . </s> </p>
<p> <s> " See on karakterroll . </s> <s> Mitte igaüht poleks sinna võetud , " uhkustas Gamburg . </s> <s> " Hoia minu ligi , mina lendan kõrgele . " </s> </p>
<p> <s> Tema edevus on mulle ammu täiesti vastumeelne . </s> <s> Mina küll ei taha , et mehed minusse armuvad . </s> </p>
<p> <s> Tuleb välja , et ka Gamburg peab päevikut , ta teeb seda selleks , et aidata neid , kes tulevikus hakkavad temast raamatuid kirjutama . </s> </p>
<p> <s> " Mu biograafid tänavad mind , " hooples Gamburg , kui mulle oma päevaraamatuid näitas . </s> </p>
<p> <s> Tal on kõik täpselt üles tähendatud : </s> </p>
<p> <s> " Kell 5.45 ärkasin . </s> <s> Kell 5.50 painutusharjutused , kõhulihased , 19 kätekõverdust , 14 lõuatõmmet . </s> <s> Kell 6.20 jooks Jauza ääres — 3 km 11 minutit 34 sekundit ( isiklik rekord ) , 109 kükkhüpet ( isiklik rekord ) . </s> </p>
<p> <s> Kell 7.00— 8.30 töö stsenaariumiga . </s> <s> Kell 9.00 montaaž ( professor Liebermann ) . </s> <s> Kell 11.00 " Soomuslaev " Potjomkin " " . </s> <s> Kell 13.00 loeng " Imperialismi ideoloogilisest diversioonist " . </s> <s> Kell 15.00 kaamera optika ( professor Kalinishtshenko ) . </s> <s> Kell 17.00 komsomolibüroo . </s> <s> Kell 19.00— 24.00 intrivalve . " </s> </p>
<p> <s> Kas see on minust ebaaus , et mina talle oma päevikut ei näita ? </s> <s> Ei öelnud isegi , et see on mul olemas ? </s> </p>
<p> <s> Aga mina ei pea seda oma biograafide jaoks . </s> </p>
<p> <s> 5 . oktoober </s> </p>
<p> <s> Pantomiimid on kihvtid , neid teeks hommikuni . </s> </p>
<p> <s> 6 . oktoober </s> </p>
<p> <s> Teadusliku materialismi seminaris rääkis Ivanishtshenko kollasest ja sinisest kuradist , kellest oli rääkinud juba Lenin , kui paljastas mahhismi saatanlikku olemust . </s> </p>
<p> <s> Ma ei teadnudki varem , et kuradeid on mitut värvi , arvasin , et nad on hallid ning mustade sarvede ja sabaga . </s> </p>
<p> <s> Tuleb välja , et küberneetika on kollane ja semantika sinine kurat . </s> </p>
<p> <s> See on küll ilusti öeldud . </s> </p>
<p> <s> 7 . oktoober </s> </p>
<p> <s> Komsomolikoosolekul mõistsime hukka Jugoslaavia rahva timuka Josip Broz-Tito , kes on väga halb inimene . </s> </p>
<p> <s> Koosolekut juhatas meie rakukese komsorg Stalina , kõne pidas Gamburg . </s> </p>
<p> <s> " Tito—Rankovic1i verine klikk on ülemaailmse kommunismi õelaim vaenlane , " kuulutas Gamburg õhinal . </s> <s> " Diktaator on ujutanud kogu maailma üle valedega . </s> <s> Titol on vale nimi , vale sünnikuupäev , vale sünnikoht , kogu Tito elulugu on algusest saadik võltsitud . " </s> </p>
<p> <s> " Täpselt samuti nagu Leninil ja Stalinil , " kommenteeris Pavka kodus . </s> <s> " Stalin on Titole neli atentaati korraldanud , kunagi pole õnneks läinud , nüüd hoiab jõuetus vihas rusikaid taskus ja sõimab . </s> <s> Oleks esimene tapja Tito siruli tõmmanud , oleks kõikides meie linnades Tito-nimelised tänavad . " </s> </p>
<p> <s> Insta koosolekul otsustasime veel tõsta poliitilist valvsust , kuna valvsus ei tohi nõrgeneda . </s> </p>
<p> <s> Näiteks ei olnud seinalehes sm. Voroshilovi pilti , kuigi läheneb Töölis-Talupoegade Punaarmee kangelaslik aastapäev . </s> </p>
<p> <s> " Kus see pagana Jugoslaavia asub ? " küsis Stalina koosoleku vaheajal . </s> </p>
<p> <s> " Mine pagan tea , " kehitasin ma õlgu . </s> </p>
<p> <s> " Saate aru , plikad , saate aru ! " laiutas Gamburg suitsetamistrepil käsi , aga seal ei saanud me Stalinaga mõhkugi aru , alles kodus taipasin , et vahest oli Gamburgil piinlik . </s> </p>
<p> <s> Koosoleku teisel poolel arutati Pobeda küsimust — ta oli trammis jänest sõitmisega vahele jäänud , märatsema hakanud ning kontrolörile rusikaga silme vahele äianud . </s> </p>
<p> <s> Kohal oli ka 16. trammipargi esindaja , kes nõudis Pobeda väljaviskamist komsomolist . </s> </p>
<p> <s> " Aga see tähendab VGIK-ile kriipsu peale tõmbamist , " tõdes Pobeda ja hakkas nutma . </s> </p>
<p> <s> Minule muutus ta küll oma nutmisega märksa sümpaatsemaks , Stalinale samuti , Krauklis aga itsitas . </s> </p>
<p> <s> " Võta pühi silmad puhtaks ja ole mees ! " tiris Pushkin jalast oma mootorratturisaapa , keerutas jalalaba ümbert lahti haisva nartsu ja ulatas sõbrale . </s> </p>
<p> <s> Pushkin teeb igast toimingust terve etenduse , eriti siis , kui leidub pealtvaatajaid . </s> </p>
<p> <s> Mina nõndamoodi teiste tarvis ei ela , ehk ei olegi ma näitleja ? </s> </p>
<p> <s> " Kuidas võib nõukogude üliõpilane sõita tasuta trammis ? </s> <s> Kuidas võib nõukogude üliõpilane petta oma riiki ? </s> <s> Niisugune inimene ei ole väärt nõukogude üliõpilase nime , " pidas Gamburg vahutava kõne . </s> </p>
<p> <s> Pobedat kaitsma oli tulnud Gerassimov isiklikult . </s> <s> Tema taktika oli rajatud Pobeda veelgi rängemale süüdistamisele . </s> </p>
<p> <s> " See on suur häbi meie instituudile , häbi tervele nõukogude kinematograafiale , mida juhib meie kõikide poolt armastatud Jossif Vissarionovitsh Stalin isiklikult , " alustas Gerassimov ning seejärel kiitis ta " Stalinit isiklikult " õige pikka aega . </s> </p>
<p> <s> " Kas nüüd saate aru ? " sosistas Gamburg mulle ja Stalinale . </s> </p>
<p> <s> " Ma arvan , et üliõpilane Pobedonostsev on ära teeninud suusõnalise valju noomituse , " lõpetas Gerassimov ning sellega oli Pobeda päästetud , sest ega keegi ei hakanud ometi vastu vaidlema VGKI-i rektorile ja sotsialistliku töö kangelasele , kellel Kuldtäht rinnas . </s> </p>
<p> <s> " Siin on teile rubla trammirahaks , " ulatas Gerassimov pärast Pobedale rubla . </s> </p>
<p> <s> " Trammiga sõit maksab 30 kopikat , " naeris Pushkin . </s> </p>
<p> <s> " Seda ma ei teadnudki , " vabandas Gerassimov . </s> </p>
<p> <s> Mina ka mitte , muuseas . </s> </p>
<p> <s> " Mul ei ole teile 70 kopikat tagasi anda , " rõõmustas Pobeda , vana ihnuskoi , kes oli otsekui Surma lõugade vahelt välja kistud . </s> </p>
<p> <s> " Olgu , ostke siis pilet vähemalt kolm korda , " leidis Gerassimov lahenduse . </s> </p>
<p> <s> " Siis jääb mulle veel tervelt 10 kopikat , " hõiskas Pobeda . </s> </p>
<p> <s> 8 . oktoober </s> </p>
<p> <s> Käisime lõpuks külas Pavka isal ja emal , nende datsha pole kaugel Sveta omast . </s> </p>
<p> <s> Pavka mängis oma ema Nina Teimurazovnaga tennist , austusest ema vastu laskis Pavka temal võita , ehkki mängis tegelikult paremini . </s> </p>
<p> <s> Ja Pavka ema rõõm sellise võidu üle oli ehtne , Nina Teimurazovna hüppas lausa nahast välja , kilkas ja kargas nagu noor plika . </s> </p>
<p> <s> Pavka isa Lavrenti Pavlovitsh näitas oma liblikakogu . </s> <s> Surnud liblikad olid korralikult karpides , torgatud nõelte otsa ning olid väga ilusad . </s> <s> Eriti ilusad olid liblikate tiivad . </s> </p>
<p> <s> " Kas on nii , et surnud liblikad on ilusamad kui elavad ? " küsis Lavrenti Pavlovitsh kuidagi kummaliselt uurival toonil . </s> </p>
<p> <s> " Ma ei tea , " vastasin mina , sest ma pole nii suuri ja ilusaid liblikaid elusatena näinud . </s> </p>
<p> <s> Ja minu meelest poleks eriti aus öelda küsijale seda , mida too kuulda ihkab . </s> </p>
<p> <s> " Te olete esimene inimene , kes ei tea , " mühatas Lavrenti Pavlovitsh ja mina kartsin , et jätsin endast halva mulje . </s> </p>
<p> <s> Aga mida mul teha oli ? </s> <s> Kas pidin ma hakkama talle mett mokale määrima ? </s> <s> Seesugune inimene mina ei ole , ja sinna ei ole midagi parata . </s> </p>
<p> <s> Õnneks Lavrenti Pavlovitsh jätkas oma liblikakogu näitamist . </s> </p>
<p> <s> " See on Kostariikast , see on samuti Kostariikast , " seletas Lavrenti Pavlovitsh . </s> <s> " Huvitav , et Kostariika on Eesti NSV-st väiksem , ent ometi elab seal maailma umbes 100 000-st liblikasordist vaata et neljandik . </s> <s> Kogu aeg avastatakse seal uusi liblikaliike ning seltsimehed saadavad neid mulle . " </s> </p>
<p> <s> Nii Nina Teimurazovna kui Lavrenti Pavlovitsh on väga toredad inimesed , samuti Pavka õde ja vend . </s> </p>
<p> <s> Püüdsin Pavkat ööseks oma voodisse meelitada , aga mul ei õnnestunud seda teha . </s> </p>
<p> <s> " Pean pilte ilmutama , " vabandas Pavka . </s> </p>
<p> <s> Oh , Pavka-Pavka , mis niimoodi saab ? </s> </p>
<p> <s> 9 . oktoober </s> </p>
<p> <s> Välismaa filmide vaatamine keelati hoopis ära , nüüd loeme üksteisele ette välismaa filmide stsenaariume . </s> </p>
<p> <s> Jagame osad kätte ning loeme , samal ajal kujutleme , kuidas võiks see ekraanil olla . </s> </p>
<p> <s> 10 . oktoober </s> </p>
<p> <s> Olen hakanud Moskvat armastama , eriti meeldivad mulle paar tänavanurka , ümber mille pöörab rataste kilisedes tramm . </s> <s> Tunnen nende järele aeg-ajalt igatsust ja longin ikka ja jälle kohale . </s> <s> Meeldivad ka kirikukökatsid , kahju , et neid nii palju lammutatakse . </s> <s> Kirikud meenutavad mulle Räpina pappi Grigorit , kes on mu poja Konstantini ristiisa . </s> <s> Täna nägin , kuidas buldooser lükkas kokku väikest kirikut Arbatil . </s> </p>
<p> <s> Moskva on eriti ilus sügisel , kui kõikides parkides kollendavad lehed . </s> </p>
<p> <s> 11 . oktoober </s> </p>
<p> <s> Käime neljakesi motikaga sõitmas — mina , Stalina , Pushkin ja Pobeda . </s> </p>
<p> <s> Kord istun ma Pushkini rattal , kord Pobeda omal . </s> </p>
<p> <s> Täna käisime Tuula taga Jasnaja Poljanas krahv Lev Nikolajevitsh Tolstoi haual . </s> </p>
<p> <s> " Äge vanamees oli , " kiitis Pushkin . </s> </p>
<p> <s> Stalina luges Tolstoi haual Jessenini luuletusi . </s> </p>
<p> <s> " Äge mis äge , aga luuletada ei osanud , " lausus Pobeda ja luges oma luuletusi . </s> </p>
<p> <s> " Puhas eleegia-värk , " silitas Pushkin sõbra pead . </s> </p>
<p> <s> " Mis asi see eleegia veel on ? " imestas Pobeda ja mul on tunne , et ta ei teeselnud , ehkki ta mõnikord mängib lihtsameelset kuskilt kolkast , et varjata oma harimatust . </s> </p>
<p> <s> " Kas sa ostsid endale tsikli selle rutsi eest , mis sa Gerassimovilt said ? " küsisin ma Pobedalt . </s> </p>
<p> <s> " Ei , me käime Pushkiniga öösiti metrood remontimas , " vastas Pobeda ja Pushkinil oli häbi . </s> </p>
<p> <s> " Häda ajab härja kaevu . </s> <s> Paar nädalat pole ühtki haltuurat sülle kukkunud , " põhjendas Pushkin . </s> </p>
<p> <s> 12 . oktoober </s> </p>
<p> <s> Analüüsisime Mihhail Rommi " Rasvarullikest " . </s> </p>
<p> <s> Minu arvates ei saa mitte ükski mees prostitutsioonist aru ja need naised , kes vahetevahel sellel teemal sõna võtavad , kordavad ainult meeste lolli juttu , sellepärast neil lubataksegi rääkida . </s> </p>
<p> <s> Naisel võib peale vaesuse olla ka muid põhjusi . </s> <s> Raha ei pruugi olla põhiasi , miks naine võõra mehega voodisse läheb . </s> </p>
<p> <s> Minagi läheksin pigem mõne tundmatuga kui omainimesega , kes võib hiljem nagu takjas sulle külge jääda ja kõrini ära tüüdata . </s> </p>
<p> <s> Aga raha ma ei võtaks , kindla peale ei võtaks . </s> </p>
<p> <s> Ei . </s> </p>
<p> <s> Otsustasin ümber — päris võhivõõraga ma seda siiski ei julgeks . </s> </p>
<p> <s> 13 . oktoober </s> </p>
<p> <s> Kõige rohkem meeldivad mulle improvisatsioonid , ka Gerassimov kiidab neid . </s> </p>
<p> <s> Mängin surnukuuris isa-ema otsimist , emalt lapse ära võtmist , koopa-elu , nälga lastekodus ja muid niisuguseid etüüdikesi . </s> <s> Sünnitamise etendamisega lõin kõik pahviks , nad olid lausa keeletud . </s> </p>
<p> <s> Tahaksin mängida ka seda , kuidas ma kolmele metsavennale kuulusin , aga ei julge , kuna see võiks kõiki hoopis ära ehmatada . </s> </p>
<p> <s> VGIK-is valitseb hirmus silmakirjatsemine , ja see on üks neist asjadest , mida ma vihkan . </s> <s> Ma ennem suren kui hakkan variseriks . </s> </p>
<p> <s> 14 . oktoober </s> </p>
<p> <s> Täna olime Majakovskis , eile MHAT-is ehk Kunstiteatris , üleeile ... ei mäleta , kus . </s> <s> Aah , tuli meelde — Vahtangovis . </s> </p>
<p> <s> Mulle meeldib teatris käia , näeb inimesi ja etendusi . </s> </p>
<p> <s> Kõige rohkem meeldib mulle siiski " Sovremennik " . </s> </p>
<p> <s> Satiiriteatris lõkendas Pavka end " 13 tooli " vaadates lausa herneks . </s> </p>
<p> <s> " Täpselt meie elu ! </s> <s> Kui ilusti annavad Poliitbüroole sõrmede pihta ! </s> <s> Kuidas nad julgevad ! " kiitis Pavka . </s> </p>
<p> <s> 15 . oktoober </s> </p>
<p> <s> Ulanova " Giselle " oli vapustav . </s> </p>
<p> <s> 16 . oktoober </s> </p>
<p> <s> Teatreid on teisigi . </s> </p>
<p> <s> Pavka viis meid ühte väga ja väga erilisse , mis meile Stalinaga pakkus minimaalselt , poisid aga ajas suisa vaimustusse . </s> </p>
<p> <s> Tegemist oli roosade etendusega . </s> </p>
<p> <s> " Venis . </s> <s> Lõpupoole pidin igavuse kätte ära surema . </s> <s> Viievaatuseline klassikaline näidend ei nõua ka nii palju kannatlikkust kui see veerandtunnine jant , " võttis Stalina kokku . </s> </p>
<p> <s> " Mina sain teada , et mul pole omasooiharuse vastu mitte mingit huvi . </s> <s> Nõnda et kasulik kogemus , " arvasin mina . </s> </p>
<p> <s> " Mina samuti , " kinnitas Stalina . </s> </p>
<p> <s> Teater oli tavaline korter , mille ühes , teistest pisut suuremas toas oli kolm rida toole vaatajate jaoks ning maadlusmatt kahele naisele . </s> </p>
<p> <s> Muusika pandi mängima ning kaks naist hakkasid tantsides teineteist paljaks koorima . </s> </p>
<p> <s> Kui nad lõpuks olid riided seljast saanud , heitsid nad pikali ja hakkasid pihta . </s> </p>
<p> <s> " Rinnad lontis , pepu kortsus , " kritiseeris Stalina . </s> </p>
<p> <s> " Mis sa norid teiste kallal ! </s> <s> Ise oled parem või ? " ründas Pushkin . </s> </p>
<p> <s> " Olen ikka küll ! </s> <s> Vaata ja võrdle ! " laskus Stalina tagasiteel kummargile ning demonstreeris oma roosades trussikutes kannikaid , nõnda et üks juhuslik möödamineja suisa vilistas üllatunult . </s> </p>
<p> <s> " Sellel blondiinikesel olid täitsa kobedad udarad , " andis Pushkin asjatundliku hinnangu . </s> </p>
<p> <s> " Sünge piimariiul jah , " kiitis Pobeda takka . </s> </p>
<p> <s> " Klassikaline büst . </s> <s> Mina paneksin seesuguse kooli lastevanemate komitee esinaise osa täitma , " ütles Pavka . </s> </p>
<p> <s> " Idioot ! </s> <s> Selliste tissidega naine sobib ainult söekaevuriks maa alla . </s> <s> Oleks kõva tööeesrindlane , " vaidles Pushkin . </s> </p>
<p> <s> " Arbuusid ! </s> <s> Millised meeletud arbuusid olid teisel ! " jagas Pobeda tunnustust teise naise tagumendile . </s> </p>
<p> <s> " Kuhu sa tema paneksid ? " küsis Pushkin Pavkalt . </s> </p>
<p> <s> " Abtissiks nunnakloostrisse ! " oli Pavkal selle " idioodi " pärast Pushkini peale hari punane . </s> </p>
<p> <s> " Poisid , miks te garaažidest ei räägi ? " õrritas Stalina . </s> </p>
<p> <s> " Täitsa normaalsed mättad mõlemal , ajavad asja ära , " sõnas Pushkin . </s> <s> " Ainult tutid olid lohakalt raseeritud . " </s> </p>
<p> <s> " Mul ajas küll vinna , " tunnistas Pobeda . </s> </p>
<p> <s> " Kamasuutra liigituse järgi oli sellel linapäisel kausjas elevantputs , " teadis Pavka . </s> </p>
<p> <s> Neid naisi võib veel kuidagi mõista , nemad teenivad endale ülalpidamist , aga ilaste suudega vahtivate meeste vastu tundsin ma siirast põlgust . </s> </p>
<p> <s> " Kõige kõditavam on see , et nagu NKVD teada saaks , lastaks kohe maha kõik — nii esinejad , organiseerijad kui pealtvaatajad , " arvas Pushkin . </s> </p>
<p> <s> " NKVD ise teeb selliseid teatreid , " ütles Pavka . </s> </p>
<p> <s> " Et raha kokku ajada , jah ? " uudishimutses Pobeda . </s> </p>
<p> <s> " NKVD-l rahapuudust ei ole . </s> <s> Kui otsa saab , trükivad juurde , " lausus Pushkin . </s> </p>
<p> <s> " Ma nägin elus esimest korda elusat putsi , " nentis Pavka kodus , " Metropolis " , ja täpsustas : " Nõnda , et mu pilk poleks kaamerat läbinud . " </s> </p>
<p> <s> " Selleks ei pruugi ju niisugusse labasesse kohta minna ... " tegin ma selge vihje , ent Pavka ei tulnud ikka mu kõrvale . </s> </p>
<p> <s> Kas tõesti pean ta ükskord lausa kättpidi oma voodisse tirima ? </s> </p>
<p> <s> 17 . oktoober </s> </p>
<p> <s> Krauklis ütles mulle täna kunstiajaloo seminari järel , et armastab elu lõpuni ainult mind , ainult mind ja mite kedagi teist . </s> </p>
<p> <s> Niisugune asi peletab inimesest eemale . </s> </p>
<p> <s> Seminaris endas materdas Gamburg impressioniste kui paadunud dekadente ja joodikuid . </s> </p>
<p> <s> " Ilane tallalakkuja ! " suskas talle Krauklis . </s> </p>
<p> <s> Gamburg teab , mis teeb , tal on iga asja jaoks mõte . </s> </p>
<p> <s> Eile oli stipipäev , täna tuli Gamburg instasse voorimehega , tema on efektitseja , tema elab välismaailma jaoks . </s> <s> Krauklis aga on oma sisekaemuse vang , kui kasutada psühholoogiaprofessor Kuljagini termineid . </s> </p>
<p> <s> Teistes ülikoolides on psühholoogia kui pseudoteadus keelatud , aga meie tuubime seda hoolikalt ihu ja hingega , kuna meie oleme erandid . </s> </p>
<p> <s> Kõige oma edvistamise juures ei ole Gamburg mingi kergats , vaid väga tõsiselt võetav inimene . </s> </p>
<p> <s> Ma kujutan küll ette naist , kes temaga arvestusabiellu astuks , kusjuuures mina see kohe kindlasti ei oleks . </s> </p>
<p> <s> Mina ja Gamburg ei sobi kokku . </s> </p>
<p> <s> 18 . oktoober </s> </p>
<p> <s> Käisime Pavka , Krauklise ja Gamburgiga konservatooriumis kontserdil . </s> </p>
<p> <s> Sain keskaegsest inglise muusikast fantastilise elamuse . </s> </p>
<p> <s> " Oh , kuidas ma jumaldan klavessiini ! " laulis Gamburg halleluujat , kui mulle garderoobis mantlit selga aitas . </s> </p>
<p> <s> " Kas on ka mõni asi , mida sa ei jumalda ? " haistis Krauklis Gamburgi kiidujutus silmakirjalikkust — täpselt nagu minagi . </s> </p>
<p> <s> " Näiteks sind , " salvas Gamburg . </s> </p>
<p> <s> " Poisid , jätke järele ! " vaigistasin ma nad maha . </s> </p>
<p> <s> " Isased kaklevad , emane valib , " tähendas Pavka kodus ja selle peale solvusin ma tõemeeli ! </s> </p>
<p> <s> Olen kahjuks üsna kergesti haavatav . </s> </p>
<p> <s> 19 . oktoober </s> </p>
<p> <s> Käisime Svetaga ilusalongis muresid maha puhastamas . </s> </p>
<p> <s> Lasin teha endale täiesti teise näo , teise soengu , tükk aega hooldati mu küüsi , nii ülemisi kui alumisi . </s> </p>
<p> <s> Niisugune protseduur muudab tõepoolest enesetunde paremaks , nüüd hakkan aru saama , miks teised näitlejad võtavad selle ette võrdlemisi tihti . </s> </p>
<p> <s> Veel käisin massaažis , lamasin seal trussikute väel , masseerijaks oli suur turske mees . </s> <s> Peamiselt mudis ta mu kõhualust . </s> </p>
<p> <s> Sain orgasmi . </s> </p>
<p> <s> Sveta kasutab selleks ka igasugu asjandusi , mis mulle aga ei meeldi . </s> </p>
<p> <s> Nii kosmeetik kui masseerija olid Kremli omad , aga seal liikus ka igasugust muud rahvast . </s> </p>
<p>  </p>
<p> <s> 20 . oktoober </s> </p>
<p> <s> Ma annan endale täielikult aru , et ma olen Pavka ülalpeetav . </s> </p>
<p> <s> 21 . oktoober </s> </p>
<p> <s> Pushkin ja Pobeda ajasid Kaasani vaksalist veduri ära , kihutasid kuni Mogiljovini , siis seati neile vagunid ette ning kokkupõrkes said poisid kriimustada , veduri nina läks täiesti lömmi . </s> </p>
<p> <s> Stalina käis raha nurumas , ütles , et Pushkin ja Pobeda peavad kõik kahjud ise kinni tampima . </s> </p>
<p> <s> " Vahest viskad kuus miljonit kulli ? " küsis Stalina , kusjuures ta vist ei teinud nalja . </s> </p>
<p> <s> Sel juhul on tal küll vale arusaam minu rahalistest võimalustest . </s> <s> Ega see , et ma " Metropolis " elan , ei tähenda veel , et mul oleks miljoneid välja laduda . </s> <s> Tegelikult on Stalina rikkam kui mina , kuna tema saab stippi , mulle seda aga ei anta , kuna ma ei esitanud dekanaati oma vanemate surmatõendeid . </s> </p>
<p> <s> Kust oleksin ma seesugused võtnud ? </s> <s> Kas oleksin pidanud paluma Pavkat , et need mulle võltsitaks ? </s> </p>
<p> <s> 22 . oktoober </s> </p>
<p> <s> Krauklis ütles täna kurilkas , et Gamburg on koputaja . </s> </p>
<p> <s> " Hitler tegi õigesti , et kõik juudid gaasiahju ajas . </s> <s> Mina olen Hitleri poolt . </s> <s> Kuradi protsendimölakad ! " sülitas Krauklis tuld ja tõrva . </s> </p>
<p> <s> " Kes need koputajad veel on ? " uurisin ma kodus Pavkalt . </s> </p>
<p> <s> " Alatud tüübid , kes igasugu sigadusi kokku keeravad , " seletas Pavka . </s> </p>
<p> <s> Minu arvates Gamburg küll ei ole alatu tüüp , kes erilisi sigadusi kokku keeraks . </s> <s> Ehk ainult väiksemaid püherdamisi , mitte rohkem . </s> </p>
<p> <s> Siis , kui ta Stalinit ülistab , on ta muidugi paras põrsas , aga see on ka kõik . </s> </p>
<p> <s> 23 . oktoober </s> </p>
<p> <s> Juba sajab lund . </s> <s> Nõnda varakult ! </s> </p>
<p> <s> Trammirataste kilin on külma ilmaga hoopis lõikavam . </s> </p>
<p> <s> 24 . oktoober </s> </p>
<p> <s> Helisalvestuses neli tundi . </s> </p>
<p> <s> Ma ei oska eristada viiulit tromboonist , minu meelest on nad teatud kõrgusel väga ühte moodi . </s> </p>
<p> <s> " Pingutage , pingutage palun oma kõrvu , Margit Janovna , " soovitas dotsent Volhova neli tundi järjest . </s> </p>
<p> <s> 25 . oktoober </s> </p>
<p> <s> Miks mina pean midagi teadma filmi eelarve koostamisest ? </s> </p>
<p> <s> Mulle ei meeldi lugeda raha . </s> <s> Ja ma õpin näitlejaks , mitte ökonomistiks . </s> </p>
<p> <s> 26 . oktoober </s> </p>
<p> <s> Milliseid nõkse , milliseid uperpalle saab teha nukkudega , ilma et vaataja näitleja käsi märkaks ! </s> </p>
<p> <s> Nukud on täpselt nagu mehed , vahest ilusamad ja paremadki kui mehed . </s> </p>
<p> <s> Kui nii võtta , siis meeldib mulle nukkude liigutamise seminar kõige rohkem , ehkki tulevikus on näitlejatöös vahest sellest kõige vähem kasu . </s> </p>
<p> <s> " Kui lähete koolilavadele esinema , siis võtke alati nukud kaasa , " soovitas Gerassimov . </s> </p>
<p> <s> Kas siin valmistatakse ette filminäitlejaid või koolilavadel esinejaid , ei saa ma aru . </s> </p>
<p> <s> 27 . oktoober </s> </p>
<p> <s> Pobeda luges mulle öö läbi luuletusi . </s> </p>
<p> <s> " Väga head , " ütlesin mina , sest luuletused meeldisid mulle tõesti . </s> <s> Ma ei kiida mitte kunagi kedagi ilmaasjata , sest selline silmakirjalikkus teeb ainult halba — nii kiitjale endale kui tollele , keda kiidetakse . </s> </p>
<p> <s> " Need on keelatud , " toonitas Pobeda . </s> </p>
<p> <s> Kõik ilusad asjad keelatakse ära ! </s> </p>
<p> <s> " Kelle omad ? " tundsin ma huvi . </s> </p>
<p> <s> " Anna Ahmatova ja veel kellegi , " vastas Pobeda . </s> </p>
<p> <s> " Kes see teine siis veel on ? " küsisin mina , aga loomulikult nägin ma vastust Pobeda punetavast näost . </s> </p>
<p> <s> " See on suur saladus , " ütles Pobeda . </s> </p>
<p> <s> Muidugi ei juhtunud minu ja Pobeda vahel midagi , aga võib-olla ma oleksin tahtnud , et juhtunuks . </s> </p>
<p> <s> 28 . oktoober </s> </p>
<p> <s> Mulle ei meeldi , kui inimesed üksteisest halba räägivad , kahjuks mõned millegi muuga ei tegelegi . </s> </p>
<p> <s> 29 . oktoober </s> </p>
<p> <s> Lõpetasin Stanislavski " Näitleja töö iseendaga " , alustasin tema " Minu elu kunstis " . </s> </p>
<p> <s> " Näitleja töö iseendaga " on täpselt külmade ilmade raamat . </s> </p>
<p> <s> Mind on hakanud tõeliselt huvitama , missugune maailm on , kusjuures ma tean täiesti kindlalt , et ei saa seda iialgi teada . </s> </p>
<p> <s> Ma pole eriti loogiline . </s> <s> Seda tean ma täpselt , sest Stanislavskit lugedes teen ma suuri hüppeid üle lõikude . </s> </p>
<p> <s> Ma vaataks nagu kuhugi mõistuse taha , ma pole oma maailmanägemist kivi-kivilt üles ehitanud . </s> </p>
<p> <s> 30 . oktoober </s> </p>
<p> <s> Terve linn on täis kerjuseid , need teevad meele lihtsalt kibedaks . </s> <s> Minu meelest ei kerjata siin niivõrd vaesusest kuivõrd harjumusest lunida kaastunnet , mis oleks nagu kallim ja vajalikum leivast . </s> <s> Näiteks läksime täna Pavkaga jälle Kunstiteatrisse . </s> <s> Selle trepil vadistasid kaks ennast üles löönud ja Moskva olude kohta küllaltki korralikult riides neidu kahe noormehega . </s> <s> Neiud püüdsid anda endast parima , vaimutsesid ja naersid kileda häälega . </s> <s> Kui me Pavkaga neist mööda läksime , sirutasid äkki mõlemad välja kerjakäe , üks minu , teine Pavka poole . </s> </p>
<p> <s> Mul on valus näha , kuidas inimesed oma marki täis teevad . </s> </p>
<p> <s> Muidugi leidub siin ka ohtralt tõelist vaesust , inimesed elavad tunduvalt kehvemini kui Eestis sõja ajal. </s> <s> Aga siiski paremini kui tatarlased koobastes või neenetsid oma tshummides . </s> </p>
<p> <s> 1 . november </s> </p>
<p> <s> Õppisime efekte — kuidas teha koolilavadel vikerkaart , tähti , tulekahju , rongi , vihma ja plahvatusi . </s> </p>
<p> <s> " See on teie püha kohus , käia koolides esinemas , " ütles Gerassimov . </s> </p>
<p>  </p>
<p> <s> 2 . november </s> </p>
<p> <s> Käisime Muzafariga Moskva moshees . </s> </p>
<p> <s> " Kus sa nii hästi palvetama oled õppinud ? " imestas Muzafar . </s> </p>
<p> <s> 3 . november </s> </p>
<p> <s> Vaatasin ennast peeglist . </s> </p>
<p> <s> Võib-olla olen ma natuke poisilik , võib-olla veidi nurgeline . </s> </p>
<p> <s> " See on sinu enesekindlus ja lõbusus , mis mehi tõmbab , " on mulle öelnud Stalina . </s> </p>
<p> <s> Ega ma eriti ei eksi ikka küll , harilikult on mul õigus . </s> <s> Ja naerda mulle meeldib . </s> </p>
<p> <s> Kindlasti ei ole ma ilus . </s> <s> Kindlasti on näiteks Stalina minust ilusam , ehkki ma ei tahaks endale niisugust nina , nagu on temal . </s> </p>
<p> <s> Võib-olla lähen ma liiga otse peale , kuigi viisakam oleks kassi ja hiirt mängida . </s> <s> Võib-olla ma valetan poistele vahete-vahel , aga ainult selleks , et neil kergem oleks . </s> </p>
<p> <s> Igatahes olen ma loomulik , ma olen üsna veendunud , et ma ei teeskle . </s> </p>
<p> <s> 4 . november </s> </p>
<p> <s> Keskkomitee erikuller tõi relvastatud valve all stsenaariumi . </s> <s> Pavka pidi andma mitu allkirja , et on saadetise kätte saanud . </s> <s> Praegu on stsenaarium veel pitseeritud ümbrikus ja Pavkal ei ole esialgu õigust seda lugeda . </s> </p>
<p> <s> " Marka-kass , kui ma filmi vastu võtan ja kui filmis ikka on naispeaosa , siis saad sina selle endale , nagu ütlesin . </s> <s> Sul on täpselt see faktuur , mis mulle vaja , " lubas Pavka jälle . </s> </p>
<p> <s> Mis asi on faktuur , seda pole ma veel õppinud või on see mul kõrvust mööda libisenud . </s> </p>
<p> <s> Filmis on naispeaosa juhul , kui " Lenini armastus " tähendab armastust naise vastu . </s> <s> Juhul aga , kui see tähendab armastust partei või rahva või mingi idee vastu , siis seal naispeaosa ei ole . </s> </p>
<p> <s> Huvitav , kas see hüüdnimi jääbki mulle — Marka-kass ? </s> </p>
<p> <s> 5 . november </s> </p>
<p> <s> Mõnikord ma arvan , et elu on nali , teinekord võtan asju väga tõsiselt . </s> </p>
<p> <s> 6 . november </s> </p>
<p> <s> Stalina käis lällamas . </s> <s> Tal oli kaasas pudel viina , mille ta üksinda pintslisse pistis . </s> </p>
<p> <s> " Sina oled üks kuradima pursui , sina osta endale ise kärakat , " jauras Stalina . </s> <s> " Mitu tuba sul siin üldse on ? </s> <s> Kuus ! </s> <s> Sul , vanal lõbulinnul , on siin kuus tuba ! </s> <s> Pluss peldik ja vannituba — basseiniga kah veel ! </s> <s> Aga nõukogude inimene elab ühikas , ühes kuradima barakis , ma ütlen sulle , rõõmutüdruk ! </s> <s> Nõukogude inimene elab urkas , lipats sihuke ! </s> <s> Sul on siin laiad marmortrepid , paksud vaibad , rasked lühtrid laes , pordik ! </s> <s> Kas sa selle peale üldse oled kunagi mõelnud , kokott , raisk ? " </s> </p>
<p> <s> Nüüd ma tean , et siin on kuus tuba , mina olin siiamaani arvanud , et neid on viis . </s> <s> Aga vahest Stalina liialdab , ta on sedamoodi inimene , kes kaldub üle soolama ? </s> </p>
<p> <s> " Tahad , ma abiellun Krauklisega , uulitsaplika ? " praalis Stalina . </s> <s> " Kõik panevad mulle pihta , kõik ! </s> <s> Niisugust poissi meie kursusel ei olegi , kes mulle ligi ei litsuks . </s> <s> Tahad , ma abiellun Gamburgiga , neetud kurtisaan , tahad , ah ? " </s> </p>
<p> <s> " Palun väga , kes sul keelab , lase käia . </s> <s> Mis see minu asi peaks olema , kellega sa abiellud , " vastasin mina . </s> <s> Ausõna , Stalina muutus tüütuks . </s> <s> " Mul on oma Pavka , keegi teine ei huvita mind . " </s> </p>
<p> <s> " See vana nuhk Pavel Lavrentjevitsh on küll nihukese kohikunäoga , et tema kõrval peab armukest pidama , on ju ? " räuskas Stalina . </s> <s> " Aga see , kellega mina abiellun , ei tohi olla sinu armuke , saad aru , vana hooraja-polgutütar ? " </s> </p>
<p> <s> " Ei saa , " vastasin mina . </s> <s> Ja minu meelest oli polgutütar hoopis tema ise . </s> </p>
<p> <s> " Küll sa saama hakkad , kui ma ükskord sulle haamriga annan ! </s> <s> Tahad , ma abiellun Pushkiniga , ringitõmbaja-hetäär ? " käis Stalina peale . </s> <s> " Tahad , ma abiellun tübeteika-Muzafariga , süüfiliselevitaja-öölinnuke ? </s> <s> Tahad , ma abiellun Pobedaga , üürile antud auguga madrats ? </s> <s> Tahad , ma abiellun sinu Pavkaga , süütu neitsi ? " </s> </p>
<p> <s> Mis liig , see liig ! </s> </p>
<p> <s> Muidugi on Stalina mu sõbranna , ja ka jääb selleks , ent tol momendil oli mul temast kõrini , kusjuures absoluutselt . </s> </p>
<p> <s> Mulle teeb niisugune põrgukisa haiget , ma ei kannata isegi valju muusikat , labasest laamendamisest rääkimata . </s> </p>
<p> <s> Kõige hullem on muidugi lapse karjumine , see krutib mu närvid päris püsti , lööb mind täiesti rööpast välja , meenutab mulle valusalt Kostja-Leo imikukisa . </s> </p>
<p> <s> Stalina on lühinägelik , aga ta ei kanna prille , kuna kardab nägu rikkuda . </s> </p>
<p> <s> Minu meelest on Stalina näos midagi võltsi , nagu kõigil blondeeritud tüdrukutel . </s> </p>
<p> <s> Kas ehk juuste värvimine pole aus ? </s> </p>
<p> <s> Vahel mõtlen kohkumisega , et äkki see , mida mina pean teesklemiseks Stalina ilmes ja käitumises , ongi näitekunst ? </s> </p>
<p> <s> " Näib , et ma pean kutsuma portjee , kes su välja viskaks ? " pakkusin ma vist teravusega pisut üle . </s> </p>
<p> <s> " Hea küll , ära põe , lähen ära , hea küll , lähen ära , " lällutas Stalina saba jalge vahele tõmmates . </s> </p>
<p> <s> Tellisin talle takso . </s> </p>
<p> <s> " Metropol " on saanud mulle väga koduseks , ma ei luba ka kõige paremal sõbrannal oma head olemist ja sooje tundeid selle maja vastu ära rikkuda . </s> </p>
<p> <s> " Paistab , et ma saan lapse , " suhistas Stalina väriseva häälega , kui hakkas pobisse ronima . </s> <s> " Ma lähen hüppan metroorongi alla . " </s> </p>
<p> <s> " Issand jumal , miks sa kohe ei öelnud ! " lõin ma kaks kätt kokku ja saatsin takso tühjalt minema . </s> </p>
<p> <s> Arutasime seda lapseasja hommikuni . </s> </p>
<p> <s> Laps tuleb Gerassimovilt . </s> </p>
<p> <s> 7 . november </s> </p>
<p> <s> Pidulik aktus instas . </s> </p>
<p> <s> Nõukogude Isamaa auks peetava sotsialistliku võistluse õppetöös võitis Krauklis , poliithariduses — Gamburg . </s> </p>
<p> <s> Mina sain õppetöö stahhaanovlase tiitli , mul on selle üle hea meel . </s> <s> Kursuse " punasteks laternateks " on Pushkin ja Pobeda . </s> </p>
<p> <s> " Mul ei ole aega koolis tagumikku nühkida , on muud targematki teha , " lõi Pushkin käega . </s> </p>
<p> <s> " Mul on kõva pea , lihtsalt ei jää meelde , " naeris Pobeda . </s> </p>
<p> <s> Kõne pidas loomulikult Gamburg , tema kohe ei saa teisiti , kui peab kõnesid pidama . </s> </p>
<p> <s> Ta rääkis oktoobrirevolutsiooni tähtsusest kogu inimkonnale , nõukogude inimese moraalsest puhtusest , stalinlikust hellast hoolitsusest nõukogude inimese õnne eest , meie kõigi armastusest bolshevistliku partei vastu . </s> </p>
<p> <s> Seejärel läksime koos kogu VGIK-iga paraadile . </s> <s> Mina kandsin meie teaduskonna lippu ; kui ära väsisin , siis andsin selle Stalinale . </s> <s> Jaks sai otsa just Punasel väljakul , kui vali tuul järsku puhuma hakkas . </s> </p>
<p> <s> Kõigil oli uhke tunne ja see sütitas ka mind . </s> <s> Seltsimees Stalin hõikas tribüünilt : </s> </p>
<p> <s> " Elagu tulevased nõukogude kinematografistid ! " </s> </p>
<p> <s> Meie hõikasime vastu : hurraa ! hurraa ! hurraa ! </s> </p>
<p> <s> Tundsin , et ma armastan Stalinit . </s> <s> Ja päris koledasti . </s> <s> Ma kohe värisen heldimusest Stalini vastu . </s> </p>
<p> <s> Õhtul käisime Pavkaga Suures Teatris " Luikede järve " vaatamas , nägime loožis jälle Stalinit . </s> </p>
<p> <s> Mulle " Järv " igatahes meeldis , kuigi Pavka itsitas kogu aeg , nimetas seda " konnade tiigiks " , rääkis baleriinide kohta : </s> </p>
<p> <s> " See on Kaganovitshi armuke , too on Bulganini armuke , see on Voroshilovi poja armuke . " </s> </p>
<p> <s> Lavrenti Pavlovitsh suudles vaheajal mu kätt , Nina Teimurazovna embas mind õrnalt kogu Moskva nähes . </s> </p>
<p> <s> Ka Stalina kõhus elava lapse isa , sotsialistliku töö kangelane Sergei Gerassimov suudles mu kätt . </s> </p>
<p> <s> Viimati olid mu kätt suudelnud kavalerid keskkooliballidel Tallinnas . </s> </p>
<p> <s> Sveta kallistas mind tuliselt . </s> </p>
<p> <s> " Liiguvad jutud , et sa hakkad Krupskajat mängima , " sosistas Sveta mulle . </s> </p>
<p> <s> Ma ise ei tea sellest mitte kui midagi . </s> </p>
<p> <s> " Luikede järves " oli hoogu ja ilu , ma hakkan juba mõistma keha keelt ja koreograafiat . </s> <s> Varem polnud mul sellest aimugi . </s> </p>
<p> <s> 8 . november </s> </p>
<p> <s> " Sa pead meile appi tulema , meil võtab nälg silmanägemise ära , " helistas mulle Pushkin varahommikul . </s> </p>
<p> <s> Mina lähen inimestele hea meelega appi , aga kuidas ? </s> </p>
<p> <s> Pushkin andis mulle juhised ja ma tõin kogu kursuse tasuta hommikusöögile " Metropoli " restorani . </s> </p>
<p> <s> Ustel valvavad siin tigedad portjeed , kikilipsud kaelas , nõukogude inimesi siia sisse üldjuhul ei lasta . </s> </p>
<p> <s> Mina rääkisin eesti keeles , seda , mis parajasti pähe tuli — tegin nii , nagu Pushkin oli õpetanud . </s> </p>
<p> <s> Poistele olin selgeks õpetanud " tere-tere " ja " kurat-kurat " , nemad muudkui kordasid isekeskis neid sõnu , kui ma hetkeks vait jäin . </s> </p>
<p> <s> Pushkin ees , teised järel , suundusid poisid tähtsal ilmel kohe söögisaali , kus võis laualt võtta kõike , mida süda igatses . </s> </p>
<p> <s> " Seda nimetatakse rootsi lauaks , " teadis Pushkin . </s> </p>
<p> <s> Krauklis rääkis , et tavaliselt ostavad nad Pobedaga linnuturult koeratoiduks mõeldud konte ja keedavad neist puljongit . </s> </p>
<p> <s> " Nii teevad kõik . </s> <s> See on kõige odavam ihutoit , kuigi õige poeet peaks üleüldse nälgima , " kinnitas Krauklis . </s> </p>
<p> <s> Õige , nad mõlemad kirjutavad ju luuletusi ! </s> <s> Üks läti keeles ja teine mingis volga murdes . </s> </p>
<p> <s> VGIK-is kirjutavad peaaegu kõik värsse , isegi Gamburg treib epigramme seinalehte . </s> </p>
<p> <s> Rootsi laud on tore laud , paar kuud nälginud tudengid võisid endil kõhud täis pugida , toitu jõupaberist kotiga kaasagi võtta . </s> </p>
<p> <s> 9 . november </s> </p>
<p> <s> Kipub talveks , vara läheb pimedaks . </s> </p>
<p> <s> Mulle teeb pimedus lausa valu . </s> <s> Õnneks on Moskvas palju tulesid . </s> <s> Kõige rohkem meeldivad mulle reklaamid , mis põlevad . </s> <s> Eriti need , mis aeg-ajalt kustuvad . </s> <s> Eriti siis , kui lund sajab . </s> </p>
<p> <s> Lumi sobib reklaamivalgusesse . </s> </p>
<p> <s> 10 . november </s> </p>
<p> <s> Stalina ütles , et ta ei julge arsti juurde minna , aga laps võib sündida naistepäeva paiku . </s> </p>
<p> <s> " Või väheke hiljem , " täpsustas Stalina . </s> </p>
<p> <s> Oh sa poiss , tähendab , ta magas Gerassimoviga juba sisseastumiseksamite ajal ! </s> <s> Või koguni enne neid ? </s> </p>
<p> <s> Mina küll niisuguse muumiaga magada ei saaks , kelle näos ainuski lihas ei liigu . </s> </p>
<p> <s> Aga ma ei hakka oma nina toppima teiste eraellu . </s> <s> Igaüks tehku , mida heaks arvab . </s> <s> Mul endalgi probleeme küllaga . </s> </p>
<p> <s> Igatahes hakkaksin ma hea meelega Stalina last hoidma , kuna lapsed meeldivad mulle nii väga . </s> </p>
<p> <s> 11 . november </s> </p>
<p> <s> Vestibüüli marmorlaualt leidsin naisteajakirja " Žizn Rabotnitsõ " . </s> </p>
<p> <s> " Kommunistlik moraal nõuab , et iga naine hoiaks end ainult ühele mehele , ja ainult talle . </s> <s> Kapitalistlikul naisel on palju sugulisi vahekordi , sotsialistlikul naisel ainult oma abikaasa , " kirjutab värskes , 11. numbris keegi Zinaida Tarelkina . </s> </p>
<p> <s> Järgmises artiklis nõutakse lahutuste ja abortide keelamist . </s> </p>
<p> <s> " Lahutused ja abordid jäävad sotsialismi ehitava ühiskonna igandiks , arenenud sotsialistlik ühiskond niisugusi abiventiile ei vaja , " kirjutab Ester Pastuhhova . </s> </p>
<p> <s> Kui hakata mõtlema , siis mina ei ole kordagi lahutanud ega kordagi aborti teinud , olgugi et ma olen pärit kapitalistlikult maalt . </s> <s> Zavod-beiga vist küll oli lahutus , kuid igatahes ei lahutanud tookord mina ! </s> </p>
<p> <s> Aga muidugi ajab niisugune vanamoodne suhtumine naerma . </s> </p>
<p> <s> Otsustasin , et minu jaoks ei ole pattu olemas . </s> </p>
<p> <s> Patt on asi , mida peaks kartma , kuna kohe järgneks karistus . </s> </p>
<p> <s> Kui pole karistust , pole ka pattu . </s> </p>
<p> <s> Kui mõtled patuselt , siis oledki patune , muidu ei ole . </s> </p>
<p> <s> Mina igatahes patuselt ei mõtle . </s> </p>
<p> <s> 12 . november </s> </p>
<p> <s> Leidsin Stanislavski mõjul uue meetodi meestega suhtlemisel — räägin neile tõtt . </s> <s> Võib-olla on siis pärast nende valu ja ahastus ka väiksem , igatahes ei saa ootamatu lõpetamine tulla neile üllatusena . </s> </p>
<p> <s> Ausõna , ma ei taha mitte kellelegi halba . </s> <s> Kavatsen valetada ainult siis , kui ma saan kellelegi sellega head teha . </s> </p>
<p> <s> Kui mul poistega midagi juhtuma peaks , siis ainult uudishimust , mitte tunnetest . </s> </p>
<p> <s> 13 . november </s> </p>
<p> <s> Zavod-bei nüpeldas mind selle eest , et ma Pushkiniga magasin , kusjuures tegelikult ma ei maganud . </s> </p>
<p> <s> Nõnda et sain piitsa täitsa ilma põhjuseta . </s> </p>
<p> <s> Ka neenetsinaine Nakergi luges moraali : </s> </p>
<p> <s> " Vaata , et sa liiale ei lähe ! " </s> </p>
<p> <s> 14 . november </s> </p>
<p> <s> Keskkomitee erikuller tõi parandused stsenaariumisse , ka neid ei lubata Pavkal veel lugeda . </s> </p>
<p> <s> " Kurat , ma ei jõua filmi ettenähtud tähtajaks ju valmis , kui asi niimoodi venima hakkab , " pahandas Pavka ja tõmbus tusaselt kabinetti . </s> </p>
<p> <s> Kui mitu korda olen ma tahtnud talle oma eelmisest elust rääkida ! </s> <s> Et olin abielus ja puha , aga ta kas lihtsalt ei tee kuulma või vabandab end kiirete toimingutega ja kaob . </s> </p>
<p> <s> 15 . november </s> </p>
<p> <s> Ma pean leppima oma erandliku saatusega , ehkki ka mina oleksin tahtnud elada tavalise ja lihtsa inimese elu . </s> </p>
<p> <s> Ma ei tea , kas ma tahangi Pavkaga abielluda , aga see puudutab küll mu hinge , torkab lausa südamesse , et ta on tuim nagu tuhatükk . </s> <s> Mu ema ütles niisuguste meete kohta , et nad on kalaverega . </s> </p>
<p> <s> Pavka pole mind korralikult suudelnudki , ainult paar matsuga põsemusi , sedagi üksnes teiste nähes . </s> <s> Kui me kahekesi oleme , siis hoiab ta hoopis eemale , on kuidagi kohkvel ja hirmul , pageb kuhugi tagatubadesse , otsekui kardaks süütust kaotada . </s> </p>
<p> <s> Kas mees peab tulema naise juurde või tohib naisel ka mehe juurde asja olla ? </s> </p>
<p> <s> 16 . november </s> </p>
<p> <s> Veel selle poolest on siin " Metropolis " hea , et pole mingit kraameldamist ja kasimist , toateenijannad teevad voodid üles , pesevad pesu ja põrandad . </s> <s> Nad on täiesti nähtamatud , teevad oma töö ära siis , kui me kuskil linna peal oleme . </s> </p>
<p> <s> Kord siiski sattusin koristustöödele peale , sinises kleidis lihtsakoeline ja inetu naine suristas tolmuimejaga , mina juhtusin sedasorti kaadervärki nägema esimest korda . </s> </p>
<p> <s> 17 . november </s> </p>
<p> <s> " Sa pead olema nahhaalne ja pugema kogu aeg persse , siis lööd sa kinos läbi , " ütles mulle Muzafar enda kohta , kui me täna mosheest välja tulime . </s> </p>
<p> <s> Muzafar palub Allahilt oma esimese filmi , kursusetöö teemat . </s> </p>
<p> <s> " Gamburg on kaval lipitseja , samal ajal jõhker egoist ja tema jõuab omadega mäele . </s> <s> Mina pean sellest kuradi rabinovitshist mõõtu võtma , talle jalaga tagumikku andma ja ta oma teelt koristama , " arutles Muzafar mosheetrepil . </s> </p>
<p> <s> Mulle niisugune hundimoraal küll ei meeldi , ja mitte üks põrm kohe . </s> <s> Mina tahan südametud inimesed endast eemale hoida . </s> </p>
<p> <s> Kuidas Pushkin saab ilma nahhaalsuseta ? </s> <s> Kuidas Pobeda saab ? </s> <s> Pushkin on kaval ja lõbus , Pobeda lapsemeelne ja lõbus , ning mõlemad löövad kinomaailmas laineid . </s> </p>
<p> <s> Ka Krauklis ei ole just eriline sadist , ja kui ta on kellegi vastu julm , siis ehk ainult iseenda vastu . </s> </p>
<p> <s> Muide , Pushkin teeb kogu aeg enda kohta vihjeid , et ta on suur naistemees , pealegi veel väga usaldusväärne . </s> </p>
<p> <s> Rääkisin Muzafarile oma elust krimmitatarlaste koobastes . </s> </p>
<p> <s> Muzafar ainult sisistas . </s> </p>
<p> <s> Tegelikult kinnistab igasugune usuasi mehe võimu naise üle , olgu tegemist mistahes usuga . </s> <s> Sellepärast ma usklik ei olegi . </s> </p>
<p> <s> Minu meelest on kõik usklikud kole naiivsed . </s> <s> Aga ma tunnistan , et igal inimesel on õigus armastada oma Jumalat , mina oma nina sinna vahele ei pista . </s> </p>
<p> <s> Mina tahaksin kummardada loodust , ka naise keha ja tunge . </s> <s> Mina tahaksin olla metsas . </s> <s> Mina tahaksin hoida kahe käega ümber jämeda puutüve — nagu kunagi ammu metsas elades — ning palvetada . </s> </p>
<p> <s> Võib-olla olen ma pagan . </s> <s> Aga vahest olen ma ainult trotsist pagan . </s> <s> Asi on selles , et kõik mu lähedased , kes mul kunagi on olnud , on oma jumalatega mulle peale käinud , mulle pole jäetud vabatahtlikku valikut . </s> </p>
<p> <s> See mulle ei meeldi . </s> </p>
<p> <s> Muzafaril on VGIK juba neljas ülikool . </s> </p>
<p> <s> Algul lõpetas ta Kaasani Pedagoogilise Instituudi , siis Lennuväeakadeemia , siis Gorki-nimelise Kirjandusinstituudi ( luuletamise alal ) , ja nüüd on meil . </s> </p>
<p> <s> " Nõukogude Liidus on tasuta haridus , " ütles Muzafar . </s> <s> " Olen õpetaja , lendur , luuletaja , saan režissööriks , tahan saada veel diplomaadiks ka . " </s> </p>
<p> <s> Igatahes Pushkin tundub mulle olevat parem variant , kui mul kunagi peaks olema tarvis nende kahe vahel valida . </s> </p>
<p> <s> Aga kindlasti ei ole . </s> <s> Oletatavasti ei ole . </s> </p>
<p> <s> Loodetavasti ei ole . </s> </p>
<p> <s> 18 . november </s> </p>
<p> <s> Pavka murdis lahti mõlema ümbriku pitserid , ehkki luba selleks Kremlist on siiamaani saamata . </s> </p>
<p> <s> " Koba huvid on Koba huvid , aga riigi huvid on riigi huvid , " oli seda soovitades öelnud Pavkale tema isa , Lavrenti Pavlovitsh . </s> </p>
<p> <s> " Paps haistab mingit intriigi , " märkis Pavka . </s> </p>
<p> <s> 19 . november </s> </p>
<p> <s> " Marka-kass , kas sa tuled mulle Krupskajaks ? " küsis Pavka , kui me hommikul teed jõime . </s> </p>
<p> <s> " Ma just mõtlesin , et tegelikult ma ei sobi näitlejaks . </s> <s> Näitlejad on hoopis teistsugusemad inimesed kui mina . </s> <s> Ma vaatan meie poisse , ma vaatan Stalinat , ma vaatan teisi tüdrukuid — kõik nad on näitlejad ja lavastajad , aga mul ei ole seda verd , " vastasin mina . </s> </p>
<p> <s> " Mul on vaja sind , ainult sind . </s> <s> Sa oled täpselt minu näitleja , " veenis mind Pavka . </s> </p>
<p> <s> " Ei , ma sõidan homme koju . </s> <s> Ma ei ole Eestis kaua käinud , mind lausa tõmbab kodumaale , " põiklesin mina . </s> </p>
<p> <s> " Mida sa tahad ? </s> <s> Ma teen kõik , mida sa tahad . </s> <s> Mulle on peaasi , et sa selle rolli vastu võtaksid , " tõotas Pavka . </s> </p>
<p> <s> 20 . november </s> </p>
<p> <s> Viisime Pavkaga avalduse ZAGS-i . </s> </p>
<p> <s> " Pane tähele , meie küsimus lahendatakse kiirendatud korras , " lubas Pavka tagasiteel " Buickis " , kui Gorono jälle trammidega võidu ajas . </s> </p>
<p> <s> 21 . november </s> </p>
<p> <s> Helistas Sveta , rääkis , et tema elukaaslane Boris sööstis talle kööginoaga kallale , lõhkus ära ukseklaasi , enne kui ihukaitse Svetale appi jõudis . </s> </p>
<p> <s> " Ta on üritanud mind ka mürgitada , " kaebas Sveta . </s> </p>
<p> <s> Boris on karkudega mees , sõjainvaliid , Sveta käib temaga pea igal õhtul teatris või kontserdil , Svetal lööb silmad püsti pähe , kui Boris oma karguga kolistab . </s> </p>
<p> <s> " Ta , sandihing , teeb seda meelega , kõige pingelisematel vaikuseviivudel , " süüdistas Sveta . </s> <s> " See on tema viis inimkonnale justnagu kätte maksta . " </s> </p>
<p> <s> Nädal-paar tagasi äigas Sveta ühe niisuguse kolistamise peale Borisile üle kupli ning pages garderoobi . </s> <s> Sellest sosistab kogu Moskva veel praegugi . </s> </p>
<p> <s> 22 . november </s> </p>
<p> <s> Vaatasime Pavka isa ja ema datshas perekonnafotoalbumit , väljas sadas lörtsi . </s> </p>
<p> <s> Mulle meeldis kõige rohkem see pilt , kus kõik on meremehekostüümides — Pavka ema Nina Teimurazovna on laevateenijannavormis , Pavka ise , tema kaks õde ja vend on madrused . </s> <s> Ainult Pavka isa Lavrenti Pavlovitsh on sisevägede marssali mundris , nagu Pavka seletas . </s> </p>
<p> <s> " Talmudis on öeldud : mehelt nõutakse , et ta teeks naise õnnelikuks . </s> <s> Mees peab olema naise vastu õrn , " sõnas Lavrenti Pavlovitsh . </s> </p>
<p> <s> " Täpselt nagu sina minu vastu , " lausus Nina Teimurazovna hellal toonil ning Lavrenti Pavlovitsh embas teda . </s> </p>
<p> <s> " Ka mina olen seda püüdnud , Marka-kass , " kinnitas Pavka , kui kinkis mulle kihlasõrmuse , see on plaatinast ja briljandiga ning väga ilus . </s> <s> " Ole pühendatud mulle selle sõrmuse vahendusel Moosese ja Iisraeli seaduste järgi . " </s> </p>
<p> <s> Pavka perekonnas valitseb tõeline soojus ja armastus . </s> </p>
<p> <s> 23 . november </s> </p>
<p> <s> Ikka veel Pavka vanemate datshas , elame Pavkaga eraldi tubades , sest me ei ole veel abielus . </s> </p>
<p> <s> Nina Teimurazovna rääkis , et neid Lavrenti Pavlovitshiga sidus juba tudengipõlves ühte armastusabielu . </s> </p>
<p> <s> " Me oleme pärit Gruusiast , naaberküladest . </s> <s> Mina Mingrelist , Lavrenti Pavlovitsh Merhuelist . </s> <s> Mõlemad on kaunid mägikülad , " jutustas Nina Teimurazovna . </s> </p>
<p> <s> 24 . november </s> </p>
<p> <s> Nina Teimurazovna õpetas servimist . </s> </p>
<p> <s> Talvel mängitakse tennist hallis , mitte aias väljakutel nagu suvel . </s> <s> Pavka vanemate tennisehalli saab läbi pika koridori minna otse datshast . </s> </p>
<p> <s> Lavrenti Pavlovitshile jäävad absoluutselt kõik asjad meelde . </s> <s> Ta loeb nagu pildistades , kiirusega lehekülg sekundis , aga sellest piisab — see , mis seal on kirjas , on igaveseks tema mälus . </s> </p>
<p> <s> Terve Toora ja Talmud on tal peas , samuti kõikide inimeste nimed ja näod , kellega ta on kohtunud . </s> </p>
<p> <s> Toitume täpselt Toora järgi . </s> </p>
<p> <s> " Keelatud toidu tarvitamine viib hingelise tuimuseni , " õpetas Lavrenti Pavlovitsh . </s> </p>
<p> <s> Verd ei tohi süüa , veri tuleb maha matta . </s> </p>
<p> <s> " Ka ei tohi piima- ja lihatoite koos tarvitada , " lisas Nina Teimurazovna . </s> </p>
<p> <s> Lavrenti Pavlovitsh uurib kogu aeg Talmudit ja Toorat . </s> </p>
<p> <s> " Loomadel on ainult keha , inglitel ainult hing , inimestel on aga nii hing kui keha , " lausus Lavrenti Pavlovitsh . </s> </p>
<p> <s> " Mis te , Lavrenti Pavlovitsh , stsenaariumi kohta ütlete ? " küsis Pavka , kes teinekord oma isa aupaklikult teietab . </s> </p>
<p> <s> " Sellise stsenaariumi sai kirjutada ainult Koba ise , " langetas Lavrenti Pavlovitsh otsuse . </s> </p>
<p> <s> " Või kirjutati see ehk tema tellimusel ? " oletas Pavka . </s> </p>
<p> <s> " Tellimusel ? </s> <s> E-e-h ... </s> <s> Siis oleks see tellimus lõks . </s> <s> Niisuguse autori peaksin ma kohe maha laskma . </s> <s> Aga Kobat ma maha lasta ei tohi , järelikult kirjutas Koba ise , " põhjendas Lavrenti Pavlovitsh . </s> </p>
<p> <s> " Järelikult , " nõustus Pavka . </s> </p>
<p> <s> " Ja tegelikult on asi veelgi hullem — ma peaksin maha laskma ka režissööri , kes hakkab sellise stsenaariumi järgi filmi tegema , " arendas Lavrenti Pavlovitsh oma mõttekäiku . </s> </p>
<p> <s> Mina küll ei saa aru , miks on vaja kogu aeg kedagi maha lasta . </s> <s> See pole üldsegi ilus . </s> </p>
<p> <s> " Koba tahab , et mina paneksin sinu seina äärde ! </s> <s> Koba tahab , et me koristaksime üksteisi tema teelt omaenese kätega ! </s> <s> Niisugused on tema mängud , niisugused on need alati olnud ! </s> <s> Voh , siis on tal mõnus oma puginat pugistada , voh , siis tema süda laulab , kui mina olen sinu ja sina minu teise ilma saatnud , " turtsus Lavrenti Pavlovitsh . </s> </p>
<p> <s> " Ma loobun , " pani Pavka ette . </s> </p>
<p> <s> " Siis lastakse meid kõiki maha , kui sa loobud , " tähendas Lavrenti Pavlovitsh . </s> </p>
<p> <s> " Ma ei ole Kobale oma jaa'd veel öelnud , " arutas Pavka . </s> </p>
<p> <s> " Oled ! </s> <s> Tegelikult oled ! </s> <s> Sa oled seda teinud , sest Kobale ei ütle keegi " ei " . </s> <s> Kui Koba teeb pakkumisi , ei öelda neist ära , " vaidles Lavrenti Pavlovitsh . </s> </p>
<p> <s> " Mulle on kunst tähtsam kui elu , " võttis Pavka asjad kokku . </s> <s> " Kunsti nimel olen ma valmis surema . " </s> </p>
<p> <s> " Aga mina tahan elada , " lausus Lavrenti Pavlovitsh . </s> </p>
<p> <s> " Mina samuti , " tegin lõpuks suu lahti minagi . </s> <s> Pealegi vastab see tõele , et ma tahan elada . </s> </p>
<p> <s> " Aah , teie , Margit Janovna , ka siin . </s> <s> Väga kena , lugege ise , " andis Lavrenti Pavlovitsh mulle lahkelt käsikirja , ehkki mulle jäi mulje , et tal oleks olnud parem meel , kui ma oleksin viibinud eemal . </s> </p>
<p> <s> " Milles on küsimus ? " küsis Nina Teimurazovna . </s> </p>
<p> <s> " Me ei saa aru , mis võrku Koba punub , " nentis Lavrenti Pavlovitsh . </s> <s> " Meie perekonna sees ei ole saladusi , " lisas ta vabandavalt . </s> </p>
<p> <s> " Tule taevas appi ! </s> <s> Jällegi on meestel oma asjad , oh , kui tüütu see on , " võttis Nina Teimurazovna käsile tennisereketi lambasooltest keelte pingutamise . </s> </p>
<p> <s> " Tõmbame niidid kokku , " jätkas Lavrenti Pavlovitsh . </s> <s> " Stsenaariumi järgi ei ole filmi peategelaseks see sootu sinisukk Krupskaja , vaid Lenini ema Maria Aleksandrovna Blank-Uljanova . </s> <s> Koba — juhul , kui tema on ikka autor — tahab selle filmiga paljastada , et Lenini ema oli tsaari armuke ja Lenin tegelikult tsaarivõsuke . </s> <s> Koba tahab Lenini laiba mausoleumist välja visata , et endale seal kohta teha . </s> <s> Siis on Koba Lenini aujärje endale võitnud . " </s> </p>
<p> <s> Lavrenti Pavlovitshi analüütiline mõistus on tõesti terav , tahaks endale ka sellist . </s> </p>
<p> <s> " Ja mina olen nagu Eisenstein , loon uue ajaloo ! " viskas Pavka pea kuklasse . </s> <s> " Ja mitte ainult Lenin , vaid ka ta vanem vend oli tsareevitsh . " </s> </p>
<p> <s> " Õigus ! </s> <s> Koba tahab selle stsenaariumiga öelda , et Lenini vanem vend Aleksandr tappis oma isa tsaar Aleksander II ning noorem vend , Lenin ise , tappis oma isa pojapoja , tsaar Nikolai II . </s> <s> Taga kuradimaks ! </s> <s> See maniakk on teinud Leninist veel emakoinija ! </s> <s> Nüüd on meie otsustada , kas me Kobat sinna mausoleumi Lenini asemele tahamegi , " libises Lavrenti Pavlovitshil keelelt . </s> </p>
<p> <s> " Kas Lenin tõesti oma emaga magas ? " tahtsin ma teada . </s> </p>
<p> <s> " Mis tähtsust sel on ? </s> <s> Tõelisuse loovad kinematografistid , " muigas Lavrenti Pavlovitsh . </s> </p>
<p> <s> Terve õhtu lugesin stsenaariumi . </s> </p>
<p> <s> Filmi süžee on lühidalt järgmine . </s> </p>
<p> <s> Nümfomaanist kaunitar , ristitud juuditar Maria Blank saab voodite kaudu tsaar Aleksander II õukonnas õuedaamiks , tsaar pruugib teda , Maria Blank jääb rasedaks , saadetakse kaugesse Simbirskisse ja pannakse mehele mingile kolkaõpetajale , poolenisti tatariverelisele Ilja Uljanovile . </s> <s> Maria abiellub tolle tasase ja kuuleka mehikesega , sünnitab poja , kellele tõelise isa järgi pannakse nimeks Aleksandr . </s> <s> Ilja Uljanov aga hakkab ametiredelil kiiresti tõusma , temast saab kohaliku gümnaasiumi direktor . </s> <s> Kuid Aleksander II igatseb väärt sängiseltsilist tagasi , Maria Uljanova naaseb postitõllas Peterburi õukonda , tõuseb seal favoriidiks . </s> <s> Üpris üksikasjalikult on kirjeldatud magamisepisoodid — need toimuvad laias baldahhiiniga voodis , laes ja igal pool mujal on ohtralt peegleid , et silmadki võiksid nautida kehade liikumist . </s> </p>
<p> <s> Maria Aleksandrovna jääb tsaarist teist korda rasedaks , saadetakse jälle Simbirskisse , sünnitab seal uue poja , kes saab nimeks Vladimir ning kelle isana läheb jällegi kirja Ilja Uljanov . </s> </p>
<p> <s> See Vladimir ongi tulevane Lenin . </s> </p>
<p> <s> Ilja Uljanov tõuseb Simbirski kubermangu koolivalitsuse juhatajaks , mõlemale pojale antakse hiilgav haridus . </s> </p>
<p> <s> Ühel nõrkushetkel tunnistab Maria Aleksandrovna oma vanemale pojale , kes on tolle tõeline isa . </s> <s> Aleksandr vihastub tsaari peale , liitub narodovoljetsitega , lõpuks sooritab oma isale atentaadi ja tapab ta . </s> </p>
<p> <s> Aleksandr mõistetakse surma , Maria Aleksandrovna käib uuelt tsaarilt , Aleksander III-lt armu palumas . </s> </p>
<p> <s> " Välja , lirva ! </s> <s> Välja , mudalibu ! </s> <s> See , et sa mu isa armuke olid , ei anna sulle enam õigust lossi tulla ! " kisendab uus tsaar ning Maria Aleksandrovna ja Aleksander II poeg Aleksandr Uljanov hukatakse . </s> </p>
<p> <s> Murest murtud Maria Aleksandrovna jõuab koju Simbirskisse , kus tema ametlik abikaasa , tossike Ilja Uljanov korraldab nende elu ainukese skandaali . </s> <s> Tüli lähendab noort Leninit ja tema ema veelgi . </s> </p>
<p> <s> Ema usaldab ka Leninile , kes on tema ja hukatud venna pärisisa . </s> </p>
<p> <s> " Mõ poidjom putjom inõm ! " ütleb selle peale Lenin oma kuulsa ütluse , mida siiamaani ohtralt tsiteeritakse ( see tähendab : " Meie läheme teist teed ! " ) ning astub Stalini loodud sotsiaaldemokraatlikusse parteisse . </s> </p>
<p> <s> Filmi viimases episoodis annab Stalin käsu lasta ristleja " Aurora " kahurist pauk , mis on Talvepalee ründamise signaaliks , ning ütleb piipu popsutades samas Leninile rahulikult : </s> </p>
<p> <s> " Mina võitlen rahva õiguste eest . </s> <s> Mina ei aja isiklikke asju . " </s> </p>
<p> <s> 25 . november </s> </p>
<p> <s> Ikka Pavka vanemate juures . </s> </p>
<p> <s> Loen üha uuesti ja uuesti stsenaariumi ning võin kinnitada : Lenini ema Maria Blank on kriipsupealt minu moodi — kangekaelne naine , kes julgeb käituda , nagu talle meeldib , kes kellegi ees ei kooguta , kes mitte kellelegi halba ei tee ning kes ütleb alati seda , mida mõtleb . </s> </p>
<p> <s> Pean Pavkale ütlema , et Maria Aleksandrovna Blanki osa meeldib mulle tunduvalt rohkem kui Nadežda Konstantinovna Krupskaja oma . </s> <s> Liiatigi on Krupskajat stsenaariumis nõnda kasinalt , see ei ole mingi peaosa ! </s> </p>
<p> <s> Ja ka Maria Aleksandrovna ei suutnud kunagi omaks võtta inimesi , kes kippusid teda õpetama või koguni ümber kasvatama — viimse kopkani nagu mina ! </s> <s> Ka tema oli haiglaselt tundlik selle suhtes , kui keegi hakkas teda käsutama . </s> <s> Maria Aleksandrovna võis isegi oma tujusid ja magamisi külmalt kalkuleerida , aga siiski lõid vahel tunded ta pea kohal kokku ja ta ei valitsenud ennast . </s> </p>
<p> <s> Aga ta oli niisuguse võimalusega ette arvestanud . </s> <s> Ma kujutan väga hästi ette , kuidas Maria Blank mõtles : miks mitte magada tsaariga , kui niikuinii kellegagi magama peab ? </s> <s> Miks mitte muretseda lapsed tsaarilt , kui ilma nendeta nagunii ei saa ? </s> </p>
<p> <s> Ja ta oli südame poolest rõõmus inimene . </s> </p>
<p> <s> See osa on kas minu jaoks kirjutatud või iseenesest mulle nii sobiv välja kukkunud . </s> </p>
<p> <s> Ma peaksin mängima iseennast . </s> </p>
<p> <s> 26 . november </s> </p>
<p> <s> Meie , juudid , puhkame laupäeval . </s> </p>
<p> <s> Käisime sünagoogis , tegime koshsherit . </s> </p>
<p> <s> " Koshsher on heebrea keeles toiduks lubatud , see tähendab , et on puhas ja sünnis , " õpetas Lavrenti Pavlovitsh . </s> </p>
<p> <s> Mulle on alati koshsher maitsenud . </s> </p>
<p> <s> " Laupäev on ka ainus , mil ma oma liblikakogu kallal ei askelda , ehkki peod lausa sügelevad , " toonitas päeva tähtsust Lavrenti Pavlovitsh , kes on tõeliselt isalik ja õrn mees . </s> </p>
<p> <s> 27 . november </s> </p>
<p> <s> Püüdsin üksinda palli vastu planku taguda . </s> <s> Nina Teimurazovna tuli ja näitas , kuidas reketit õigesti hoida . </s> <s> Minul läheb ikka lupsti ! valesti . </s> </p>
<p> <s> " Pöial tuleb vaat niisuguse nurga all käepidemel hoida , " demonstreeris Nina Teimurazovna . </s> </p>
<p> <s> Õhtul sõitsime tagasi siia , " Metropoli " . </s> <s> Tundsingi oma hotellist puudust , kuigi Pavka ema ja isa pool oli armas . </s> </p>
<p> <s> 28 . november </s> </p>
<p> <s> Käisime Svetaga pulmakleidi asjus rätsepa juures . </s> </p>
<p> <s> Samuti panin aja kinni maniküürijale ja juuksurile . </s> <s> Need on " Mosfilmist " , rätsep aga Kremli oma . </s> </p>
<p> <s> Sveta on selle oma karkudega Borisi minema ajanud ning vahetab jälle meest . </s> <s> Mulle meeldib rohkem monogaamsus . </s> </p>
<p> <s> Otsustasin , et hakkan end veel rohkem harima , nii seest- kui väljastpoolt . </s> </p>
<p> <s> " Vohh , löön sult Pavka üle ! </s> <s> Papsil oli see kord juba plaanis , " suskis Sveta . </s> </p>
<p> <s> Ausõna , ta on vahel pisut labane , ehkki ma ei taha kellegi kohta selja taga halvasti öelda . </s> </p>
<p> <s> " Nitrosher on nii meeste- kui naisterätsep . </s> <s> Sa peaksid temaga rahule jääma , seesama mees tegi Kobale generalissimusemundri , " ütles pärast Pavka . </s> </p>
<p> <s> " Kes need generalissimused veel on ? </s> <s> Kas neil on omaette munder või ? " ei häbenenud ma oma teadmatust . </s> </p>
<p> <s> " Selles see asi ongi , Marka-kass , et ei ole , " ütles mulle Pavka ning rääkis , et Koba oli päev enne seda , kui ta endale generalissimuse tiitli võttis — ise võttis , mitte ei antud seda talle — , kohale kutsunud rätsep Nitrosheri , käskinud õmmelda endale generalissimuse mundri . </s> <s> Järgmiseks päevaks olnudki munder valmis . </s> </p>
<p> <s> " Kujuta endale ette — diktaator titeroosas mundris ! </s> <s> Sellist pulli ajalugu ei tunne . </s> <s> Koba vaatas mundrit , värv talle meeldis , aga kaeluselõikega ei jäänud ta rahule ning viskas mundri Nitrosherile vastu vahtimist . </s> <s> Nüüd käib generalissimus ringi marssalimundris , ainult et sellel on generalissimuse lõkmed , " naeris Pavka . </s> </p>
<p> <s> Ka pulmakleidi teeb Nitrosher valmis ruttu , ilma proovideta . </s> </p>
<p> <s> 29 . november </s> </p>
<p> <s> Tretjakovkas suleti ikoonide saal , olevat usupropaganda . </s> </p>
<p> <s> " Et nad , lurjused , kärvaksid ! </s> <s> Hävitavad meie vaimu , " siunas Pavka . </s> </p>
<p> <s> Pavka on viimasel ajal muutunud äärmiselt kriitiliseks , ma ei tea , millest see tuleb . </s> </p>
<p> <s> Võib-olla stsenaariumist ? </s> <s> Võib-olla minust . </s> </p>
<p> <s> Õnneks olin ma jõudnud ikoonide saali juba pähe õppida . </s> </p>
<p> <s> 30 . november </s> </p>
<p> <s> Nitrosheri õmmeldud pulmakleit toodi koju , polnud mingit tahtmist seda selga proovida . </s> <s> Paar tundi istusin maniküüris ja juuksuris . </s> </p>
<p> <s> Üldiselt — tüütu värk . </s> </p>
<p> <s> Pavka ütles , et juudid annavad naisele õiguse abielust veel viimasel hetkel keelduda , meestel niisugust õigust ei ole . </s> </p>
<p> <s> " Sul on viimane võimalus anda tagasikäik . </s> <s> Mõtle järele : kas sa ikka tahad või ei , Marka-kass ? " küsis Pavka . </s> </p>
<p> <s> Mida selle peale kosta ? </s> </p>
<p> <s> Vastavalt kommetele pean viimase neitsiöö veetma chupa all , see on niisugune telgi moodi asjandus , ka praegu olen selles . </s> </p>
<p> <s> Mõtlen enda peale . </s> </p>
<p> <s> Kes ma olen ? </s> </p>
<p> <s> Mitte keegi . </s> </p>
<p> <s> Kust ma tulen ? </s> </p>
<p> <s> Igalt poolt ja mitte kuskilt . </s> </p>
<p> <s> Kas on üldse midagi kindlat ? </s> <s> Mis mu nimi on ? </s> </p>
<p> <s> See vaheldub nõnda kähku , et mõnikord läheb endalgi meelest ära , millist nime ma parajasti kannan . </s> </p>
<p> <s> Mul ei ole enam esivanemaid ega sugulasi , võib-olla on mul poeg Konstantin-Leopold , aga tema on minult võetud ja võib-olla on temagi ammu surnud . </s> </p>
<p> <s> Aga võib-olla pole surnud mu ema ja isagi ? </s> </p>
<p> <s> Vaevalt , ma tunnen , et neid pole elus . </s> </p>
<p> <s> Aga Leo-Kostja ? </s> <s> Tema kohta ei ütle aimdus mitte midagi . </s> </p>
<p> <s> Kindlasti oleks iga teine naine minu olukorras võtnud armukese , aga mina ei ole seda ometi teinud . </s> <s> Ma olen Moskvas küll poisse piielnud , kuid mitte enamat . </s> </p>
<p> <s> Praegu on mul kõigist varasematest lihtsalt hea mälestus , ehkki kooli ajal oli mul mõne poisiga väikest krillimist . </s> </p>
<p> <s> Kui ma ei eksi , siis oli just Peeter see , kellega me uisuväljal hullupööra nägelesime . </s> </p>
<p> <s> Ometi olen ma tagantjärele õnnelik , et Peeter mul käest kinni hoidis ning me temaga koos uiskudel ringi tiirutasime , pärast puhvetis kuuma teed jõime . </s> <s> Mäletan tänaseni vaarikatee maitset , seda , kuidas Peeter kiitis mu põdramustriga kampsunit , arvan , et ta tegi seda sellepärast , et mu kopsakad rinnad kampsuni all juba esile tükkisid . </s> </p>
<p> <s> Mind on need rinnad alati seganud — nad on mulle ette jäänud , kui oli tarvis puude otsa ronida , ja ka siis , kui olen endale valinud uusi rõivaid , mis ikka ei ole mu büstile sobinud . </s> <s> Aga poistele on mu rinnad meeldinud . </s> </p>
<p> <s> Tollal ei teadnud ma , mis õige armumine tähendab ning ma pidasin oma huvi poiste vastu armumiseks . </s> </p>
<p> <s> Vaska-Tshempionsoniga Räpinas ma lihtsalt mängisin , ja see polnud minu poolt ilus . </s> </p>
<p> <s> Aga mingi ihk või kiusatus pidi minu sees olema , mingi looduslik tung pidi mind juhtima , ega ma ikka päris põhjuseta ka tema nokut ei vaadelnud ja teda proovile ei pannud . </s> </p>
<p> <s> Ega ma ta hingesse mingit vaevust ei jätnud ? </s> </p>
<p> <s> Võib-olla ei saa ta minu pärast naistega enam lihtsalt hakkama ? </s> </p>
<p> <s> Seda mõtlen ma valesti : inimene ei tohi ennast asjata süüdistada , ka mitte kahtlustada ; see , kes seda teeb , põeb parandamatut hingehaigust . </s> <s> Mina pean ennast terveks , korralikuks naiseks . </s> </p>
<p> <s> Ma tunnistan , et tahtsin bandiitide-metsavendadega sauna minna , mulle meeldis , kuidas nad mu neitsikeha torkisid . </s> </p>
<p> <s> Ja see , mis pärast juhtus , oli asjade loogiline käik . </s> </p>
<p> <s> Võib-olla on mu meestetarvidus keskmisest suurem just seetõttu , et mul oli kolm esimest peaaegu korraga ? </s> </p>
<p> <s> Arvan siiski , et ka see tarvidus oli mu kehas enne Albertit , Tiitu ning toda belglast , kelle nimi ei tule mul momendil meelde . </s> <s> Aga kunagi tuleb . </s> <s> Kindlasti ei ole ma teda täielikult unustanud . </s> </p>
<p> <s> Ma ei tea , kes neist kolmest on mu lapse isa . </s> </p>
<p> <s> Aga Konstantin-Leopoldi armastan ma üle kõige maailmas , temast kallimat ei saa mul kunagi olema . </s> </p>
<p> <s> Siiski on see hoopis teistsugune tundmus kui see , mida ma olen tundnud meeste vastu . </s> </p>
<p> <s> Emaarmastuse tunne kordus krimmitatarlasest poisikese Salihi vastu , aga vahepeal oli mul lastekodujuhataja Vambola . </s> </p>
<p> <s> Vahel mõtlen : kumb oli minus varem , kas armumine või soov lastekodust põgeneda ? </s> <s> Kord arvan üht- , seejärel teistmoodi . </s> </p>
<p> <s> Tavaliselt tekib armumine ise , sa lihtsalt tajud , kuidas hakkad tundma poolehoidu kellegi vastu , seejärel peab keelama endal pimestumise , peab sundima end arukusele ja kainusele , ei tohi loota rohkemat kui asi väärt . </s> <s> Armumise palangu tulisus on ikkagi mõõdetav , alati võib tunda , kui soojalt või kui leigelt sa mehesse armunud oled . </s> </p>
<p> <s> Mina olen alati mööda sõrmi saanud just liigse tulisuse , räpakuse ja pimestumise tõttu , viimasel ajal tulen küll enesevalitsemisega kindlamini toime . </s> </p>
<p> <s> Aga Vambolaga oli kõik vist vastupidi . </s> </p>
<p> <s> Tagantjärele kaldun uskuma , et ma ise tekitasin endas armumise ja pimestumise , sundisin end tunnetega valetama , et mitte pidada ennast vambiks , külmalt arvestavaks saagiahneks blondiiniks , kellesuguseid ma olin näinud piisavalt filmides , mida me koos emaga sõja ajal Tallinnas vaatamas käisime . </s> <s> Enne pommitamist . </s> </p>
<p> <s> Mäletan , et Vambolaga rongis Krimmi poole sõites tundsin end laps-abikaasana . </s> </p>
<p> <s> Minu suurim viga oli , et Vambolale teesklesin süütust , et ma tulin tema nõudmistele vastu , et ma ei jäänud iseendaks . </s> </p>
<p> <s> Kui ma oleksin Vambolale rääkinud Tshempionsonist , kolmest metsavennast ja Kostja-Leost , võiksime ehk praegugi rahumeeli elada temaga koos Krimmis , korjata viinamarju ja arbuuse , tunda mõnu päikesest ja valgusest . </s> </p>
<p> <s> Kuskilt otsast olen ma kodususele kalduv naine , ehkki vahel tundub see mulle endalegi päris uskumatuna . </s> </p>
<p> <s> Siis tulid Faizi ja Zavod-bei , esimest nägin liiga harva ja põhiliselt pimedas , viimane oli lihtsalt kalk ja tühine inimene , ehkki algul jättis soodsa mulje . </s> <s> Minusse suhtus ta veel isegi hästi , aga kõiki teisi püüdis tüssata ning rääkis neist halvasti . </s> </p>
<p> <s> Halb inimene räägib teistest inimestest alati halvasti , see on reegel , millel ei ole erandeid . </s> <s> Kui inimesel ei jätku austust teiste inimeste vastu , siis ei saa teda pidada kõlbeliseks . </s> </p>
<p> <s> Vladlen seal laeval oli lihtsalt taltsutamatu tuju , mille põhjustas vimm Zavod-bei vastu . </s> <s> Tundsin end vanglast vabaks saanud inimesena , viskasin abielusõrmuse laevatekile ning nautisin sedasamust magamist . </s> </p>
<p> <s> Teisel korral ütlesin talle , et kui inimesed pikutavad juba kaks korda , siis pole enam tegemist juhuvahekorraga . </s> <s> Vladlen oli ikka puhas mats , ei saanud naljast aru . </s> </p>
<p> <s> Edasi tulid mõned tühisused , mis siis , et karutapja oli ju mõnes mõttes kange mees , ja seejärel Pavka . </s> </p>
<p> <s> 1 . detsember </s> </p>
<p> <s> Neitsite pulmad algavad kolmapäeval , leskede omad neljapäeval . </s> <s> Mina läksin kirja neitsina . </s> </p>
<p> <s> Hommikul oli mul peas lillepärg , ma olin ümbritsetud sõbrannadest ja sõpradest . </s> <s> Gorono tõi mind roosidega palistatud autos pulmamajja , mis asub paksu metsa sees , aga Moskvast mitte kuigi kaugel . </s> </p>
<p> <s> Seintel põlesid õlilambid . </s> <s> Külalised — peamiselt vgikikate seltskond — tegid ümber pulmamaja tõrvikutega rongkäigu , kahlates sügavates hangedes . </s> </p>
<p> <s> Kirjutasime Pavkaga alla abielulepingu , Gamburg kui pulmavanem luges ette seitse õnnistust : </s> </p>
<p> <s> " Õnnistatud oled Sina , Issand , meie Jumal , universumi Kuningas , inimese Looja . </s> <s> Rõõmustagu ja juubeldagu lastest ilma jäänud Jeruusalemm , kui kogunevad rõõmuga tema pojad . </s> <s> Õnnistatud oled Sina , Issand , Kes rõõmustab Zioni poegadega . </s> <s> Õnnistatud oled Sina , Issand Jumal , kes Sa rõõmustad pruuti ja peigmeest . </s> <s> Õnnistatud ole Sina , Issand , meie Jumal , universumi kuningas , Kes Sa lõid rõõmu , peigmehe ja pruudi , vaimustuse , armastuse ja vendluse , rahu ja sõpruse . </s> <s> Issand , meie Jumal , olgu kuulda varsti Yehuda linnades ja Jeruusalemma tänavail lõbususe hääl ja rõõmu hääl , peigmehe hääl ja pruudi hääl , peigmeeste juubeldavad hüüded nende pulmabaldahhiinide alt ja noorukite hüüded nende lõbusatelt pidudelt . </s> <s> Õnnistatud oled Sina , Issand , Kes Sa rõõmustad peigmeest ja pruuti . " </s> </p>
<p> <s> Mulle meeldivad lõbusus ja rõõm kohe hirmsasti . </s> </p>
<p> <s> Vastavalt Talmudile olin pulmapeol lahtiste juustega , kandsin erilise lõikega loori . </s> </p>
<p> <s> Meil Pavkaga olid kuldsed peakatted ; Krauklis , Pushkin , Pobeda ja Muzafar tassisid mind metsa all lumevaaludes kandetoolil ringi , protsessiooni ajal jagas Gamburg viljateri , õli , veini ja pähkleid , kandetool toodi pärast lõbusat tiirutamist Pavka magamistuppa , kus Pavka mind juba ootas , öömüts peas . </s> </p>
<p> <s> Ja Pavka sai öösel selle asjaga hakkama , me mõlemad juubeldasime rõõmust , olime otsekui seitsmendas taevas . </s> </p>
<p> <s> Ehkki ainult üks kord , aga sai hakkama , eks edaspidi tule neid kordasid rohkem . </s> </p>
<p> <s> 2 . detsember </s> </p>
<p> <s> Mu äi Lavrenti Pavlovitsh ja mu ämm Nina Teimurazovna esitlesid hommikul pulmakülalistele minu neitsilikkuse märke . </s> </p>
<p> <s> " All right , " otsustas Gamburg , kes juhatas tseremooniat , hõõrus näpuga lina , tunnistas vere ehtsaks . </s> </p>
<p> <s> " Kõik on õige ja aus , pole mingit tomatimahla nagu kinos , " lagistas Pushkin . </s> </p>
<p> <s> Kas filmis on siis vere asemel tomatimahl ? </s> <s> Seda ma veel ei teadnudki , olgu küll , et olen juba kolm kuud VGIK-is õppinud . </s> </p>
<p> <s> " Issand , sa oled end ilusti oma mehele hoidnud , " imetles mind Stalina , kellel ilmselt tookord minu juures " Metropolis " oli lint katkenud . </s> </p>
<p> <s> " Nii peabki , " lausus Muzafar tunnustavalt . </s> </p>
<p> <s> Gerassimov viskas niisama möödaminnes pilgu punastele plekkidele voodilinadel . </s> </p>
<p> <s> Ainult Krauklis pilgutas veidi matslikult silma , kusjuures see ei sobinud üldsegi kokku situatsiooni pühalikkusega . </s> </p>
<p> <s> " Ma mõtlesin , et te olete ikka varem ka olnud , " kohmas Pobeda narr lapsesuu . </s> </p>
<p> <s> " Ei ole , " tunnistas Pavka , kusjuures see vastas ju tõele , kuigi keegi seda ilmselt ei uskunud . </s> </p>
<p> <s> 3 . detsember </s> </p>
<p> <s> Gamburg pajatas , et õige vanasti , veel enne prohvet Eeliast olnud kõigil pulmakülalistel kohustus pruudiga magada , niimoodi osutatud austust noorpaari vastu . </s> </p>
<p> <s> " Tollal oli väikestes kõrbe- ja mägikülades palju sugulastevahelisi abielusid , niimoodi püüti veri laiemasse ringi liikuma panna , " seletas Gamburg . </s> </p>
<p> <s> 6 . detsember </s> </p>
<p> <s> Söödud-joodud kestsid pühapäevani , möödusid muidu kenasti , vaid Krauklis võttis end pildituks ning Gamburg pidi ta puhkama lohistama . </s> </p>
<p> <s> " Mida Allah ütleb , kui näeb ? " noomis Muzafar Krauklist . </s> </p>
<p> <s> " Seltskond oli veidi lahja , esimese järgu tähtedest oli kohal ainult Gerassimov , kuid temagi lasi pärast esimest päeva jalga , " kahetses Stalina . </s> </p>
<p> <s> " Meile kuulub tulevik ! " lohutas teda Gamburg . </s> </p>
<p>  </p>
<p> <s> 7 . detsember </s> </p>
<p> <s> Harva on võimalust aega kirjatöö jaoks eraldada , olgugi et ma proovin seda teha . </s> </p>
<p> <s> Käisime perega Moskva sünagoogis . </s> </p>
<p> <s> Seal istuvad mehed ja naised eraldi . </s> </p>
<p> <s> Ma saan aru , et palve vajab keskendumist ja seda võib naine oma rahmeldamisega ainult segada . </s> </p>
<p> <s> " Jumala silmis tõeliselt väärtuslik luuakse ainult täieliku süüvimisega , mis on võimalik üksnes loomulikkuses ja eraldatuses , " ütles Lavrenti Pavlovitsh . </s> </p>
<p> <s> Shalom Jerusalem , shalom Israel ! </s> </p>
<p> <s> 8 . detsember </s> </p>
<p> <s> Õppisime Pudovkini juures Griffithi paralleelmontaaži — huvitav , miks mul peaks seda vaja minema ? </s> </p>
<p> <s> Kas ma olen kirjutanud selle nime õigesti : Griffith ? </s> </p>
<p> <s> Instas ei ütle mulle enam keegi Margit või Margit Janovna . </s> <s> Nüüd olen kõikide jaoks sm. Beria , mõne jaoks siiski õnneks sm. Margit Beria . </s> </p>
<p> <s> " Miks nad kõik mind , suu ammuli , vahivad ? </s> <s> Ja sihukeste nägudega , otsekui ärataksin ma õudust ? " küsisin ma õhtul kodus . </s> </p>
<p> <s> " Marka-kass , kas sa siis ei tea , kes on mu isa , Lavrenti Pavlovitsh ? " imestas Pavka . </s> </p>
<p> <s> " Ei , " vastasin mina . </s> <s> " Kust pean mina seda teadma ? </s> <s> Keegi pole mulle öelnud . " </s> </p>
<p> <s> " Kas sa siis ei tea , millega mu isa tegeleb ? " ajas Pavka suud-silmad pärani . </s> </p>
<p> <s> " Ei , " ütlesin mina . </s> </p>
<p> <s> " Ta on marssal , ta on Nõukogude Liidu Ministrite Nõukogu esimehe esimene asetäitja , ta on Keskkomitee Presiidiumi liige , " loetles Pavka . </s> </p>
<p> <s> " Marssalid saavad varsti generalissimusteks , kuigi noil pole omaette mundrit , " meenutasin mina üht meie varasemat juttu . </s> </p>
<p> <s> 9 . detsember </s> </p>
<p> <s> Algasid arvestused . </s> </p>
<p> <s> Suusatamise arvestus võttis jalad nõrgaks . </s> </p>
<p> <s> " Miks tulevane filminäitleja peab oskama suusatada , kas siis nii palju kirjutatakse selliseid rolle ? " küsisin ma Pavkalt . </s> </p>
<p> <s> " Pärast Soome talvekampaaniat käskis Koba kõigile tudengeile suusatamise selgeks teha , et nad kohe lumme ei vajuks ja ära ei lämbuks , kui uueks sõjaks lahti läheb , " teadis Pavka . </s> </p>
<p> <s> 10 . detsember </s> </p>
<p> <s> Tuleb välja , et VGIK-is tohib spikerdada . </s> </p>
<p> <s> Tegin ära marksismi-leninismi arvestuse , Gamburg saatis mulle pinkide alt üsna avalikult õiged vastused . </s> </p>
<p> <s> 11 . detsember </s> </p>
<p> <s> Gamburg aitas läbi saada ka teadusliku ateismi arvestuse . </s> </p>
<p> <s> 12 . detsember </s> </p>
<p> <s> Hääleseade arvestuse tegin Gamburgi abita . </s> </p>
<p> <s> 13 . detsember </s> </p>
<p> <s> Vapustavalt hea on Pushkini kursusetöö juhtoinast . </s> </p>
<p> <s> Filmi peategelaseks on oinas , kes vagunitest mahalaaditava lambakarja etteotsa asub ning kõik loomad ilusti tapamajja juhib , ise muidugi giljotiinist pääsedes . </s> <s> Juhtoina saatjaks on tapamaja tööline , keda mängib Pobeda . </s> </p>
<p> <s> " Täpselt Koba . </s> <s> Oinas on täpselt Koba nägu ! " hüüatas Pavka , kes tuli meiega läbivaatusele kaasa , et uusi ideid hankida . </s> <s> " Lavastatud dokk , sünge ! " </s> </p>
<p> <s> Ka Pobeda kursusetöö tiisikust põdevate laste sanatooriumist meeldis mulle . </s> </p>
<p> <s> Osa materjali oli ta filminud juba enne VGIK-i , ta on tabanud täpselt suveroidumuse hetke . </s> <s> Kärbsed pinisevad ning lapsed teevad keset päeva lõunauinakut , nõnda et suvi ronib vaatajale lausa kraevahelt sisse . </s> </p>
<p> <s> " Pobeda on teil kõva poiss , tast saab kindla peale asja . </s> <s> Režissööril ei pea entsüklopeedia peas olema nagu Gamburgil . </s> <s> Režissööril on vaja oma taju , nagu Pobedal , " kiitis Pavka . </s> </p>
<p> <s> Krauklis on oma väga lühikese filmikese pühendanud isiklikult mulle . </s> <s> Tänan väga , ehkki ma ei tundnud ennast seal ära . </s> </p>
<p> <s> Katoliikliku katedraali uksed avanevad ning altari poole hakkab sammuma uhke pruutpaar . </s> <s> Pruuti , see tähendab mind , mängib Stalina , peigmeest Pobeda . </s> <s> Kõlab Mendelssohn-Bartholdy pulmamarss . </s> <s> Noorpaar peatub preestri juures , too alustab laulatustseremooniat , esitab oma küsimused . </s> </p>
<p> <s> Peigmees vastab : " Jah ! " </s> </p>
<p> <s> Pruut vastab : " Jah ! " , ning sel ajal , kui pruut vastab , lõheneb kiriku kiviplaatpõrand ja pruudi jalgade vahele tekib põrandas pragu , mis varsti mulksub verest ning seejärel vaatavad sealt välja rästikud . </s> </p>
<p> <s> " Säh sulle ! </s> <s> Said , said nüüd ! " suskas mulle Krauklis . </s> </p>
<p> <s> Midagi ma ei saanud ! </s> </p>
<p> <s> " Kunsti kaudu ei aeta kõrvalisi asju , ei klaarita isiklikke vahekordi , " manitses Pavka . </s> </p>
<p> <s> Gamburg on teinud kursusetööks dokumentaalfilmi Moskvast . </s> <s> Tal on seal kojamees , linnapea , jäätisemüüja , ekskursioonijuht , metrootöötaja , kes kõik näevad linna omamoodi . </s> <s> Mulle meeldis . </s> </p>
<p> <s> " Kaval . </s> <s> Hoiab poliitilise prostitutsiooni ja töö lahus . </s> <s> Koosolekutel räuskab , tööd teeb aga tõsiselt , " hindas Pavka . </s> </p>
<p> <s> Pärast läbivaatust läksime insta puhvetisse teed jooma . </s> </p>
<p> <s> " Nagu Mao Zedong Hiinas võimule sai , nõnda läks tee Moskvas paremaks , " lausus Gamburg . </s> </p>
<p> <s> " Näed siis , milline kasu on kommunistidest , " irvas Pushkin . </s> </p>
<p> <s> " Kas see Mao Zedong , kellest kõik räägivad , on mõni teetegija või ? " küsis Pobeda . </s> </p>
<p> <s> " Tobu , " rehmas Gamburg . </s> </p>
<p> <s> 14 . detsember </s> </p>
<p> <s> Pushkin ja Pobeda õpetasid mulle , kuidas trammis ilma rahata sõita . </s> </p>
<p> <s> Tarvis on seista tagaukse juures . </s> <s> Kontrolörid tulevad peale harilikult kolmekesi , neil on žetoon kummiribaga ümber randme , nii võib nad kohe ära tunda . </s> </p>
<p> <s> " Teie siin ? </s> <s> Just kontrolliti pileteid , just rebiti puruks . </s> <s> Just selles peatuses läksid kontrolörid maha , " tuleb öelda tagauksest sisenenud kontrolörile ning too hõikab siis üle trammi esimesest ja keskmisest uksest peale tulnud ametivendadele : </s> </p>
<p> <s> " Lähme maha ! </s> <s> Seda trammi just kontrolliti . " </s> </p>
<p> <s> " Ma tegin tookord väga lollisti , et kontrolörile üle tahi äigasin . </s> <s> Ma ei tundnud kõiki nippe , " kahetses Pobeda . </s> </p>
<p> <s> " Teinekord ei ole motika bensuraha , siis peab trammiga sõitma , " vabandas Pushkin . </s> </p>
<p> <s> Trammiga sõita oli tore seiklus , aga vaevalt et ma seda edaspidi kasutan . </s> <s> Mul on ju endiselt Keskkomitee " Buick " koos Goronoga . </s> </p>
<p> <s> Viimane kord , kui ma trammi juhtusin kasutama , olid trammis veel konduktorid , nüüd ma neid sinistes vormirõivastes püknilisi tädikesi , kel lihaval kannikal püstolikabuur , ei märganud . </s> <s> Kas aeg on nüüd rahumeelsem , et pole vajagi kedagi kohe maha lasta ? </s> </p>
<p> <s> Muzafar on teistest maha jäänud , tal on alles stsenaarium valmis , tema tahab kursusetööd teha eesrindlikust riigilaenuobligatsioonide levitajast . </s> </p>
<p> <s> " Mina ei teinud enne instat meetritki , " õigustas Muzafar oma mahajäämust . </s> </p>
<p> <s> Tulevase väga lühikese filmi sisu on kokkuvõtvalt selline : tehases on palgapäev , inimesed seisavad kitsas koridoris rahasabas , saavad läbi trellitatud kassaluugi ükshaaval palgad kätte . </s> <s> Kõik kulutavad oma raha kiiresti ära — kes pummeldab , kes ostab träni , kes maksab vanu võlgu , kes sõidab mere äärde . </s> <s> Ainult üks inimene läheb ja ostab obligatsioonilevitajalt obligatsiooni . </s> <s> Enne järgmist palgapäeva nuruvad kõik üksteiselt võlgu , kellelgi ei ole aga anda . </s> <s> Ainult too obligatsiooniostja läheb hoiukassasse , müüb obligatsiooni maha ning laenab seejärel seltsimeestele raha . </s> <s> Pealegi sai ta müües raha rohkem , kui oli kulutanud ostmise peale . </s> </p>
<p> <s> " Gerassimov kiitis stsenaariumi . </s> <s> Tule seda levitajat mängima , " ahvatles Muzafar . </s> </p>
<p> <s> " Ma pean abikaasaga nõu pidama . </s> <s> Loomingulised küsimused arutame alati omavahel läbi , " olin ma ettevaatlik . </s> </p>
<p> <s> " Kurat , see on haltuura ja viimane valetamine ! </s> <s> Seda rämpsu ei osta keegi tagasi . </s> <s> Koba petab nende obligatsioonidega rahvalt lihtsalt raha välja . </s> <s> Ära sina küll sellega oma käsi määri , " soovitas mulle Pavka kodus " Metropolis " . </s> </p>
<p> <s> Ja muidugi ei ole lühike propagandafilm ka päris minu tase . </s> <s> Minu tase on peaosa täismetraažilises kunstilises filmis . </s> </p>
<p> <s> 15 . detsember </s> </p>
<p> <s> Käisime vaatamas Simukovi komöödiat " Tütarlapsed-kaunitarid " , Majakovskis . </s> </p>
<p> <s> " Õudne jamps , " põlastas Stalina , kui mina tahtsin poole etenduse pealt ära minna . </s> </p>
<p> <s> Jutt käib seal stahhaanovliku brigaadi loomisest tehases , tsaariaegne meister on selle vastu , aga õbluke komnoorest plika on poolt . </s> </p>
<p> <s> Ja niisuguseid näidendeid on kõik Moskva teatrid täis ! </s> </p>
<p> <s> " Võib-olla visatakse komsomolist välja , kui me poole pealt jalga laseme ? " muretses Stalina . </s> <s> " Aga ikkagi oleks tore , kui keegi pakuks rolli . </s> <s> Kas või seda väikest kaabakat komnoort , kes NKVD-s meistri peale kaebamas käib . " </s> </p>
<p> <s> 16 . detsember </s> </p>
<p> <s> Pushkin ja Pobeda õpetasid , kuidas metroos ilma rahata sõita saab . </s> </p>
<p> <s> Tarvis on 50-kopikalist žetooni , aga seda ei pisteta automaadipilusse , vaid näidatakse kontrolörile ja pannakse seejärel taskusse , nõnda et seda saab uuesti kasutada . </s> </p>
<p> <s> Kontrolör , kelle silm on rihitud valedokumendi avastamisele , mõtleb nii : </s> </p>
<p> <s> " Kas sõit metroos maksab 50 kopikat ? </s> <s> Maksab . </s> <s> Kas mulle esitati mingi valedokument ? </s> <s> Ei esitatud . " </s> </p>
<p> <s> Edasimõtlemiseks tal aega ei jätku , sest kohe peab ta vaatama järgmist dokumenti . </s> </p>
<p> <s> " Näed , milline kasu on psühholoogiaseminarist , " naeris Pushkin . </s> </p>
<p> <s> Ka mulle meeldivad psühholoogiaseminarid üle kõige . </s> </p>
<p> <s> 17 . detsember </s> </p>
<p> <s> Pavka luges ajalehest " Pravda " ette artikli , millest selgub , et kõik Kremli arstid olid mõrtsukad , sellepärast nad kinni võetigi . </s> </p>
<p> <s> Nad tahtsid tappa meie suuri juhte , kuna arstil on inimest tappa tegelikult kõige hõlpsam . </s> </p>
<p> <s> " Mis sina sellest arvad , Marka-kass ? " küsis Pavka . </s> </p>
<p> <s> " Õudne , " lausa värisesin ma jubedustundest . </s> </p>
<p> <s> " Muidugi õudne , " nõustus Pavka . </s> <s> " Mis sa arvad , kas see saab olla kuidagi ühenduses minu filmiga ? " </s> </p>
<p> <s> " Kuidas ? </s> <s> Mida ühist võib olla meil mõrtsukatega ? " hämmastusin mina . </s> </p>
<p> <s> 18 . detsember </s> </p>
<p> <s> " Kas sa seinalehte oled üldse vaadanud ? " küsis minult Stalina ÜK ( b ) P ajaloo arvestusel . </s> </p>
<p> <s> " Ma ei kuluta oma energiat tühja-tähja peale , ma ei vaata kunagi niisugust nõmedust , " raputasin ma pead . </s> </p>
<p> <s> " Mine ja loe , " soovitas Stalina . </s> </p>
<p> <s> Kõigepealt märkasin Gamburgi joonistatud karikatuuri minust — seal olid mu rinnad , mis niigi on kõigil hammaste vahel , veelgi lopsakamad , pane või kukla tagant sõlme . </s> </p>
<p> <s> " Samal ajal , kui teised komnoored elatuvad toidutalongidest , jätkub ühel tütarlapsel võimalusi restoranide jaoks , lahkelt naeratades on ta alati valmis kostitama ka teisi . </s> <s> Samal ajal , kui teised elavad internaadis viie-kuuekesi ühes toas , jätkub ühel piigal võimalusi laiata võõrastemajas viie-kuuetoalises numbris . </s> <s> Kodanik Beria häbistab VGIK-i komsomoliorganisatsiooni . " </s> </p>
<p> <s> Ma pidin häbist maa alla vajuma . </s> </p>
<p> <s> " Ma tõstatan komsomolikoosolekul sinu moraalse palge küsimuse , " ähvardas Gamburg , kes mu selja taha oli hiilinud . </s> </p>
<p> <s> " Antud olukorras peaksime meie , juudid , kokku hoidma , mitte üksteist materdama , " lausus Pavka kodus . </s> <s> " Anna andeks , Marka-kass , aga sinu kaudu rünnatakse minu isa . </s> <s> Nii see algab ... " </s> </p>
<p> <s> 19 . detsember </s> </p>
<p> <s> Pushkin kaotas ära oma parteipileti ja nüüd kardab , et visatakse instast välja . </s> </p>
<p> <s> " Õigemini , ma ei kaotanud teda . </s> <s> Ma andsin ta ühes rjumotshnajas pitsi viina eest panti , aga ma ei suuda meenutada , kus see kuradi püstijalaputka asub , " täpsustas Pushkin . </s> </p>
<p> <s> " Olen Venemaa viletsaim poeet , " kaebas Pushkin , kui me linnaosa baare läbi kammisime . </s> </p>
<p> <s> 20 . detsember </s> </p>
<p> <s> Datshas . </s> </p>
<p> <s> Pakane . </s> <s> Aiateibad praksuvad tõesti , kuulsin seda oma kõrvaga . </s> </p>
<p> <s> " Ma tean , mida me teeme — ma helistan Kobale , ma küsin nende kuradite kohta , " tuli Lavrenti Pavlovitshil hea idee . </s> </p>
<p> <s> Tuleb välja , et nõukogude kinematograafias võib aasta jooksul ainult kaksteist korda tegelase suhu panna sõna kurat , vängemad sõnad on hoopiski keelustatud . </s> </p>
<p> <s> " Kuradite limiiti jagab Koba isiklikult , aga siin stsenaariumis on neid mitme aasta jagu . </s> <s> Lenin muud ei teegi kui aina ropendab , " sosistas Pavka sel ajal , kui Lavrenti Pavlovitsh helistas . </s> </p>
<p> <s> " Kobaga on raske , oi , kui raske , " vangutas Lavrenti Pavlovitsh pead , kui toru hargile pani . </s> <s> " Inimene ei tohi olla kalgi südamega . </s> <s> Toora keelab selle . </s> <s> Vähemalt niipalju õnnestus välja peilida , et Koba ei kirjutanud stsenaariumi üksinda . </s> <s> Tal on kaasautor . " </s> </p>
<p> <s> " Huvitav , kes ? " läks Pavka õhinasse . </s> </p>
<p> <s> " SHolohhov . </s> <s> Mihhail SHolohhov , " lausus Lavrenti Pavlovitsh . </s> </p>
<p> <s> " Ah-aa , sealt siis hiilgavad dialoogid ja põnev süžee , " järeldas Pavka . </s> <s> " Põnev süžee muidugi tapab kõrge kunsti . " </s> </p>
<p> <s> Lavrenti Pavlovitsh pani mulle südamele , et ma talvel pikka , sooja aluspesu kannaksin . </s> </p>
<p> <s> " Teie olete tulevane ema , Margit Janovna , teie toote meie perre tõelise pärija ja õige nime edasikandja . </s> <s> Hoidke ennast ja meie tulevast last , " manitses Lavrenti Pavlovitsh oma maheda isaliku häälega . </s> <s> " Laste muretsemine annab abielusuhetele pühaduse ja puhtuse . " </s> </p>
<p> <s> 21 . detsember </s> </p>
<p> <s> Ikka datshas . </s> </p>
<p> <s> Lavrenti Pavlovitshil on palju raamatuid , isegi Sigmund Freudi teosed vene keeles . </s> </p>
<p> <s> " Kaua me elame riigis , kus kõige paremad raamatud on keelatud raamatud ? " küsis Lavrenti Pavlovitsh , pidades sellega silmas nii Dostojevskit kui Freudi . </s> </p>
<p> <s> Dostojevski kirjutab eelkõige haigetest inimestest , tema jaoks on kõik inimesed haiged . </s> </p>
<p> <s> Aga minu meelest on Dostojevski tõeline geenius , ta teab täpselt , mis mu hinges toimub , mis mõtted mu peas liiguvad . </s> </p>
<p> <s> Raamatutest veel etemad on plaadid . </s> </p>
<p> <s> Bach , Mozart , juudi rahvamuusika . </s> </p>
<p> <s> Nagu grammofon vait jääb , nii tuleb hirm naha vahele , ehkki enda teada pole ma kellelegi halba teinud . </s> </p>
<p> <s> 22 . detsember </s> </p>
<p> <s> Täna õpetas Nina Teimurazovna mulle hallis servimist . </s> </p>
<p> <s> " Juudi naine on kodune — nagu mina , " lausus Nina Teimurazovna . </s> <s> " Juudi naine võib kodus ainult tennist mängida , muud meelelahutust ei tohi tal olla . " </s> </p>
<p> <s> Selguvad üha uued tõsiasjad Kremli arstidest-mõrvaritest . </s> </p>
<p> <s> Tuleb välja , et nad tahtsid mürgitada tervet Poliitbürood ja Keskkomiteed . </s> </p>
<p> <s> " Võib-olla ka meid ? " oli Nina Teimurazovna ehmunud . </s> </p>
<p> <s> Öösel torkas Vambola pika kuusekäbi mu üska , ma ei saanud seda kuidagi välja . </s> </p>
<p> <s> Kremli arstid-mõrvarid tegid mulle pööraselt valu , ma kaotasin rüpeoperatsioonil pööraselt verd . </s> </p>
<p> <s> " Paras sulle , ilge värdjas ! " irvitas Vambola , keel suust väljas , lõikuslaua kõrval saatanlikku irvitust . </s> </p>
<p>  </p>
<p> <s> 23 . detsember </s> </p>
<p> <s> Ikka datshas . </s> <s> Hoolitsen liblikakogu eest , mul on tekkinud juba oma lemmikud . </s> </p>
<p> <s> " Käes ! </s> <s> Ma tean , mida teha ! " tuli äkki Lavrenti Pavlovitshi suust otsekui piksekärgatus . </s> <s> " Peab osa pakkuma kellelegi , keda Koba keelab mul maha lasta . </s> <s> Võib-olla Sveta ? " </s> </p>
<p> <s> " Mitte mingil juhul ! " protesteeris Pavka . </s> <s> " Ta pole kellegi näitleja . " </s> </p>
<p> <s> " Esialgu teen panuse Svetale . </s> <s> Kedagi teist silmapiiril ei ole , asjaga on kiire , " otsustas Lavrenti Pavlovitsh . </s> </p>
<p> <s> 24 . detsember </s> </p>
<p> <s> Ikka datshas . </s> </p>
<p> <s> " Koba on täiesti mõjutatav , " lausus Lavrenti Pavlovitsh , kui hommikul Koba juurest tuli . </s> </p>
<p> <s> 25 . detsember </s> </p>
<p> <s> Hommikul tõi Gorono meid linna , kõik teed on lund täis tuisanud . </s> </p>
<p> <s> " Sa olid vahepeal redus , jah ? </s> <s> Lasid olukorral kujuneda , jah ? </s> <s> Mine loe nüüd seinalehte , " soovitas Stalina lavalise liikumise tunnis . </s> </p>
<p> <s> " Kuidas laps elab ? " küsisin mina , kuna hoolikas silm võib juba Stalina kõhu paisumist märgata . </s> </p>
<p> <s> " Laps ? </s> <s> Ma ei tea . </s> <s> Ju hästi , " vastas Stalina , aga paistis , et see teema ei istu talle , pealegi andis tundi Gerassimov ise . </s> </p>
<p> <s> Seinalehes oli karikatuur Gamburgist , ta oli sinna joonistatud ilmatu suure kongninaga . </s> </p>
<p> <s> " Kodanik Gamburg on ülemaailmse sionistliku vandenõu kuritahtlik emissar , selle elluviija maailma ainukeses kinematograafiaülikoolis , " oli kirjutanud Muzafar . </s> </p>
<p> <s> " Ja kus Gamburg ise on ? " küsisin ma Stalinalt . </s> </p>
<p> <s> " Poisid ütlesid , et täna hommikul viidi intrist ära , " sosistas Stalina , süda saapasääres . </s> </p>
<p> <s> " Gamburg on andetu itske , sahkermahkerdaja , ta isa on Odessa turu partorg , kas sa üldse kujutad ette , mida see tähendab ? </s> <s> See on kõrgem koht kui Odessa obkomi esimese sekretäri oma . </s> <s> Isa rahadega munsterdas Gamburg end VGIK-i , " rääkis mulle Muzafar . </s> </p>
<p> <s> Tema küll ei tohiks Gamburgi laimata . </s> </p>
<p> <s> 26 . detsember </s> </p>
<p> <s> Kuidas võib ikka inimene nii lõpmatult onaneerida , kas ta sellest juba ükskord ära ei tüdine ? </s> <s> See käib muidugi Pavka kohta . </s> </p>
<p> <s> Kindlasti ei hakka ma nõudma , et ta muutuks kellekski teiseks . </s> <s> Las ta olla seesugune , nagu ta on ! </s> </p>
<p> <s> Mina püüan kõiki inimesi võtta niisugustena , nagu nad on . </s> </p>
<p> <s> 27 . detsember </s> </p>
<p> <s> Krauklis rääkis täna pikalt Gamburgist , mul on niisugune tunne , et tal on päris hea meel , et Gamburg püssimeeste saatel ära viidi . </s> </p>
<p> <s> Ma loodan siiski , et ma eksin ja Krauklisel ei ole hea meel . </s> </p>
<p> <s> " Gamburgist nii palju , et ta oli alati priimus , nii spordis , õppimises kui komsomoli liinis , " alustas Krauklis . </s> <s> " Gamburg hüppas langevarjuga ja laulis segakooris . </s> <s> Tal olid kõik viied , ta võitis oblasti olümpiaade ajaloos , matemaatikas ja saksa keeles . </s> <s> Ta isa oli kooli direktor , ema õppealajuhataja . " </s> </p>
<p> <s> " Kust sina seda kõike tead ? " imestasin mina , sest minu teada ei käinud Gamburg sugugi Lätimaal koolis . </s> </p>
<p> <s> " Ta ise rääkis . </s> <s> Ta ei teinudki muud , kui rääkis ainult iseendast , " vastas Krauklis ja jätkas hullupöörase õhinaga : " Kooli spartakiaadil oli too atleet-tubakas kuni viimase päevani kinni pannud kõik alad , nii granaadiviske kui tuletõrjeredelil üles-alla sebimise , nii kurnimängu kui püssiga ujumise . </s> <s> Ja veel sada ala ! </s> <s> Ja siis tuli 800 meetri kimamine , millega too lollakas spartakiaad lõppes . </s> <s> Gamburg pani kohe auru peale , kargas ette , teised jäid kaugele maha . </s> <s> Gamburg lihtsalt ei märganud , kuna tema on sihuke kirvenägu , et tema selja taha juba ei vaata , et üks pisike kutt rebis järele ja hakkas temast mööda punuma . </s> <s> " Gamburg ! </s> <s> Gamburg ! " lõugasid plikad . </s> <s> Gamburg tõstis kaks kätt üles nagu maailmameister ja kukkus kummardusi tegema . </s> <s> Tema tempo muidugi langes , ja siis vudis too kämbu temast mööda nagu niuhti ja võitiski jooksu . </s> <s> Gamburg käis mitu päeva koolis ringi nagu haige jänes , peast segane , ega mõistnud üldse , mis juhtus . </s> <s> Kuidas võis tema jääda teiseks ? </s> <s> Kuidas tohtis mingisugune käblik temast mööda joosta ? </s> <s> Seda ei olnud , kuna see on võimatu , otsustas Gamburg . " </s> </p>
<p> <s> " Ja sul on selle üle hea meel , jah ? " küsisin mina pisut pahaselt . </s> </p>
<p> <s> Krauklis ei vastanud midagi , ta nagu ei saanudki aru , mida ma küsisin . </s> </p>
<p> <s> 28 . detsember </s> </p>
<p> <s> Ilus on Moskva , kui nääripuudel säravad värvilised elektriküünlad . </s> <s> Minu aknast näeb korraga viit puud — üks on Suure Teatri ees , üks Dzeržinski väljakul , üks Ametiühingute Maja Sammassaali ees ning kaks puud Revolutsiooni väljakul . </s> </p>
<p> <s> Lastekaubamajas " Detskii Mir " jagab näärivana tasuta hernekomme . </s> <s> Olgugi et ma ei tunne mitte millestki puudust , käin seal komme saamas . </s> </p>
<p> <s> Näärivana hernekommid on väga maitsvad , igatahes palju mokapärasemad kui VGIK-i puhvetist ostetud — milliseid Gamburg ennist tüdrukutele jagas — , viivad lausa keele kõhtu . </s> </p>
<p> <s> 29 . detsember </s> </p>
<p> <s> " Ma pole sult midagi palunud , kallis abikaasa , " pöördusin ma õhtul Pavka poole . </s> </p>
<p> <s> " Vist mitte , Marka-kass , " oli Pavka nõus . </s> </p>
<p> <s> " Sa vist ütlesid , et su isa , Lavrenti Pavlovitsh ... " </s> </p>
<p> <s> " Sinu äi , " katkestas mind Pavka . </s> </p>
<p> <s> " Täpselt ! </s> <s> Minu äi , Lavrenti Pavlovitsh , on suur marssal ja mis kõik veel , " jätkasin mina . </s> </p>
<p> <s> " Kuhu sa , hing , saatuse poolt määratu eest pääsed , " ohkas Pavka . </s> </p>
<p> <s> " Kas saaks niimoodi teha , et Gamburg tagasi toodaks ? " võtsin ma julguse kokku . </s> </p>
<p> <s> " See on väga komplitseeritud värk , " kahtles Pavka . </s> <s> " Aga ma püüan . " </s> </p>
<p> <s> " Ja teine asi . </s> <s> Pushkinile oleks tarvis uut parteipiletit , " tuli mul meelde . </s> </p>
<p> <s> " See on märksa lihtsam , " lubas Pavka . </s> </p>
<p> <s> 30 . detsember </s> </p>
<p> <s> " Ma ütlen sulle vaid üht — kui sa minu omaks ei saa , siis ma teen endale lõpu , " ähvardas Krauklis VGIK-i nääripeol , kus Gerassimov näärivana mängis . </s> <s> " Ma hüppan raudteesillal metroorongi alla , silmus kaelas . </s> <s> Kõigepealt tapab mind rong , see paiskab mu laiba üle silla , jään silla alla nagu võlla kõlkuma , viimaks potsatan Moskva jõkke ja upun . </s> <s> Aga kõige enne võtan igaks juhuks mürki ka . " </s> </p>
<p> <s> Missugune jabur jutt ! </s> <s> Krauklis peab alati teistel peotuju rikkuma . </s> </p>
<p> <s> Vahest tegi ta enda meelest nalja ? </s> </p>
<p> <s> 31 . detsember </s> </p>
<p> <s> Pushkin ja Pobeda kuuulutasid Lenini raamatukogus välja Vene Vabariigi . </s> </p>
<p> <s> " Käesolevaga tühistan Nõukogude Liidu olemasolu ja kuulutan välja Vene Vabariigi , 1917. aasta Veebruarivabariigi õigusjärglase , " hõikas Pobeda rõdult üle lugemissaali kolm korda . </s> </p>
<p> <s> " Vene Vabariik on taastatud , " kajas Pushkin talle teiselt rõdult kolm korda vastu . </s> </p>
<p> <s> 1 . jaanuar 1953 </s> </p>
<p> <s> Eile pealelõunal koputati äkki uksele , Pavka lahendas just ristsõnu ja mina tõin talle kabinetist Suure Nõukogude Entsüklopeedia köite , kus sõnad algavad li-ga . </s> </p>
<p> <s> " Kõik ! </s> <s> Kogu lugu ! " ehmatas Pavka end näost valgeks . </s> <s> " Said nüüd oma Gamburgi ! </s> <s> Said ! </s> <s> Koba teeb meid peajagu lühemaks ! </s> <s> Meie käes on süütõend , stsenaarium , milles laimatakse töölisklassi juhti ja Nõukogude riigi loojat . </s> <s> Miks me selle ilma loata avasime ? </s> <s> Miks me sellest NKVD-sse ei teatanud ? — pinniks NKVD uurija-jõletis meid ülekuulamisel . " </s> </p>
<p> <s> Koputamine muutus valjemaks , ma ütleksin , et lausa kolkimiseks . </s> </p>
<p> <s> " Põgeneda pole kuskile , oma saatusega tuleb leppida , " avas Pavka ukse , nina vingus . </s> </p>
<p> <s> Tulijad olid samad mehed , samas vormis , kes olid toonud meile stsenaariumi ja selle parandused . </s> </p>
<p> <s> Meid kutsuti hoopis Kremlisse vana aastat ära saatma ! </s> </p>
<p> <s> " Ta tahab , et me oleks ilma grimmita ! </s> <s> Ta tahab , et terve ilm meie üle itsitaks ! " kahtlustas Pavka Kobat halbades kavatsustes . </s> </p>
<p> <s> Vastu vaielda ei olnud midagi , kümne minuti pärast viis Gorono meid kohale . </s> </p>
<p> <s> Rahvast oli kui murdu , kõik mehed ühtemoodi säärsaabastes , frentshides ja kalifeedes , ainult mõnel nööbid läikisid , teistel olid tuhmid . </s> <s> Kõrgematel ohvitseridel sätendasid lisaks veel kuldõlakud ja kuldvööd . </s> </p>
<p> <s> Naised olid tualettide peale ohtralt aega ja raha pillanud , ühel ikka uhkem kleit kui teisel . </s> </p>
<p> <s> Kõige ilusamad olid ehted , need olid tõesti kenad . </s> </p>
<p> <s> Embasime Svetaga . </s> <s> Mida sagedamini me teineteist näeme , seda rohkem armastama hakkame . </s> </p>
<p> <s> " Mina lõin papsi juures lamenti , et miks teid ei ole , " sosistas Sveta . </s> <s> " Ja käskisin teid kohe siia tarida , kas või maa alt üles otsida . " </s> </p>
<p> <s> " Ma ei jõudnud endale silmi kah pähe teha , nii kiireks läks , " ütlesin mina . </s> </p>
<p> <s> " Ongi parem , torkad silma . </s> <s> Kõik Kremli litsid on siin oma sihverplaadid üle krohvinud , käigu nad persse ! </s> <s> Sina paistadki teiste hulgast heas mõttes välja , kuna oled loomulik , " mühistas Sveta . </s> </p>
<p> <s> Seejärel astus meie juurde Stalin . </s> </p>
<p> <s> Ta oli muidu täpselt samasugune nagu igal pool piltidel , ainult et ta nägu oli punne , vinne ja kanavarbaid täis . </s> <s> Ka juuksed ja vuntsid on tal tegelikult väga hallid . </s> <s> Ei tea , kas fotograafid ja kunstnikud ei ole teda kordagi nii lähedalt näinud , miks nad muidu valesid pilte vorbivad ? </s> </p>
<p> <s> Stalin õnnitles meid ühise eluvankri vedama hakkamise puhul , kohale tõttasid ka Lavrenti Pavlovitsh ja Nina Teimurazovna . </s> </p>
<p> <s> " Oo , tänan teid , Jossif Vissarionovitsh , " lausus meie asemel Lavrenti Pavlovitsh minu meelest liiga sügava kummardusega , kuidagi nagu kannuseid teenides ja saba liputades . </s> </p>
<p> <s> " Kauni Gruusia kombe kohaselt on mul noorpaarile kingitus — te sõidate pulmareisile välismaale , Margit Janovna ja Pavel Lavrentjevitsh ! " sõnas Stalin ja tegi säärsaabaste kriuksudes minekut . </s> </p>
<p> <s> " Mida Koba sellega küll jälle plaanib ? </s> <s> Ta tahab teid kuulutada ärakargajateks , kodumaa reeturiteks , et seejärel mind teelt koristada , " oletas Lavrenti Pavlovitsh murelikult . </s> </p>
<p> <s> " Aga miks seltsimees Stalinit tagaselja alatihti Kobaks hüütakse ? " tahtsin ma lõpuks teada . </s> </p>
<p> <s> " Kobaks kutsuvad teda ainult parimad sõbrad-võitluskaaslased , " tähendas Lavrenti Pavlovitsh . </s> </p>
<p> <s> Seejärel lülitusime peomeeleollu . </s> </p>
<p> <s> Kõige rohkem purjus oli Kaganovitsh . </s> </p>
<p> <s> Meie vana tuttav Molotov oli temast märksa kainem . </s> <s> Molotovi abikaasaga , Polina Semjonovna Žemtshužinaga klapime juba päris hästi . </s> </p>
<p> <s> " Salehardis oli meil nii tore , " meenutas Polina Semjonovna . </s> </p>
<p> <s> Seejärel tõusid tuledes sätendavale estraadile üksteise järel Vahtangovi ja Suure Teatri solistid . </s> <s> Pavka luges mulle vaikselt kuulsuste nimesid : </s> </p>
<p> <s> " Gabovitsh . </s> <s> Lemeshev . </s> <s> Mazurok . </s> <s> Obuhhova . " </s> </p>
<p> <s> " Heldus ! " ahhetasin mina , kuna teadsin neid teatrilavalt , nüüd aga olin nendega ühes seltskonnas ! </s> </p>
<p> <s> Paljude nimesid kuulsin siiski esimest korda . </s> <s> Peaks ikka rohkem teatris käima , siis ei oleks ma nõnda rumal . </s> </p>
<p> <s> Nägin multifilmide tegijat Ivanov-Vanot , kelle " Kolme musketäri " me analüüsisime filmidramaturgia seminaris . </s> </p>
<p> <s> Veel nägin Vladimir Petrovi , kelle " Stalingradi lahing " oli üsna igav . </s> </p>
<p> <s> " Ta teeb nüüd teist seeriat , kuna Kobale meeldis , " märkis Pavka . </s> </p>
<p> <s> Julia Solntseva , kes koos Dovženkoga tegi " Mitshurini " , ulatas mulle oma käe . </s> <s> Selles säras sõrmuseid nõnda et hoia ja keela , minu arust olid need briljantidega . </s> <s> Aga ma võin eksida , ma ei pea end asjatundjaks . </s> </p>
<p> <s> Jefim Kopeljan , keda ma imetlesin filmis " Tanker Derbent " " , süleles Pavkaga . </s> </p>
<p> <s> Ja seal oli Sergei Bondartshuk ! </s> <s> Ta sammus otse meie juurde ja embas alul Pavkat , pärast ka mind ! </s> </p>
<p> <s> " Meil VGIK-is oli teie ja Gerassimovi " Noore Kaardiväe " läbivaatus . </s> <s> Te ise olite ka kohal , " prahvatasin ma Bondartshukile rõõmsa erutusega . </s> </p>
<p> <s> " Jamps , täielik jamps on see " Noor Kaardivägi " ! </s> <s> Kas Fadejev on kellegi stsenarist ? </s> <s> Ohmoon on ta , aga mitte stsenarist ! </s> <s> Kas Gerassimov on kellegi režissöör ? </s> <s> Abordijäänus ! " põlastas Bondartshuk ning rääkis , kuidas Gerassimov monteerimise ajal monteerijaid pealt kuulas . </s> </p>
<p> <s> " Pani maki käima ja ise kõndis minema . </s> <s> Kõik , mis me stuudios rääkisime , jäi lindile . </s> <s> Pärast tema salaja kuulas , " oli Bondartshuk nördinud . </s> </p>
<p> <s> Seda , mis magnetofon on , tean ma helisalvestuspraktikalt . </s> <s> See on üks suur kummut , mille peal käivad ringi kettad ning mis lindistab kõikvõimalikke helisid , olgu koera haukumist , inimeste juttu või sümfooniaorkestri muusikat . </s> </p>
<p> <s> " Magnetofone on Nõukogude Liidus juba kümme tükki ning kaks neist kuuluvad " Mosfilmile " . </s> <s> Need makid saadi trofeeks hitlerlikult Saksamaalt , " teadis Pavka . </s> </p>
<p> <s> Aga mulle ei meeldi , mulle tõepoolest ei meeldi , kui inimesed üksteist taga räägivad , see jätab mu hinge pleki — nagu ma ise oleksin midagi halvasti öelnud või teinud . </s> </p>
<p> <s> " Üle kõige tahan ma heina niita , " lausus sm. Kalinin . </s> <s> Tema tundsin ma ikkagi ära , olgugi et fotograafid on ka Kalininit valesti kujutanud . </s> </p>
<p> <s> " Kui puhkes sõda , niitsin ma Kalinini oblastis kolm päeva heina , mulle muidugi ei tulnud keegi ütlema , et nii tähtis asi on lahti läinud , " torises sm. Kalinin . </s> </p>
<p> <s> Edasi rääkis sm. Kalinin , kuidas ta koos Konstantin Pätsiga toimetas 1905. aasta revolutsiooni ajal ajalehte " Teataja " . </s> </p>
<p> <s> " Mina ütlesin , mida on vaja kirjutada , ja tema muudkui vehkis , " meenutas Kalinin . </s> </p>
<p> <s> Kas rääkida talle , et ka minul oli Konstantin ? </s> </p>
<p> <s> Aga ta on niisugune mees , kes ei suvatse teist inimest kuulata . </s> </p>
<p> <s> " Tudipeal , tühjal , on eestlasest nainegi , Jekaterina Loorberg , aga eit istub tal surmamõistetuna Krasnojarski vanglas . </s> <s> Nõnda on taadiköbi kuulekam , ei kipu vandenõusid punuma . </s> <s> Nagu ta midagi üritaks , nõnda ta naine maha lastaks . </s> <s> Kalininil Nõukogude Liidu vanemana on õigus armu anda kõigile , aga oma naisele ta armu anda ei julge , " rääkis mulle Pavka . </s> </p>
<p> <s> " Vaadake , kui ilusad saapad on Kobal ! " kiitles sm. Kaganovitsh . </s> </p>
<p> <s> Me ei saanudki aru , kumb haises rohkem hobusehigi järele , kas sm. Budjonnõi või sm. Voroshilov . </s> </p>
<p> <s> " Minu arvates Budjonnõi , " tõmbas Sveta hapul ilmel ninaga . </s> </p>
<p> <s> Päris muhe onkel on sm. Mikojan , ta tegi väikesi tsirkusetrikke . </s> </p>
<p> <s> " Vaadake , pöial on ! " näitas sm. Mikojan oma püstist pöialt . </s> </p>
<p> <s> " On , " naersin mina . </s> </p>
<p> <s> " Vaadake — pöialt ei ole , " põkutas sm. Mikojan , kui tegi nõnda , nagu oleks teise käega selle pöidla ära kaksanud . </s> </p>
<p> <s> Sm . </s> <s> Bulganin limpsis kogu aeg jäätist . </s> </p>
<p> <s> " Teda kutsutakse Vanake Hottabõtshiks , " ütles Pavka irooniliselt . </s> <s> " Sellepärast , et ta niiväga jäätist armastab . </s> <s> Täpselt nagu Hottabõtsh . " </s> </p>
<p> <s> Sm . </s> <s> Malenkov torkis pidevalt oma hambaid , mis olid tal kollased , mustade täppidega . </s> <s> Hambaork oli paraja roika pikkune , ma pole elu sees veel näinud nõnda pikka hambaorki . </s> </p>
<p> <s> " Mida pikem ork , seda vähem tööd — ei pea kätt liiga kõrgele tõstma , " põhjendas sm. Malenkov , kui keegi vaatama jäi . </s> </p>
<p> <s> Sm . </s> <s> Hrushtshovil rippus üks frentshi kuldnööp liiga pika niidi otsas ning tilbendas kogu aeg nagu hulluks läinud kellapendel , ise vilistas sm. Hrushtshov ukraina rahvaviise , need on nii õrnad ja meloodilised . </s> </p>
<p> <s> Seejärel hakkas orkester mängima tsharlestoni , mind palus tantsima Koba-Stalin ise . </s> </p>
<p> <s> " Teie äi , Lavrenti Pavlovitsh Beria , on tsharlestoni igal pool mujal ära keelanud . </s> <s> Olevat Lääne ees lömitamine . </s> <s> Aga mulle tsharli meeldib . </s> <s> Siia selle hirmsa inimese võim õnneks ei ulatu . </s> <s> Kindlasti mustab ta mind seljataga kogu aeg , " kurtis Koba-Stalin . </s> </p>
<p> <s> Muuseas , ta tantsib viletsasti , ehkki ise arvab , et teeb seda hästi . </s> </p>
<p> <s> " Mul on kummalgi jalal kuus varvast , seepärast ma nii ilusti keerutangi , " tõstis Koba-Stalin oma saba . </s> </p>
<p> <s> Aga tantsis ta nagu kolmevarbaline . </s> <s> See teeb kohe päris nalja , et keegi võib olla nii vilets tantsija ja arvata endast nõnda palju . </s> </p>
<p> <s> Ka ilma minu kõrgete kontsadeta oleks ta minust pool pead lühem . </s> </p>
<p> <s> " Ma arvan , et ma teen teile rolli filmi , " lõpetas Koba-Stalin . </s> </p>
<p> <s> " Tänan , aga vahest peaksin ma enne näitlemise selgeks õppima , " kavaldasin mina . </s> </p>
<p> <s> Pärast tantsu võttis Koba-Stalin laualt oma piibu ja hakkas tõmbama . </s> <s> See põles veel , polnudki vahepeal kustunud . </s> </p>
<p> <s> " Tänapäeva noorus on hukas , " ohkas Koba-Stalin ja jutustas , kuidas ta õppis vaimulikus seminaris . </s> </p>
<p> <s> " Meil oli kemmergus eboniitpulk . </s> <s> Ja miks meil oli kemmergus eboniitpulk ? </s> <s> Selleks , et me soristamise ajal oma jofferdofferist käega kinni ei võtaks . </s> <s> Miks ei tohtinud jofferdofferist käega kinni võtta ? </s> <s> Aga sellepärast , et kinnivõtmine oleks eneserahuldamine , aga eneserahuldamise keelas Lavrenti Pavlovitsh Nõukogude Liidus ära , " mängis Koba-Stalin minu arvates kassi ja hiirt . </s> </p>
<p> <s> Alles siis sain ma aru , mida ta " jofferdofferi " all mõtleb . </s> <s> Ma pole veel kuulnud , et keegi seda asja nõnda nimetaks . </s> </p>
<p> <s> Eks igal riigijuhil ole omad kombed . </s> </p>
<p> <s> Aga kust ta selle eneserahuldamise-jutu võttis ? </s> <s> Kas tal on tõepoolest aimu Pavka harjumustest ? </s> </p>
<p> <s> Võib-olla keegi piilub kuskilt salaaugust , kuidas me siin " Metropolis " elame ? </s> </p>
<p> <s> Vene keelt räägib Koba-Stalin kuidagi imelikult , minu arvates ei oska ta seda kuigi soravalt . </s> <s> Isegi mina räägin temast paremini , kuigi ma ei ole venelane . </s> </p>
<p> <s> Ta on täispuhutud edevus , aga muidu täitsa tore . </s> </p>
<p> <s> Väga hea inimene on vist sm. Poskrebõshev , tal on nii lahked silmad . </s> </p>
<p> <s> " Astuge teinekordki meie juurest Kremlist läbi , teie jaoks leiame me ikka aega , " kutsus sm. Poskrebõshev . </s> </p>
<p> <s> " Hea meelega , " lubasin mina . </s> </p>
<p> <s> Kuidas võisin ma oma ülevaatest unustada kõige tähtsama — toostid ! </s> </p>
<p> <s> " Ma tõstan shampanjaklaasi uue aasta terviseks Tshukotkal , " ütles juba kell 12 päeval sm. Kaganovitsh . </s> </p>
<p> <s> " Ma tõstan shampanjapokaali uue aasta terviseks Kamtshatkal , " ütles tund aega hiljem sm. Bulganin . </s> </p>
<p> <s> " Ma tõstan shampanjaklaasi uue aasta terviseks Sahhalinil , " ütles veel tunnijagu hiljem sm. Malenkov . </s> </p>
<p> <s> " Ma tõstan shampanjaklaasi uue aasta terviseks Magadanis , " ütles mu äi , sm. Beria . </s> </p>
<p> <s> " Ma tõstan shampanjaklaasi uue aasta terviseks Irkutskis , " ütles sm. Voroshilov . </s> </p>
<p> <s> " Ma tõstan shampanjaklaasi uue aasta terviseks Omskis , " ütles sm. Kalinin . </s> </p>
<p> <s> " Ma tõstan shampanjapokaali uue aasta terviseks Sverdlovskis , " ütles sm. Hrushtshov . </s> </p>
<p> <s> Järgmised kõlksud kõlasid üheaegselt Kremli kellade kajaga . </s> </p>
<p> <s> " Ma tõstan shampanjaklaasi uue aasta terviseks Molotovis , " ütles sm. Molotov . </s> </p>
<p> <s> " Ma tõstan shampanjaklaasi uue aasta terviseks Voroshilovgradis , " ütles sm. Voroshilov . </s> </p>
<p> <s> " Ma tõstan shampanjaklaasi uue aasta terviseks Kalininis , " ütles sm. Kalinin . </s> </p>
<p> <s> " Ma tõstan shampanjaklaasi uue aasta terviseks Kaganovitshis , " ütles sm. Kaganovitsh . </s> </p>
<p> <s> " Ma tõstan shampanjaklaasi uue aasta terviseks Moskvas ja Stalingradis , " ütles viimaks Koba-Stalin . </s> </p>
<p> <s> " Ma tõstan shampanjaklaasi nõukogude kinematograafia terviseks , " ütles Pavka . </s> </p>
<p> <s> " Vohh , see on kõige õigem toost ! </s> <s> Seltsimehed , on alanud uus , 1953. aasta . </s> <s> Kindlasti toob see meile palju-palju õnne . </s> <s> Kauni Gruusia kombe kohaselt on mul noorpaarile ka uusaastakingitus , " pöördus seejärel Koba-Stalin jälle meie poole . </s> <s> " Pavel Lavrentjevitsh , olen kinnitanud teid filmi " Lenini armastus " režissöör-lavastajaks . " </s> </p>
<p> <s> " Oo , tänan teid , Jossif Vissarionovitsh , " avaldas jälle üleliia suurt tänu Lavrenti Pavlovitsh . </s> <s> " Ma loodan , et sellest filmist tuleb marksistlik-leninlik tähtteos nõukogude kinokunstis . " </s> </p>
<p> <s> Kõik õnnitlesid Pavkat nii tähtsa töö puhul , Pavka ei näidanud oma suhtumist välja . </s> </p>
<p> <s> " Kindlasti tuleb tähtteos , seltsimehed . </s> <s> Vladimir Iljitsh Lenin pidas kinematograafiat kõige tähtsamaks vahendiks teel kommunismi võidule . </s> <s> Film , seltsimehed , peab valmima naistepäevaks , 8. märtsiks , " lausus Koba-Stalin . </s> </p>
<p> <s> " Nii ruttu ? </s> <s> Tavaliselt tehakse filmi mitu aastat , Jossif Vissarionovitsh , " püüdis Pavka pisut tingida . </s> </p>
<p> <s> " Aeg on ka kinematografistidel lülituda stahhaanovlikku liikumisse . </s> <s> Töölisklass teeb meil viisaastaku kolme aastaga , kinotöötajad peavad sellest eeskuju võtma , " suvatses Koba-Stalin põhjendada . </s> </p>
<p> <s> " See on võimatu , Jossif Vissarionovitsh . </s> <s> See on võimatu ! " pahvatas Pavka , ent kohe astus Lavrenti Pavlovitsh talle varba peale — sõna otseses mõttes . </s> </p>
<p> <s> " Nii mõtlete teie , kinematografistid . </s> <s> Meie , bolshevikud , mõtleme teisiti , " muigas Koba-Stalin piipu suust võttes . </s> </p>
<p> <s> " Miks te ei rõõmusta , Pavel Lavrentjevitsh ? " küsis meie vana tuttav Salehardi päevilt Polina Semjonovna Žemtshužina-Molotova . </s> </p>
<p> <s> " Aga stsenaarium , Jossif Vissarionovitsh ? </s> <s> Millal me tohime ümbrikud lahti teha ? " teeskles Pavka teadmatust . </s> </p>
<p> <s> " See antakse teile teada vajalikul ajal , Pavel Lavrentjevitsh , " ihhiitas Koba-Stalin . </s> </p>
<p> <s> Tagasi läksime algul jalgsi , tähistaeva all läbi paksu lume , ihukaitsjad peitsid end taktitundeliselt hangede varju , et mitte segada meil öise , peoehteis linna nautimist . </s> </p>
<p> <s> Kuskil lasti veel viimaseid rakette , kuuldus mürtse ja sihinat , taevasse plahvatas ilutulestik . </s> </p>
<p> <s> " Kaks kingitust korraga ! </s> <s> See on surm , " oli Lavrenti Pavlovitsh näost kaame . </s> </p>
<p> <s> " Sa näed alati kõike mustades värvides , " püüdis Nina Teimurazovna tuju tõsta . </s> </p>
<p> <s> " Vaata , kõik need solistid ja primadonnad ei saa tänase õhtu eest kopikatki honorari , " ütles Pavka mulle . </s> <s> " Aga kui läheb suureks preemiate jagamiseks , leiavad nad nimekirjas oma nime . </s> <s> Koba tahab enne preemiatega moosimist — või lohutamist — kõik oma silmaga üle vaadata . " </s> </p>
<p> <s> " Vahepeal on olnud palju muutusi . </s> <s> Koba abiellus salaja Lazar Kaganovitshi tütre Maiaga , " rääkis Pavka autos , kui Gorono meid koju sõidutas . </s> </p>
<p> <s> " Miks salaja ? " küsisin mina . </s> </p>
<p> <s> " Sellepärast , et oma esimese ja teise naise Koba tappis , nendega oli ta avalikult abielus . </s> <s> Nüüd proovib salaja , ehk läheb vähem veriselt , " seletas Pavka . </s> </p>
<p> <s> Oleks hoopis kena , kui naisi ei tapetaks . </s> </p>
<p> <s> " Maia istub kõikidel Poliitbüroo istungitel ja muudkui käsutab . </s> <s> Kord laskis ta keset istungit Žukovi pihta kuuli , siis , kui Žukov Kobat ropult sõimas , " ütles Pavka . </s> </p>
<p> <s> Ausõna , poliitika ei huvita mind mitte üks põrm . </s> </p>
<p> <s> " Meile , juutidele , pole 1. jaanuar mingi püha . </s> <s> See on tavaline argipäev , " lausus Lavrenti Pavlovitsh väga kurvalt , kui keeldus meie poole " Metropoli " sisse astumast . </s> <s> " Ärge muretsege , Margit Janovna , küll saate selle sängiasja ka kombesse . </s> <s> Ainult et kui mees ja naine on päeval tülitsenud , siis ei tohi nad öösel magada ühes voodis , sest sellises hingeseisundis ei tohi lapsi teha . " </s> </p>
<p> <s> Algul jäi mulle mulje , et seal Keskkomitees ja Poliitbüroos käib üks igavene salatsemine ja asjade üksteise eest seitsme luku taga hoidmine . </s> <s> Nüüd aga tuleb välja , et kõik teavad kõike ! </s> <s> Kas tõesti on nad nõnda peened nuuskurid ? </s> </p>
<p> <s> Aga meie Pavkaga ei tülitse üldse , iseloomude poolest sobime me vist absoluutselt . </s> </p>
<p> <s> 2 . jaanuar </s> </p>
<p> <s> Seltsimees Poskrõbeshev tõi välispassid , seal on meie perekonnanimed riigikaitse-otstarbelistel kaalutlustel pisut muudetud . </s> <s> Pavka on Pavel Lavrentjevitsh Bedia , mina Margit Janovna Bedia . </s> </p>
<p> <s> Pärast oli ohtralt jändamist Moskva lennuväljal . </s> </p>
<p> <s> Hakkasime juba lennuki peale minema , nägime , kuidas üks töömees seisis lennuki tiival ning tagus suure kuvaldahaamriga tiiba , paugud kõlasid lausa jäledalt . </s> </p>
<p> <s> Mul on üldse tundlikud kõrvad , mõni heli teeb mulle teravat valu . </s> </p>
<p> <s> Lennukisse meid sisse ei lastud , pidime lennukitrepi ees ootama . </s> </p>
<p> <s> Siis pani töömees peod torusse ning karjus tiival seistes : " Vitka ! </s> <s> Vaska ! " </s> </p>
<p> <s> Ei õhkagi . </s> <s> Teist korda , samuti otsekui ratta peal , kus ta tegelikult oligi : </s> </p>
<p> <s> " Vitka ! </s> <s> Vaska ! " </s> </p>
<p> <s> Ma pole elu sees kuulnud , et keegi võiks nõnda valjusti röökida . </s> </p>
<p> <s> Nonde Vitka ja Vaska kõrvu hüüe siiski ei kostunud , töömees puges piloodikabiini , kisendas midagi mikrofoni . </s> </p>
<p> <s> " Milleks niisugusele kõrile veel raadio ? " nöökas Pavka . </s> </p>
<p> <s> Viimaks vänderdasid kaks tunkedes meest — ju siis Vitka ja Vaska — ühel jalgrattal kohale , üks istus sadulas ja keeras juhtrauda , teine sõtkus pakiraanil lösutades pedaale . </s> <s> Vitka ja Vaska kruvisid lennukilt ratta alt , näitasid seda meile , reisijatele . </s> </p>
<p> <s> Oli ilus ümmargune ratas küll . </s> </p>
<p> <s> Aga midagi oli ikka viltu , sest õige pea teatas reproduktor posti otsas käriseva häälega : </s> </p>
<p> <s> " Lugupeetud reisijad , lennureis marsruudil Moskva — Kiiev — Budapest — Rooma lükatakse tehnilistel põhjustel kahe tunni võrra edasi . " </s> </p>
<p> <s> " Hea , et lennuk ära parandatakse . </s> <s> Rivist väljas lennukiga on pisut ohtlik sõita , " muigas meie kaasreisija , kes , nagu hiljem selgus , oli Nõukogude Liidu suursaadik Itaalia Vabariigis sm. Limonov . </s> </p>
<p> <s> " Mis asja ! </s> <s> Mis asja sa üldse neid soss-seppi õigustad ! </s> <s> Mina keeldun lendamast , " korraldas tema abikaasa sm. Limonova skandaali . </s> </p>
<p> <s> Ka teised reisijad otsustasid minna kas Budapesti või Rooma rongiga , nõnda jäimegi 12-kohalisse lennukisse ainult meie Pavkaga . </s> </p>
<p> <s> " Põrgu päralt , rong roomab nagu kilpkonn , " krimpsutas Pavka nina , kui me tõusime pilvede kohale . </s> </p>
<p> <s> Võntsumine ajas mind iiveldama , aga ma pidasin vapralt vastu , kuna hoidsin kogu aeg oma abikaasa käest kinni . </s> </p>
<p> <s> " Turbulents , " teadis Pavka . </s> </p>
<p> <s> Kui turbulents , siis turbulents , lõin ma käega . </s> </p>
<p> <s> Teine , parajasti vaba piloot Sergejev tuli meie juurde ning rääkis anekdoote , need olid ikka sellised , et venelane , ameeriklane ja juut sõitsid lennukis , lennuk hakkas alla kukkuma , venelane hüppas välja , karjus " Elagu vodka ! " , ameeriklane hüppas välja , karjus " Elagu viski ! " , juut võttis aga istme alt langevarju , hüppas välja ning hüüdis " Elagu elu ! </s> <s> " . </s> </p>
<p> <s> Anekdoote juutidest lennukis oli tal terved mäed . </s> </p>
<p> <s> Olgugi et ei Kiievis ega Budapestis ei olnud pealetulijaid ega mahaminejaid , tehti neis linnades ikkagi peatused . </s> </p>
<p> <s> Roomas oli meil vastas lühikest kasvu mees , kes kogu aeg hasartselt kätega vehkis . </s> </p>
<p> <s> " Federico Fellini , " tutvustas ennast too mees ja märkasin , et tal on suured , soojad vasikasilmad . </s> </p>
<p> <s> Mina ütlesin oma uue nime , päris raske on sellega harjuda . </s> </p>
<p> <s> Tuleb välja , et Pavka oskab itaalia keelt . </s> <s> Ta räägib küll aeglaselt , otsib sõnu , kuid saab kõigest ilusti aru . </s> </p>
<p> <s> " Mul on vähe praktikat olnud , " selgitas Pavka . </s> </p>
<p> <s> " Pabeross ! </s> <s> Te tõmbate minu autos paberossi ! " pistis Fellini järsku kisendama ning pakkus mulle oma küllap kalleid sigarette . </s> <s> Uhke pakend oli . </s> </p>
<p> <s> Ta ei kannata paberossivingu silmaotsaski , sest ta sõdis idarindel nende vastu , kes kogu aeg paberosse pahvisid . </s> </p>
<p> <s> Mul oli ammu plaanis minna üle sigarettidele , aga ma olen juba niisugune , et ei saa teha seda , mida mulle peale surutakse . </s> </p>
<p> <s> " Lubage mul siiski jääda oma valiku juurde , " laususin vene keeles ning Pavka tõlkis selle itaalia keelde . </s> </p>
<p> <s> " Välja ! </s> <s> Paberossidega minu autost minema ! " andis Fellini oma häälele hoogu , pidas seejärel auto teeserval kinni . </s> <s> " Siin ei tohi peatuda , aga ma ikkagi peatun , et vabaneda paberossidest ! " </s> </p>
<p> <s> " Teeme siis nii , et minu asemel lendavad välja paberossid , " andsin ma alla ning viskasin pooliku suitsupaki autoaknast maanteekraavi . </s> </p>
<p> <s> Kuni hotellini härra Fellini vaikis , põrnitses mind , kartis vist , et ma võtan uue paki ja hakkan jälle paberossi kõhvima . </s> </p>
<p> <s> " Ma soovitan teile soojalt , minge üle sigarettidele , " andis härra Fellini nõu , kui pakikandjad meie pakke pagasnikust lifti tassisid . </s> </p>
<p> <s> " Ta on geenius , " nentis Pavka , kui meid hotelli sisse mölliti . </s> </p>
<p> <s> Geeniused mulle üldjuhul meeldivad , aga nad ei tohiks hakata mind oma näo järgi seadma . </s> </p>
<p> <s> Hotell on tunduvalt parem kui oli Salehardi võõrastemaja , aga jääb alla meie " Metropolile " . </s> </p>
<p> <s> 3 . jaanuar </s> </p>
<p> <s> Hotellist varastati ära minu nahkpintsak , mis oli mulle väga kallis — selles mõttes , et see oli Stalina ja Pushkini pulmakink , ostetud hirmsa raha eest Suhharevkalt . </s> </p>
<p> <s> Stalinal ja Pushkinil on endil täpselt samasugused , sellist pintsakut võiks nimetada tsiklisti-kuueks . </s> </p>
<p> <s> Ainukese kahtlusalusena tuli kõne alla hotelliteenija , kelle eluruum on meie apartemendi kõrval . </s> </p>
<p> <s> " Kõik itaallased on ausad inimesed , mitte ükski itaallane ei varasta mitte midagi , " püüdis meid veenda kohale rutanud hotelliomanik . </s> </p>
<p> <s> Seejärel tulid veel mitut sorti politseinikud , kes kõik kinnitasid täpselt sama . </s> </p>
<p> <s> Meie apartement otsiti läbi neli korda , kardeti , et tahame lihtsalt välja pressida , hotelliteenija tuppa vaadati ainult kord üle ukse . </s> </p>
<p> <s> " Te ei tunne Itaalia demokraatiat . </s> <s> Teil Venemaal on diktatuur , meil Itaalias demokraatia , " põhjendas Pavkale politseinik . </s> </p>
<p> <s> " Tühi temaga ! </s> <s> Meil Räpinas öeldi : mis lännu , see lännu , " ei olnud mul enam eriti kahju , kuna mul ei ole kombeks nutta taga kadunud asju . </s> </p>
<p> <s> Neid on mu lühikese elu jooksul juba liig palju olnud . </s> </p>
<p> <s> 4 . jaanuar </s> </p>
<p> <s> Vaatasime kohta , kus vanasti söödeti lõvidele kristlasi . </s> </p>
<p> <s> " Need olid tõelised märtrid , " tunnustas Pavka , aga siis lõi kahtlema . </s> <s> " Lõvid kiskusid kristlastelt küljest käsi ja jalgu , jätsid nad veriste tompudena paariks päevaks vedelema , ja mis kristlased selle eest said ? </s> <s> Ainult seda , et 100 aastat tagasi ja umbes 1800 aastat pärast lõvidele toiduks olemist püstitati neile mälestusmärk , mis praegu on juba lääbakil ja pragusid täis , kuna keegi seda ei hoolda . " </s> </p>
<p> <s> " Mis tähtsust sellel kõigel on ? </s> <s> Juba ammu on kõik nende lõvide kondidki mullaks saanud , rääkimata kristlastest , kes surid lõvidest varem , " arvasin mina . </s> </p>
<p> <s> " Minu meelest tegid need inimesed endale ülekohut . </s> <s> Mina ei pea seda õigeks , ülistatagu neid , palju kulub , " võttis Pavka kokku . </s> </p>
<p> <s> Pavka on Roomas esimest korda , täpselt samuti nagu mina , aga ta orienteerub siin vabalt . </s> </p>
<p> <s> " Vaata , järgmisel tänavanurgal hakkab vasakut kätt paistma Kapitoolium , " ennustas Pavka , kui me voorimehega vaatamisväärsuse juurest vaatamisväärsuse juurde sõitsime . </s> </p>
<p> <s> Hakkaski ! </s> </p>
<p> <s> " Mängisin lapsepõlves linnaplaanidega , isal oli neid hästi palju , " lausus Pavka . </s> </p>
<p> <s> Rooma on tõesti väga uhke , ainult et mul tuli pissihäda . </s> <s> Aga loomulikult ei heida ma Pavkale midagi ette , kuigi ta oleks võinud tulla ka ise selle peale ja teha pisikesi peatusi . </s> </p>
<p> <s> Rooma on niisugune linn , et siin ei saa päeval aru , kas tegemist on tavaliste varemetega või austamist väärt muististega , mõlemaid on siin piisavalt . </s> </p>
<p> <s> Öösel on kõik selge — muistisi valgustatakse prožektoritega , muiduvaremeid ja lobudikke ei ole pimeduses näha . </s> </p>
<p> <s> Kõige rohkem meeldivad mulle kodutud , neil on alati lillepärg peas ja nad on väga rõõmsad — nagu mina oma pulmas . </s> </p>
<p> <s> Roomas nukrameelseid inimesi ei olegi , kõik sõidavad ringi mopeedidega ja muudkui naeravad . </s> </p>
<p> <s> 5 . jaanuar </s> </p>
<p> <s> Istusime tänavarestoranis ühel väljakul , mille keskel kõrgus pikk ja peenike obelisk mingile kuulsale paavstile . </s> </p>
<p> <s> Pavka tellis road , ka kilpkonnasuppi . </s> </p>
<p> <s> Hämardus . </s> </p>
<p> <s> Poisikesed tagusid väljakul vutti , üheks väravaks oli neile obeliski jalam , teiseks Santa Nina Maggiore uks . </s> </p>
<p> <s> Siis hakkasid emad poegi koju kutsuma , väljakuäärsete majade akendest kostusid hüüded : </s> </p>
<p> <s> " Ernesto ! </s> <s> Carlo ! </s> <s> Antonio ! " </s> </p>
<p> <s> Äkki tuli mulle pähe mõte , et vahest on palliäsajate hulgas ka minu Konstantin ? </s> <s> Miks ei võiks ta olla , kui metsavennad ta ehk välismaale viisid ? </s> </p>
<p> <s> Lõpuks hõrenesid meeskonnad olematuiks , ent paavstiobeliski jalamile hakkas kogunema mingi seltskond , meestel õllekannud , naistel " Coca Cola " pudelid käes . </s> <s> Mõne aja pärast astus seltskonnast välja , teiste ette üks paksem mees , tegi kummarduse , teised asetasid oma kannud ja pudelid samba jalami trepiastmetele . </s> </p>
<p> <s> Selgus , et see , kes kummardas , oli dirigent , seltskond aga kujutas endast koori . </s> </p>
<p> <s> Ma pole elu sees nii ilusat laulu kuulnud kui tollel pimeneval väljakul . </s> </p>
<p> <s> " Tohoh , aga kuhu jäid meie kilpkonnasupid ? " nõudis Pavka kelnerilt , kui too tuli õhtusöögi eest arvet esitama . </s> </p>
<p> <s> " Ma tõin teile ! </s> <s> Ma tõin teile ! " protesteeris kelner ägedalt . </s> </p>
<p> <s> " Pole näinud , " vaidles Pavka . </s> </p>
<p> <s> " Aga need on teil laual , " piuksatas kelner . </s> </p>
<p> <s> " No ei näe , " lajatas Pavka juba pahaselt . </s> </p>
<p> <s> Kelner näitas — no olid nagu tõesti , kuid taldrikud olid vaevalt sõrmkübarast suuremad , kilpkonnasupp ammugi jahtunud . </s> </p>
<p> <s> " Vaata nüüd , Marka-kass — niisugune on kapitalism . </s> <s> Sa mõtled , et see restoran siin on tehtud inimestele õdusaks olemiseks ? </s> <s> Ei ! </s> <s> See restoran peab omanikule kasumit teenima . </s> <s> Sa mõtled , et pagar seal teisel pool väljakut küpsetab leiba selleks , et inimesed saaksid kõhu täis ? </s> <s> Ei ! </s> <s> Ta küpsetab selleks , et oma tengelpunga kasvatada . </s> <s> Kingsepp seal töökojas ei paranda sinu kingi mitte sinu jaoks , vaid enda jaoks , ta tahab raha teenida . </s> <s> Kõik on täpselt samasugused pintsakuvargad nagu too , kes su pintsaku ära pätsas . </s> <s> Sotsialism on hoopis teine asi , sotsialismis ei ole võõrandumist , sotsialismis kuulub restoran kliendile ning kui Itaalia lõpuks sotsialistlikuks saab , tehakse ka siin jahtunud kilpkonnasupp uuesti soojaks , " rääkis Pavka . </s> </p>
<p> <s> 6 . jaanuar </s> </p>
<p> <s> Sõitsime mööda stuudioid , vaatasime filme . </s> </p>
<p> <s> " Selle koha pealt olen ma sinuga nõus , et Fellini on geenius , " laususin ma Pavkale . </s> </p>
<p> <s> " Ka Visconti on geenius , samuti Antonioni , " lisas Pavka . </s> </p>
<p> <s> " Mulle meeldisid veel de Sica ja Rosselini , " nõustusin mina , kuigi ma harilikult vastu vaidlen . </s> </p>
<p> <s> " Kõik nad on geeniused . </s> <s> Kui hakata mõtlema , siis kogu neorealism on ikka kolossaalne värk , " tunnustas Pavka . </s> </p>
<p> <s> 7 . jaanuar </s> </p>
<p> <s> Nägime ilmutust . </s> </p>
<p> <s> Läksime Pavkaga läbi vanalinna Vatikani poole . </s> </p>
<p> <s> " Ma ei käi kunagi sealt , kust voorivad turistide hordid , " eputas Pavka , otsekui oleksin ma unustanud , et ta on Roomas esimest korda . </s> </p>
<p> <s> Küllap ta mõtles veidi laiemalt , küllap ta pidas silmas ka Venemaad . </s> </p>
<p> <s> Järsku märkasin , et teisel pool kitsast tänavat põleb õhus lõke . </s> </p>
<p> <s> Peatusin üllatusest ning näitasin seda imeasja Pavkale , mind huvitas , kas tema ka lõket näeb . </s> </p>
<p> <s> Nägi ! </s> </p>
<p> <s> Pavka näpistas end tagumikust , masseeris näppudega meelekohti , koppis sõrmenukkidega pealage . </s> </p>
<p> <s> Täpselt samuti tegin tema eeskujul mina . </s> </p>
<p> <s> " Põleb edasi , " rõõmustasin ma . </s> </p>
<p> <s> " Põleb , " tunnistas Pavka . </s> <s> " Just seal , teisel pool tänavat algab Vatikan . </s> <s> Piir läheb tänava keskelt . " </s> </p>
<p> <s> Ostsime samast kohast suveniiriletilt endile sinise klaasmuna . </s> </p>
<p> <s> " See jääb meile mälestuseks ilmutusest , " pigistas Pavka muna peos . </s> </p>
<p> <s> Samast ostsime kribu-krabu ka sõpradele ja teistele lähedastele inimestele . </s> </p>
<p> <s> Paavsti audientsil ulatas Pavka Tema Pühadusele pitseeritud ümbriku . </s> </p>
<p> <s> " Mu isa , Lavrenti Pavlovitsh , saadab selle teile , " lausus Pavka aupaklikult . </s> </p>
<p> <s> " Õnnistagu teda ja teid kõige kõrgem Jumal , " jagas paavst meile õndsust . </s> </p>
<p> <s> Öösel õpetas Pavka , kuidas tehakse seda sõrmega , ise ma selle peale ei oleks tulnud . </s> </p>
<p> <s> 8 . jaanuar </s> </p>
<p> <s> Via Appial nägime Pavkaga kummalist pilti . </s> </p>
<p> <s> Üks noor imelühikeses seelikus ja tumedate päikeseprillidega efektne naine sõitis ülesmäge kõrgele-kõrgele , pidas oma mopeedi kinni ning hakkas kokku kutsuma kasse , vahepeal tundus , et ta meelitab neid vene ja eesti keeles : kiisu-miisu , kiisu-miisu , kiisu-miisu ! </s> </p>
<p> <s> Kiisu-miisusid tuli igalt poolt kultuuriväärtustest ja muiduvaremetest kohe hulgi , ütleme sadakond . </s> </p>
<p> <s> Naine jagas neile mopeedikorvist süüa , voostrid nolpisid isuga . </s> <s> Viimasena vantsis kohale hästi tuustis karvaga kõuts , vahest saabus ta otse pulmast . </s> </p>
<p> <s> " " Oh sa sitikas , kuhu sina tikud ! </s> <s> Kõtt-kõtt ! " läks toitjanaise hari kole punaseks , ta peletas hilineja minema , ähvardas teda oma itaalia keeles . </s> </p>
<p> <s> " Mis ta nüüd veel ütles ? " küsisin mina Pavkalt . </s> </p>
<p> <s> " Sind ma ei taha , sind ma ei taha , " tõlkis Pavka . </s> </p>
<p> <s> Mu meel läks nii kurvaks , tundsin kaasa nii kassile kui tolle toitjale . </s> </p>
<p> <s> Kuidas saavad itaallased ikka nii juhmakad olla , et jätavad ühe kassi kõhu korisema ? </s> </p>
<p> <s> Käisime palvetamas Rooma vene kirikus , mina palusin , et ka see ilmajääja kass saaks oma kere täis , seejärel kohtusime vene emigrantidega , kes kõik on kirjanikud , peale selle veel toredad inimesed ja Pavka sõbrad . </s> </p>
<p> <s> " Kas te olete komnoor , Margit Janovna ? " küsis minult Aleksandra Doledovitskaja . </s> </p>
<p> <s> " Jah , olen , " vastasin mina ning Aleksandra Doledovitskaja pööras mulle kohe selja , sisistas minu peale marus , endal veri sarve all . </s> </p>
<p> <s> " Margit Janovna on komsomolis meie mees , ta on luuraja vaenlase tagalas , " seletas Pavka , ent Aleksandra Doledovitskaja jäi mind ikka altkulmu põrnitsema . </s> </p>
<p> <s> " Astuda komsomoli ! </s> <s> Reeta kõik üllad põhimõtted ! </s> <s> Kuidas te seda võisite ? </s> <s> Kas teil südametunnistust ei olegi ? " kargas Aleksandra mitu korda mu kõri kallale . </s> </p>
<p> <s> Õhtul oli pidulik vastuvõtt Itaalia Kommunistliku Partei Keskkomitees . </s> <s> Pavka ostis mulle selleks puhuks ballikleidi , peokingad ja ehted . </s> </p>
<p> <s> " Jääge siia ! </s> <s> Paluge Itaaliast poliitilist varjupaika , " soovitas kompartei juht seltsimees Togliatti . </s> </p>
<p> <s> " Ei ! " raksatas Pavka , kuigi Togliatti polnud nähtavasti harjunud , et talle vaieldakse vastu . </s> </p>
<p> <s> " Idioot ! </s> <s> Koba provokaator , " siunas Pavka teda hotellis . </s> </p>
<p> <s> 9 . jaanuar </s> </p>
<p> <s> Roomast lendasime edasi Iisraeli , kus Jeruusalemmas panime kumbki Nutumüüri pragudesse sedelid , kuhu olime kirjutanud oma soovid . </s> </p>
<p> <s> Mina soovisin , et meie abielu kestaks igavesti , et Pavka saaks lahti oma haigusest ning et me oleksime mees ja naine ka voodis . </s> </p>
<p> <s> Ma usun , et sama soovis ka Pavka , ainult et oma soovi ei tohi teisele öelda , muidu ei lähe see täide . </s> </p>
<p> <s> Nutumüüri naistepoolel kohtasin Anna Nakergit , kes tassis turjal oma esiemade luukeresid . </s> </p>
<p> <s> " Lumi põles ! </s> <s> Lumi põles , kui see ilmkärakas raksatas . </s> <s> Lumi pani põlema kõik mu sugulaste kondid , ainult ema , vanaema ja vanavanaema omad õnnestus mul päästa , " andis neenetsinaine seletuse oma isevärki kandami kohta . </s> </p>
<p> <s> Kuidas ma ometi võisin selle koletu teo Kremli uusaastaballil unustada ! </s> <s> Nagu ma nüüd Molotovi kohtan , nii pärin aru , et mida nad seal oma pommiga õigupoolest tegid ! </s> </p>
<p> <s> Samal ajal oli müüri meestepoolel just Pavka kõrval minu Konstantin-Leopold oma sooviga , kuid Pavka ei saanud mulle seda öelda , sest ta ei tunne teda , ei tea tema olemasolustki . </s> </p>
<p> <s> Kolgata mäel kohtasime selle omanikku , Pavka ajas temaga inglise keeles juttu . </s> </p>
<p> <s> " Fantast lugu ! </s> <s> Võimas ! </s> <s> Kristlaste tähtsaim pühapaik kuulub muhameedlasele ! </s> <s> Stiilne värk ikka ! </s> <s> Sahib ilmub igal hommikul platsi , teeb Kristuse Ihu kirikustiku peavärava oma võtmega lahti , laseb sisse mungad , palverändurid ja muiduvahtijad , keda huvireisijateks nimetatakse . </s> <s> Need mungad , kes on öö läbi Kristuse haual palvetanud , laseb sahib välja , kuna nemad on palvetamisest väsinud , " süttis Pavka vaimustusest põlema . </s> </p>
<p> <s> " Kas palvetamine väsitab või annab jõudu ? " tahtsin ma teada , kuna mind on see alati huvitanud . </s> <s> Ise ma pole palvetamisest küll õiget tunnet kätte saanud . </s> </p>
<p> <s> " Marka-kass , ära sega vahele , ma räägin edasi ! </s> <s> Ja nina vingus võid edaspidi hoida ainult kaamera ees , siis , kui mina käsin . </s> <s> Kuula ! </s> <s> Sahib sai selle maatüki kui pärija , see on tema suguvõsale kuulunud Osmani impeeriumist alates , nii umbes viissada aastat . </s> <s> Vahepeal on siin valitsenud inglased , palestiinlased ja juudid , keegi pole puudutanud omandiõigust , see maa on ikka sahibi suguvõsale jäetud , " pidas Pavka oma monoloogi , mis muutus juba väljakannatamatult pikaks . </s> </p>
<p> <s> " Eestis võeti kõigilt maa viuhti ära , kui hakati kolhoose tegema ! </s> <s> Kes ei tahtnud anda , küüditati Siberisse , " lõikasin ma vahele , sest mulle ei meeldi , kui mind maha surutakse . </s> </p>
<p> <s> " Jubedus ! </s> <s> Vene jubedus ! </s> <s> Ainuke rahvas maailmas , kes poliitika pärast tapab , on venelased . </s> <s> See on nende sõnum maailmale . </s> <s> Kui minu paps võimule saab , siis ta likvideerib kolhoosid . </s> <s> Ma pean papsile ütlema , et omand peab olema püha ja puutumatu , muidu ei tule õigest riigist midagi välja , " jutustas Pavka õhinaga , kui me jalutasime mööda Jeruusalemma araabia turgu . </s> </p>
<p> <s> 12 . jaanuar </s> </p>
<p> <s> Tagasi Moskvasse sõitsime rongiga , kuna meie lennuk oli vahepeal alla kukkunud , lendurid ja reisijad põrutada saanud . </s> <s> Küllap olid Vitka ja Vaska raudlindu oma kuvaldahaamriga liiga ropul viisil parandanud . </s> </p>
<p> <s> Lennuavariis olevat kõige sandimini vigastada saanud piloot Sergejev , too , kes kogu aeg anekdoote rääkis . </s> <s> Temalt olevat maha lõigatud käsi , vahest seesama , millega ta muudkui vehkis . </s> </p>
<p> <s> Nägime vaguniaknast mitmeid riike ja linnu , need olid kaunis huvitavad . </s> </p>
<p> <s> Vaksalis olid meil vastas ainult Nina Teimurazovna ja Stalina . </s> </p>
<p> <s> " Lavrenti Pavlovitsh palus vabandada ja saatis lilled , aga tal on kole palju tegemist , ta ei saanud ise tulla , " vabandas Nina Teimurazovna osavõtlikult . </s> </p>
<p> <s> " Kõik arvasid , et sa ei tule tagasi , " suskas Stalina vaikselt mind emmates . </s> </p>
<p> <s> Tundsin ta paisunud kõhtu isegi läbi talveriietuse . </s> </p>
<p> <s> " Kuidas vääks ennast tunneb ? " sosistasin mina . </s> </p>
<p> <s> " Varsti on pudenemas . </s> <s> Ma armastan teda juba ammu . </s> <s> Aga Gerassimov nõudis aborti , " kaebas Stalina . </s> </p>
<p> <s> " Oh sa pirakas , loll nagu tökatipudel ! " kirusin mina . </s> </p>
<p> <s> " Ta lubas mulle peaosa , kui ma ta ihuvilja likvideeriks . </s> <s> Tal oli juba arstki välja vaadatud , " pühkis Stalina silmi . </s> <s> " Ma tunnen end mõrva mahitajana . " </s> </p>
<p> <s> " Sa lootsid peaosa saada lapse abil , aga seda pakuti hoopistükkis lapse tapmise tingimusel , saan ma õigesti aru ? " täpsustasin mina . </s> </p>
<p> <s> " Enam-vähem , " ei hakanud Stalina valusa tõe ees silmakirjatsema . </s> </p>
<p> <s> Vaksali ees ootas meid " Pobeda " , mitte " Buick " , millega me olime lausa kokku kasvanud . </s> </p>
<p> <s> Gorono tegi kurttummade keeles märke , Pavka tõlkis : </s> </p>
<p> <s> " " Buick " on ära antud . </s> <s> Ühele itaallasele . </s> <s> Kellele , seda Gorono kas ei oska või ei tohi öelda . " </s> </p>
<p> <s> Pobi on " Buickist " tunduvalt nirum auto , istmedki pole nahast , vaid hoopis vakstust , mida püütakse istmetekiga varjata . </s> </p>
<p> <s> Hädavaevu mahtusime neljakesi auto salongi . </s> <s> Pavka istus ette juhi kõrvale , meie , kolm naist , tagapingile . </s> </p>
<p> <s> Mulle meeldib istuda ukse kõrval , nõnda et ma aknast välja saan vaadata . </s> </p>
<p> <s> Õnneks on Gorono endiselt tasemel sohver , kihutas kõigist mööda . </s> </p>
<p> <s> " Mis film see on , millega Gerassimov sind meelitab ? " tundsin ma huvi . </s> </p>
<p> <s> " Režissööriks on tegelikult Gamburg , ta lasti vangikongist välja . </s> <s> Tema kinnivõtmine olevat olnud täielik eksitus , tema kinnivõtjad on juba maha lastud , rääkis Gamburg ise . </s> <s> Gerassimov on kunstiline juht , sest see on Gamburgi esimene täispikk film , " jutustas Stalina . </s> </p>
<p> <s> " Kuule , Pavka , midagi rõõmustavat ! </s> <s> Gamburg on elus ja terve , teeb filmi , " hüüdsin ma ettepinki . </s> </p>
<p> <s> " Mis filmi ? " tundis ka Pavka huvi . </s> </p>
<p> <s> " " Lenini armastust " . </s> <s> Võtted hakkavad kohe pihta , mulle pakutakse Lenini ema Maria Blank-Uljanova osa . </s> <s> Vaat , siin kõhus kannan ma Leninit , " silitas Stalina oma ümarat keskpaika . </s> <s> " Pärast , kui seda enam ei ole , siis hakkan mängima tsaar Aleksander III armukest . </s> <s> Ausalt öelda on mul need turakad tsaarid kõik segi . </s> <s> Kunas see Aleksander III üldse võimul oli ? " </s> </p>
<p> <s> Märkasin , kuidas Pavka kukal värvus tomatpunaseks . </s> </p>
<p> <s> " Kust see stsenaarium sai Gamburgi ja Gerassimovi kätte ? " küsis Pavka hambaid kiristades . </s> </p>
<p> <s> " Ma ei tea . </s> <s> Kust pean mina seda teadma ? </s> <s> Mul endal jama küllaga , mina oma nina teiste inimeste asjadesse ei topi , " näpsas Stalina . </s> </p>
<p> <s> " Kas midagi on pahasti , Pavel Lavrentjevitsh ? " küsis Pavka ema Nina Teimurazovna . </s> </p>
<p> <s> " Peab Lavrenti Pavlovitshiga ühendust võtma , " otsustas Pavka . </s> </p>
<p> <s> Meie " Buick " seisis ilusti " Metropoli " ees , kiiskas talvepäikeses lumahangede vahel . </s> </p>
<p> <s> " Metropolis " selgus , et meie numbrisse on kolinud seltsimees Togliatti Itaaliast , meile on eraldatud väiksem , kahetoaline number . </s> </p>
<p> <s> " Ka teie asjad on sinna ümber tõstetud , " sõnas administraator . </s> </p>
<p> <s> " Represseerimine ! </s> <s> See on puhas represseerimine ! " sisistas Pavka meie uues numbris . </s> <s> " Algul antakse mingi " Pobeda " -loks , millega on häbi linna vahel sõita , siis kistakse stsenaarium hammaste vahelt välja , seejärel pannakse elama mingisse haisvasse uberikku ! " </s> </p>
<p> <s> Nina Teimurazovna tundis meile siiralt kaasa , aga Stalina ilmes märkasin ma mingit kahjurõõmu kilgendust . </s> </p>
<p> <s> Annaks Jumal , et ma eksiksin . </s> </p>
<p> <s> Minu poolt polnud jälle aus see , et ma Stalinale ei öelnud , et ma olen ise endale Maria Blank-Uljanova osa igatsenud . </s> <s> Ka oleksin ma võinud talle ostetud kingituse üle anda , aga mul kihvatas sees ja ma ei teinud seda , nõnda et praegu , kirjutades , on endal meel mõru . </s> </p>
<p> <s> Nina Teimurazovna ja Stalina jätsid meid uute elamisoludega tutvuma , lahkusid kõike head soovides . </s> </p>
<p> <s> Nüüd on meil viie-kuue toa asemel kaks , baldahhiinvoodi asemel tavaline kaheinimesediivan ( mida meil kahjuks tarvis ei lähe ) , vaibad põrandal on õhemad ja lühtrid laes nirumad . </s> </p>
<p> <s> Nood seal viie-kuuetoalises kõlkusid ja tilisesid , kui tramm mööda sõitis , need siin kõlguvad , aga ei tilise . </s> </p>
<p> <s> " Kui aknad on hoovi poole , siis on vähem müra , " märkas Pavka ka häid külgi . </s> <s> " Ei tea , kas see ahv Togliatti meid sellepärast ära kargama meelitaski , et meie apartemendile käpp peale panna ? " </s> </p>
<p> <s> Lavrenti Pavlovitsh oli saatnud 15 roosi , pidin alt portjee käest lillevaase juurde hankima . </s> </p>
<p> <s> " Teile , Margit Janovna , on õudselt palju kirju , vist Uue Aasta õnnitlused , ulatas portjee kolm kristallvaasi ja paksu pataka ümbrikke . </s> </p>
<p> <s> Kirjad on kõik Kraukliselt , need ei ole õnnesoovid . </s> </p>
<p> <s> " Õudse selgusega ilmneb mulle Sinu , näruse lehtsaba , kogu tühisus , " kirjutab Krauklis . </s> </p>
<p> <s> " Kuidas tahaks , et sa tuleks VGIK-i koridoris minu juurde ja naeraks . </s> <s> Ma armusin sinusse su hääle ja naeru pärast . </s> <s> Aga need kumbki pole enam minu jaoks , ja nüüd ma valan pisaraid , " seisab teises kirjas . </s> </p>
<p> <s> Jälle olen ma midagi valesti teinud . </s> </p>
<p> <s> Ausõna , nutt tuleb peale , ma lihtsalt ei oska tavaliste inimeste moodi käituda . </s> </p>
<p> <s> " Inimesi tõmbab sinu poole sinu enesekindlus . </s> <s> Nad ei tea , et kõik litsid on enesekindlad , muidu nad ei oleks litsid , " jätkab Krauklis . </s> </p>
<p> <s> No , kuulge , see läheb liiale ! </s> <s> Mis lits ma olen ? </s> <s> Nooruses , puhtast rumalusest ja uudishimust juhtus mul jah üht-teist , aga see on ammu unustatud . </s> <s> Kas pean ma siis oma patukoormat elu lõpuni turjal kandma ? </s> <s> Kas inimene siis puhtaks ei saagi ? </s> <s> Pealegi pole Krauklisel sellest kõigest õrna aimugi . </s> <s> Nagu ütleb Pushkini kursusetööfilmis üks tegelane : lits on naine , keda mees kätte ei saa . </s> <s> Nüüd olen täiskasvanu ja annan endale oma tegudest aru . </s> <s> Ja kui pisut pikutamisstatistikat teha , siis Moskvas olen ma maganud ainult ühe korra — pulmaööl , ja sedagi vaevu-vaevu , surmaga pooleks . </s> </p>
<p> <s> Aga kas mina tõmban inimesi enda poole ? </s> <s> Seda öeldakse mulle esimest korda . </s> </p>
<p> <s> " Nüüd on lõpp . </s> <s> Selle kirja saad sa hauast . </s> <s> Inimesed jagunevad kaheks — krahmajateks ja loobujateks . </s> <s> Sina oled krahmaja . </s> <s> Sa krahmad elu . </s> <s> Mina olen loobuja , ma loobun elust , " kirjutab Krauklis . </s> </p>
<p> <s> Mina ei tea , mida ta tahab sellega saavutada . </s> </p>
<p> <s> Niisugune armastus lihtsalt kohutab . </s> <s> Minu meelest peaks armastus inimest kaunimaks tegema , Krauklist teeb ainult tigedamaks . </s> </p>
<p> <s> Tahaksin , et ta teeskleks ja valetaks , see oleks nii talle kui mulle lihtsam . </s> </p>
<p> <s> " Igal hommikul uinun paariks tunniks kujutlusega , kuidas ma Su tapan — kord poon , kord põletan , kord raiun tükkideks . </s> <s> Ainult see toob viivuks une , " kirjutab Krauklis . </s> </p>
<p> <s> Mulle ei meeldi traagilisus , eriti selle teesklemine , ma lausa põlgan sellist ülespuhutust . </s> </p>
<p> <s> Veel rumalam on asi siis , kui see ei olegi teesklemine . </s> </p>
<p> <s> Aga tappa ta mu võiks , tingimusel , et ta teeks seda täiesti valutult . </s> <s> Mina ei ripu elu küljes . </s> </p>
<p> <s> Minu surm oleks kõigile hea , eelkõige mulle endale . </s> </p>
<p> <s> " Miks ma ei ole ennast siiamaani siiski tapnud ? </s> <s> Aga sellepärast , et ma tahaksin seda teha mitu korda . </s> <s> Ma tunnen sellest niivõrd suurt mõnu , et ühest korrast jääks väheks . </s> <s> Aga nüüd olen ma otsustanud — üks meist peab surema . </s> <s> Ma olen õilis inimene . </s> <s> Ma valin enda . </s> <s> Ma poon end üles Sinu trepikotta , et Sul püsiks igavesti meeles Sinu alatus , " kirjutab Krauklis . </s> </p>
<p> <s> Sellist asukohavalikut julgeksin ma pidada mõnevõrra ebaõnnestunuks . </s> </p>
<p> <s> Ja peab end siis üldse iga väiksema asja pärast üles pooma ! </s> </p>
<p> <s> Näitasin neid kirju Pavkale . </s> </p>
<p> <s> " Loe , Iisraeli-kiisu , ja ütle , mis sa arvad , " palusin ma Pavkat . </s> </p>
<p> <s> " Pole viga ! </s> <s> Täitsa käbedalt paneb . </s> <s> Ma kutsun ta oma stsenaariumi dialooge lihvima , tal on asi käpas , " kiitis Pavka Krauklise kirjutamisoskust . </s> </p>
<p> <s> " Ma tahaksin teada midagi muud , " jätkasin mina . </s> </p>
<p> <s> " Ja nimelt ? " seisatas Pavka otse minu ees . </s> </p>
<p> <s> " Ma tahan teada , kas niisugune võib olla armastus . </s> <s> Niisugune , nagu Krauklis kirjutab ? " küsisin mina . </s> </p>
<p> <s> " Marka-kass , kui sa temaga magada tahad , siis lase aga käia , mina kätt ette ei pane , " oli Pavka suuremeelne . </s> </p>
<p> <s> Tahtsin ulguda ! </s> <s> Ja tahan nüüdki . </s> <s> Ma oleksin talle kätega kallale läinud ! </s> <s> Tema kätt ette ei pane ! </s> </p>
<p> <s> Aga ma armastan teda kõigele vaatamata ja olen talle truu abikaasa . </s> </p>
<p> <s> Kuidas võivad ikka kaks lähedast inimest teineteisest täiesti mööda rääkida ! </s> </p>
<p> <s> 13 . jaanuar </s> </p>
<p> <s> Helistasin intrisse , palusin telefonivalvelt Stalinat 613. toast . </s> <s> Andis terve igaviku oodata . </s> </p>
<p> <s> " Lina , anna andeks , unustasin sulle eile kingituse andmata , " alustasin ma ääri-veeri . </s> </p>
<p> <s> " Mis see on ? " oli Stalina meelitatud . </s> </p>
<p> <s> " Kui järele tuled , siis näed , " laveerisin mina , sest ma polnud veel selgusele jõudnud , kuidas ma kingid jaotan — vastavalt teenetele muidugi , aga ennekõike pean ma neid teeneid mõõtma . </s> <s> " Kuule , mida Krauklis teeb ? " </s> </p>
<p> <s> " Joob , ohjeldamatult joob . </s> <s> Täna öösel magas intri koridoris . </s> <s> Ei jaksanud oma toa ukseni roomata , enne vajus nagu mauk kokku . </s> <s> Norskas nagu traktor , keegi ei saanud tema pärast korralikult magada , " raporteeris Stalina . </s> </p>
<p> <s> " Tead , võta ta endale ! </s> <s> Võta ! " palusin mina . </s> </p>
<p> <s> " Lolliks oled peast läinud või ? </s> <s> Ma ei salli sellist lätlase-nägu silma otsas kah ! </s> <s> Pealegi hakkan ma ise varsti pesakest punuma . </s> <s> Kas sa arvad , et sina üksi pead tanu all olema ? " keeldus Stalina . </s> </p>
<p> <s> " Õnnitlen ! </s> <s> Vaata , et pulma kutsud , " lõpetasin ma kõne . </s> </p>
<p> <s> Aga mida Krauklisega ikkagi teha ? </s> </p>
<p> <s> Ausalt öelda , ma pabistan tema pärast . </s> </p>
<p> <s> 14 . jaanuar </s> </p>
<p> <s> Hommikusöögirestoranis nägime seltsimees Togliattit , kes aga ei tahtnud meid äragi tunda . </s> <s> Roomas oli küll meile suur sõber ja seltsimees , aga Moskvas pöörab pilgu eemale . </s> </p>
<p> <s> Huvitav , mis tunne tal on teiste inimeste korteris elada ? </s> </p>
<p> <s> " Meie oleme tema meelest põlu all , ta on otsustanud meist hoiduda , ta ei taha endale meie käest plekki külge saada . </s> <s> See on kommude komme , kõik kommunistid teevad nii , " põlastas Pavka . </s> </p>
<p> <s> Söömisest on kohe näha , mis inimesega on tegemist . </s> <s> Sm. Togliatti ajas oma pudrumulgu aplalt head-paremat täis , mugis nagu põrsas , nii et arbuusimahl hammaste vahelt välja lirtsus . </s> </p>
<p> <s> 15 . jaanuar </s> </p>
<p> <s> Issand Jumal , võõrastemaja selles numbris ei pesta külaliste pesu , seda tehakse ainult luksusapartemendis ! </s> <s> Kas ma pean tõesti hakkama Pavka aluspükse nühkima ? </s> <s> Seda oleks märksa lihtsam teha , kui ta oleks tõeline mees ! </s> </p>
<p> <s> Aga mis siis ikka ! </s> <s> Oma eelmiste meeste ürpe ma lasin läbi vee ja seebi , miks peaks Pavka mingi erand olema ? </s> </p>
<p> <s> " Ma ajan selle asja joonde , " lubas Pavka ja helistas Kommunaalmajanduse Ministeeriumisse otse ministrile . </s> </p>
<p> <s> Tuleb aga välja , et " Metropol " ei allu NSV Liidu Kommunaalmajanduse Ministeeriumile . </s> <s> Enamik hotelle alluvad , " Metropol " mitte . </s> </p>
<p> <s> " Olgu , helistan " Inturisti " , " otsustas Pavka . </s> </p>
<p> <s> " Metropol " ei kuulu " Inturistile " ! </s> </p>
<p> <s> Selgus , et " Metropol " allub NKVD-le . </s> </p>
<p> <s> " Väga hea , kõlistan papsile , " oli Pavka kangust täis . </s> </p>
<p> <s> Pavka kaebas pesuhäda , kirjeldas meie olukorda ning seejärel asetas kuuldetoru meie kahe vahele . </s> <s> Ajasin kõrvad kikki ning kuulsin oma äia , Lavrenti Pavlovitshi vastust : </s> </p>
<p> <s> " Kuidagi ei saa aidata , mitte kuidagi , Pavka-poiss ! " </s> </p>
<p> <s> " Kuule , pool maailma on sinu pihus ja nüüd ei saa sa mingit pesumoori kohale kamandada , " sinatas Pavka sedapuhku oma isa . </s> </p>
<p> <s> " Pole midagi parata ! </s> <s> Tervita Margitit , " lausus Lavrenti Pavlovitsh lüüasaanud inimese sorgus häälel . </s> </p>
<p> <s> Pesu ma täna siiski pesta ei jõudnud , hakkasin jälle lugema filosoofe . </s> <s> Eriti istub mulle Spinoza . </s> </p>
<p> <s> 16 . jaanuar </s> </p>
<p> <s> " Sinu personaalküsimust arutame pärast sessi rakukese koosolekul ! " suskas Gamburg , kui mulle VGIK-i koridoris vastu juhtus ja kui ma tahtsin teda õnnitleda vabanemise puhul . </s> </p>
<p> <s> 17 . jaanuar </s> </p>
<p> <s> Oeh , kaks ja pool tuhat aastat filosoofiat on seljataga ! </s> </p>
<p> <s> Tegin Rem Zirkile ära eksami " Orjandusliku , feodalistliku ja kodanliku filosoofia kriitika " . </s> <s> Puhas viis ! </s> <s> Mu pea ikka jagab midagi . </s> </p>
<p> <s> Tunnen , kuidas tarkus hakkab minus tasapisi juuri ajama , see on Spinoza mõju . </s> </p>
<p> <s> Gamburg ja Krauklis said samuti viied , Muzafar ja Stalina neljad , Pushkin kolme , aga Pobeda põrus kolinal läbi . </s> </p>
<p> <s> " Olen täielik tumba-umba , " mügistas Pobeda . </s> </p>
<p> <s> 18 . jaanuar </s> </p>
<p> <s> Olen tohutult väsinud ja unine kogu sellest jamast . </s> </p>
<p> <s> Magaksin , magaksin , muudkui magaksin . </s> </p>
<p> <s> Kui inimestel on ainult kaks tuba , siis tahes või tahtmata jäävad nad teineteisele jalgu . </s> </p>
<p> <s> 19 . jaanuar </s> </p>
<p> <s> Nõukogude Liidu erakorraline ja täievoliline suursaadik Itaalia Vabariigis sm. Limonov oli minu nahkpintsaku üles leidnud ning saatis selle diplomaatilise postiga Nõukogude Liitu tagasi . </s> </p>
<p> <s> " Ilusat talve ! " soovib sm. Limonov . </s> </p>
<p> <s> Ma tean täpselt , et see ongi minu pintsak , mitte mõni teine . </s> <s> Sellest aga , kuidas ta hotellitoa kapist kaduma läks , ei olnud juttu . </s> </p>
<p> <s> " Minu abikaasa tervitab teid ja soovib teile äikest , päikest ja väikest , " seisab kirja lõpus . </s> </p>
<p> <s> " Paistab , et tema meid pidalitõbisteks ei pea , julgeb suhelda . </s> <s> Ei tea , kas ta on väga tark või väga rumal , " kommenteeris Pavka . </s> </p>
<p> <s> " Aga mis sa väikese kohta ütled ? " poetasin mina . </s> </p>
<p> <s> " Kas sa mõtled hakata , kõht ees , filmis mängima või ? " torkas Pavka . </s> </p>
<p> <s> " Näe , Lina mängib ! " ei jätnud ma järele . </s> </p>
<p> <s> " Esialgu veel mitte , " pillas Pavka paljutähenduslikult hammaste vahelt . </s> </p>
<p> <s> 20 . jaanuar </s> </p>
<p> <s> Pakane kestab , kõik on härmas ja see on ilus . </s> <s> Sõidavad ainult trammid , bussid seisavad . </s> <s> Trammirataste kilin on hoopis lõikavam . </s> </p>
<p> <s> Räägitakse terve Moskva evakueerimisest Krimmi . </s> </p>
<p> <s> " Pealinn olgu soojemas kohas , " arvas Stalina VGIK-i suitsetamissalongis , endal kõht viimase veerandi peal . </s> </p>
<p> <s> " Mina olen Krimmis elanud , " kostsin ma jutujätkuks . </s> </p>
<p> <s> " Aah , kus sina ka ei oleks elanud ! " ei uskunud Stalina mu juttu . </s> </p>
<p> <s> " Tilli ots külmetab kõige rohkem , peaks kuhugi garaaži sooja panema , " leidis Pushkin . </s> </p>
<p> <s> " Eks sa pane , litse ümberringi lademes ! " viskas Krauklis , kes põrnitseb mind altkulmu ühtaegu süüdistaval ja süüdlaslikul ilmel . </s> </p>
<p> <s> " Mokk maha ! </s> <s> Meil , kishlakis , loobitakse inimene sellise jutu eest kividega surnuks , " sekkus Muzafar , kuigi mulle ei meeldi , et ta minu kaitseks välja astus . </s> </p>
<p> <s> " Endal neljas ülikool käsil ja ikka räägib oma kishlakist ! " torkas Gamburg , kes mõnikord siiski päris ligi tuleb , kuigi harilikult püüab distantsi säilitada . </s> </p>
<p> <s> Hoolimata kõigest on tema piibutubaka suitsu lõhn meeldivalt mõrkjas . </s> </p>
<p> <s> Ei tea , kas tal vanglas ka popsutada lubati ? </s> </p>
<p> <s> " Mis sina oma pudruveski kinni hoiad ? </s> <s> Kont kurgus või ? " ründas Pushkin oma sõpra Pobedat . </s> </p>
<p> <s> " Mina olen õnnelik , " lausus Pobeda õndsal ilmel . </s> </p>
<p> <s> Inimene kukub filosoofia eksamil läbi ja on õnnelik ! </s> </p>
<p> <s> Huvitav , et ainult parema jala varbad külmetavad , vasaku omad ei külmeta üldse . </s> <s> Millest see tuleb ? </s> </p>
<p> <s> 21 . jaanuar </s> </p>
<p> <s> Sain lavalise liikumise eest gerassimovilt viis plussi . </s> </p>
<p> <s> " Kas tohib , et ma kannan selle hinde teie matriklisse mõnevõrra hiljem ? " küsis pärast mu sooritust Gerassimov oma sfinksilikul ilmel , ent mesimagusa häälega . </s> </p>
<p> <s> Palun väga ! </s> <s> Mis tähtsust sel on , kunas ta hinde mu matriklisse kirjutab ? </s> <s> Kuigi , peab tähendama , teistele kirjutas ta kohe . </s> </p>
<p> <s> " Rem Zirk oli julgem . </s> <s> Tema ei löönud põnnama . </s> <s> Gerassimov , vana shlikerdaja , otsustas oodata asjaolude selginemist , " lausus Pavka kodus . </s> </p>
<p> <s> Ka Pobeda , Gamburg , Pushkin ja Stalina said viied , Muzafar nelja , Krauklis aga kõrvaldati eksamilavalt , kuna ta ilmus kohale , täis kui tarakan . </s> </p>
<p> <s> Kõik räägivad muudkui Krauklisest , ta on otsekui kangelane . </s> </p>
<p> <s> Minu meelest sugugi mitte ! </s> <s> Juua ennast poole aastaga põhja , see on lihtsalt jube ! </s> </p>
<p> <s> " Saad aru , ta on minu parim sõber ! </s> <s> Ta on kõige andekam sepp meie kursal , " kurtis Pobeda . </s> </p>
<p> <s> Kõige andekam oled vist sina , ja su parim sõber on minu teada Pushkin , nõnda et ära tule pada panema , sõber Pobeda ! </s> </p>
<p> <s> Insta ümber on ohtralt rjumotshnajaid , baare , püstijalasööklaid , seal see Krauklis töölisklassilt õlleraha kerjab ning oma tulevastest filmidest pajatab . </s> </p>
<p> <s> Mina igatahes sisenen igal õhtul " Metropoli " jubedusvärinaga , kardan , et administraator ulatab mulle järjekordse läkituse Kraukliselt . </s> </p>
<p> <s> Viimased paar päeva on ta õnneks pausi pidanud , päris hea , nühkigu parem oma habemega kõrtsipõrandat . </s> </p>
<p> <s> 22 . jaanuar </s> </p>
<p> <s> Moskvas on pimedad ajad lausa masendavad . </s> </p>
<p> <s> 23 . jaanuar </s> </p>
<p> <s> Eksamitest jäi mul võlgu ainult prantsuse kinokunsti ajalugu , aga sellega ei ole kiiret . </s> <s> Pealegi meeldib see aine mulle kõige rohkem , miks siis mitte seda veidi põhjalikumalt tudeerida . </s> </p>
<p> <s> Pushkin ja Pobeda olid vana-aasta õhtust peale pummeldanud " Inturisti " võõrastemajas ja restoranis , nad olid ennast tutvustanud itaallastena . </s> </p>
<p> <s> " Federico Fellini , " oli administraatorile esitlenud ennast Pushkin . </s> </p>
<p> <s> " Marcello Mastroianni , " oli poetanud Pobeda . </s> </p>
<p> <s> Neid oli peetud Itaalia kommunistideks , neile oli antud hea tuba koos baarikapiga , poisid olevat veetnud seal tegusa nädala , seejärel külma arvet tehes jalga lasknud . </s> </p>
<p> <s> " Kui inimene ei tea , kes on Fellini , siis võib teda lüpsta palju kulub , " õigustas ennast Pushkin . </s> </p>
<p> <s> " Ega mina ka tegelikult ei tea , kes ta sihuke on , " tunnistas Pobeda . </s> </p>
<p> <s> Mina tean , aga ma ei hakanud seda ütlema , et mitte eputisena paista . </s> </p>
<p> <s> 24 . jaanuar </s> </p>
<p> <s> Krõbe ja käre talv , muudkui lõdisen , isegi " Metropolis " valitseb jube koolnukülm . </s> </p>
<p> <s> Helistas Sveta , teatas , et tuleb poole tunni pärast külla . </s> <s> Huvitav , kust ta juba mu uut numbrit teab ? </s> </p>
<p> <s> Vastasin , et võtku puuhalge kaasa , seda ta loomulikult ei teinud , aga radiaatorid muutusid kuidagi iseenesest hõõguv-tuliseks , kõrvetasid nagu metsavendade sauna kerisekivid . </s> </p>
<p> <s> " Sa oled oma elamist koomale tõmmanud , " nentis Sveta . </s> </p>
<p> <s> " Suur tükk ajab suu lõhki , " vastasin mina . </s> </p>
<p> <s> Oli õdus õhtu , sõime seenepirukaid ja martsipanikooke . </s> <s> Venelased teevad tõesti häid pirukaid . </s> </p>
<p> <s> Pihtisin Svetale , mis juhtus minu ema ja isaga . </s> </p>
<p> <s> " Ja mitte sittagi ? " imestas Sveta . </s> </p>
<p> <s> " Mitte maikugi , " vastasin mina , kuna ei tahtnud ropendada . </s> </p>
<p> <s> " Mul sama jama . </s> <s> Mind hoidsid tunnimehed ja karauuliülemad . </s> <s> Ema lendas ringi kõrgemas seltskonnas , isa vallutas maailma , " tundis Sveta mulle kaasa . </s> </p>
<p> <s> Jutustasin Svetale ka metsavendadest ja oma pojast Konstantinist . </s> </p>
<p> <s> Sveta nuttis koos minuga . </s> </p>
<p> <s> " Tegelikult vedas sul isegi hästi . </s> <s> Minu naiseau röövis mu poolvend Jashka , kui ma olin 8-aastane ! </s> <s> Pärast ameles ta minu emaga , oma kasuemaga , " itsitas Sveta . </s> <s> " Mina sinu asemel ei oleks Itaaliast tagasi tulnud , " läks ta kohe üle uuele teemale . </s> </p>
<p> <s> " Kas sina oleksid Itaaliasse jäänud ? " täpsustasin mina , kuna ei saanud aru . </s> </p>
<p> <s> " Loomulikult . </s> <s> Ainult lollid tulevad tagasi , " parastas Sveta . </s> </p>
<p> <s> " Sa oleksid jäänud kapitalistlikku riiki , samal ajal kui meil siin on sotsialism ! " imestasin mina . </s> </p>
<p> <s> " Just nimelt . </s> <s> Kunagi hüppan ma igatahes ära , " lubas Sveta ja tõmbas põlved tugitoolis lõua alla . </s> <s> " Mu isal on palju arveid SHveitsi pankades . </s> <s> Ja mõnede koodi ma tean . </s> <s> Mind ootavad seal miljonid . </s> <s> Tule kaasa , teeme pooleks ! " naeris Sveta . </s> </p>
<p> <s> " Aga kuhu ma Pavka jätan ? " tõrkusin mina , kuna mulle selline reetmine ja põgenemine ei meeldi . </s> </p>
<p> <s> " Pista persse , " soovitas Sveta . </s> </p>
<p> <s> Pavka kohta ei luba ma mitte kellelgi halvasti öelda , ka mitte Svetal . </s> </p>
<p> <s> Õhtul läksime Svetaga üle platsi Suurde Teatrisse , vaatasime-kuulasime " Vürst Igorit " . </s> </p>
<p> <s> Suurtest ninadest oli kohal ainult Budjonnõi , kes norises oma loožis . </s> </p>
<p> <s> Vaheajal tervitas ta Svetat sügava kummardusega , aga minust ei teinud mitte väljagi . </s> </p>
<p> <s> 25 . jaanuar </s> </p>
<p> <s> Meie " Buick " sõidutab kogu aeg üha uusi välismaalasi , kes elavad allkorrusel meie sviidis . </s> <s> " Buicki " juht on veidi kühmus kaheksakant-soniga ja nahkvestis mees , kes paistab samuti olevat kurttumm nagu meie Gorono . </s> </p>
<p> <s> 27 . jaanuar </s> </p>
<p> <s> Komsomolirakukese koosolekul süüdistas Gamburg mind väikekodanluses ! </s> </p>
<p> <s> " Nüüd ma tean , miks kõik eestlased on fashistid — sellepärast , et nad on väikekodanlased nagu Göring ja Goebbels , " sülitas Gamburg tuld ja tõrva . </s> </p>
<p> <s> " Ise oled sa fashist , juudinäru ! " hüüdis vahele kuraasis Krauklis , kes täna nõnda purujommis ei olnudki nagu harilikult . </s> </p>
<p> <s> " Ja loomulikult astub kodanik Beria kaitseks välja teise fashistliku rahvuse liige , kodanik Krauklis . </s> <s> Kellelegi pole saladus , milline kõlvatu side seob kodanik Beriat ja kodanik Krauklist , " nõelas Gamburg , endal silmad särasid , et oskab nõnda kaunilt väljenduda . </s> </p>
<p> <s> Poosekutt ja edevusehunnik ! </s> <s> Ainult et kust ta selle võtab ? </s> <s> Ja miks Krauklis sedapuhku ei protesteerinud ? </s> <s> Paistis , et tal oli päris hea meel , et meid avalikult paariks peeti . </s> </p>
<p> <s> Edasi vahutas Gamburg kõnepuldis rahvusvahelisest olukorrast , paljastas imperialismi ideoloogilisi diversioone , kõne lõpetas aga päris paatoslikult : </s> </p>
<p> <s> " Meie läheme koos suure Staliniga nagu koos Leniniga , räägime Staliniga nagu Leniniga , Stalin teab kõiki meie mõtteid ja hoolitseb meie eest ! </s> <s> Stalini nimi on nõukogude ühiskonna moraalse ja poliitilise ühtsuse sümboliks . </s> </p>
<p> <s> Suure Stalini nimega seovad kogu progressiivne inimkond , kõik vabadustarmastavad demokraatlikud rahvad oma lootused kestvale õnnele , kindlale rahule ja julgeolekule . </s> </p>
<p> <s> See on meie õnn , et meie kodumaad ja meie kinematograafiat juhib tark ja kogenud juht suur Stalin . </s> <s> Generalissimus Stalini nimega lähevad meie maa ja kogu maailma ajalukku nõukogude kinematografistide kuulsusrikkad võidud . </s> <s> Suure juhi ja organisaatori juhtimisel oleme nüüd asunud rahulikule ülesehitustööle , et saavutada sotsialistliku ühiskonna tõeline õitseng , mida me ei lase purustada ei väikekodanlastel ega fashistidel ! " </s> </p>
<p> <s> Kas tõesti on õigus nendel , kes soovitavad : ära tee teisele kunagi head , sest kohe hakkab ta sulle vastutasuks hauda kaevama . </s> </p>
<p> <s> " Sita-aadu ! " hõikas Krauklis oma pingilt , teised olid vait kui sukad . </s> </p>
<p> <s> Pobeda ettepanekul valisime pärast pikka vaikust rakukese uueks komsorgiks Stalina . </s> </p>
<p> <s> " Gamburg-lits trügis nii jõledalt sellele kohale , muudkui vehkis küünarnukkidega , kuidagi pidi teda tõkestama , " põhjendas Pushkin . </s> </p>
<p> <s> Ise on ta Pobedaga suur sõber , aga see ei keela tal ära kasutada Pobeda lihtsameelsust . </s> </p>
<p> <s> " Kõik peavad olema komsomoli ees siirad , samuti partei ees . </s> <s> Ja pea meeles — komsorgile ei panda kolmesid , " rõõmustas Stalina hiljem kurilkas , trepikojas kahe korruse vahelisel mademel . </s> <s> " Ja sina , Marka , ära noruta ! </s> <s> Tule homme parem pulma . " </s> </p>
<p> <s> " Pulma ! </s> <s> Kelle pulma , issand jumal , " ehmusin mina , mille peale Stalina silitas oma ümarat kõhtu . </s> </p>
<p> <s> " Ütlesin ju , et tahan ikka enne tanu alla saada , " sõnas ta vaikselt ja häbelikult . </s> </p>
<p> <s> " Pulmad püsti ! </s> <s> Kaif värk ! </s> <s> Kui mul sedapuhku aega ei ole , eks siis tulen järgmistesse , " tonkas Pushkin ninasõõrmeist suitsurõngaid lastes . </s> </p>
<p> <s> " Mind ei kutsu loomulikult keegi , " torises Krauklis . </s> </p>
<p> <s> " Kui sa kohe lonti umbe ei kavatse tõmmata , eks siis tule , " oli Pobeda lahke lubaja . </s> </p>
<p> <s> " Mis sina siin laiad , mis lubaja-keelaja sina veel oled ? " kargas Krauklis talle ninna . </s> </p>
<p> <s> Minu meelest käitub Krauklis vahetpidamata näotult . </s> </p>
<p> <s> " Soovin õnne , soovin õnne , " rõõmustasin mina sõbranna edu puhul . </s> </p>
<p> <s> " Meil on muidugi tagasihoidlikud tudengipulmad , mitte mingi väikekodanlik jalgupidi võis pillerkaaritamine , " hoiatas Stalina . </s> </p>
<p> <s> Mis ajast peale sotsialistliku töö kangelane Gerassimov äkki tudeng on ? </s> <s> See on mulle küll uudiseks . </s> </p>
<p> <s> " Vaesed ajad , ei ole siin priisata midagi , " arvas Gamburg , kelle silmades ei olnud häbiraasugi . </s> </p>
<p> <s> Ma olen varemgi tähele pannud , et kui mõnel päeval juba midagi juhtuma hakkab , siis juhtub õige ohtrasti . </s> </p>
<p> <s> Kui ma pärast komsomolikoosolekut VGIK-i trepist alla läksin ja VDNH — Rahvamajandussaavutuste Näituse — poole suundusin , pöördus Rahu pargis minu poole poole üks väga ilus mees ning ütles , et tahab väheke rääkida . </s> </p>
<p> <s> Ma kohe ei teadnud , mida teha , ja nagu ikka , lasin teistel enese eest otsustada , mis näitab minu loidust ja hoolimatust enese vastu . </s> </p>
<p> <s> Tegelikult ei ole ma sugugi kuigi ükskõikne enda saatuse suhtes , kui päris aus olla . </s> </p>
<p> <s> Läksin selle ilusa mehega kaasa rohkem uudishimust , sõitsime tema " Moskvitshiga " võõrastemajja " Natsional " , mis on veel uhkem kui " Metropol " . </s> <s> Olen seal Pavkaga õhtustamas käinud , tean , et seal on kõik tip-top . </s> </p>
<p> <s> Vestibüülis ootas veel üks mees , tundus , et tähtsam kui see , kes mind sõidutas . </s> </p>
<p> <s> " Ärge kartke midagi , Margit Janovna , " julgustas too tähtsam tegelane . </s> </p>
<p> <s> Nende meeste tuba oli aga viletsam kui meie praegune number " Metropolis " . </s> </p>
<p> <s> " Andrei , " esitles ennast see tähtis mees . </s> </p>
<p> <s> " Sergei , " tutvustas ennast minu sõidutaja ning pakkus veini . </s> </p>
<p> <s> Andrei oli lõhnatatud ja sugugi mitte mõne odava kölni veega . </s> <s> Minu arvates oli see parfüüm " Krasnõi Moskva " aroom , aga ma võin eksida . </s> </p>
<p> <s> Lõhnata nii kenasti , et lase aga olla , töölisklassi riigis — see vajab julgust ! </s> </p>
<p> <s> Mõtlesin , et nad on režissöörid ja tahavad seda . </s> <s> Aga miks just kahekesi ? </s> <s> Stalina on mulle öelnud , et filmimaailmas saab edasi liikuda ainult voodite kaudu . </s> </p>
<p> <s> " Siin risti ette ei lööda ! </s> <s> Ma ei tea mitte ühtegi režissööri , kes poleks oma naisnäitlejatega maganud . </s> <s> Ja mõned magavad ka meesnäitlejatega , " teadis Stalina surmkindlalt . </s> </p>
<p> <s> Mida see veel tähendab , et mees magab mehega ? </s> <s> Seda veidrat asja kuulsin ma Stalinalt esimest korda . </s> <s> Alati lööb kuskil välja , et oled maalt ja hobusega . </s> </p>
<p> <s> Ent " Natsionalis " oli hoopis imelik juhtum . </s> </p>
<p> <s> Vanem mees — too lõhnav Andrei — hakkas küsitlema , et kas keegi meie kursusel anekdoote räägib ja kui räägib , siis milliseid . </s> </p>
<p> <s> " Milleks teil on seda tarvis teada ? " pärisin mina , kuna mulle ei meeldi teadmatuses ekselda . </s> </p>
<p> <s> " Me tahame , et teie kursusel ei valitseks ebaterved meeleolud , " vingerdas Andrei ja selline vastus ei rahuldanud mind . </s> </p>
<p> <s> Otsustasin , et uurin enne Pavka käest , kuidas niisugustesse meestesse suhtuda . </s> </p>
<p> <s> Aga nemad muudkui pinnisid ja pinnisid . </s> </p>
<p> <s> " Mul ei ole kombeks teisi inimesi taga rääkida , eriti mitte kursusekaaslasi , " jäin ma kindlaks . </s> </p>
<p> <s> Kõik räägivad ju anekdoote . </s> <s> Kõige laiema suuvärgiga on Pushkin , tema ajaks surnudki naerma . </s> <s> Aga pean ma seda siis kuulutama esimesele vastutulijale ? </s> </p>
<p> <s> " Aga näiteks Krauklis . </s> <s> Mida te temast arvate ? " pööras Andrei jutuotsa teisale . </s> </p>
<p> <s> " Miks see teid huvitab ? " ei ehmatanud mina . </s> </p>
<p> <s> " Kui te meid abistama ei hakka , siis me räägime Pavel Lavrentjevitshile ära , et teil on kursusekaaslase Krauklisega intiimvahekord , " püüdis Andrei põntsu panna , kusjuures Sergei muudkui noogutas ilatseva pugejalikkusega . </s> </p>
<p> <s> " Meil on selle kohta tõendusmaterjal fotode näol , " kinnitas Sergei . </s> </p>
<p> <s> Ah sedasi . </s> <s> Võtsin paberossi , noorem pakkus kähku tulemasinast tuld . </s> </p>
<p> <s> " Meil pole selle asjaga kiiret . </s> <s> Mõelge rahulikult järele , kaaluge ja otsustage , " pakkus vanem . </s> </p>
<p> <s> " Teil ei ole kiiret , aga mul on . </s> <s> Kui te pahaks ei pane , siis paluksin ma neid pilte näha ? " laususin ma suitsu pahvides ja jalga põlvele kergitades . </s> </p>
<p> <s> " Milleks on teil tarvis neid näha ? " kohkus Andrei . </s> </p>
<p> <s> " Et määrata kindlaks , kui osavad võltsijad te olete , " nähvasin mina . </s> </p>
<p> <s> " Mina teie olukorras nõnda bravuurikas ei oleks , " sõnas Andrei võrdlemisi ähvardaval toonil . </s> <s> " Ma loodan , et järgmine kord olete targem , " venitas ta mind marmortrepist alla saates . </s> </p>
<p> <s> " Meie tahame inimestele head , ainult head , " lisas too noorem , Sergei . </s> </p>
<p> <s> Selles mõttes meie soovid klapivad . </s> </p>
<p> <s> " Sind taheti koputajaks värvata ! " purskas Pavka naerma õhtul , kui ma talle kõik ära rääkisin , ning lõkerdas tükk aega . </s> <s> " Nõnda neid hingi võrku püütakse , " lõpetas ta lagistamise . </s> </p>
<p> <s> " Ja mul ei ole ju Krauklisega midagi olnud , " püüdsin ma Pavkale märku anda oma truudusest . </s> </p>
<p> <s> " See on juba su oma asi , " lõi Pavka käega . </s> <s> " Nuhivärk on meie ühine asi , aga voodivärk on su eraasi , mina sinna oma nina ei topi . " </s> </p>
<p> <s> 28 . jaanuar </s> </p>
<p> <s> Käisime Pavkaga pulmas . </s> <s> Stalinal ja Pobedal oli tõepoolest kõik teisiti kui Pavkal ja minul . </s> </p>
<p> <s> Meil oli suur datsha , neil oli laud kaetud intri punanurka , mis oli täis raamaturiiuleid ja lauamänge , seintel nende inimeste pildid , kellega koos Pavka ja mina uut aastat vastu võtsime . </s> <s> Teiseks peigmees ! </s> <s> Mina arvasin ju enne , et selleks on Gerassimov ise , aga kohapeal selgus , et hoopiski Pobeda . </s> </p>
<p> <s> " Naine-lits peabki kõigepealt oma viljakust tõestama , ta , kurat , peab näitama , kas ta üldse paari sobibki . </s> <s> Stalina , vana mära , istub Pobedale nagu rusikas silma peale , " iroonitses Pushkin . </s> </p>
<p> <s> " Mis sa sellega mõtled — vana mära ? " nõudis Gamburg , kes oli pulmavanem nagu minu ja Pavkagi pereloomise puhul . </s> </p>
<p> <s> " Mis siin mõelda on ? </s> <s> Üks tiirane tupp pani lõdvale poldile käpa peale , ja asi vosjem , koerapulmad lahti , " pruukis ka Krauklis oma roppe lõugu , mille peale Pushkin ja Pobeda ta lihtsalt välja viskasid — täpselt samuti nagu minugi pulmast . </s> </p>
<p> <s> " Varsti on kommunism , siis on kõik üks suur pere , " märkis Muzafar sõbralikult . </s> </p>
<p> <s> Mina tahan , et kommunism tuleks sivem . </s> </p>
<p> <s> " Joptvoju matj , joptvoju matj , joptvoju matj ! " kisendas Krauklis nagu põrsas aia vahel , kui sõbrad teda ukse poole lohistasid . </s> </p>
<p> <s> Päris hea , et ta kohe peo alguses kõrvaldati , nõnda jõudis ta vähem pulmaliste tuju rikkuda . </s> </p>
<p> <s> Krauklis käis küll vahetevahel veel ukse peale kloppimas — nagu mingi hauatagune tegelane — , aga teda ei lastud õnneks sisse . </s> </p>
<p> <s> " Mida need jop'id tähendavad ? " küsisin mina , kui plats oli Krauklisest puhas , ning teised olid selle peale naerust kõveras . </s> </p>
<p> <s> " See on venelaste lemmikharrastus , rahvuslik tunnusjoon , " seletas Pushkin . </s> <s> " Nagu näha , lätlaselegi armsaks saanud . " </s> </p>
<p> <s> " Elad juba pool aastat Moskvas , aga ikka ei tea ! " imestas pruut . </s> </p>
<p> <s> Pavka tõlkis , tundsin ise , kuidas puna tõusis palgesse , kuidas ma juustejuurteni lõkendama lõin . </s> </p>
<p> <s> Ma lihtsalt ei salli ropendamist , see haavab mind . </s> </p>
<p> <s> Aga rõvetsemist on Venemaal üldse ohtralt ja kõige kasimatuma suuga on tegelikult Stalina , kes , kui tal purjed peal on , ajab suust lausa solki välja . </s> </p>
<p> <s> Ka Pushkin pole parem . </s> <s> Alati , kui ta mulle insta koridoris vastu tuleb , võtab mul rinnanibust kinni ja küsib : " Millal me siis ka nikume , mu armsaim mära ? " </s> </p>
<p> <s> Meie Pavkaga andsime noorpaarile kingituseks automaatselt lahti käiva vikerkaarevärvilise vihmavarju , mille olime ostnud Rooma linnast , Itaalia ja Vatikani piiril , kus nägime ilmutust , õhus põlevat lõket . </s> </p>
<p> <s> " Santide , sajuste ilmade puhuks , " sõnas Pavka väga kenasti . </s> </p>
<p> <s> Pushkin jätkas oma jõhkraid nalju . </s> <s> Ta kinkis pruudile ja peiule paki kondoome . </s> </p>
<p> <s> " Puhas välismaa kaup . </s> <s> Suhharevkalt sain . </s> <s> Nõukogude Liidus on need keelatud — nagu isegi veenduda võite , " kiitis Pushkin oma kingitust . </s> </p>
<p> <s> Muzafar ulatas suure arbuusi , sama suure nagu Stalina kõht . </s> </p>
<p> <s> " Ma olen ise arbuusikaupmees olnud , ma tean , kui hea asi see on , " silitas Muzafar oma pead . </s> </p>
<p> <s> " Ka sina , kallis , oled ju arbuusikaupmees olnud , " sosistas Pavka mulle pulmalauas . </s> </p>
<p> <s> " Tänu sellele me tutvusime , " vastasin mina ja soe judin käis must läbi . </s> </p>
<p> <s> Väga omapärane oli pulmavanem Gamburgi kingitus . </s> </p>
<p> <s> " Loen ette professor Gerassimoviga kooskõlastatud rollijaotuse , " tõusis Gamburg laua tagant püsti ning Pavka muutus väga valvsaks . </s> <s> " Lenini ema , Maria Aleksandrovna Blank-Uljanova — Stalina Soboleva , tänane pruut . " </s> </p>
<p> <s> " Lenin on mul ikka veel siin sees , " paitas Stalina oma kõhtu lumivalge pruutkleidi all . </s> </p>
<p> <s> " Vladimir Iljitsh Lenin , " jätkas Gamburg , " — Anatoli Muzafar . " </s> </p>
<p> <s> " Järelikult on Lenin idamaine hirmuvalitseja , kes oma ema teotab . </s> <s> Täpselt nagu minu stsenaariumis , " kommenteeris Pavka . </s> </p>
<p> <s> " Tsaar Nikolai II — Vitali Pobedonostsev ehk Pobeda , tänane peigmees , " luges Gamburg pidulikult edasi . </s> </p>
<p> <s> " Ma usun , et Lenini isa rolli sai ta Gerassimovilt vastutasuks tiine pruudi kosimise eest , " arvas Pavka . </s> </p>
<p> <s> Mulle üldse ei meeldi , kui naisterahva kohta öeldakse " tiine " . </s> </p>
<p> <s> " Tsaar Aleksander III — Ivan Pushkin , " kuulutas Gamburg . </s> </p>
<p> <s> " Kas sa minu nõusolekut ka tahad või ? " torkas Pushkin . </s> <s> " Kuidas sul üldse honoraridega lood on ? " </s> </p>
<p> <s> " Mängida minu filmis — see on suur au , " pareeris Gamburg , jättes Pushkini küsimusele vastamata . </s> <s> " Ilja Uljanovit mängin ma ise . " </s> </p>
<p> <s> " Katsu mul asjameest — ta on ühtaegu režissöör , operaator ja peale selle veel Lenini ametlik isa ! " kihvatas selle jutu peale Pavka . </s> </p>
<p> <s> Peaaegu terve meie kursus sai rakkesse , töid jätkus peale näitlejate veel stsenaristidele dialoogide lihvimisel , kunstnikele , ökonomistidele , valgustajatele ja teistelegi . </s> </p>
<p> <s> " Osade jaotus on samahästi kui minult pätsatud , " võttis Pavka kokku . </s> </p>
<p> <s> " Kes sul Krupskajat mängib ? " hüüdsin ma laua tagant . </s> </p>
<p> <s> " Krupskaja osatäitja on veel lahtine , " teatas Gamburg ja sihtis oma pilgu sügavalt minu silma . </s> </p>
<p> <s> Muidu oli trall vahva , kestis hommikuni . </s> <s> Ka mina oskan juba juua valget viina otse klaasist , sellega harjumine võttis mult neli kuud . </s> <s> Hingata tuleb õigesti . </s> <s> Enne peo lõppu kustus ära veel peigmehest väljavalitu Pobeda . </s> <s> Poisid üldse maitsevad märjukest kole palju . </s> </p>
<p> <s> " Huvitav , et Gerassimov oma nägu ei näidanud , " sõnas Pavka , kui Gorono meid koju sõidutas . </s> </p>
<p> <s> " Aga miks ta oleks pidanud seda tegema ? " küsisin mina vastu . </s> </p>
<p> <s> " Ikkagi kaks tema tudengit läks paari , " keris Pavka teemat edasi . </s> </p>
<p> <s> " Gerassimov on delikaatne inimene , ta ei tahtnud kellegi marki täis teha , " vastasin mina , kui Gorono mulle " Metropoli " ees sügava kummardusega " Pobeda " ukse avas . </s> </p>
<p> <s> 29 . jaanuar </s> </p>
<p> <s> Kuulasime Suures Teatris Paul Robesoni , Stalini preemia kandidaati . </s> <s> Ka Koba kuulas oma kandidaati oma loožist . </s> </p>
<p> <s> " Joe Hill " pani ikka hinge värisema küll . </s> </p>
<p> <s> " Hääle poolest geenius , " ütles Pavka . </s> <s> " Kahju ainult , et lõikab poliitilist profiiti rumalate juttudega Kremlist . " </s> </p>
<p> <s> Kui suurejooneliselt voogav kleit oli Nina Teimurazovnal ! </s> <s> Tal on üldse kauneimad tualetid , mida ma kunagi olen näinud . </s> </p>
<p> <s> 30 . jaanuar </s> </p>
<p> <s> Nina tilgub nagu viimane kosk . </s> </p>
<p> <s> 1 . veebruar </s> </p>
<p> <s> Viimaks ilmus loengutele Krauklis , kes oli paar päeva kadunud olnud . </s> </p>
<p> <s> " Panin kogu aeg tina , " teatas Krauklis ning jutustas oma seiklustest Moskva allmaailmas . </s> </p>
<p> <s> " Moskva all on teine Moskva , metroo kõrval teine metroo . </s> <s> Seal jooksevad ringi kassisuurused rotid . </s> <s> Kohtasin seal väga huvitavaid ja tarku inimesi . </s> <s> Nüüd tean , kuidas neid kunstis jäädvustada , " vadistas Krauklis . </s> </p>
<p> <s> Kurilkas viskas ta mind tõelise kassiga , ei tea , kust ta selle oli kinni nabinud . </s> </p>
<p> <s> " Krauklis on minu parim sõber . </s> <s> Sina oled selles süüdi , et tema end põhja joob , " tegi Pobeda mind veel patuoinaks . </s> <s> Nagu mul sellest vähe oleks , et mu nägu on kassi kriimustustest täiesti verine . </s> </p>
<p> <s> Mis liig , see liig ! </s> <s> Ei tea , kuidas ma Krupskajat hakkan mängima , kui mulle juhtumisi see osa peaks antama ? </s> </p>
<p> <s> Trööbata näitleja nägu ? </s> <s> See on sama , kui saagida maha klaverikunstniku käed ! </s> </p>
<p> <s> Nõnda äge armastus lihtsalt tõukab eemale . </s> <s> Armastus nagu mustlase püss . </s> <s> Ma lihtsalt ei usu sellesse ja kogu moos . </s> </p>
<p> <s> 2 . veebruar </s> </p>
<p> <s> Mind hämmastab loomeotsingute eripära , see , kuidas ma Krupskaja karakterisse kaevun . </s> </p>
<p> <s> 3 . veebruar </s> </p>
<p> <s> Minu Krupskaja-tunnetus süveneb järjepanu , ei lähe tundigi mööda , ilma et ma vahepeal Krupskaja oleksin . </s> </p>
<p> <s> 4 . veebruar </s> </p>
<p> <s> Olen hakanud pelmeene armastama . </s> <s> Pavka toob neid kuskilt ja keedab ise . </s> </p>
<p> <s> Päris huvitavad . </s> </p>
<p> <s> 5 . veebruar </s> </p>
<p> <s> Käisime Pavkaga kolmes kinos — " Arbatskajas " , " Hudožestvennõis " ja " Prahas " , oli lihtsalt kinotuju . </s> </p>
<p> <s> Vaatasime ka neid filme , mida lihtrahvale näidatakse . </s> </p>
<p> <s> " Täielik pask , " kähvas Pavka . </s> </p>
<p> <s> Aga kõik saalid olid hoolega köetud , nõnda et mõnus oli Pavka kõrval istuda . </s> </p>
<p> <s> 6 . veebruar </s> </p>
<p> <s> Helistas Andrei , kutsus " Natsionali " võõrastemajja kokkusaamisele . </s> </p>
<p> <s> " Ma pean abikaasaga nõu , siis me koos otsustame , " vastasin mina . </s> </p>
<p> <s> Huvitav , kas ta ikka lõhnab mis hirmus ? </s> </p>
<p> <s> 7 . veebruar </s> </p>
<p> <s> Pavka tuli minuga " Natsionali " kaasa . </s> </p>
<p> <s> " Ei , seltsimehed , ei ! </s> <s> Teiega ei ole ega tule mitte mingit koostööd , " lõi Pavka rusika lauale . </s> </p>
<p> <s> " Ehk võtate siiski mõtlemisaega ? " pakkus Andrei . </s> </p>
<p> <s> " No-noh ! </s> <s> Minu teada on Nõukogude Liidus abikaasad võrdsed , ei ole siin mingit mehe türanniat perekonnas , " tõstis häält Sergei . </s> </p>
<p> <s> Minul küll ei ole absoluutselt mitte midagi selle vastu , kui Pavka minu eest tähtsaid asju otsustab </s> </p>
<p> <s> " Mul ei ole midagi lisada . </s> <s> Ja pole mingit mõtet seda punast küti-niru mulle nina peale hõõruda , " tõmbas Pavka jutule kriipsu alla . </s> </p>
<p> <s> " Natsionalist " " Metropoli " kõndisime jala . </s> </p>
<p> <s> Sadas laia lund . </s> <s> Helbed nagu lumetähed keerlesid tänavalaternate valgussõõris . </s> <s> Kõikidel poeakendel sätendasid elektrilambid . </s> <s> " Detskii Miri " vitriinidelt võeti maha aastavahetuse-dekoratsiooni . </s> </p>
<p> <s> Alasti päkapikud on ikka päris jubedad küll . </s> <s> Ka Näärivanal polnud enam ees habet ja seljas kasukat , ka tema oli nüüd paljas mannekeen . </s> </p>
<p> <s> " Kui sa arvad , et mul selle punase kütiga midagi on olnud , siis ... " tahtsin ma jälle alustada juttu Krauklisest . </s> </p>
<p> <s> " Kodanikud , siin on võõrastemaja , " takistas portjee meid " Metropoli " sisenemast , katkestas mu lause . </s> </p>
<p> <s> " No ja mis siis ? " küsis Pavka . </s> </p>
<p> <s> " Kõrvalistel isikutel pole siia asja , " ülbitses portjee . </s> </p>
<p> <s> Selgus , et meid on hotellist välja visatud , kõik meie asjad suurde linasesse kotti topitud , mis meid ukse kõrval ootas . </s> </p>
<p> <s> Ehk on see sellesama aadamakostüümis Näärivana kott " Laste Maailma " vaateaknalt ? </s> </p>
<p> <s> " Siin on arve . </s> <s> Te ei ole meile alates augustikuust oma elamise , söömiste ja bankettide eest maksnud mitte punast krossigi , " lõpetas jutu administraator . </s> </p>
<p> <s> Gorono tõi meid Pavka vanemate datshasse . </s> </p>
<p> <s> " Kui palju nad meilt seal " Metropolis " nõuavad ? " küsisin ma autos . </s> </p>
<p> <s> " Kallis , ma säästan sind . </s> <s> See ei puuduta sind , " võttis Pavka jälle kogu koorma enda peale . </s> </p>
<p> <s> 8 . veebruar </s> </p>
<p> <s> Vaatlen ja vaatlen aknast aina lumesadu . </s> </p>
<p> <s> Kõik datshad ümberringi on hangedes . </s> </p>
<p> <s> Vaikus . </s> <s> Teritan kõrvu ja kuulatan täielikku vaikust . </s> <s> Usun , et väljas on kuulda isegi helbe langemise mütsak lumele . </s> </p>
<p> <s> 9 . veebruar </s> </p>
<p> <s> Meie liitu Pavkaga ei lõhu miski , tema omapäraga olen ma suutnud harjuda . </s> </p>
<p> <s> Hea , et ta õpetas mind seda sõrmega tegema , nüüd on kõik mured murtud . </s> </p>
<p> <s> Jah , ma armastan Pavkat . </s> </p>
<p> <s> 10 . veebruar </s> </p>
<p> <s> Kõik need päevad on Nina Teimurazovna mulle hallis tennist õpetanud . </s> </p>
<p> <s> Nina mängib väga hästi , mina teen ikka alles esimesi samme . </s> </p>
<p> <s> " Pärast sõda mängisime Kremli naistega iga päev Dresdenis ja Karlovy Varys , " meenutas Nina Teimurazovna . </s> </p>
<p> <s> 11 . veebruar </s> </p>
<p> <s> Näärivanakotist tuli otsekui jõulukingitus välja patakas Krauklise kirju . </s> <s> Ei tea , kuidas need sinna olid sattunud ? </s> </p>
<p> <s> " Julm , julm naine oled . </s> <s> Sul endale ei ole tundeid ja Sa ei aimagi , mida need tähendavad ja millist valu Sa teistele valmistad , " kirjutab Krauklis . </s> </p>
<p> <s> Kuidas ei ole mul tundeid ? </s> </p>
<p> <s> Ja kuidas see punane kütt ikka nii lollilt ära armus , ise , nagu ma Stalinalt kuulsin , abielus ja Lätis lisaks naisele veel kaks last kah ? </s> </p>
<p> <s> " Mul oli Lätis sõber , kes ei tundnud valu , ta võis kätt hoida tulel leegi sees . </s> <s> Sina oled samasugune invaliid , ainult et hingelt , " kirjutab Krauklis . </s> </p>
<p> <s> Selles suhtes eksib ta küll sügavalt . </s> </p>
<p> <s> " Igal pool tajun Sinu ainitist pilku . </s> <s> Peaaegu iga vastu tuleva naise puhul lähen seest põlema ja keema , arvan , et see oled Sina . </s> <s> Muidugi jälle ei ole . </s> <s> Issand Jumal , Jeesus Kristus , kaua see piin ja ahastus kestab ? " kirjutab Krauklis . </s> </p>
<p> <s> " Oma mõtetes räägin ma kogu aeg Sinuga , vastan Sinu küsimustele , milliseid Sa ei ole mulle esitanud ega esita . </s> <s> Õigustan Sind oma rünnakute ees . </s> <s> Kui auto tänaval signaali annab , siis oled seal kindlasti Sina , sest Sina sõidad autoga mööda Moskvat ringi . </s> <s> Aga tuututab terve linn ... " kirjutab Krauklis . </s> </p>
<p> <s> Ta nagu nõuaks minult , et mul peaks olema mingi süütunne . </s> </p>
<p> <s> Aga mul ei ole seda , tõesti ei ole . </s> <s> See oleks lihtsalt kohutav , kui ma peaksin seda teesklema . </s> </p>
<p> <s> 12 . veebruar </s> </p>
<p> <s> " Ma ei lähe sinna enam , " teatasin ma hommikul Pavkale ja mõtlesin sellega instituuti . </s> </p>
<p> <s> " Lähed ! " nõudis Pavka . </s> </p>
<p> <s> " Ei lähe , " vastasin mina ja nõnda me vaidlesime tükk aega . </s> <s> Siiski ei tekkinud meie vahel esimest tüli . </s> </p>
<p> <s> " Tõesti , VGIK võib rikkuda su isikupära , aga las esialgu jääb su nimi sinna siiski kirja , " andis Pavka lõpuks alla ja sellega olin ma nõus . </s> </p>
<p> <s> Päeval , kui ma üksinda datshasse jäin , salvis Vladimir Iljitsh Lenin mu nägu , ravis kassikriimustusi , et miski ei takistaks mul mängimast Krupskajat . </s> </p>
<p> <s> Küllap ma pean Krauklise kirju lugema , ehkki mul pole mingit tahtmist seda teha . </s> <s> Aga on olukordi , kus inimene ei tohi talitada oma soovide järgi , nõnda , kuidas tal oleks mugavam . </s> </p>
<p> <s> See oleks minu poolt üpris näotu , kui ma need kirjad lugemata jätaksin . </s> </p>
<p> <s> Krauklis kirjutab : </s> </p>
<p> <s> " Õudne ahastus , must meeleheide , seda nimetatakse armastuseks . </s> <s> Armastus on sigadus , " kirjutab Krauklis . </s> </p>
<p> <s> Võib-olla oli tema meeleheide kirjutades veel õudsem ja veel mustem kui minu oma praegu ? </s> </p>
<p> <s> Niisugune armastus on tõesti sigadus . </s> </p>
<p> <s> " Lurjus ja libu ! " kirjutab Krauklis . </s> </p>
<p> <s> Tegelikult otsin ma meestelt hingelist lähedust ja hellust . </s> </p>
<p> <s> 13 . veebruar </s> </p>
<p> <s> Lavrenti Pavlovitshi liblikakoguga on palju tööd . </s> </p>
<p> <s> Juba on mul tekkinud oma lemmikliblikad . </s> <s> Näiteks on väga armsad admiral ja pääsusaba , mõlemad on üsna ilusad . </s> </p>
<p> <s> Ööliblikad on hallid , ka need , kes Kostariikas elavad . </s> </p>
<p> <s> Üldsegi ei meeldi mulle koid , keda Lavrenti Pavlovitsh samuti kogub . </s> </p>
<p> <s> " Teaduslikust aspektist vaadatuna on koid ka liblikad , " põhjendas Nina Teimurazovna . </s> </p>
<p> <s> See pole ehk Krauklise vastu aus , aga ma võtan iga päev ainult ühe kirja , vahel loen neid veelgi harvemini . </s> </p>
<p> <s> Rohkem ei luba mu hingeline olukord . </s> </p>
<p> <s> " Kalk lits , sa püherdad oma uuega voodis ning seal te itsitate minu üle , " kirjutab Krauklis . </s> </p>
<p> <s> No see on juba ma ei tea mis . </s> <s> Me ei räägi Leniniga sõnagi Krauklisest . </s> </p>
<p>  </p>
<p> <s> 14 . veebruar </s> </p>
<p> <s> Oigan ja ahastan . </s> <s> Täielik lootusetusetunne . </s> </p>
<p> <s> Võtsin öösel suure kööginoa , lamasin voodis selili , hoidsin kahe käega käepidemest , noatera seisis kaua-kaua mu vasakul rinnal , surusin seda allapoole , nägin verd oma rinnal . </s> </p>
<p> <s> " Nüüd suskan ! " mõtlesin kogu aeg . </s> </p>
<p> <s> " Sul on Konstantin , sinu Kostjake , sinu Leoke . </s> <s> Sa pead veel temaga kokku saama , " kuulsin kedagi sosistavat — eesti keeles . </s> </p>
<p> <s> Kas oli see Jumal ? </s> </p>
<p> <s> See ei saanud olla Jumal , ehk ainult loodus . </s> </p>
<p> <s> " Tohletunud reitevahega ilge värdjas ! " kirjutab Krauklis . </s> </p>
<p> <s> Krauklisel on õigus . </s> <s> Ma olen tõesti värdjas , ma olen siia ilma sündinud ainult selleks , et kurja teha — eelkõige iseendale , aga ka teistele . </s> </p>
<p> <s> Aga jätke mind ometi rahule , ma tahan olla üksinda ! </s> </p>
<p> <s> Mu värdjalikkuse erandlik vorm seisneb ükskõiksuses , alates teatud piirist ei ole ma enam hoolitsev ja vastutulelik . </s> </p>
<p> <s> Krauklisega on nõnda juhtunud — ta on oma pealetükkivusega jõudnud nõnda kaugele , et ma märkan eneses mürgist irvitust tema üle , ja ma isegi ei keela endale seda ära . </s> </p>
<p> <s> 15 . veebruar </s> </p>
<p> <s> Vladimir Iljitsh Lenin teeb seda räpakalt , kiuhti-käuhti , puhib ja ähib nagu auruvedur , ka on ta üleliia kõrges arvamuses oma veetlevusest ja suguvõimest . </s> <s> Pärast pidas ta pika monoloogi . </s> </p>
<p> <s> " Noh , kas said , kas said ? </s> <s> Kas on hea ? " muudkui kordas Vladimir Iljitsh , kui endale pükse jalga ajas . </s> </p>
<p> <s> Mina ei taha valetada , ma ei hakka ju ometi orgasmi teesklema , nagu koobastes tegid seda teised Zavod-bei naised . </s> </p>
<p> <s> Võtsin paksust patakast uue Krauklise kirja . </s> <s> Oli tunne , nagu torkaksin sõrmed pasa sisse . </s> <s> Ma ei saa aru , mis vägi küll sunnib mind neid kirju lugema . </s> </p>
<p> <s> Äkki olen ma enesepiinaja ? </s> </p>
<p> <s> " Issand Jumal , Sa ei ole õiglane minu vastu , et mitte midagi minu sees ei ole muutunud selle pika aja jooksul . </s> <s> Iga päev palvetan , aga mu hing on endiselt kole ja must mürgisest armastusest Sinu vastu , " kirjutab Krauklis . </s> </p>
<p> <s> Mulle ei meeldi poisid , kes oma komplekside küüsis vaevlevad , mulle meeldiksid lõbusad inimesed , aga neid ei ole mu teele juhtunud . </s> </p>
<p> <s> " Tunnen , kuidas mu kuri süda rõõmustab , kui saab tige olla . </s> <s> Eriti rõõmustab ta siis , kui saab tigedaks armastatud inimese peale . </s> <s> Tigeda inimese rõõm tähendab veel suuremat tigedust . </s> </p>
<p> <s> Võib-olla on kogu see must kirg tõesti ainult kadedus , sest Sina ei tea , mida tähendab meeletu ahastus , " kirjutab Krauklis . </s> <s> " Otsin kogu aeg nööri , ja kunagi teen ma selle ära . " </s> </p>
<p> <s> Krauklise suhtes ei leia mina end küll kuidagi süüdi olevat . </s> <s> Niisugused kirjad teevad muidugi meele mõruks , kuid nendegagi võib pikapeale harjuda . </s> </p>
<p> <s> " Tunnen , et olen avastanud ühe jõleda iseloomuomaduse endas — ma tahan , et mul oleks halb , ma lihtsalt tahan seda . </s> <s> Ja Sind vajan ma ainult selleks , et mul oleks veel halvem . </s> <s> Ma tänan Sind , et Sa mu maha jätsid . </s> <s> Minu mürgise kire objektiks oled Sa juhuslikult , pealegi on see , keda ma oma armastusega piinan , minu ettekujutus Sinust , mitte päris-Sina , " kirjutab Krauklis . </s> </p>
<p> <s> Südame asemel on ikkagi üks suur tinakamakas , aga paistab , et olen kriisist väljumas . </s> </p>
<p> <s> Ma põen seda ise ja üksinda , ma ei tee kellelegi tüli , nagu näiteks Svetal on kombeks , tema lausa valab oma sopa teistele kaela . </s> </p>
<p> <s> Samuti Stalina . </s> </p></div2>
        <div2 type="alaosa"><head> III osa </head>
<p> <s> 16 . veebruar </s> </p>
<p> <s> Insta ümber on nõnda et hoia ja keela rjumotshnajaid , kus 10 rubla eest saab topka viina ja heeringavõileiva , 20 rubla eest kaks võileiba ja suurema topka viina , mis tuleb püstijalu endale sisse kallata ja sakuskaks leiba peale nosida . </s> </p>
<p> <s> Saime Stalinaga " Rõbotshnaja " rjumotshnajas enne komsomolikoosolekut kokku , tal oli seista vaevaline . </s> <s> Ka minu jalad väsisid kähku , kui ma viimaseid aegu last kandsin . </s> </p>
<p> <s> Heldus , see oli rohkem kui seitse aastat tagasi ! </s> </p>
<p> <s> " Paganas , arst lükkas sünnituse edasi , " teatas Stalina , ise näost õhevil nagu naised põllepaelte paisudes ikka . </s> </p>
<p> <s> " Arst ? </s> <s> Kuidas tema ? " imestasin mina . </s> </p>
<p> <s> " Noh , tohter , kuramus , ütles , et ilmselt läheb selle kiire asjaga veidi kauem aega , " täpsustas Stalina topkat tühjendades . </s> </p>
<p> <s> " Saategi kauem ja põhjalikumalt teha neid episoode , mil sa Leninit kannad , " nägin ma halvas asjas ka head külge . </s> </p>
<p> <s> Stalina kaebas , et Gerassimovi ja Gamburgi " Lenini armastuse " võtted polegi veel päriselt käivitunud , tehakse vaid kaamerata lavaproove . </s> </p>
<p> <s> " Need tuhvtaad ei mõista , et ma olen ikkagi kino- , aga mitte mingisugune teatrinäitleja ! " ajas Stalina suled kohevile . </s> </p>
<p> <s> " Operaator-režissöör Gamburg rahmeldab ilma kaamerata , see on küll uudis ! " üllatusin mina . </s> </p>
<p> <s> " Asjalood on keerulised , väga keerulised , " venitas Stalina . </s> <s> " SHolohhov vehib muudkui stsenaariumi ümber kirjutada , käib vihaselt mööda stuudiot edasi-tagasi , tatistab kogu aeg põrandale . </s> <s> Ma ei ole oma elus vastikumat tegelast näinud kui see SHolohhov , " kaebas Stalina . </s> </p>
<p> <s> " Mulle ta " Vaikne Don " päris meeldis , " tähendasin mina . </s> </p>
<p> <s> " Mis see siia puutub ? </s> <s> Inimene käitugu kõigepealt inimese moodi , siis hakaku kirjanikuks , aga mitte ärgu turtsugu ja tatistagu ühtvalu ! " plahvatas Stalina põlema . </s> </p>
<p> <s> Siis jutustas ta , et stsenaariumi ja osade jaotuse lõpliku kinnitamise kiirendamiseks seadis Gamburg VGIK-i töötajate üldkoosolekul Baumani valimisringkonnas saadikukandidaadiks NSV Liidu Ülemnõukokku Jossif Vissarionovitsh Stalini . </s> </p>
<p> <s> " Ta pani rängalt puusse , pingutas koledal kombel üle , raikomi esindaja laiutas koosolekul käsi , ütles , et see on lubamatu isetegevus , niisugused sammud tuleb partei liinis kõrgemate instantsidega kooskõlastada , " sosistas Stalina mulle teise topka ajal kõrva , ise luuras silmadega , et ega kellegi kõrv meie juttu ei jälgi . </s> <s> " Krauklis ütles , et igas joomakohas on kaks nuhki , kes muide teineteist ei tunne . </s> <s> Samuti igal kursusel . </s> <s> Meie omal olevat Gamburg ja Muzafar , kes teineteise võidu sinu äiavanamehele aruandeid sirgeldavad . " </s> </p>
<p> <s> Ma olen varemgi pannud tähele , et kui üks poiss teise vastu taskus rusikat hoiab , siis tembeldab ta tolle nuhiks . </s> </p>
<p> <s> " Mida siis Krauklis ka teeb ? " poetasin ma üle huulte , kuna mulle tundus , et ma oleksin nagu liiga karune tema vastu , kui ma mingit huvi ei ilmuta . </s> </p>
<p> <s> " Krauklis on end päris juhmakaks joonud . </s> <s> Istub muudkui taksojuhtide kotletibaaris VDNH metroojaama kõrval ning teeb , nagu lahendaks ristsõnu . </s> <s> Aga ta ei vaata , mida küsitakse , kirjutab ruudustikku meelevaldseid sõnu ja tähti , peamiselt roppusi . </s> </p>
<p> <s> " Vasakult paremale linn viie tähega on Kiiev , " ütles talle Pobeda , kui me tolles urkas koos istusime . </s> </p>
<p> <s> " Keri vittu , emanikkuja , " suskas Krauklis vastu ning toppis ruutudesse edasi suvalisi pookstave , " vadistas Stalina . </s> </p>
<p> <s> Talle meeldis , et sedapuhku ei pea ta nagu ise ropendama , vaid võib piirduda teise inimese sõnade edasiandmisega ja see justkui polekski ropendamine , kuigi saab kõiki vängeid sõnu pruukida . </s> </p>
<p> <s> " Lina , kas te Pobedaga klapite või ? " küsisin ma hästi umbmääraselt , kuigi pidasin silmas ainult voodit , ja Stalina mõistis paugupealt . </s> </p>
<p> <s> " Ta on esimene mees , kellele ma truu olen . </s> <s> Ja jään kah , " lubas Stalina . </s> </p>
<p> <s> " Õnnitlen , " rõõmustasin mina . </s> </p>
<p> <s> " Mina olin tal esimene . </s> <s> Ja seni viimane , " pühendas Stalina mind üksikasjadesse . </s> </p>
<p> <s> " Ma ei tea kohe , mis selle peale öelda , " olin ma kimbatuses . </s> </p>
<p> <s> " Seda , et poissi tuleb aidata , " naeris Stalina . </s> <s> " Ta on saamatu nagu viimane pupujuku . </s> <s> Õpeta nagu oma poega . " </s> </p>
<p> <s> Hakkasime astuma VGIK-i poole . </s> </p>
<p> <s> " Ma ei tohi hilineda , ma olen ikkagi komsorg , " lausus Stalina ja tema hääles kõlas uhkus . </s> </p>
<p> <s> Rahu pargis laiutava suure avaliku käimla , mis on väljast nagu loss ja mille avamisest kirjutas ajaleht " Pravda " kui töötajate tervise eest hoolitsemisest ( Pavka luges mulle mõnuga seda lõiku ette , ise ma lehti ei loe ) , naistepoolel vonkles sama pikk saba kui leivapoodide uste ees . </s> </p>
<p> <s> Tõesti hea , et Pavka on mind nendest õudustest päästnud . </s> </p>
<p> <s> " Sul on keha nagu ponks . </s> <s> Eriti puusad . </s> <s> Kindlasti ajad sa mehed nendega hulluks , " kiitis mind Stalina . </s> </p>
<p> <s> " Mis see veel siia puutub ? " ei saanud ma aru äkilisest teemapöördest . </s> </p>
<p> <s> Tuleb välja , et Pavka on " Mosfilmi " vestibüüli üles riputanud oma fotonäituse Neenetsimaast . </s> </p>
<p> <s> " Kõige võimsam on see pilt , kui sinu taga sõidab rong jääle pandud liipritel . </s> <s> Ja sina seal ees , paljana lumel . </s> <s> Kindlasti veab too rong vange , loomavagunitel on trellitatud luugid . </s> <s> Sa sobid aktimodelliks , " mühatas Stalina pärast pausi . </s> </p>
<p> <s> Kas ma püüdsin õigesti kinni mingi nukra alatooni , mingi kahemõttelisuse tema hääles ? </s> </p>
<p> <s> Fotonäitusest polnud mul õrna aimugi ning ega ma ei teagi , kas modelle nende avamisele kutsutakse või mitte . </s> </p>
<p> <s> Eriti siis , kui modelliks on fotokunstniku enda ametlik abikaasa . </s> </p>
<p> <s> Krauklis varitses mind juba VGIK-i uhkel paraadnal sammaste vahel , aga sedapuhku ei rünnanud ta mind kassiga , vaid tegi uuesti abieluettepaneku . </s> </p>
<p> <s> " Minu teada viibisid sa minu pulmas , ehkki mitte lõpuni . </s> <s> Sul pole üldse kombeks pulmades lõpuni vastu pidada , " olin ma ehk pisut liiga mürgine . </s> </p>
<p> <s> " Varsti lüüakse kõik juudirabid seina äärde , kogu Beriate-punt saab laterna , siis oled sa lesk ja vaba , " arendas Krauklis oma loogikat . </s> </p>
<p> <s> " Ma usun , et su ennustused ei täitu , " püüdsin ma temast kähku mööduda , ent Krauklis haaras mul käest ja kukkus sõimama kõigi kuuldes ja nähes . </s> </p>
<p> <s> " Nümfomaan-kepihaige , kongusninade-protsendikaabakate lantija ! </s> <s> Mine kiimatse oma itskedega , lase neil oma karguvahet pildistada , ära tiku ligi ausatele inimestele ! " lärmitses Krauklis uksel , enne kui ma minema sain , enne kui Pushkin mu käe tema haardest lahti tõmbas . </s> </p>
<p> <s> " Näe , milline sa oled ! </s> <s> Aga mulle pole sa ikka veel andnud , " irvitas Pushkin . </s> </p>
<p> <s> Mul on ranne siiamaani valus ja punane . </s> <s> VGIK on lihtsalt vastik , tegelikult istub seal üks marutõbine teise kukil . </s> </p>
<p> <s> " Ma vajan alati enne komsomolikoosolekul jahu kuulamist hingepidet , seepärast ma sind rjumotshnajasse kutsusingi , " ütles Stalina , kui minu kõrvale istus . </s> </p>
<p> <s> Alustuseks rääkis Gamburg Hiinast . </s> </p>
<p> <s> " Nõukogude inimesed võtavad rõõmuga vastu sõnumeid sellest , kuidas hiina rahvas Hiina Kommunistliku Partei ja oma juhi Mao Zedongi juhtimisel läheb kindlalt edasi uue elu ehitamise teed . </s> <s> Ta soovib siiralt Hiina Rahvavabariigi ja Nõukogude Liidu suure sõpruse — Kaug-Ida ja kogu maailma julgeoleku ja rahu kindla toe — edasist tugevnemist ja õitsengut , " vahutas kursuse kuldsuu , ise enda kuulamist nautides . </s> <s> " Suur sõprus Nõukogude Liidu ja Hiina Rahvavabariigi vahel , suur sõprus kahe maa geniaalsete juhtide vahel on kindlaks tagatiseks uue agressiooni ohu vastu , võimsaks rahu kantsiks Kaug-Idas ja kogu maailmas , " lõpetas Gamburg täna kõikide rõõmuks võrdlemisi kähku . </s> </p>
<p> <s> Ju olid ootamas tähtsamad päevakorrapunktid . </s> </p>
<p> <s> Sõna sai VGIK-i velsker Padutsu Mamadžanov . </s> </p>
<p> <s> " Täiotsimine käib iga päev , oleme leidnud nii riide- kui inimesetäisid . </s> <s> Peamine otsingute objekt on inimese pea . </s> <s> Juba õppeasutuse nääripeol hakkas mulle silma üks üliõpilane , kes kogu aeg kahtlaselt sügas . </s> <s> Kui me teda juba enne uue aasta tulekut üle vaatasime , siis leidsime tema peast tingud . </s> <s> Määrisime sügaja juuksed tinguvastase salviga , desinfitseerisime tema voodi ja toa . </s> <s> Ent kahjuks oli epideemia juba hakanud levima . </s> <s> VGIK-i partkomi juhtimisel viisime läbi masskontrolli , mille tulemusel avastasime täid 273 üliõpilasel ja 37 õppejõul . </s> <s> Täna öösel toimub VGIK-is ja kõigis õppeasutuse internaatides suurdesinfitseerimine , mille järel võetakse ette kahenädalane karantiin . </s> <s> Õppeasutuse taasavamisel seatakse kõikidele ustele puhtusekontrolörid , pesematuse ja mustuse järele haisvaid inimesi sisse ei lasta , " kõneles velsker Mamadžanov . </s> </p>
<p> <s> " Õnnitlen , Lina ! </s> <s> Su laps sünnib , satikad peas ! " sosistas Pushkin . </s> <s> " Isale rõõmsat täitapmist ! " </s> </p>
<p> <s> Meie kursuselt valiti puhtusekontrolörideks Pobeda , Muzafar ja Gamburg , viimane tikkus selleks kangesti ise . </s> </p>
<p> <s> " Nüüd asume viimase punkti juurde , " asus kõnepulti jälle Gamburg . </s> <s> " Eile viibisime me kõik kinostuudio " Mosfilm " vestibüülis , nägime , millise moraalse laostumiseni on langenud inimene , kes kuni siiamaani kuulub ametlikult meie ridadesse . </s> <s> Kodanik Beria on mustaks tindiplekiks meie kuulsusrikka instituudi puhtal südametunnistusel . </s> <s> Lenini-Stalini partei mullu oktoobris peetud XIX kongress avas hiilgavad perspektiivid meie maa rahva õnneks , partei kongressi otsused on uueks eredaks näiteks kommunistliku partei ja isiklikult seltsimees Stalini hoolitsusest meie rahva eest , on uueks etapiks teel kommunismile . </s> <s> Kes arvab , et moraalselt laostunud , kõlvatu inimene sobib kommunismiehitajaks , andku käega märku . " </s> </p>
<p> <s> Mul lõi silme ees täiesti pimedaks , ma ei näinud mitte midagi , aga vaevalt , et keegi oma kätt tõstis . </s> </p>
<p> <s> " Sellega on kodanik Beria arvatud välja kommunistliku noorsooühingu liikmete hulgast , " lõpetas Gamburg . </s> </p>
<p> <s> Ausõna , ma ei tea , kuidas ma üldse siia datshasse jõudsin . </s> </p>
<p> <s> 17 . veebruar </s> </p>
<p> <s> Pavka lohutab mind , ta teeb seda tõepoolest hästi . </s> </p>
<p> <s> Ka Nina Teimurazovna on kogu aeg minu juures , hoiab mul õrnalt käest kinni . </s> </p>
<p> <s> Ainult Lavrenti Pavlovitshil on palju tööd , ta peaaegu ei viibigi kodus . </s> </p>
<p> <s> 18 . veebruar </s> </p>
<p> <s> Käisime suusatamas . </s> </p>
<p> <s> Pavka kihutas slaalomitel mööda väga äkilisi ja kurvilisi radu , ta on tõeline meister . </s> </p>
<p> <s> Ka mina proovisin slaalomid ära . </s> </p>
<p> <s> Tore on kukkuda kaunis suusakostüümis sügavasse hange otse armastatud inimese kaela . </s> </p>
<p> <s> " Marka-kass , ära mõtle , et sa elad minu kulul , " embas Pavka mind lumes . </s> <s> " Sina annad mulle inspiratsiooni , ja seda pole teinud mitte keegi teine . </s> <s> Rahast me loomulikult ei räägi , tegelikult ma põlgan raha , aga kui me juhtumisi arved kokku lööksime , siis küllap oleksin mina sulle võlgu , " rääkis Pavka ja suudles mind . </s> </p>
<p> <s> 19 . veebruar </s> </p>
<p> <s> Pavka kinkis mulle hõberebasekasuka koos peleriiniga . </s> </p>
<p> <s> 20 . veebruar </s> </p>
<p> <s> Liblikate tiibade külge jääb alati palju tolmu , neid tuleb pühkida tibatillukese pehme pintsliga . </s> </p>
<p> <s> 21 . veebruar </s> </p>
<p> <s> Teen Nina Teimurazovna hoolitsusel tennisemängus edusamme , proovin juba tagantkäelööki . </s> </p>
<p> <s> 22 . veebruar </s> </p>
<p> <s> " Tellisin SHolohhovilt " Lenini armastuse " stsenaariumi uue variandi , " teatas Pavka värvilise tuleketi all liuväljal , kus ta orkestrimuusika saatel mulle tagurpidi uisutamist demonstreeris . </s> <s> " Vanamees torises mis hullu , turtsus ja vingus , et " Kuradi täid , käige te kassi saba alla , miks mina pean muudkui ümber kirjutama ! " , aga jäi nõusse . " </s> </p>
<p> <s> " Kas sa usud , et filmist saab ikkagi asja , Pavka ? " olin ma juba lootust kaotamas . </s> </p>
<p> <s> " Aga loomulikult . </s> <s> Kas mina olen midagi pooleli jätnud ? " süstis Pavka minussegi meelekindlust . </s> </p>
<p> <s> 23 . veebruar </s> </p>
<p> <s> Sain Vladimir Iljitshilt paha haiguse . </s> <s> Hoolimata sellest jään talle truuks . </s> <s> Vladimir Iljitsh sai haiguse Inessalt . </s> <s> Olen talle kogu aeg rääkinud , et Inessa Armand on liiga lohma-lahma , kasimatu sinisukk , aga mitte korralik sotsiaaldemokraat . </s> </p>
<p> <s> 24 . veebruar </s> </p>
<p> <s> Pavka õnnitles mind Eesti Vabariigi aastapäeva puhul . </s> </p>
<p> <s> " Ära mossita , Marka ! </s> <s> Eesti saab jälle vabaks . </s> <s> Mu paps teeb seda , küll sa näed , " libistas Pavka oma sõrmi läbi mu juuste . </s> </p>
<p> <s> Seejärel viis Gorono meid linna , käisime Pavkaga Kremli haiglas . </s> <s> Vastuvõtt ei olnud üldsegi jahe ega eemalehoidev , nagu ma olin kartnud . </s> </p>
<p> <s> " Teil pole midagi häda , olete täiesti terve naine ! " ütles günekoloog doktor Faiman pärast seda , kui oli mu läbi vaadanud . </s> </p>
<p> <s> Mul oli hea meel . </s> <s> Ju siis komnoorele tõesti ei hakka külge . </s> </p>
<p> <s> Kurttumm Gorono seletas midagi oma viipekeeles ja Pavka tõlkis : </s> </p>
<p> <s> " Kurat ja põrgu ! </s> <s> Mis Kobaga lahti ? </s> <s> Isegi tee Kremli datshade juures on hangedes , lahti ajamata . </s> <s> Kobaga on midagi juhtunud , seda tema ei lubaks . " </s> </p>
<p> <s> 25 . veebruar </s> </p>
<p> <s> Kolisime jälle " Metropoli " , saime ka kuuetoalise luksusnumbri tagasi , millega olime jõudnud koduneda . </s> </p>
<p> <s> Kõik portjeed , shveitserid , pakikandjad , administraatorid ja muud kikides-frakkides asjamehed tervitasid meie tulekut sügavate kummardustega . </s> </p>
<p> <s> Ausõna , madalad laed ja kitsad trepikojad tekitavad hingetuska , mulle meeldib avarus . </s> </p>
<p> <s> Samuti võiksid trepid igal pool olla marmorist ja laes rippugu rasked lühtrid , nagu " Metropolis " . </s> </p>
<p> <s> Kui inimene on harjunud nahkmööbli ja raskete tammepuust laudadega , siis on tal küllaltki vaevarikas istuda riidega polsterdatud toolidel . </s> </p>
<p> <s> 26 . veebruar </s> </p>
<p> <s> Stalina käis teatamas , et minu komsomolist väljaviskamine on tühistatud . </s> </p>
<p> <s> " Saad aru , raikom ei kinnitanud otsust , " ajas Stalina silmad pungi . </s> <s> " Alati on kinnitanud , aga sinu puhul seda ei tehtud . " </s> </p>
<p> <s> " Aga kust sa üldse tead , et ma jälle siin elan ? " pärisin mina . </s> </p>
<p> <s> " Sellest räägib kogu Moskva , " vastas Stalina . </s> </p>
<p> <s> Minust räägib kogu Moskva ? </s> </p>
<p> <s> Vajutasin nupule , ilmus kelner ja me tellisime kuuma shokolaadijooki , külma ilmaga istub see hästi . </s> </p>
<p> <s> " Ka põnn armastab üle kõige shokolaadi , " paitas Stalina harali sõrmi oma kõhtu . </s> <s> " Ta on emasse . " </s> </p>
<p> <s> Edasi jutustas Stalina , et Stalin helistanud paar päeva tagasi stuudiosse otse võtteproovide ajal , tänanud usalduse eest , aga teatanud , et ei saa selles ringkonnas kandideerida , kuna kandideerib juba mujal . </s> </p>
<p> <s> " Kas ta tõesti kardab , et saab liiga palju vastuhääli ? </s> <s> Ta on ju Nõukogude Liidu kõige tähtsam filmitoimetaja , ja kes see neid toimetajaid ikka armastab ? " oletasin mina . </s> </p>
<p> <s> " Ära sega ! " suskas Stalina shokolaadi limpsides . </s> </p>
<p> <s> Tuleb välja , et pärast Stalini telefonikõnet arreteeriti Gamburg võttepaviljonis kõigi silme all . </s> </p>
<p> <s> " Kongnina ei tohi generalissimust saadikukandidaadiks esitada , " oli kommenteerinud Muzafar , kes mängib filmis Vladimir Iljitsh Leninit . </s> </p>
<p> <s> " Mulle meeldiks Lenini ema , Maria Blank-Uljanova osa rohkem kui Lenini naise , Nadežda Konstantinovna Krupskaja osa , " rääkisin ma Stalinale hinge pealt ära . </s> </p>
<p> <s> " Mis asja ! </s> <s> Ära tule minu rolli üle lööma ! " hüppas Stalina püsti ja haaras seejärel kahe käega kõhust kinni . </s> <s> " Algas ! </s> <s> Arsti ! </s> <s> Arsti ! </s> <s> Ruttu arsti ! " </s> </p>
<p> <s> Helistasin kiirabisse , auto oli kolme minutiga kohal , arstide brigaadi juhtis mulle juba tuttav doktor Faiman . </s> </p>
<p> <s> 27 . veebruar </s> </p>
<p> <s> Stalina poeg suri sünnitusel , Stalinal endal pole viga suurt midagi . </s> </p>
<p> <s> 28 . veebruar </s> </p>
<p> <s> SHolohhov on tõesti õudselt virrmokk vanamees . </s> <s> Pärast viinaklaasi tühjendamist tõmbab ta frentshivarrukaga üle nina . </s> <s> " Tekstiil on kõige parem sakuska , " kiidab rahvakirjanik . </s> </p>
<p> <s> Ja niisuguse raamatuid sunniti mind lugema nii koolis kui instas ! </s> </p>
<p> <s> " Ma ei saa ju Kobast ohranka nuhki teha ! " keeldus SHolohhov kirjutamast stsenaariumi uut varianti selliseks , nagu Pavkal vaja . </s> </p>
<p> <s> " Saate , Mihhail Aleksandrovitsh , saate , " veenis teda Pavka , kellele üldse ei meeldi viina juua teeklaasist . </s> </p>
<p> <s> " Koba käänab mu kaela kahekorra . </s> <s> Pealegi on tema kah autor . </s> <s> Stsenaarium on kirjutatud siiski kahasse , Pavel Lavrentjevitsh . </s> <s> Ma ei saa ju oma kolleegile sitta keerata , jop-tvoju-matj ! " oli SHolohhov närvis . </s> </p>
<p> <s> " Koba ei sega enam kedagi , " poetas Pavka väga vaikselt . </s> </p>
<p> <s> " Oh sa pühadevahe ! </s> <s> Kas see kõmu , et Kobale on ots peale tehtud , vastab siis tõele või ? " jahmus SHolohhov , hüppas tugitoolist püsti ja sülitas lartsti ! põrandavaibale . </s> </p>
<p> <s> " Koba ei sega enam kedagi , " kordas Pavka sama vaikselt . </s> </p>
<p> <s> " Nüüd saab tõtt rääkida , nüüd saab ometi tõtt rääkida ! " karjatas SHolohhov rõõmsalt . </s> <s> " Nüüd räägin ma kõik ! </s> <s> Lõpuks ometi ! " </s> </p>
<p> <s> 29 . veebruar </s> </p>
<p> <s> " Paps on nüüd Nõukogude Liidu juht , " teatas Pavka hommikusöögilauas . </s> <s> " Aga esialgu on see veel saladus . </s> <s> Kumba osa sa siis tahad , kas Krupskajat või Maria Blanki ? " </s> </p>
<p> <s> Tegelikult võiksin mängida mõlemat . </s> </p>
<p> <s> " Ma pean selle üle järele mõtlema , " püüdsin ma otsustamist venitada . </s> </p>
<p> <s> " Marka-kass , mängi Blanki ! " palus Pavka . </s> </p>
<p> <s> Aga Blanki tahangi ma rohkem kui Krupskajat . </s> <s> Krupskaja olla on lihtsalt ebatervislik . </s> </p>
<p> <s> 1 . märts </s> </p>
<p> <s> SHveitser tõi kirja . </s> </p>
<p> <s> " Kogu Nõukogudemaa on kurb , kõik loodavad , et ta tervis paraneb , " sõnas shveitser . </s> </p>
<p> <s> " Kelle tervis ? </s> <s> Kes on haige ? " tundsin ma kerget paanikat ja mõtlesin miskipärast kohe Stalinale , oma sõbrannale . </s> <s> Aga milleks niisugused liialdused ? ei taibanud ma . </s> <s> Igasugune ülespuhutus on mulle täiesti vastuvõetamatu . </s> </p>
<p> <s> " Jossif Vissarionovitsh Stalin on raskesti haige , " teatas frakis mees nutulisel häälel . </s> </p>
<p> <s> Siis on küll kahju . </s> <s> Temaga oli siiski päris mõnus tsharlestoni tantsida , ehkki ta tantsis üksjagu kobalt , mõtlesin mina ja hakkasin kirja lugema . </s> </p>
<p> <s> " Õnnitle mind , lõpuks sain ma Sinust lahti . </s> <s> Tunnen end täiesti vabana . </s> <s> Enam ei mõtle ma 24 tundi päevas Sinust , enam ei meenuta kõik asjad ainult sind , sind ja sind . </s> <s> Olin lihtsalt endale pähe võtnud soovi olla õnnetu ja vihata iseennast , ning Saatan sosistas kõrva : see on armastus , see on suur armastus kõige kallima naise vastu elus , " kirjutab Krauklis . </s> </p>
<p> <s> Käisime vaatamas Moskva esimest pilvelõhkujat Kotelniki tänavas . </s> <s> On ikka uhke ja kõrge küll . </s> </p>
<p> <s> " Lavrenti Pavlovitshi tehtud , " lausus Pavka kuidagi rahuliku uhkusega hääles . </s> </p>
<p> <s> Sõitsime mööda teistestki pooleliolevatest pilvelõhkujatest . </s> </p>
<p> <s> " Vaat siia tuleb 57-korruseline . </s> <s> Lavrenti Pavlovitsh teeb Moskvast maailma suurima ja kõrgeima linna , maailma tõelise pealinna , " lubas Pavka . </s> </p>
<p> <s> 2 . märts </s> </p>
<p> <s> Töö " Mosfilmis " algas poliitõppusega " Seltsimees G.M. Malenkovi aruandekõne Partei XIX kongressile ÜK ( b ) P tööst " . </s> </p>
<p> <s> Garderoobi uks pandi lukku , kasukat kätte ei saanud , väljas aga paukus hirmus pakane . </s> </p>
<p> <s> Pidime lektori jutu lõpuni kuulama . </s> </p>
<p> <s> 3 . märts </s> </p>
<p> <s> Olen päris nohune ja uimane . </s> </p>
<p> <s> Terve " Mosfilm " on täis krepdeshiinis ja lillelistes bembergkleitides naisi . </s> </p>
<p> <s> " Tooge mulle Gamburg ! </s> <s> Mul on vaja Gamburgi ! " hõikas Pavka keset stuudiomöllu , kus kõik jooksevad ringi nagu peata kanad . </s> </p>
<p> <s> 4 . märts </s> </p>
<p> <s> Pavka jagas osad . </s> </p>
<p> <s> Vladimir Iljitsh Leninit mängib Sergei Bondartshuk ! </s> <s> Mina olengi Maria Blank-Uljanova , Bondartshuki ema , Stalina on Krupskaja , Muzafar mängib Lenini asemel Stalinit , sest Pavka idee järgi on idamaine hirmuvalitseja Stalin , mitte Lenin . </s> <s> Pobeda on minu ametlik abikaasa Ilja Uljanov . </s> <s> Pushkin mängib tsaar Aleksander Kolmandat , ka Krauklis sai osa , tema on minu vanem poeg Aleksandr Uljanov . </s> <s> Teisi osatäitjaid kõiki ma veel ei tunne , aga küll me tuttavaks saame . </s> </p>
<p> <s> " Tohoh tilli , see veel puudus ! </s> <s> Minu laps suri , ja nüüd antakse mulle veel naeruväärne Krupskaja mängida , kuna see Krupskaja-lits ei suvatsenud poegida , sest pidi kogu aeg rahmeldama selle nõmeda parteitööga , mis kõiki oksele ajab , " lärmas Stalina , meie kursuse komsorg . </s> </p>
<p> <s> " Meie teed võivad ka lahku minna , " sõnas Pavka väga vaikselt , ja seejärel oli Stalina kohe valmis Bondartshuki abikaasat mängima . </s> </p>
<p> <s> " Ausalt öelda , ma tahan ta ära proovida , igatahes on ta shikk mees , Pobeda mingu kukele , " võttis Stalina tuurid maha , lõpetas hüsteeritsemise . </s> </p>
<p> <s> Sveta on Inessa ja särab õnnest . </s> </p>
<p> <s> " Ma olen kogu aeg teadnud , et ma olen geenius , aga siiamaani polnud ma aru saanud , mis alal nimelt ma geenius olen . </s> <s> Nüüd on klaar — ma olen geniaalne näitleja , sellest rollist algab mu hiilgav karjäär , " kuulutas Sveta kõigile , kes tundsid talle kaasa tema isa raske haiguse puhul . </s> </p>
<p> <s> 5 . märts </s> </p>
<p> <s> Gamburg ilmus võtteplatsile otse vanglast , pea kiilas , puhvaika seljas . </s> </p>
<p> <s> " Kogu Nõukogudemaa on sügavas leinas . </s> <s> Lahkunud on kõigi aegade geniaalseim ja parim inimene , meie riigi suur juht , teejuht kõigi nõukogude inimeste õnnele , Jossif Vissarionovitsh Stalin , " pühkis Gamburg pisaraid , pea norukil . </s> </p>
<p> <s> " Ära silmakirjatse , vana juuditobi , " irvitas Pavka . </s> <s> " Hakka tööle ! " </s> </p>
<p> <s> " Aga kellena ? " muutus Gamburg asjalikuks . </s> </p>
<p> <s> " Ära muretse , küll me sulle tööd leiame , " hoidis Pavka oma plaanid saladuses . </s> </p>
<p>  </p>
<p> <s> 6 . märts </s> </p>
<p> <s> Tänavad on täiesti tühjad , trammid ja bussid sõitsid ka inimesteta , ainult juhid keerutasid rooli . </s> </p>
<p> <s> " Kõik arvavad , et maailma lõpp on käes . </s> <s> On ikka lihtsameelsed , " porises Gamburg , kes niisama mööda stuudiot ringi longib , kõiki õpetama tikub . </s> </p>
<p> <s> Vaatasin maniküüri ajal vilksti ! </s> <s> Bondartshukile otsa , proovisin ta silmadega ära , pöörasin pilgu ning jäin ootama , kuidas mõjub — nii Bondartshukile kui mulle , kusjuures viimane on eriti tähtis . </s> <s> Bondartshuk lõi näost õhetama ! </s> <s> Mina aga läksin seestpoolt soojaks , mitte just eriti tuliseks , aga natuke soojaks ikkagi . </s> </p>
<p> <s> 7 . märts </s> </p>
<p> <s> Esimene proovivõtete päev . </s> </p>
<p> <s> Oeh , ei taha rääkidagi ! </s> </p>
<p> <s> Näib , et kõige suuremad ninad paviljonis on valgustajate assistendid . </s> </p>
<p> <s> " Nüüd lükkame kõik vanad kännuämblikud eest , on tulnud noorte aeg ! " kuulutas Pavka . </s> <s> " Kõik Stalini preemia laureaadid käigu pikalt , nüüd pääsevad löögile tudengid ! " </s> </p>
<p> <s> Meie filmis ei ole ühtegi kuulsust , kui Bondartshuk maha arvata . </s> </p>
<p> <s> Aga temalgi on see alles teine film . </s> </p>
<p> <s> " Pärast kanname me kõik loorbereid ! </s> <s> Me ei tee üksnes uut filmi , me teeme ka uue ajaloo ! " tõotas Pavka . </s> </p>
<p> <s> " Vana ajalugu ei kõlba kuhugi , " toetas teda Gamburg , kes ikka niisama , ilma kindla tööta , ringi sahmerdab ja on kõiki jõudnud kõrini ära tüüdata . </s> </p>
<p> <s> " Päris lahe oli , kui sind trellide taga hoiti , " suskas talle Krauklis . </s> </p>
<p> <s> " Seekord lähed sina , punane kütirajakas , " andis vastu Gamburg . </s> <s> " Nüüd enam juute ei nõksita , nüüd on lätlaste kord . " </s> </p>
<p> <s> " Ma ei ole enam lätlane , ma olen sinivereline , " teatas Krauklis uhkelt . </s> </p>
<p> <s> 8 . märts </s> </p>
<p> <s> Keegi ei soovi kellelegi õnne , ehkki on naistepäev . </s> </p>
<p> <s> Ainult Pavka ja Krauklis andsid mulle kingitused , teised mitte . </s> </p>
<p> <s> " Marka-kass , me teeme geniaalse filmi . </s> <s> Just selleks oli ja on mul sind vaja . </s> <s> Kohe , kui ma sind seal Salehardis arbuusidega sehkendamas nägin , oli mulle paugupealt selge — sina hakkad mängima minu filmis peaosa , ükstapuha mis filmis , aga peaosa , " õnnitles mind Pavka ja ulatas pärlikee . </s> <s> " Need on Tseilonilt . </s> <s> Paps ajas sealt inglased välja ja nüüd saab tollelt saarelt odavalt pärleid . " </s> </p>
<p> <s> Krauklis tõi ämbritäie punaseid roose , tema peab alati pilli lõhki puhuma , tema kohe ei saa teisiti . </s> </p>
<p> <s> " Palju õnne , kallis ema , " andis Krauklis mulle matsuga põsemusi . </s> <s> " Mäletad , Margit , siis , kui me esimest korda nägime , ütlesin ma sulle kohe , et sina saad mu naiseks . </s> <s> Ma eksisin — sa said mulle veel kallimaks . " </s> </p>
<p> <s> Õige poeg oleks rooside okkad ära murdnud , vähemalt varte alumistelt otstelt , aga see poiss selle peale ei tulnud , okkad torkisid mu sõrmed kirvendama . </s> <s> Kas tõesti olen ma teda valesti kasvatanud ? </s> <s> Tea , kuidas ma kaamera ette lähen , kui pean kogu aeg näpuotsi nühkima ? </s> </p>
<p> <s> " Tsaarid naistepäeva ei tähista , see on punaste püha , " irvitas Pushkin . </s> </p>
<p> <s> " Mina olen ustav tsaariametnik , mina ka ei õnnitle , " purtsatas mu uus mees Pobeda . </s> </p>
<p> <s> " Mina ei saa sulle õnne soovida , sest on üleriiklik lein , " vabandas Muzafar . </s> </p>
<p> <s> " Lein on terves riigis , aga veel suurem lein on minu südames , " kuulutas Gamburg südantliigutaval häälel . </s> </p>
<p> <s> Kuidas saab taga nutta inimest , kes on su kaks korda istuma pannud ? </s> </p>
<p> <s> Hoolimata leinast nõuab Gamburg Pavkalt endale tööd . </s> </p>
<p> <s> " Noh , ütle , ütle , mis osa sa mulle annad ? " käib Gamburg surmvaikses võttepaviljonis Pavkale peale nagu uni . </s> </p>
<p> <s> " Uudishimulik jääb ruttu vanaks , " rahustas teda Pavka . </s> </p>
<p> <s> 9 . märts </s> </p>
<p> <s> Kõik vabrikuviled üürgasid , maeti Stalinit . </s> </p>
<p> <s> Stalina puhkes leinamiitingul " Mosfilmis " nutma ja palus end võtta kommunistliku partei liikmeks , kuna parteid tuleb aidata raskest kaotusest üle saada . </s> </p>
<p> <s> " Mis jama sa suust välja ajad ? </s> <s> Sa oled juba partei liige , miks sa tahad teist korda astuda ? </s> <s> Sa oled liige juba 1903. aastast pihta , " lausus talle Pavka ja Stalina nägu lõi rõõmust särama . </s> </p>
<p> <s> 10 . märts </s> </p>
<p> <s> Tegime Bondartshukiga jälle kaamerata lavaproovi . </s> </p>
<p> <s> " Bondartshukis põleb sisemine valgus , " oli Pavka õhinas ja mina tundsin end puudutanuna . </s> </p>
<p> <s> Kas mina olen siis ilma sisemise valguseta ? </s> </p>
<p> <s> " Sobite küll kokku , ja väga hästi kohe , " lausus Pavka , järelikult sai ta hoobilt aru . </s> </p>
<p> <s> " Kas on midagi ka stsenaariumist kuulda ? " venitas Bondartshuk . </s> </p>
<p> <s> " On , " venitas Pavka . </s> </p>
<p> <s> " No ja mida siis ? " uuris Bondartshuk . </s> </p>
<p> <s> " Seda , et stsenaarium on juba olemas , " vastas Pavka lahkelt . </s> </p>
<p> <s> Ma ei teadnudki , et Pavka oskab nõnda osavalt otsest vastust vältida — ühelt poolt ei valeta , teiselt poolt ei räägi sellest , millest soovib targu vaikida . </s> </p>
<p> <s> Püüan luua hingemängu vastukaaluks Bondartshuki rafineeritud mõttetööle . </s> </p>
<p> <s> 11 . märts </s> </p>
<p> <s> Mida peab tundma minu emasüda , kui Stalina ja Sveta harjutavad Bondartshukiga Pariisis suudlusstseeni ? ! </s> </p>
<p> <s> Pealegi ei ole mina üldse Pariisis käinud , mind ei lase sinna keegi . </s> </p>
<p> <s> " Ära vingu , sina jälle oled minu mehega abielus , " lohutas mind Stalina . </s> </p>
<p> <s> " Ma poleks elu sees selle peale tulnud , et teiste nähes nokkapidi koos olla on nii kihvt , " oli Sveta otsekui seitsmendas taevas . </s> <s> " See , et teised vaatavad , teeb mind kirglikumaks . " </s> </p>
<p> <s> " Tegelikult on paremaid tatipanijaid kui teie , " vaatas Bondartshuk tüdrukutele ülevalt alla . </s> </p>
<p> <s> Mulle kui emale küll ei meeldi , et mu poeg ülbitseb . </s> <s> Vanem poeg Krauklis hulgub mööda kõrtse , sõimab Pushkinit rahva vereimejaks , lubab ta maha lüüa nagu konnapoja , noorem poeg Bondartshuk ameleb mitme naisega korraga . </s> </p>
<p> <s> " Ma võtan teid ühes mestis ette , näis , kas te voodis sama tömbakad olete kui ilastajad , " kasvab Bondartshuki nina üle katuse . </s> </p>
<p> <s> " Ma lasen sul , nülgija , soolikad välja ! " ähvardab Krauklis Pushkinit . </s> </p>
<p> <s> Ma räägin Pobedale kogu aeg , et peab Bondartshukile ja Pushkinile rohkem rihma andma , et muidu ei kasva neist õigeid inimesi , aga tema ainult laiutab käsi : " Kuidas sa ikka oma lapsi lööd ? " , ehkki lapsed pole üldse tema omad . </s> </p>
<p> <s> 12 . märts </s> </p>
<p> <s> Täna ütlesid Gamburgi närvid üles , ta tahtis stuudioaknast alla hüpata , kui uksele prõmmimist kuulis . </s> </p>
<p> <s> " Keela ja kaitse , nüüd nad viivad mind jällegi ! " karjatas Gamburg , püksid püüli täis , käed palves . </s> </p>
<p> <s> Tulija oli hoopiski SHolohhov , kes nõudis 150 000 rubla ette . </s> </p>
<p> <s> " Ilma avansita ei loe te siit silpigi ! </s> <s> Ma tean teid küll — varastate kõik mu ideed ära , pärast ütlete , et stsenaarium ei kõlba kuhugi , " jõrises vanatoi , käsikiri kiivalt põues . </s> </p>
<p> <s> Pavka lasi kassapidajal talle avansi välja maksta . </s> </p>
<p> <s> " Noh , kas mulle on osa ? </s> <s> Kas mulle on osa ? " hakkas Gamburg jälle nuiama . </s> </p>
<p> <s> " Las ma tutvun asjaga , " võttis Pavka endale aega . </s> </p>
<p> <s> 13 . märts </s> </p>
<p> <s> Kui palju on võttepaviljonis rahvast , minu meelest on neist enamik ülearused . </s> </p>
<p> <s> " On ikka jama , keegi kabajantsik kasseerib väravas raha , laseb need tolgused sisse , et nood saaksid kuskil seina veeres kuulsusi imetleda , vaadata , kuidas filmi tehakse , " lõi Pavka käega . </s> </p>
<p> <s> Teda see publik ei häiri , Pavka säilitab rahu , mind võtab siiski kõhedaks , Bondartshuki lööb sädelema . </s> </p>
<p> <s> " Mina ei saa ainult dekoratsioonidele mängida . </s> <s> Las vahivad , suud ammuli ! " võidutses Bondartshuk . </s> </p>
<p> <s> " Tss ! </s> <s> Vaikust , seltsimehed pealtvaatajad , vaikust , palun ! </s> <s> Mikrofonid on sisse lülitatud ! </s> <s> Taust puhtaks ! " lausus Pavka ruuporisse . </s> </p>
<p> <s> Äärmiselt tähtsa häälega kamandavad veel kõikvõimalikud administraatorid , neid on vähemalt kaheksat liiki . </s> <s> Need on peamiselt paksud tädikesed , kelle rinnad ripuvad vööni . </s> </p>
<p> <s> Prožektorite palavus võtab õhetama , mina ei saa otse heledasse valgusesse vaadata . </s> </p>
<p> <s> Ma ei taha higistada , muidu peletan Bondartshuki endast eemale . </s> </p>
<p> <s> " Tuleb mängida tõtt , ehkki kõik on üks suur väljamõeldis ja illusioon . </s> <s> Tõsilugu ei ole , aga tõde on . </s> <s> Kohe , kui mängid tõtt , hakkab kaamerate ees mugav . </s> <s> Valest on niipalju kasu , et vale on selle kammerton , mida näitleja ei pea tegema , " õpetas Pavka , näitas kätte õige tee . </s> <s> " Sa pead mängima tõtt , nõnda et keha , hinge ja tundmuste vahel tekib kooskõla , nõnda et väline aitab sisemist ning nõnda et sisemine aitab välimist . " </s> </p>
<p> <s> Õhtuks võtab täiesti läbi , olen nagu märg lapp , mis tuleks kuivaks väänata . </s> </p>
<p> <s> " Kas sa mõtled , et Shakespeare selleks oma meistriteosed lõi , et kangelased käsi peseksid või mingit muud naturalistlikku tegevust harrastaksid ? " küsis Pavka . </s> </p>
<p> <s> Imetlen Pavka tarkust . </s> <s> Ta on tõeline režissöör , ja ma teen kõik , milleks ta mind kohustab . </s> <s> Absoluutselt kõik . </s> <s> Ka minule on kunst tähtsam kui elu . </s> </p>
<p> <s> Kui Pavka käsiks mul kellegagi voodisse minna , siis ma ka läheksin . </s> <s> Just sel kombel olen ma talle truu . </s> </p>
<p> <s> 14 . märts </s> </p>
<p> <s> Pavka juhendas mind vaiksel häälel : </s> </p>
<p> <s> " Kui sa niimoodi kergelt pead pöörad ja pisut lõuga kergitad , siis oled päris hea . " </s> </p>
<p> <s> Tänan kiituse eest ! </s> </p>
<p> <s> Kõige paremaid paberosse tõmbab operaator Jegorov , nimelt " Kazbekki " . </s> </p>
<p> <s> " Minu arvates teie , seltsimees Beria , loote oma Maria Blanki kuju teatrikooli reeglite järgi , " ütles peaoperaator Jegorov lõpetuseks . </s> </p>
<p> <s> Kuidas on see võimalik ? </s> </p>
<p> <s> Ma pole päevagi teatrikoolis käinud ! </s> </p>
<p> <s> " Olla Lenini ema , tähendab olla Kommunistliku Partei ema , tähendab olla Nõukogude Liidu ema , tähendab olla kogu progressiivse inimkonna ema , " vahutas Gamburg . </s> </p>
<p> <s> " Olla Lenini isa , tähendab olla kogu progressiivse inimkonna isa , " vastas Pavka ja andiski lõpuks Gamburgile osa . </s> <s> " Sina oled tsaar Nikolai II . " </s> </p>
<p> <s> " Siis oled sa minu poeg , " patsutas Pushkin Gamburgile õlale . </s> </p>
<p> <s> " Ma ei taha ! </s> <s> Bolshevikud löövad mu maha , " hädaldas Gamburg . </s> </p>
<p> <s> " Stuudio uks on seal , " osutas Pavka ukse suunas . </s> </p>
<p> <s> " Olgu , ma hakkan tsaariks . </s> <s> Aga ainult mängult . </s> <s> Mitte päriselt , " andis Gamburg alla . </s> </p>
<p> <s> " Mina isiklikult löön su maha , " lubas Gamburgile Bondartshuk . </s> </p>
<p> <s> " Ja mina löön sinu ! </s> <s> Võtan su motika kah endale , " lubas Pushkinile Krauklis . </s> </p>
<p> <s> Vähemalt see on kinotegemisel hea , et Krauklis ei saada enam oma nõmedaid kirju . </s> </p>
<p> <s> 15 . märts </s> </p>
<p> <s> Pavka aina juhib : </s> </p>
<p> <s> " Üldplaan ! </s> <s> Kesküldplaan ! </s> <s> Suur plaan ! </s> <s> Detail ! </s> <s> Kulmudest suuni ! </s> <s> Õhk pikemaks ! </s> <s> Objekt kaadri keskele ! </s> <s> Kaadri ruum paika ! " </s> </p>
<p> <s> Pavka ei tõsta kunagi häält , sellepärast talle kuuletutaksegi . </s> <s> Pavka rõhutatud peenetundelisus paneb isegi muidu labased rekvisiitide tõstjad kikivarvul käima , summutatud häälel rääkima . </s> </p>
<p> <s> Loen stseenide partituure . </s> </p>
<p> <s> Kaamera ees olla on nagu armastada — tunne on sama . </s> </p>
<p> <s> Võttepaviljoni paabeli segaduses on ainult Pavka oma ruuporiga rahu ise . </s> </p>
<p> <s> " Sul ei ole Bondartshukiga kokkukõla , sul lihtsalt ei ole kokkukõla . </s> <s> Mis ema ja poeg te olete ? </s> <s> Te olete kaamera ees võõrad inimesed ! " oli Pavka täna võtteplatsil pisut turris . </s> </p>
<p> <s> " Mulle endale tundub ka , et oleme võõrad , " tunnistasin mina . </s> </p>
<p> <s> " Ausõna , ma pean sulle ütlema , et sa pead temaga magama , muidu ei tule midagi välja , " sosistas Pavka . </s> </p>
<p> <s> 16 . märts </s> </p>
<p> <s> Tänane võttepäev läks aia taha — peavalgustaja oli end silmini täis lakkunud . </s> </p>
<p> <s> " Kui keegi peale minu julgeb puudutada seda lülitit , siis lasen ma paviljoni kuuks ajaks pimedaks , " ähvardas peavalgustaja Vestimov . </s> </p>
<p> <s> Istusime Bondartshukiga terve päeva " Mosfilmi " alumises restoranis . </s> </p>
<p> <s> Kõik administraatorid ja teised paksud kinotädid käisid meid kostüümiproovidele kutsumas , aga Bondartshuk saatis nad kus tuhat kolmkümmend . </s> </p>
<p> <s> " Jop-tvoju-matj , üks ametniku-pask ei tule kunstnikku käsutama , hüpaku nad vittu ! " valas Bondartshuk oma sapi kutsujate peale välja . </s> </p>
<p> <s> Bondartshuk on tegelikult Karjala-Soome NSV-st , nõnda et minu naaber nagu Kraukliski . </s> </p>
<p> <s> " Sealt saadeti kõik soomlased Siberisse , seal jäi palju tühja ruumi , vabu maju , " jutustas Bondartshuk . </s> </p>
<p> <s> Enam-vähem sama asi juhtus Krimmis . </s> <s> Ainult et soomlasi ei laaditud vagunite peale , neile ei antud ette rongi , nad pidid ise oma kompsudega , kes jalgsi , kes hobusel ja vankril , oma kodudest lahkuma , nende asemele saadeti sunniviisil venelased , kes samuti oma kodudest minema olid aetud . </s> </p>
<p> <s> Ettenägelikumad karjalased aga põrutasid päris-Soome , mõnel oli minekuga nii kiire , et kui venelased taresse astusid , siis lõõtsmoonik veel helises laua peal , </s> </p>
<p> <s> vandid võisid kohe soolaleivapeoga pihta hakata . </s> </p>
<p> <s> Bondartshuk on end ainult ise üles töötanud , tal pole olnud toetajaid . </s> </p>
<p> <s> Ta oli Petrozavodskis vaheldumisi kelner , meesterätsep ja koerapidaja . </s> </p>
<p> <s> Kui ta kelneriametist näppamise eest lahti lasti , hakkas rätsepaks , kui aga selles töös oli pahandusi , läks tagasi kelneriks . </s> </p>
<p> <s> " Meil oli seal lähedal ülikooli inter . </s> <s> Käristasin tudengitele muudkui välja , sest tahtsin ise edasi õppida . </s> <s> Minu kelneri-südametunnistus ei lubanud tavaliselt teha kolmekordset arvet , aga siis , kui ma olin neile pagana studioosustele praed ja õlled välja teinud , võtsid ohvitseridelt küll kolmekordselt , " rääkis Bondartshuk . </s> </p>
<p> <s> Koeri on ta kogu aeg pidanud , tal on haruldasi tõuge , neid paaritades teenib kena kopika . </s> </p>
<p> <s> " Kaukaasia lambakoera kutsika eest visatakse paar tuhat kulli , " hooples Bondartshuk . </s> </p>
<p> <s> " Viimaks olin ma neid tudengeid nõnda palju jootnud , et mul oli õigus ka ise tudengiks hakata . </s> <s> Ülikoolis hakati manguma , et ma näiteringi tuleksin . </s> <s> Olin nõus , kuna seal olid kenad plikad , kes lausa ise voodisse tikkusid . </s> <s> Mängisin Oleg Koshevoid , käisime Moskvas üliõpilasteatrite ülevaatusel , seal nägi meie etendust Gerassimov , kes mind oma filmi meelitas , " kiitles Bondartshuk , kui kogu stuudiorahva imetluseks päeva jooksul kaks liitrit viina ära jõi . </s> </p>
<p> <s> 17 . märts </s> </p>
<p> <s> Täna parandasime pead . </s> </p>
<p> <s> Bondartshuk ütles mulle , et tahab mängida humaanset Leninit , tahab mängida mõttearistokraati , Lenini säravat mõistust . </s> </p>
<p> <s> " Ma mängin mõtteprotsessi ennast , " lubas Bondartshuk . </s> </p>
<p> <s> Ühele emale valmistab see ainult heameelt . </s> </p>
<p> <s> Pavka kordas , et temale kui režissöörile on vaja minu ja Bondartshuki lähedust , et vaatajale hiljem ekraanil kõik tõetruu paistaks . </s> </p>
<p> <s> 18 . märts </s> </p>
<p> <s> Sajab sooja vihma . </s> </p>
<p> <s> Loodan sellelt kevadelt palju . </s> </p>
<p> <s> " Mina ei taha mängida koputajat , ei taha ! " käis protesteerimas Muzafar . </s> </p>
<p> <s> " Näitleja käest ei küsita , keda ta tahab mängida , " manitses teda Pavka väga viisakal toonil . </s> </p>
<p> <s> SHolohhov on käsikirja uues variandis teinud Stalinist mitte ainult koputaja , vaid ka sohilapse . </s> </p>
<p> <s> Stalini isaks ei ole kingsepp Ateni-Vissarion Džugashvili , vaid hoopis maadeuurija Nikolai Prževalski , kes 9 kuud enne Koba sündi juhtus sealtkandist läbi minema . </s> </p>
<p> <s> " Sellepärast Koba oma ema tappiski , et too ei osanud kuulsusest kinni hoida , " põhjendas Pavka . </s> </p>
<p> <s> " Mina ei taha olla sohilaps , " hädaldas Muzafar . </s> </p>
<p> <s> 19 . märts </s> </p>
<p> <s> Mida mina saan sinna parata , kui mul tekib Bondartshuki läheduses lihtsalt tuhin , eriti seal allpool . </s> </p>
<p> <s> Ma sain küll temalt paha haiguse , aga seda ei ole enam , ning ma ei ole seda talle ka kunagi ette heitnud . </s> <s> Ka Inessale mitte , kes räägib muudkui , et kõik mehed löövad talle külge , nii valgustajad , autojuhid kui Krauklis , Pushkin , Pobeda , Muzafar ja Gamburg . </s> </p>
<p> <s> Miks minule keegi külge ei löö ? </s> <s> See on puhas ülekohus ! </s> </p>
<p> <s> Võtete vaheajal käime Inessa ja Krupskajaga puhvetis shokolaaditrühvleid söömas , ja Inessa kiitleb alati : " Vaata , vaata ! </s> <s> Kõik mehed pööravad pea minu poole , kui ma mööda lähen . " </s> </p>
<p> <s> " Nad vahivad hoopis mind ! " kärtsatas täna Krupskaja . </s> </p>
<p> <s> Aga mida mina Bondartshukiga peale hakkan ? </s> <s> Kas ma pean osa mängima või oma tuhina mahasurumisega tegelema ? </s> </p>
<p> <s> Veri tõmbab Bondartshuki poole , ta kasvab mu südame külge , lõppude lõpuks on ta mu poeg , mu noorem poeg . </s> <s> Mu vanem poeg on Krauklis , tema on terrorist , varsti hakkab ta Pushkinit tapma . </s> </p>
<p> <s> 20 . märts </s> </p>
<p> <s> Tunnen , et armun üha enam Bondartshukki , kindlasti on see emaarmastus . </s> </p>
<p> <s> Ka Pavka õhutab aina takka : </s> </p>
<p> <s> " Te hakkate juba kokku ! </s> <s> Kaamera fikseerib teie harmoonia ! " </s> </p>
<p> <s> Kas ma pean tõesti Bondartshuki hoovi tõmbama , et me veel rohkem kokku hakkaksime ? </s> </p>
<p> <s> Aga mis siis , kui mulle see asi istuma hakkab ja ma litsiks kätte lähen ? </s> </p>
<p> <s> Inessa ütles , et ta on pooled meie filmigrupi mehed juba ära proovinud ja päris õiget purikat nende hulgas ei olevatki . </s> </p>
<p> <s> Huvitav , kas Bondartshuki ka ? </s> </p>
<p> <s> Selle vastu ei oleks mul midagi , kui ta Pavkaga magaks , las teebki teisele tule alla , aga Bondartshukki ma talle küll ei annaks . </s> </p>
<p> <s> Bondartshuk sütitab mindki endast kõik andma , ta on tõeline kunstnik . </s> </p>
<p> <s> Täna õhtupoolikul olin vaba , vaatasin võtteplatsi kõrvalt pealt , kuidas Bondartshuk alul Krupskajaga jahmerdab , seejärel aga Inessa poole ööd veetma läheb . </s> </p>
<p> <s> Mida tunneb ema süda , kui ta poeg naise juurest naise juurde käib ? </s> </p>
<p> <s> Kõigele lisaks laseb seal liuksu veel Kollontai , tõeline ringiaeleja , kes lausa riputab enda Bondartshukile külge . </s> </p>
<p> <s> Krupskaja on inetu , tundetu sinisukk ja kuulekas töömasin , selle vastu ei ole mul midagi , et tema ümber Bondartshuki tiirleb . </s> </p>
<p> <s> Aga Inessa on nagu maasikas , piltilus jõudenaine , kes paneb mu südame lõhkema . </s> </p>
<p> <s> Võib-olla õnnestub mul seda vuhvat Kollontaid tõrjuda , aga Inessaga pean ma armastatut jagama . </s> </p>
<p> <s> 21 . märts </s> </p>
<p> <s> Alustasime uue süžeeliiniga , kuna viimaks ometi said tsaarikostüümid lõplikult valmis . </s> <s> Kõik eelmised variandid oli Pavka tagasi saatnud , sest kord ei jäänud nendega rahule ajaloolane , kord kunstnikud , kord jälle operaator Jegorov — rõivastus olevat liiga kirju , hakkavat ekraanil virvendama . </s> </p>
<p> <s> Kinoga ongi see hea asi , et sa võid oma elust mitukümmend aastat tagasi minna , ilma et midagi erilist juhtuks . </s> </p>
<p> <s> Mina tahaksin tagasi minna metsavendade-bandiitide juurde , aga kahjuks SHolohhov selle peale ei tulnud . </s> <s> Ja seda ei anna ma sellele ühtevalu tatistavale papile andeks . </s> <s> Ma oleksin võinud olla neitsi , mu esimene poeg oleks võinud olla Krauklis , teine Bondartshuk . </s> <s> Loomulikult ei jäta ma Kostjat-Leopoldi sinnapaika , loomulikult ei mata ma teda maha , aga mu süda tõmbub valusalt kokku , kui ma mõtlen , et ta on kuskil ula peal , ilma ema hoole valveta . </s> </p>
<p> <s> Vahest läheb ta elu ripa-rapa , vahest puhkab ta ammu maamullas , kes teab ? </s> </p>
<p> <s> Igatahes tunnen suurt süükoormat hingel ja ma ei saa sellest kunagi lahti . </s> </p>
<p> <s> Ja ei tohi saadagi . </s> </p>
<p> <s> Aga kuidas ma tutvusin Pushkiniga ? </s> </p>
<p> <s> Tõusime Talvepalee trepist üles , otse Pushkini magamistuppa , kaamera sõitis mulle ilusti peale . </s> </p>
<p> <s> " Ärge värisege , Maria Aleksandrovna , kohe kohtute imperaatoriga , " rahustas mind kammerneitsi . </s> </p>
<p> <s> " Olen seda kohtumist ammu oodanud , " laususin mina . </s> </p>
<p> <s> " Ka tema on seda ammu oodanud . </s> <s> Ma olen teist rääkinud talle ainult head , " julgustas mind kammerneitsi . </s> </p>
<p> <s> " Teie lähete väljaspool tavalist korda . </s> <s> Otse , " sõnas siis kammerneitsi . </s> </p>
<p> <s> " Mida see tähendab — otse ? " ei saanud ma aru . </s> </p>
<p> <s> " Tema Majesteet usaldab teid . </s> <s> Usaldab , et te olete neitsi . </s> <s> Tavaliselt vaatab tohter neiu üle , enne kui too keisri sängi pääseb , " seletas kammerneitsi . </s> <s> " Leidub ju igasuguseid aferiste , selliseid , kes teesklevad puutumatust . " </s> </p>
<p> <s> " Aga miks peaksin ma olema puutumatu , Teie Kõrgeausus ? " küsisin mina . </s> </p>
<p> <s> " Iga neitsi lisab Tema Majesteedi elule kümme aastat ja keiser peab elama igavesti , sest võim peab olema igavene , " andis kammerneitsi selgituse . </s> </p>
<p> <s> " Kuidas nii ? </s> <s> Lisab ? </s> <s> Ma ei saa sellest aru , Teie Kõrgeausus , " palusin ma täpsustada . </s> </p>
<p> <s> " Nii on ja nii jääb , nii on see alati olnud ja nii jääb see igavesti . </s> <s> Mehed , kellel ei ole olnud mitte ühtegi neitsit , elavad kümme aastat vähem kui nad peaksid elama ; mehed , kellel on olnud palju neitseid , elavad kaua-kaua , " jutustas kammerneitsi , viimased sõnad juba päris hiirvaikselt , kuna me jõudsime keisri uhkesse magamistuppa . </s> <s> " Põlvili , imperaator on teie ees , Maria Aleksandrovna ! " </s> </p>
<p> <s> Laskusin põlvili , Pushkin silitas õrnalt mu pead . </s> </p>
<p> <s> " Meie vahel on praegu veel kõik võimalik — nii armastus kui vihkamine , " lausus Pushkin . </s> </p>
<p> <s> " Kõik jääb teie otsustada , Majesteet , " laususin mina , kuna mulle ei meeldi loopida suuri ja tühje sõnu . </s> </p>
<p> <s> Ka ei istu mulle elu dramatiseerimine , sellest kujuneb alati armastuse mäng , mitte aus armastus . </s> </p>
<p> <s> " Kas ma tohiksin teid kohe suudelda , mul on võrdlemisi kiire , Maria Aleksandrovna ? </s> <s> Riigiasjad , saate aru , " kibeles Pushkin . </s> </p>
<p> <s> " Niisugustes asjades on soovitatav mitte tormata , Majesteet . </s> <s> Tormamine maksab end hiljem kurjalt kätte , " manitsesin ma Pushkinit . </s> </p>
<p> <s> " Mootor jätta ! </s> <s> Foon on vale ! </s> <s> Kaamera märkab kõike ! " katkestas Pavka duubli . </s> </p>
<p> <s> " Kas sa nüüd saad aru , miks me eraldi voodites magame ? " sosistas Pavka mulle , kui operaator Jegorov uut filmilinti kettale lasi panna . </s> </p>
<p> <s> " Tasapisi hakkan saama , " kohmasin mina , kuna taipasin , et see on kuidagi ühenduses meie filmiga . </s> </p>
<p> <s> " Minu elus on kõik kunsti teenistuses . </s> <s> Absoluutselt kõik , Marka-kass . </s> <s> Neitsinahk taastub siva , " lausus Pavka summutatud häälel keset võttepaviljoni melu , kus pausi ajal kõik lärmavad ja hüsteeritsevad . </s> </p>
<p> <s> Seda kuulsin ma küll elus esimest korda . </s> </p>
<p> <s> Kas tõesti on nii , et Pushkini jaoks ei pea ma teesklema süütut , vaid olengi seda ? </s> </p>
<p> <s> Igasugune variserlikkus paneb mind jäledusest lihtsalt võdisema . </s> </p>
<p> <s> " Kiisu , sa pead olema teadlik iseenda väärtusest , " andis Pavka mulle kätte juhtnöörid , kui me uut duublit alustasime . </s> </p>
<p> <s> Jõudsime ilma igasuguste viperusteta suudlusstseenini , kõik läks lausa ludinal , Pavka naljalt ei väärata , kui ta tööhoos on . </s> <s> Ainult SHolohhov-tola kargas siis platsi veerelt kaamerasse , nõudis dialoogi kohendamist , käis kaela peale nagu igavene täi , viimaks Pavka nõustus . </s> <s> Kolmandas duublis ütlen ma Pushkinile : </s> </p>
<p> <s> " Niisugustes asjades on õigem mitte tormata , keiser . </s> <s> Tormamine maksab hiljem valusalt kätte . " </s> </p>
<p> <s> " Sa oled kõige isepäisem plika , keda ma tunnen , Margotshka , " lausus mulle Pushkin , kui ta mu juukseid paitas , ta sõrmed tulitasid , ta pihk lausa õhetas naistevalu . </s> </p>
<p> <s> Siis me suudlesime , samal ajal tegi kammerneitsi baldahhiinvoodit üles , seadis patju ja siidlinasid . </s> </p>
<p> <s> Pushkin suudleb hästi , pagana hästi , poiss tunneb seda tööd . </s> <s> Kindlasti oli see mu elu parim suudlus , andis silmad ette kõigile varasematele . </s> <s> Parajasti siis , kui ma olin Pushkini keele oma kurku imenud , hakkas kammerneitsi mind selja tagant paljaks koorima . </s> <s> Kõigepealt nööbib lahti slepiga atlasskleidi , nähtavale tuleb pihik , seejärel laseb alla kontushi , pärast seda jukerdab tükk aega korseti kallal , ei saa ega saa seda maha . </s> <s> Ilmus juba kammerteener , kes hakkas Pushkinit alasti võtma . </s> </p>
<p> <s> Kui me mõlemad juba üsna aadama- ja eevakostüümis olime , juhtis Pushkin mind lahmakasse sängi , mis on nõnda lai , et seal on raskusi üksteise ülesleidmisega , peale selle võib uppuda kõikvõimalikesse linadesse , tekkidesse ja patjadesse . </s> </p>
<p> <s> Arvasin , et aluspüksid võtab mul jalast Pushkin , ometi tegi sedagi kammerneitsi , samuti kiskus Pushkini trussikud maha kammerteener , misjärel nad tõmbasid nad ette baldahhiini . </s> </p>
<p> <s> Kuulsin vaid läbi eesriide Pavka kiiduhüüdeid : </s> </p>
<p> <s> " Kaamera maha ! </s> <s> Kaamera maha ! </s> <s> Priima ! </s> <s> Võimas ! </s> <s> Vohh , see on juba midagi ! </s> <s> Tõeline julgus ! </s> <s> Tõeline kunst ! </s> <s> Ma olen esimene režissöör Nõukogude Liidus , kes sugulist vahekorda näitab ! </s> <s> Esimene ! </s> <s> Saate aru , see on revolutsioon ! </s> <s> See on vabadus ! </s> <s> Kas Koba oleks seda lubanud ? </s> <s> Koba oleks meid selle episoodi eest kõiki seina äärde pannud ! </s> <s> Triksti ja kogu lugu , kõigil toss korstnas ! </s> <s> Minu paps tõi meile demokraatia , ehtsa demokraatia , nüüd võime teha kõike , mida tahame . " </s> </p>
<p> <s> Orgasmil on mitu faasi , see ei ole kogu aeg ühtmoodi . </s> </p>
<p> <s> " Sa , plika , oled Nõukogude Liidu rahvakunstnik vooditöös , " kiitis mind Pushkin . </s> <s> " Absoluutselt suguandekas ! " </s> </p>
<p> <s> Kindlasti on see liialdus , aga ka mina jäin Pushkiniga päris rahule , tal on mehelikud õlad , mööda tema muskleid on lahe oma sõrmi libistada . </s> </p>
<p> <s> " Nüüd elan kümme aastat kauem , " sõnas Pushkin , kui teener ja teenijanna meid riidesse panid . </s> <s> " Seda ma küll poleks uskunud , et sa poolenisti süütu oled . " </s> </p>
<p> <s> 22 . märts </s> </p>
<p> <s> Kordasime eilset episoodi , Pavka arvates oli kammerteener igavene pussard , kohmitses liiga kaua Pushkini lahtirõivastamisega . </s> </p>
<p> <s> " Ja niisugusele kobakäpale maksa 170 rubla päevas , ei tea , mille eest ? " tegi Pavka kammerteenrile säru . </s> </p>
<p> <s> Tunneme Pushkiniga endid pärast eilset täiesti vabalt , Pushkin on esimene mees minu elus , kes mängib rinnanibudega kuni õndsuse viimase piirini . </s> <s> Selles mõttes jah , on tegemist süütuse kaotamisega , muud juttu ma siiski ei usu . </s> </p>
<p> <s> Tugev orgasm läbib kogu psüühika . </s> </p>
<p> <s> Kuskil allpool tekivad nagu närvijooksud , ma usun , et samasugust tunnet tekitaks elekter , kui see mu sees voolaks , ja see paneb kogu tupe tõmblema . </s> <s> Tõmblus algab madalamal , aga tõuseb järjest kõrgemale , kõike õndsam on siis , kui hakkab kliitori juurest tukslema . </s> </p>
<p> <s> " Näitleja pole mängides iseenda kohtunik . </s> <s> Ka vaataja pole kohtunik , kui ta vaatab , mida näitleja ekraanil teeb . </s> <s> Kohtunikuks on partner , " õpetas Pavka Pushkinit . </s> </p>
<p> <s> Kojutulekul ulatas " Metropoli " administraator mulle Krauklise kirja : </s> </p>
<p> <s> " Ma tean , mida sa , tiirane lehtsaba , praegu teed — vähkred kellegi poldiga voodis , nusserdad ja mustad mind . </s> <s> Et sa oma roiskunud reitevahest siili sünnitaksid , polgu madrats sihuke ! " </s> </p>
<p> <s> Mu vanem poeg on ülekäte kasvanud , pean Pobedale ütlema , et ta Krauklise herneste peale põlvitama paneks . </s> <s> Noorem poeg , Bondartshuk , on lausa musterlaps , temaga läbisaamine soojendab minu südant . </s> </p>
<p> <s> 23 . märts </s> </p>
<p> <s> " Peame minema Simbirskisse , enne kui lumi päriselt ära sulab , " sõnas Pavka . </s> </p>
<p> <s> 24 . märts </s> </p>
<p> <s> Pakime asju , kõige suuremad rahmeldajad on igasugused valgustajad ja muu rämps , kes on suled kohevile ajanud ja lausa suurushullustust põevad . </s> </p>
<p> <s> 25 . märts </s> </p>
<p> <s> Meil on erirong , veereme Uljanovski poole . </s> </p>
<p> <s> Kuidagi kõhe on sõita linna , mis kannab su enda nime , õigemini tulevast nime , sest praegu ei ole ma veel Pobedaga laulatatud . </s> </p>
<p> <s> Oleme ühes kupees Svetaga , Pobeda ja Stalina on kõrval , neist järgmises on Bondartshuk ja Pushkin , siis Krauklis ja Gamburg . </s> </p>
<p> <s> Pavka lendas lennukiga ette meie saabumist ja majutamist korraldama . </s> </p>
<p>  </p>
<p> <s> 26 . märts </s> </p>
<p> <s> Sveta joob , aina joob . </s> <s> Ta sunnib mindki klaasi kergitama , aga mina kastan ainult huuli , ehkki ma ei taha käia kõveraid teid pidi . </s> </p>
<p> <s> Nüüd olen siis abielurikkuja , ja see rõhub mu südant . </s> <s> Teinekord öeldakse selle kohta veel petma või truudust murdma ja veel ei tea kuidas . </s> </p>
<p> <s> Zavod-beid ma tõesti petsin , tegin kõrvalehüppeid igasuguste madruste ja jumal teab veel kellega . </s> <s> Aga ka Zavod-beil oli korraga neli ametlikku naist ja peale selle veel pihutäis liignaisi , keda kõiki me ei teadnudki . </s> <s> Temal piisas vaid kolm korda kuu poole palvetamisest ja ta polnud enam näiteks minuga abielus . </s> <s> Siis palvetas jälle kolm korda kuu suunas ja oli abielus ükskõik kellega , kas või minuga uuesti , kusjuures mulle jättis ta ütlemata , kas ta momendil on minuga abielus või mitte . </s> <s> Vahest ei teinudki ma talle sarvi , kuna polnud madrust proovides tema parajasti ametlikult paaris ? </s> </p>
<p> <s> Olgu küll , et teiste patud ei anna mulle õigust kurja teha , pean siiski mainima , et Zavod-bei teised naised tegid kõrvalehüppeid nõnda et hoia ja keela , ka omavahel , mille pärast koopaküla oleks võinud neid kividega surnuks loopida . </s> <s> Mina olin Zavod-beil üks truumatest , kui nii võib öelda . </s> </p>
<p> <s> Kas kaamera ei ole tüki maad etem kui kuu ? </s> <s> Minu meelest igatahes jääb kuu kaamera varju . </s> <s> Kas filmitegemine ei ole peajagu üle palvetamisest ? </s> <s> Palvetamist näeb ainult Jumal ( juhul , kui ta ikka on olemas ) , kinno aga võivad minna kõik , ka Jumal ( juhul , kui ta suvatseb ) , meie filmi vaadata kuluks talle küll ära , siis saaks talle mõnigi asi selgemaks . </s> </p>
<p> <s> Öösel püüdis mind silitada Sveta , nagu seda proovisid teha ka Zavod-bei teised abikaasad . </s> <s> Tuli oma kupeenarilt minu nari juurde , mina lugesin parajasti stsenaariumist seda kohta , kuidas Ma Aleksander III-ga olen käima peale saanud ning sõidan Simbirskisse Iljale oma kätt ja südant andma . </s> </p>
<p> <s> Mulle ei olnud niivõrd vastukarva Sveta sõnad , need on tal ekstra tundlikud , isegi kuidagi särtsu täis , ainult et Sveta suust tuli seda va viinushka lehka , mis mind iiveldama ajas . </s> </p>
<p> <s> Inimene peaks ikka hambaid pesema , enne kui ta teisele lähenema kipub . </s> </p>
<p> <s> " Kuradi tsaarineitsi ! </s> <s> Teistel lased küll endale väänata , aga mulle annad korvi , nüüd , kui mu isa surnud on , " kaasitas Sveta . </s> <s> " Nüüd ei taha mind enam keegi ! </s> <s> Nüüd visatakse mind nagu rämpsu prügikasti . " </s> </p>
<p> <s> " Sa pahnad kõik segi ! </s> <s> Sa pead minema Krupskaja juurde , tema ootab sind , " õpetasin ma Svetat . </s> </p>
<p> <s> " Kas ma pean kostüümi ka vahetama ? " küsis Inessa . </s> </p>
<p> <s> " Loomulikult , kes siis mööda vagunit paljaste tissidega kondab ? </s> <s> Pärast tunnelit tuleb SHveitsi-Prantsuse piir , me kõik peame kordonist läbi astuma , aga sina , Inessa , tahad oma piimariiulitega parteid reeta . </s> <s> Kuhu see kõlbab ? </s> <s> Tõmba oma sitsid-satsid selga ning mine Bondartshuki ja Stalina juurde , ära nooli kõrvalt , " manitses Maria Blank . </s> </p>
<p> <s> Sel hetkel trummeldati vastu kupeeust . </s> </p>
<p> <s> " Välk ja pauk , see veel puudub ! </s> <s> Ongi piirivalvurid ! </s> <s> Ei tea , kas SHveitsi või Prantsuse omad ? " tõusid Inessa ihukarvad püsti . </s> <s> " Käigu nad kuu peale ! " </s> </p>
<p> <s> " Issa-pojuke , püha ristike , halastaja armas Jumal , " palvetas Maria Blank . </s> <s> " Nüüd on revolutsioon õhtal , nüüd jäävad töölisklassi kurnajad igavesti võimule . " </s> </p>
<p> <s> " Politsei ! </s> <s> Politsei ! </s> <s> Tehke kohe lahti ! " nõuti kupeeukse taga . </s> </p>
<p> <s> Inessa viskas öökleidi selga . </s> </p>
<p> <s> Prõmmijaks oli minu vanem poeg Sasha , pikema nimega Aleksandr . </s> <s> Niisugusi nalju teeb ta ikka , tema on juba selline . </s> </p>
<p> <s> " Teil on perekondlikud asjad , ma lähen vaatan , mida Vladimir Iljitsh ja Nadežda Konstantinovna teevad , " lahkus Inessa taktitundeliselt minu noorema poja Volodja ja tema laulatatud kaasa Krupskaja juurde . </s> </p>
<p> <s> Sasha ütles mulle , et ta ei ole veel kellegagi maganud . </s> </p>
<p> <s> " Olen end ainult sulle hoidnud , kallis emme , " lõõmas Sasha tulist kirge . </s> </p>
<p> <s> Edaspidisest mäletan ainult vagunirataste põra , olgugi et kupeenari on pisut kitsavõitu alus selle tegevuse tarvis . </s> </p>
<p> <s> Millal me piiri ületasime , millal me passe kontrolliti , sellest pole mul õrna aimugi . </s> </p>
<p> <s> Need tundenärvid on ikka väga huvitavalt tehtud . </s> </p>
<p> <s> Orgasmid pole üldse ühesugused ja nad ei tule ühest kohast . </s> </p>
<p> <s> Täna oli niisugune laiem orgasm . </s> </p>
<p> <s> Praegugi kõik tungleb ja tuksleb sees , ma peaksin talle ütlema suure aitähi . </s> </p>
<p> <s> Ja Sasha tuli esimese korra kohta kenasti toime , ma loodan , et ta mulle ei luisanud . </s> </p>
<p> <s> Ma olen tähele pannud , et nii tema kui Volodja on suured käojaanid , puhuvad sulle hambasse jumal teab mida . </s> </p>
<p> <s> 27 . märts </s> </p>
<p> <s> Simbirsk on inetu ja räämas linn , palju hullem kui Salehard . </s> </p>
<p> <s> Aga talv on siin ehtne , kibekülm ja jäine . </s> </p>
<p> <s> " Mina tellisin pakasepoisid kohale . </s> <s> Režissöör suudab kõike . </s> <s> Režissöör lavastabki maailma , " viskas Pavka nalja . </s> </p>
<p> <s> Võõrastemaja võiks küll parem olla , kuid mina ei ole mõni nuriseja . </s> </p>
<p> <s> Aga Bondartshuk , Sveta ja Stalina löövad lamenti . </s> </p>
<p> <s> " Panna mind tarakanidega ühte tuppa ! </s> <s> No mida te õige mõtlete ? " kraakles Sveta . </s> <s> " Mu isa laseks teid kõiki maha ! " </s> </p>
<p> <s> " Oleks hea olnud , kui ta oleks tarakane tapnud , ja mitte inimesi , " lausus Pavka võõrastemaja koridoris . </s> </p>
<p> <s> " Sina ära tule õiendama ! </s> <s> Ta tappiski tarakane — ainult et kahejalgseid , " kriiskas Sveta nagu põrsas aia vahel . </s> </p>
<p> <s> Bondartshuk , Sveta ja Stalina hoiavad tihedalt kokku , vaene Pobeda peab üksipäini norutama , ainult vahetevahel käib keiser Aleksander III teda lohutamas . </s> </p>
<p> <s> Ilja Uljanov ja Aleksander III on ikka paras paar küll . </s> </p>
<p> <s> " Kahju , kurat , et motikad Moskvasse jäid , " ütles Aleksander III . </s> <s> " Oleksime siin idiootses pärapõrgus ringi põrutanud nii , et kõigil kohalikel kretiinidel suu ammuli . " </s> </p>
<p> <s> " Mine paganas tea , kas selle külmaga olekski nii mõnka kimada , " kahtles Ilja Uljanov . </s> </p>
<p> <s> 28 . märts </s> </p>
<p> <s> Kus ma õigupoolest olengi ? </s> <s> Kas Pariisis või Simbirskis ? </s> </p>
<p> <s> 29 . märts </s> </p>
<p> <s> Tammume paigal . </s> <s> Ei saa ega saa võtteid käima . </s> </p>
<p> <s> " Pane tähele , et ma teen nii , et lumi ei sula ära , " lubas Pavka , kes jookseb nagu tuulispask ringi ja ei anna end üldse näole . </s> </p>
<p> <s> 30 . märts </s> </p>
<p> <s> Pobeda näitas mulle maja , mis saab meie koduks . </s> <s> Teisest otsast seda alles ehitatakse . </s> </p>
<p> <s> " Jama , puhas jama ! </s> <s> Talvel ei ehita keegi . </s> <s> Ehitatakse ainult suvel , " nähvas peaoperaator Jegorov . </s> </p>
<p> <s> " Õigus , seltsimees kaameramees ! </s> <s> Suvel võtame selle materjali ümber , " vastas talle Pavka veidi solvava üliviisakusega . </s> </p>
<p> <s> 31 . märts </s> </p>
<p> <s> Igavusest olen hakanud lugema koguni ajalehti , mida ma harilikult ei tee , kuna neis ei ole midagi huvitavat . </s> </p>
<p> <s> Aga võõrastemaja sööklas on podsihvka , " Pravdad " on pistetud varda külge , varras ripub naela otsas nagu kuub nagis , sealt ma need lehed võtangi . </s> </p>
<p> <s> " Kas minust ka midagi kirjutatakse ? " küsis Muzafar , kes alati käib minuga ühel ajal söömas . </s> </p>
<p> <s> " Kirjutatakse , et helgesse tulevikku teed juhatav päike on loojunud . </s> <s> Aga sa oled surematu ja jääd igavesti elama nõukogude rahva ja kogu progressiivse inimkonna südamesse , " lugesin mina ajalehest ette . </s> </p>
<p> <s> " See on küll õigus , " kinnitas Muzafar borshi helpides . </s> <s> " Ja nii vähe ? " </s> </p>
<p> <s> " Ei , ei , ei ! </s> <s> Kõik lehed on sinu pilte ka täis , ainult sinust jutt käibki , " vastasin ma lehti lapates . </s> </p>
<p> <s> " Mis sa pugejatega ikka peale hakkad ? </s> <s> Kui ausalt öelda , siis on see mind ennastki kõrini tüüdanud , " pahvis Koba supi kõrvale piipu . </s> </p>
<p> <s> Mina jälle poleks elu sees uskunud , et üks bolshevik võib laua taga luristada ja matsutada . </s> </p>
<p> <s> " Kirjutatakse , et sa oled suur looduse ja maailma ümberkujundaja , muudad kõik varem viljatud maa-alad viljakandvateks põldudeks , kuhu külvatakse mitmesuguseid kultuure , " vuristasin ma kiiruga . </s> </p>
<p> <s> " Mis , mis kultuure ? " muutus Koba ettevaatlikuks . </s> </p>
<p> <s> " Siin pole öeldud , mis kultuure , " vaatasin ma järele . </s> </p>
<p> <s> " Leheneegrid on üks müüdav rämps , ma annan Lavrenti Pavlovitshile märku , et ta abinõud tarvitusele võtaks , " tõstis Koba taldriku kahe käega huulteni , kallutas ja ruupsis borshipära lõrinal suhu . </s> </p>
<p> <s> " Kirjutatakse , et sa annad energiat elu ümberloomisel kõikidele ühiskondadele kogu planeedil , " jätkasin mina . </s> </p>
<p> <s> " Seda tegi Lavrenti Pavlovitsh küll ilusti , et ta mu surma lavastas . </s> <s> Müts maha , tema oskab selliseid asju nii hästi , et siga kah ei söö , " kiitis Koba taldrikut lauale kolksates ja piipu võttes . </s> </p>
<p> <s> " Ma mäletan , kuidas me Kremlis uusaastapeol tsharlestoni vihtusime , " meenutasin mina . </s> </p>
<p> <s> " See ei olnudki eriti palju aega tagasi , " jäi Koba mõttesse . </s> </p>
<p> <s> " Minu arvates peaksid sa oma tütre Sveta korrale kutsuma . </s> <s> Muudkui joob ja laaberdab , ütleb , et kurvastusest sinu surma puhul . </s> <s> Sa anna talle teada , et sa pole sugugi loojakarjas , et sa oled hoopiski elus , " soovitasin mina . </s> </p>
<p> <s> " Ei saa , ei tohi . </s> <s> Lavrenti Pavlovitsh ei luba . </s> <s> See keeraks kogu operatsiooni tuksi , " keeldus Koba . </s> <s> " Ela ta õel iseloom üle , mis mina sinna ikka teha saan , kui ta on oma emasse läinud . " </s> </p>
<p> <s> " Mis operatsioon see selline on , mille saab Sveta tuksi keerata ? " imestasin mina . </s> </p>
<p> <s> " Kust mina tean ? </s> <s> Mine küsi Lavrenti Pavlovitshi käest , aga vaevalt et ta sullegi midagi kõssab . </s> <s> Luurevärk on alati väga salajane , " laiutas Koba käsi . </s> </p>
<p> <s> Issand jumal , see on nii vilets paik , et siin viiakse supitaldrik kah nina eest minema ! </s> <s> Sattusin Muzafariga hommikul nii jutuhoogu , et ei pannud tähelegi , kui lauakoristaja minu puutumata road kööki või kuhugi mujale taris . </s> </p>
<p> <s> Neljakordse ülikooliharidusega arbuusimüüja Muzafar aga on niisugune koonerdaja , et ennemini kukub kild kivi küljest kui et tema teisele uue supi ostaks . </s> </p>
<p> <s> 1 . aprill </s> </p>
<p> <s> " Vaata , siga lendab ! " näitas Karuklis näpuga aknast välja , kui me kõrvuti grimmitoolides istusime . </s> </p>
<p> <s> Mõnusad aprillinaljad on lahedad . </s> </p>
<p> <s> Teised naudivad jumestamist , mina talun seda vaevu-vaevu . </s> </p>
<p> <s> Ma lihtsalt ei saa kedagi oma hingele nii lähedale lasta , et too võiks hakata moonutama mu nägu . </s> </p>
<p> <s> Minu meelest peab inimeste vahel olema ikkagi distants , siis ei astu keegi sulle varba peale . </s> </p>
<p> <s> Ja mis veel tähtsam : ma ei taha olla keegi teine , ma tahan olla üksnes mina ise . </s> </p>
<p> <s> Kinoga on sama lugu — kui stsenaarium nõuab valetamist , siis olen ma püsti hädas , pean paluma SHolohhovi , et ta selle koha ümber kirjutaks . </s> </p>
<p> <s> Märkasin alles täna , et meie võõrastemaja nimi on " Za Miru " . </s> </p>
<p> <s> Mina ei saa aru , kas see tähendab " rahu eest " või " maailma eest " . </s> </p>
<p> <s> Selline kahekeelsus ei meeldi mulle , igasugune ümbernurgajutt ajab mulle lihtsalt judinad peale . </s> </p>
<p> <s> Näiteks hakkas Krauklis pärast grimmi lunima , et ma jälle temaga magaksin . </s> </p>
<p> <s> " Jälle ! ? </s> <s> Seda ma sulle ei kingi ! </s> <s> Mida sa endale õige lubad ! </s> <s> Igasugustel naljadel on ikka piir . </s> <s> Ma lasen Pavkal sult osa ära võtta , kui sa kohe andeks ei palu , " saatsin ma selle punase küti pikale lainele . </s> </p>
<p> <s> Paras paar Pushkiniga , kes tuli võõrastemaja triikimistuppa , võttis mul rinnanibust kinni , kruttis seda nõnda , et mulle jäle tülgastus peale tuli , ja kiitis omapoisilikult : </s> </p>
<p> <s> " Millal me jälle nikume , Marusja ? " </s> </p>
<p> <s> " Kõtt ! </s> <s> Korista oma käbarad , vastik elukas , " ajasin ma ta minema nagu tüütu kärbse . </s> </p>
<p> <s> " Aa , ma tean küll ! </s> <s> Sa hoiad oma süütust tsaarile , " irvitas Pushkin ja lõi ukse pauguga kinni . </s> </p>
<p> <s> Mina panin pressmasinasse uued söed ja triikisin Maria Blanki pulmakleiti edasi . </s> </p>
<p> <s> Kostümeerijad on nõnda ninakad tegelased , et nemad juba seda ei tee , vaene näitleja peab ise oma garderoobi ornungis hoidma . </s> </p>
<p> <s> 3 . aprill </s> </p>
<p> <s> Võtsime episoodi , kus ma olen juba Pushkinist rase , kannan oma kõhus Krauklist , jõuan Simbirskisse Pobeda juurde . </s> </p>
<p> <s> " Kes ütles , et lumi ei sula vahepeal ära ? </s> <s> Mina ! </s> <s> Ilma valitsevad režissöörid , " kergitas Pavka oma saba . </s> </p>
<p> <s> Mina näen esimest korda oma tulevast , kes on mulle postisaanile vastu tulnud ja viib mu kelguga koju . </s> </p>
<p> <s> Kelgul näen esimest korda Simbirskit , oma uut kodulinna , mida praegu Uljanovskiks kutsutakse . </s> </p>
<p> <s> " Marka-kass , su silmades peab peegelduma see , et linn saab tulevikus sinu nime ! " õpetas Pavka . </s> </p>
<p> <s> " Kuidas minu nime ? </s> <s> Ma olen Maria Blank , " vaidlesin mina . </s> </p>
<p> <s> " Homme saab sinust Uljanova , " targutas SHolohhov , kes jäi üldjoontes rahule . </s> </p>
<p> <s> " Pärast ilmutamist otsustan , kas on tarvis uut duublit või mitte , " teatas võttepäeva lõpul Pavka . </s> </p>
<p> <s> 4 . aprill </s> </p>
<p> <s> Kõik läheb ludinal , Pavka on tõepoolest hiilgav organisaator . </s> </p>
<p> <s> Täna võtsime Pobeda ja minu paaripanekut Simbirski kirikus , mis oli ehitatud paviljoni . </s> </p>
<p> <s> Olid uhked pulmad , aga mu kummis kõht pidi olema pulmakleidi alt paista . </s> <s> Sinna oli pistetud padi . </s> </p>
<p> <s> Stseen on peaaegu sõnatu , pidin vaid ütlema preestrile " Jah ! " , samuti Pobeda . </s> </p>
<p> <s> Preestrit tegi Pavka ise . </s> </p>
<p> <s> " Ega ma nõnda edev ei ole , et ise kaadrisse tikun , eks ma lõika suurema osa pärast välja . </s> <s> Aga tegelikult peab režissöör ise ka pisut kaamera ees võimlema , siis saab ta näitlejate tunde kätte , " vabandas Pavka preestrimängimist . </s> </p>
<p> <s> Oma jahh'i ütlesin vähemalt 13-s duublis , väga raske oli teeselda armastuse teesklemist . </s> </p>
<p> <s> Loomulikult ei tohi näitlejal pähe tulla kõrvalisi mõtteid ( need on ta silmadest paista ) , aga mina lugesin kogu aeg , et kui mitmendad pulmad need on minu elus . </s> </p>
<p> <s> " Sa ei valda materjali , su südames peab loitma tõeline leek . </s> <s> Su iseenda hoolde jäetud keha peegeldab su tundeid hoopis valesti , " juhendas mind Pavka . </s> </p>
<p> <s> " Kelle vastu mul need tunded olema peavad , kas Pobeda või Pushkini vastu ? " küsisin mina . </s> </p>
<p> <s> " Mõlema vastu , " tikkus õpetama papi SHolohhov , kes heast-paremast vahib võtteplatsi ääres , parandab meie dialooge ja sööb kõigil hinge seest välja . </s> </p>
<p> <s> " Teeme nii , et mul on tunded ainult Pushkini vastu , nii on ausam , " pakkusin mina kolmanda ja neljanda duubli vahel . </s> </p>
<p> <s> " Ei ! </s> <s> Lihtsad lahendused on halvad lahendused . </s> <s> Naine võib armastada mitut meest korraga , see on loomulik . </s> <s> Mootor ! " hõikas Pavka ning Jegorov pani kaamera tööle . </s> </p>
<p> <s> Öösel koputati väga viisakalt ja vaikselt mu võõrastemaja-numbri uksele . </s> </p>
<p> <s> Mõtlesin , et küllap Pushkin või Krauklis , ehkki nad mõlemad on valjusti klõmmijad . </s> </p>
<p> <s> Pushkiniga oleks ma nõus olnud , aga Krauklis on lihtsalt jäle . </s> </p>
<p> <s> Koputajaks oli hoopis Pobeda . </s> </p>
<p> <s> " Nüüd , mil me oleme ametlikus abielus , nüüd me võime , " pobises Pobeda üpris väriseva lõuaga . </s> </p>
<p> <s> Issand Jumal , ta on tõesti päris lapsuke , mul hakkas temast hale . </s> </p>
<p> <s> " Aga mida su naine ütleb , kui teada saab ? </s> <s> Pealegi on Stalina minu parim sõbratar , " teesklesin ma tõrkumist , kuigi igasugune peibutamine on mulle vastukarva . </s> </p>
<p> <s> " Mis minul seal teha ? </s> <s> Nad on Svetaga nagu püks ja särk kogu aeg koos , " lõi Pobeda käega ja kohmitses põuest pudeli välja . </s> <s> " Noh , kas võtad kosjaviinad vastu või ? " </s> </p>
<p> <s> Ausalt öelda , Pobeda ei pakkunud midagi . </s> <s> Mina pidasin teda luuletajaks ja näitlejaks , aga tema rääkis muudkui kaugushüppest , ja mida rohkem ta purju jäi , seda kaugemale ta hüppas . </s> <s> Algul oli ta kuskil 6,5 meetri peal , hommikuks oli jõudnud juba Nõukogude Liidu koondisse ja 8-le meetrile . </s> <s> Helsingi olümpiamängudele poldud teda lastud üksnes seetõttu , et ta isa oli maha lastud kui kulak . </s> </p>
<p> <s> " Kulakupoegi Stalin välismaale ei lasknud . </s> <s> Näis , kas Beria laseb , " arutles Pobeda ja kukkus mu kõrval hirmsal kombel norskama . </s> </p>
<p> <s> Ma pidin selle asja lõpetama näpuga , nagu Pavka oli mulle õpetanud . </s> </p>
<p> <s> Mis näoga ma nüüd Stalinale silma vaatan ? </s> </p>
<p> <s> 5 . aprill </s> </p>
<p> <s> Uuesti pulmastseen , kuna etnograafid märkasid , et midagi oli valesti mu hõbeprossidega . </s> </p>
<p> <s> " Niisugustes asjades ei tohi eksida , " ütles Pavka ning ma pidin altari ees talle ja pohmellis Pobedale uuesti jahh'isid ütlema . </s> </p>
<p> <s> " Marka-kass , sa lähed üha rohkem lahti , kaamera fikseerib selle , " kiitis mind Pavka , kui mul grimmi maha pesti . </s> </p>
<p> <s> Kellele siis ei meeldiks , kui tema kohta hästi öeldakse ? </s> <s> Näitlejale kindlasti . </s> <s> Ja kui ütlejaks on veel sinu oma mees ! </s> </p>
<p> <s> 6 . aprill </s> </p>
<p> <s> Hommikueinel võõrastemaja sööklas lugesin jälle " Pravdat " , see oli kolm päeva vana , värskemad lehed siia kolkasse ei käi . </s> </p>
<p> <s> " Seda lehte annan välja mina . </s> <s> Head lugemist , " soovis Bondartshuk . </s> </p>
<p> <s> " Uuemate andmete järgi siiski mina , " täpsustas Muzafar . </s> </p>
<p> <s> " Noh , poisid , ärge pange pada ! " irvitas Pushkin . </s> </p>
<p> <s> " Kukulind hüüab ikka iseenese nime , kekspüksid . </s> <s> Kust te raha saate , et trükikojale maksta , ah ? " tegi Leninile ja Stalinile sõitu Nikolai II . </s> </p>
<p> <s> Mulle see ei meeldi , kui mehed omavahel kraaklevad . </s> </p>
<p> <s> Tuleb välja , et nad tegid seda minu pärast , kuna ajalehes on minu pilt ja intervjuu Pavkaga . </s> </p>
<p> <s> " Lenini ja Stalini hirmuvalitsuste ajal Nõukogude Liidu ja Kommunistliku Partei ajalugu võltsiti . </s> <s> Praegu , mil me oleme taastamas demokraatlikke norme ühiskonnaelus , võime kõnelda tõtt , peame kõnelema tõtt . </s> <s> Mina kõnelen tõtt oma filmiga " Lenini armastus " , heidan kõige uuemate arhiiviandmete valgusel pilgu tehingutele , mida seni on püütud varjus hoida , " on ajakirjanik Žurkov üles kirjutanud Pavka jutu . </s> </p>
<p> <s> Tõde meeldib mulle . </s> <s> Mina olen niisugune inimene , kes valetada ei saagi . </s> <s> Ainult et kas ma pean ütlema Pavkale , mis mul juhtus Pobedaga ? </s> <s> Või pean selle ainult enda teada jätma ? </s> </p>
<p> <s> Pavka tegeleb tõe väljaselgitamisega , nagu ta intervjuus ütleb . </s> <s> Kas ma pean teda aitama ? </s> <s> Kindlasti . </s> <s> Mees ja naine kuuluvad kokku , näitleja on režissööri paremaks käeks . </s> </p>
<p> <s> Täna võtsime Inessa ja Krupskaja roosa armastuse episoodi , mida Volodja takka õhutab . </s> </p>
<p> <s> Loomulikult on tegemist ümbernurga-jutuga , üksnes vihjamisi , läbi lillede on mõista antud , mis vahekord nende kahe naisrevolutsionääri valitseb . </s> <s> Tookord lesbiteatris oligi asi liiga avalik , mõjus rusikalöögina silmaauku . </s> </p>
<p> <s> Inessa Inessaks ja Krupskaja Krupskajaks , nende tööd ja tegemised ei lähe mulle vähimatki korda . </s> <s> Aga mu emasüda ütleb , et Volodjat lihtsalt laimatakse . </s> </p>
<p> <s> " Proua Beria , pean teid kurvastama . </s> <s> Kõik see on sulatõsi , " kinnitas mulle SHolohhov , kellelt ma palusin , et ta episoodi muudaks , kuna ema süda ei peta . </s> </p>
<p> <s> Mis on arhiiviandmed emasüdame kõrval ? </s> <s> Puhas null . </s> <s> Pealegi saab neid võltsida , emaarmastust aga ei teeskle kuidagi , see on looduse poolt kaasa antud ehtne ja puhas tunne oma poegade kaitsmiseks . </s> </p>
<p> <s> Võtsime lühikese episoodi , kus ma meie Simbirski-kodus näitan Pobedale raha , mis Pushkin oli mulle lapse kasvatamiseks kaasa pannud . </s> </p>
<p> <s> " Keisri raha , keisri enda piltidega ! " lõi Pobeda kaht kätt kokku ja uuris raha vastu valgust , luges kupüürid kaks korda ükshaaval üle . </s> </p>
<p> <s> " Noh , kas on täpselt või ? " nähvasin mina kaunis irooniliselt , kuna raha ja rahalugemine mulle põrmugi ei meeldi . </s> </p>
<p> <s> " Täpselt , Maria Aleksandrovna , täpselt see summa , mis lubati . </s> <s> Ma ei ole elu sees nii rikas olnud kui täna , " tänas Jumalat Pobeda , igavene ihnuskoi . </s> </p>
<p> <s> 7 . aprill </s> </p>
<p> <s> Kordasime roosat episoodi . </s> <s> Kaheksanda duubli ajal vahistati Sveta otse võtteplatsil , prožektorite miilates ja kaamera surisedes . </s> </p>
<p> <s> " Laske vähemalt riidesse panna ! " anus Sveta , käed juba raudus . </s> <s> " Näete ise , ma ei saa seda nõnda ju teha , " krägistas ta ahelaid . </s> </p>
<p> <s> " Ne položeno , " vastas talle operatsiooni juhtinud NKVD ohvitser . </s> </p>
<p> <s> Isegi niisugune pisike vastutulek polnud lubatud ! </s> </p>
<p> <s> Alasti Sveta konvoeeriti täägimeeste vahel trellitatud akendega vanglatõlda , Krupskaja loopis talle ta riided järele . </s> </p>
<p> <s> " Võta , võta oma hilbud , mis sa oled partei rahade eest ostnud , " ilkus kahjurõõmust Stalina , hõõrus veel käsigi kokku . </s> </p>
<p> <s> " Selle mõtlesin ma hästi välja , " kiitles SHolohhov , kusjuures mina ei jaga siiamaani , kas ta tegi nalja või rääkis tõtt . </s> </p>
<p> <s> Mina ei taha kunagi teise inimese kohta halvasti öelda , aga tegelikult ei salli seda sulesoldatit mitte keegi , vanamehetoi istub oma ärplemistega kõigil nagu täi krae vahel . </s> </p>
<p> <s> 8 . aprill </s> </p>
<p> <s> Stalina peab muutma oma nime Linaks , kuna Stalin oli inimkonna õelaim vaenlane , töölisklassi ürituse reetja , imperialismi palgasulane , ohranka agent ja massimõrvar . </s> </p>
<p> <s> " Kuhu see kõlbab , kui tiitrites on Lenini abikaasa nimeks Stalina ? </s> <s> Phui ! " siunas Gamburg , kes ise polegi veel kaamera ette pääsenud , kuna võtted Nikolai II-ga pole alanud . </s> </p>
<p> <s> Mina olengi talle kogu aeg öelnud Lina , mina ei ole teda kunagi Stalinaks kutsunud . </s> </p>
<p> <s> " Kui ma enda peale mõtlen , siis olen ma alati Lina , " oli mu sõbranna nimevahetamisega jalamaid nõus . </s> </p>
<p> <s> " Näed nüüd , kui tark on partei poliitika , " lausus Gamburg . </s> </p>
<p> <s> " Senikaua on tark , kuniks sul endal ei ole varbaid viluks tehtud , " torkas Bondartshuk , kes Svetaga kenasti oli klappinud . </s> </p>
<p> <s> Ka minul on Svetast kahju . </s> <s> Niimoodi ikka ei sobi — viia inimene ära võtteplatsilt , andmata talle mahti ihuvarjegi peale tõmmata . </s> </p>
<p> <s> Kas tõesti on antud SHolohhovile voli määrata iga inimese saatust nõnda , nagu ta heaks arvab ? </s> </p>
<p> <s> Ka Linale ei meeldi selle koha pealt partei poliitika . </s> </p>
<p> <s> " Me saime Inessaga hästi läbi . </s> <s> Paremini kui sinuga , " ütles mulle Lina , ja pisut see riivas mind . </s> </p>
<p> <s> Kas ta tõesti teab , mis mul Pobedaga juhtus ? </s> </p>
<p> <s> " Mis te pinisete mu kallal , kuradi varielajad ! </s> <s> Kas te siis ei tea , et Poliitbüroo otsustas juba 1937. aastal , et Leninil oli üks abikaasa — seltsimees Krupskaja — , mitte tonksugi rohkem . </s> <s> Seltsimees Inessa , kes sellele kohale pretendeeris , koksati maha , seltsimees Kollontai , kes samuti ametlikuks eluseltsiliseks tikkus , küüditati Rootsi suursaadikuks , " õigustas SHolohhov ennast käsi laiutades . </s> <s> " Mina kirjutan elust maha . </s> <s> Teie parandage elu , siis muudan mina stsenaariumi . " </s> </p>
<p> <s> Kas Sveta on juba tõesti muru all ? </s> </p>
<p> <s> Jube ! </s> </p>
<p> <s> 9 . aprill </s> </p>
<p> <s> Pakime asju , hakkame sõitma tsaaririigi pealinna . </s> </p>
<p> <s> Niisugune on juba näitleja elu . </s> </p>
<p> <s> 10 . aprill </s> </p>
<p> <s> Sedapuhku olen üksinda kupees , kuna Sveta on ikka veel vanglas ja Pavka lendab jälle lennukiga , sest tal pole mõtet raisata aega maad mööda veeremisele . </s> </p>
<p> <s> 11 . aprill </s> </p>
<p> <s> Pikk rongisõit on põrguigav , ausalt öelda olen tüdinud nägemast vagunikoridoris kogu aeg ühtesid ja samasid nägusid . </s> </p>
<p> <s> Hea vähemalt , et kupees saab olla omaette . </s> <s> Lesin naril ja mõtisklen . </s> <s> Siis tõusen istuma ja joon teed . </s> </p>
<p> <s> Lumi sulab , järelikult tuleb kevad . </s> </p>
<p> <s> Heidan uuesti pikali . </s> </p>
<p> <s> Teeklaas kupeelaual kõliseb oma metallümbrises imekenasti . </s> </p>
<p> <s> 12 . aprill </s> </p>
<p> <s> Ärkasin hilja . </s> <s> Teeklaas ei värise ega tilise , vagunirattad ei põra . </s> <s> Päike on kõrgel taevas , rong seisab haruteel keset hangedes taigat . </s> <s> Eile oli aknast näha , et väljadel on maa küll paljaks sulanud , metsa all aga on lund nii et vähe pole , jääb ülegi . </s> </p>
<p> <s> Täielik vaikus kõikjal , mulle tundub , et ma olen maailmas ihuüksi . </s> </p>
<p> <s> Tunnen , kuidas hirmujudin jookseb üle selja . </s> </p>
<p> <s> Kahju , et Pavka Uljanovskist lennukiga Leningradi lendas , tema oleks mulle toeks . </s> </p>
<p> <s> Miks vagunisaatja ei tule teed pakkuma ? </s> </p>
<p> <s> Kondasin vaguni läbi — täielik tühjus , kupeedes valitseb kaos , kõik linad ja madratsid on hunnikus nagu segapuder , näib , et inimesed on oma asju kaasa haarates kiiruga põgenenud . </s> </p>
<p> <s> Kus on minu kursusekaaslased ? </s> <s> Kus on minu poeg Bondartshuk ja minu mees Pobeda ? </s> <s> Isegi vana kehkadivei ja toriseja SHolohhov pakuks hingele pidet , ent temagi on kadunud nagu tina tuhka . </s> </p>
<p> <s> Sõbrad , kas te olete mu maha jätnud ? </s> <s> Töökaaslased , kas olete mu ilma hooleks jätnud ? </s> </p>
<p> <s> Ma ei taha küll inimestest halvasti mõelda , aga sihukest juudalikkust poleks ma teist usukunud . </s> <s> Tunnen , et mulle on une pealt nuga selga löödud . </s> </p>
<p> <s> Mida ma pean tegema ? </s> <s> Üksinda läbi taiga lähima külani minema ? </s> <s> Aga kuhu poole see jääb ? </s> </p>
<p> <s> Targem on oodata . </s> <s> Võtan õige küpsist , mida eile tee kõrvale pakuti ja millest pool pakki veel kupeelaual vedeleb . </s> </p>
<p> <s> Oot-oot , mis see veel olgu ? </s> <s> Kuulen lennukimootorite mürinat , näen vaguniaknast , et parv lennukeid lendab madalalt üle meie rongi . </s> </p>
<p> <s> Kõik see on kunagi olnud . </s> <s> Siis , kui ma Tallinnast Räpina poole sõitsin . </s> <s> See SHolohhov ei suuda ka midagi oma peaga välja mõelda , ikka kirjutab ta elust maha . </s> </p>
<p> <s> 13 . aprill </s> </p>
<p> <s> Jutustan , mis edasi juhtus . </s> </p>
<p> <s> Kui lennukid tagasi tulid , põgenesin metsa , sealt leidsin eest kõik teised , nemad tegid SHolohhovi juhtimisel endile lumest maja . </s> </p>
<p> <s> Kui tõeline juht — Pavka — on eemal , haarab ohjad mõni teine . </s> <s> Ainult peaoperaator Jegorov mässas pisut SHolohhovi võimu vastu , teised olid kuulekad nagu tallekesed . </s> </p>
<p> <s> Küll Pavka kunagi SHolohhovile tema koha kätte näitab ... </s> </p>
<p> <s> Lõpuks sai maja valmis , isegi katus on peal . </s> <s> Kevadine lumi on kleepuv , kõlbab küll ehitamiseks . </s> </p>
<p> <s> Kõndisime , silmad pulkas , närvid krussis , edasi-tagasi , kiskusime suitsu , rahulikumad tegelased istusid vaguralt oma kimpsudel-kompsudel . </s> </p>
<p> <s> Lumemaja aknast nägime , kuidas masinist haakis auruveduri vagunikoosseisu eest lahti , ronis redelit pidi kabiini . </s> <s> Korstnatest lõi välja musta tossu , vedur sõitis minema . </s> <s> Seejärel ilmus taevasse lennuk , hakkas vedurit pommitama . </s> <s> Üks pomm tabas , vedur plahvatas põlema , lõõmas kõrge leegi ja paksu suitsutomuga , sulatades praginal lund raudteetammi kõrvalt . </s> </p>
<p> <s> " Põgeneja palgaks on surm , " ohkas Nikolai II . </s> </p>
<p> <s> " Türade maa , küll on jama lahti . </s> <s> Kivisüsi põleb kaua , võib metsagi põlema panna , me võime sisse põleda . </s> <s> Sina , abordijäänus , oled kõiges süüdi ! " kargas operaator Jegorov kallale stsenarist SHolohhovile . </s> <s> " Pealegi pole mulle metsapõlemist üldsegi vaja . " </s> </p>
<p> <s> " Missugune ninatark ! </s> <s> Minge metsa koos oma kuradi kaameraga ! </s> <s> Kas te arvate , et ma ei tea seda ? </s> <s> Loomulikult ei ole meile metsapõlemist vaja , " tatistas SHolohhov paremale ja vasakule , turtsus , ähkis ja puhkis . </s> <s> " Meie ei hukku tules . " </s> </p>
<p> <s> " Aga kuidas siis ? " küsis Aleksander III võbiseval häälel . </s> </p>
<p> <s> " Ma tahaks kah teada , " higistas verd Nikolai II . </s> </p>
<p> <s> " Lugege stsenaarium lõpuni , seltsimehed , siis saate teada , " hoidis muidu laia suuga SHolohhov sedapuhku keelt hammaste taga . </s> <s> " Näitlejad ei viitsi seda kunagi teha , sellepärast nad ongi juhmakad . " </s> </p>
<p> <s> " Mina tean ! </s> <s> Mina olen lugenud ! " ütlesid nagu ühest suust Sasha ja Volodja , mu vanem ja noorem poeg . </s> <s> Mul on nende üle hea meel , nad on alati olnud õppimises tublid . </s> </p>
<p> <s> " Inessal vedas , et kinni võeti . </s> <s> Vanglas pole vähemalt külm , siin on otsekui hundilaudas . </s> <s> Ja-jah , Inessa on alati minust paremas olukorras , " kurtis mu minias Krupskaja , näost lilla otsekui jõhvikas . </s> </p>
<p> <s> " Teeks õige tuld , seltsimehed . </s> <s> Ma ei saa kringliks külmuda , ma pean tegema maailmarevolutsiooni , ma pean bolshevismi levitama Poolasse ja Prantsusmaale , Hiinasse ja Ameerikasse , aga mitte siin oma sõrgu välja sirutama , aia ja hangede vahele minema , " pani ette Koba . </s> </p>
<p> <s> " Tuld ! </s> <s> Loll nagu labakinnas , sa oled peast täiesti segaseks läinud , viimane mutter logiseb su kolus ! </s> <s> Tuli sulatab kamuflaaži , meie katuse ja kohe on pommitajad platsis , " kisendas mu poeg Volodja , keda teised Vladimir Iljitsh Leniniks kutsuvad . </s> </p>
<p> <s> Asi on selles , et Lenin on Volodja varjunimi , kuna kõigil tähtsatel bolshevikel on varjunimed . </s> <s> Näiteks Koba varjunimi on Stalin . </s> <s> Ka tsaaridel on varjunimed . </s> <s> Muidu on nad Romanovid , aga nad lasevad kutsuda end Aleksander Teiseks ja Kolmandaks ja Nikolai Teiseks . </s> <s> Ka minul on oma kirjus elus olnud palju nimesid . </s> </p>
<p> <s> Kui ma Tallinnas ja Räpinas elasin , siis olin ma Margit Puusaag , Krimmis Klavdia Anissimovna Klevtsova ( ehkki oleksin parema meelega olnud Margit Rünkkanen ) , moshees lihtsalt Amina , Kesk-Aasias Amina Kutujeva , pärast aga juba Amina Absaljanov , Moskvas Margit Janovna Beria , Itaalias ja Iisraelis Margit Bedia , seejärel Maria Blank , pärast laulatust Simbirskis Maria Uljanova . </s> </p>
<p> <s> " Poisid , ärge kiskuge ! </s> <s> Sotsiaaldemokraadid on alati ühel meelel , " vaigistas parteikaaslaste tigedaid südameid minu pojanaine Nadežda Konstantinovna Krupskaja , pani ühe käe Lenini , teise Stalini õlale . </s> <s> " Läheb üle , kindlasti läheb üle . </s> <s> Näete , läkski ! " </s> </p>
<p> <s> " Põrgu pihta , ära lase ühel lollakal vanamooril endale pähe istuda , Koba , " valas õli tulle Nikolai II , küttiski kired lõkkele . </s> </p>
<p> <s> " Siiski , Vladimir Iljitsh , siiski , siiski , Nadežda Konstantinovna , " läitis Koba kaua ja mõnuga , näiliselt rahulikult oma piipu . </s> <s> " Ma pean teile meenutama , et võlgnete parteikassale bordellide eest , kus te Zürichis ja Pariisis magusaid tunde veetsite . </s> <s> Samuti kõrvarõngaste ja prosside eest , mida te nii heldelt olete jaganud oma armukesele Inessale ja laulatatud abikaasale Nadežda Konstantinovnale . " </s> </p>
<p> <s> " Heldene taevas , Issanda rist , Volodja , kas sa oled seda teinud ? </s> <s> Kas sa oled nende va pordulinnukeste juures käinud ? " tarretus mul veri soontes . </s> <s> " Emale ei tohi valetada , emale peab alati tõtt rääkima . " </s> </p>
<p> <s> " Ei ole , ausõna , ei ole ! </s> <s> Koba jutt või koera sitt . </s> <s> Ausõna , ausõna , ema , " tagus Volodja endale rusikaga vastu rinda . </s> </p>
<p> <s> " Mis tähtsust sellel on , kus keegi käib . </s> <s> Need on kodanlikud eelarvamused , nagu mees ei tohiks hetääride vastu huvi tunda või mõnda metressi pidada . </s> <s> Minu ja Vladimir Iljitshi laulatus oli lavastus ohrankale puru silma ajamiseks , et mina kui ametlik abikaasa võiksin SHushenskojes asumisel viibiva Vladimir Iljitshi juures käia täiesti legaalselt . </s> <s> Tegelikult oleme me mõlemad abielu kui niisuguse vastu . </s> <s> Abielu on ahel , aga sotsiaaldemokraadid purustavad kõik ahelad . </s> <s> " Brak nash vrag ! " " pillas ladusalt sõnu mu minias Krupskaja . </s> </p>
<p> <s> Või et " abielu on meie vaenlane " ! </s> </p>
<p> <s> " Mida peavad kuulma ämma kõrvad , kallis Nadja ! " olin ma hingelistest üleelamistest rabandust saamas . </s> </p>
<p> <s> " Mina teen pankasid , mina riskigu eluga , aga nemad hooravad oma Pariisides ringi , nii et jofferdoffer valust sinine . </s> <s> Inessa ja Krupskaja nuusutavad teineteise hargivahet , mina pidagu parteid ülal ! </s> <s> Oh , sa armutegu küll ! " ei jätnud Koba järele . </s> </p>
<p> <s> " Raha muidugi ei tule pangaröövidest . </s> <s> Vähemalt suurem osa mitte , " viskas kinda Nikolai II . </s> </p>
<p> <s> " Aga kust siis ? </s> <s> Kust siis , tahan ma teada ! " hüsteeritses mu ametlik abikaasa Ilja Uljanov . </s> </p>
<p> <s> Asi on selles , et Ilja on selles küsimuses hellaks tehtud , ta ju teab , kes on Sasha tõeline isa — Aleksander III — , ja alati , kui ma talle tsaarilt pojakasvatamiseks saadud raha annan , haarab ta kahe käega peast ning kutsub Issandat appi . </s> </p>
<p> <s> " Minult muidugi , " päästis keelepaelad valla Aleksander III . </s> </p>
<p> <s> " Selle eest sa sured , " pani pommi mu vanem poeg Sasha . </s> </p>
<p> <s> " Ja nimelt , " ütles suisa suhu Nikolai II , olles oma vanaisaga ühel meelel . </s> </p>
<p> <s> " Selle eest sured sina , raibe , " matkis sõrmega päästikulevajutamist minu noorem poeg Volodja . </s> <s> " Sellepärast , et välja lobisesite , vereimejad ! " </s> </p>
<p> <s> " Õudus , Issand , tule appi ! </s> <s> Lapsed , lapsed , jätke oma rumalused , " vingutas nina minu mees Ilja Uljanov . </s> </p>
<p> <s> Edasi pidin ütlema midagi mina , aga mulle ei tulnud minu repliik meelde , ka polnud suflööri kohal . </s> <s> Arvasin , et kõik on minu peale kole vihased , aga õnneks eksisin . </s> </p>
<p> <s> " Kuidas me ikkagi nii , ilma Pavel Lavrentjevitshita ? </s> <s> Isetegevus ilma režissöörita ei sobi kassi saba allagi , " lausus peaoperaator Jegorov . </s> <s> " Pealegi on valgus reguleerimata . </s> <s> Kevadine lumi on igavesti petlik , paistab iga tund ise moodi . " </s> </p>
<p> <s> " Läki siis rongi , " pani ette SHolohhov , kuna lennukeid polnud taevas enam hulk aega näha olnud , ainult vedur vagunitest tükk maad eemal leegitses mühinal edasi . </s> <s> " Külm , kurat ! " </s> </p>
<p> <s> Hakkasime minema , kahlasime läbi hangede . </s> </p>
<p> <s> " Teie , seltsimees Bondartshuk , eksisite mitu korda . </s> <s> Te olite tigedam kui ette nähtud . </s> <s> Keegi ei ütle tsaarile " raibe " , aga teie ütlesite , " tegi mu pojale Volodjale tagasiteel etteheiteid SHolohhov . </s> </p>
<p> <s> " Ma tean ise , mis ma ütlen , ärge tulge mind õpetama ! " hüppas Volodja SHolohhovile nina peale . </s> </p>
<p> <s> " Ja ka teie , seltsimees Muzafar , pakute rohmakusega üle , " viskas SHolohhov kivi Koba kapsaaeda . </s> </p>
<p> <s> Minu meelest on ta sisse võtnud Pavka koha , mis on Pavka suhtes täiesti ebaõiglane . </s> <s> Õigupoolest just sellepärast mul ei tulnudki oma tekst meelde , kuna Pavkat pole kohal . </s> </p>
<p> <s> " Bolshevikud teavad ise , bolshevikud ei vaja kellegi õpetusi , " suskas Koba . </s> </p>
<p> <s> " Aga mina ? </s> <s> Kuidas mina ? " lunis kiitust Gamburg , kes on valmis teenima keda tahes , peaasi , et türmi ei pisteta . </s> </p>
<p> <s> " Mina olen teinud Nikolai II rahulikuks meheks , kellele meeldib puid lõhkuda . </s> <s> Pavel Lavrentjevitsh lisas pildistamise , ma jäin ka sellega nõusse . </s> <s> Las jääb Venemaa viimane tsaar ajalukku puulõhkujana ja fotograafina , " hiilis SHolohhov vastamisest kõrvale . </s> </p>
<p> <s> " Aga kas ma olen ka hea puulõhkuja ja fotograaf ? " ei jätnud järele Gamburg . </s> </p>
<p> <s> " Seda otsustab Pavel Lavrentjevitsh , see on tema rida , " ei hakanud SHolohhov tellimise peale Gamburgi mokkadele mett määrima , küll oli ta aga ise suur enese saba kergitaja . </s> <s> " Noh , on ju mul piisavalt hästi kirjutatud ? </s> <s> On ju ? " </s> </p>
<p> <s> " Hiilgavalt , hiilgavalt , Mihhail Aleksandrovitsh , " laulis lipitsevalt kiitust Krauklis . </s> <s> " Minu karakter on täpselt loodud , repliigid on just terroristi omad . </s> <s> Ka mu ema on täpipealt mu ema , " embas Krauklis siis mind . </s> <s> " Just niisugune ta on , just niisugusena ma teda armastan . " </s> </p>
<p> <s> Mina ei lähe ilma grimmi ja kostüümita osasse sisse . </s> <s> Lihtsalt ei kuku välja ja kogu lugu . </s> </p>
<p> <s> " Aga selles kuradi vanamooris on midagi võltsi , " lausus Krupskaja kohta Lina . </s> </p>
<p> <s> " Mina pole küll niisugust õpetajat näinud nagu see Ilja Uljanov , " arvas Pobeda . </s> </p>
<p> <s> " Mina oleksin Aleksander III-st teinud tõelise eluvenna . </s> <s> Umbes nagu mina . </s> <s> Vohh , siis oleks mul äge mängida , " naeris Pushkin . </s> </p>
<p> <s> " Arvestame teie ettepanekuid , arvestame . </s> <s> Peame Pavel Lavrentjevitshiga nõu ja arvestame , " lubas SHolohhov , kui me oma erirongi vagunitesse tõusime . </s> </p>
<p> <s> Õhtuks kogunes rahvas minu kupeesse , otsekui võiksin mina asendada Pavkat . </s> <s> Istusime nagu silgud pütis , käed ja jalad sõlmes , hoidsime kupeeukse lahti , et kõik ära mahuksid . </s> </p>
<p> <s> Ma pean kohe ütlema , et ma olen teinud SHolohhovile liiga . </s> <s> Ta on küll prostoi , jätab endast labase mulje , aga ta pole kellegi teeskleja , ta on sundimatu , tunneb end igal pool koduselt , sülitas ka minu kupee põrandale . </s> </p>
<p> <s> Jõime viina , peale hammustasime hapukurki , mõlemaga kostitas SHolohhov . </s> </p>
<p> <s> " Öelge mis tahate , aga mulle meeldib ajalugu teha . </s> <s> Mulle meeldib maailma muuta , " tunnistas SHolohhov . </s> </p>
<p> <s> " Aga kelle lennukid need olid ? </s> <s> Need , mis pommitasid ja need , mis vedurile pihta said ? " küsis Gamburg . </s> </p>
<p> <s> " Aga mis teie ise arvate ? " muheles SHolohhov . </s> </p>
<p> <s> " Kindlasti Ameerika imperialistide omad , " pakkus Gamburg . </s> </p>
<p> <s> " Käi oma Ameerikaga persse ! </s> <s> Need olid Lääne-Saksamaa revanshistid , " saatis Krauklis Gamburgi pikalt . </s> </p>
<p> <s> " Sõda on jube ! </s> <s> Mina küll ei taha uut sõda . </s> <s> Kas ma pean nüüd jälle minema kaevikusse sõduritele halastama ? </s> <s> Taevas hoidku , " oli Lina hirmu täis . </s> </p>
<p> <s> " Äkki kamikazed Jaapanist ? </s> <s> Need on vinged vennad , " hõõrus peopesi kokku Pushkin . </s> </p>
<p> <s> " Ärge ajage umbluud suust välja ! </s> <s> Kindlasti olid need Jugoslaavia timukad Tito ja Rankovic1 . </s> <s> Kodanlased ja imperialistid on loomulikult meie vaenlased , aga menshevikud ja revisionistid on sada korda hullemad , nemad on lihtsalt reeturid ! " pani asjad paika Bondartshuk . </s> </p>
<p> <s> Mina kardan , et äkki on " Metropoli " võõrastemaja Moskvas saanud täpselt samuti tabamuse nagu mu lapsepõlvekodu Tallinnas Harju tänaval . </s> </p>
<p> <s> Miks peab ühe inimese elu olema nõnda õnnetu , et tema elupaigad kogu aeg hävivad ? </s> </p>
<p> <s> " Miks te seda saladuses hoiate ? </s> <s> Öelge meile , Mihhail Aleksandrovitsh , " palus operaator Jegorov . </s> </p>
<p> <s> " Ma pean mõtlema . </s> <s> Ma ei ole veel otsustanud , " lükkas SHolohhov vastamise edasi . </s> </p>
<p> <s> Siis võttis Pushkin kitarri ja me laulsime hommikuni nukraid romansse , sest ümberringi käib sõda , üksnes meil , keset taigat , on kõik vaikne . </s> </p>
<p> <s> Ainult vedur lõõmab edasi , leekide valgus küütleb lumel . </s> </p>
<p> <s> 14 . aprill </s> </p>
<p> <s> Ööseks jäi Sergei Bondartshuk , ka Pavka oli teda soovitanud . </s> </p>
<p> <s> Ehkki ma suudan oma tuppe reguleerida , on kaliiber minu jaoks siiski oluline . </s> </p>
<p> <s> Serjožal on just paras . </s> </p>
<p> <s> 15 . aprill </s> </p>
<p> <s> Tegelikult tõmbame Bondartshukiga endale midagi kerget peale ainult paariks korraks päevas , et tamburis käimlas käia . </s> </p>
<p> <s> Kord põrkasin vagunikoridoris kokku Krauklisega , see oli ennast seaks vihastanud . </s> </p>
<p> <s> " Oh sa viimane tuttloom , rublane nikupukk ! </s> <s> Ümberringi uluvad hundid , aga sina , idioot , petad oma meest ! </s> <s> Sina , seenetanud auguga liha , petad režissööri ja stsenaristi , teed , mis sulle pähe tuleb ! " tahtis Krauklis mul silmad peast süüa . </s> </p>
<p> <s> Vaat niisugune mõiste nagu petma on küll ajast ja arust . </s> </p>
<p> <s> Petta saaksin ma ainult iseennast ja Pavkat ei peta ma kohe kindlasti . </s> </p>
<p> <s> Meestel ei jätku huumorit , nad keeravad kõik kole tõsiseks . </s> </p>
<p> <s> Kas ei või siis inimeste suhteid natuke kergemalt võtta , kas peab siis alati olema raskemeelne ? </s> </p>
<p> <s> Kurbus ja haletsemine pole minu jaoks , mina ei taha norutada , ma tahan olla lõbus ja naerda . </s> </p>
<p> <s> Pavkat ma armastan , samuti tema mind . </s> <s> Ka armastan ma Bondartshukki , samuti tema mind . </s> </p>
<p> <s> 16 . aprill </s> </p>
<p> <s> Restoranvagunis söömas ei käi me üldse , elame õhust ja armastusest , ainult teineteise jaoks . </s> </p>
<p> <s> Kui ma Bondartshuki peal ratsutasin , siis nägin , kuidas sõjaväeeshelonid meist mööda kihutasid , platvormvagunitel presendiga kaetud tankid ja üüratult pikkade torudega kahurid , loomavagunites reipalt laulvad soldatid , jalad üle ääre rippu . </s> </p>
<p> <s> 17 . aprill </s> </p>
<p> <s> Päevade ajal on hoopis teistsugune orgasm . </s> </p>
<p> <s> 18 . aprill </s> </p>
<p> <s> Mõnikord on meestel eesnaha vahele jäänud pissi või mingit ääretult lääget rullis sodi , niisugused asjad on lihtsalt tülgastavad . </s> <s> Bondartshuk on hügieeniline , ta peseb endal alati puhtaks . </s> <s> Imesin tal kurku , ta masseeris vasaku käega mu kukalt ja pealage . </s> </p>
<p> <s> On asju , mida ma tõepoolest oskan teha . </s> </p>
<p> <s> Mulle meeldivad avalad ja loomulikud mehed , kompleksides ägavatest äbarikest hoidun ma eemale . </s> </p>
<p> <s> Leidsime põrandalt kupeeukse alt sisse libistatud Krauklise kirja . </s> </p>
<p> <s> " Kui ma vaatan selgel pilgul oma südame põhja , siis pean ma tunnistama : jah , ma tahan , et mul kehvasti läheks , jah , ma tahan surra . </s> <s> Aga enamgi : ma tahan ka Sind mürgitada , ma tahan ka Sind surma ja musta ahastusse kaasa tõmmata . </s> <s> Sinu rõõmus tuju , Sinu lõbus olek teeb mind lihtsalt kadedaks . </s> <s> Niisugune on minu armastus ja pole minu võimuses seda muuta . </s> <s> Palun meeleheitlikult Jumalat , et ta mu hinge teeks puhtaks sellest sopast , mida mõned nimetavad armastuseks , " kirjutab Krauklis . </s> </p>
<p> <s> " Õudne jama küll , see Krauklis on kihvt kutt , " oli Bondartshuk kimbatuses . </s> <s> " Ja oma Aleksandr Uljanovi osa teeb ta marudalt . </s> <s> Tegelikult on ta minu vanem vend , samuti sinu poeg . </s> <s> Ma võin kõrvale tõmbuda , kui sa seda soovid . " </s> </p>
<p> <s> Aga ma ei taha ju Krauklist , ei taha ja kõik . </s> <s> Inimene tunneb , mida ta tahab ja mida ta ei taha , eriti mina . </s> </p>
<p> <s> Äkki on hoopis Bondartshukil minust isu täis ? </s> <s> Miks ta muidu niisugust juttu räägib ? </s> </p>
<p> <s> 19 . aprill </s> </p>
<p> <s> Issand Jumal , ka Bondartshuk sunnib mind pesema oma pesu ! </s> <s> Kui ma ei eksi , siis viimati pesin ma Zavod-bei pesu , ja Pavka riideid ainult paar korda , kuna " Metropolis " tehti see töö minu eest lihtsalt ära . </s> <s> Salihi riideid nühkisin ma muidugi ka , ja kunagi ammu oma poja Kostja-Leo isade omi . </s> </p>
<p> <s> Läksin tualetti , et valamus Bondartshuki trussikuid lobistada , märkasin , et soojaveekraanist ei tule tilkagi vett , kruti kaua tahes . </s> </p>
<p> <s> Ei saa ju teise mustust külma veega välja nühkida ! </s> </p>
<p> <s> Tagasiteel kupeesse põrkasin vagunikoridoris kokku Linaga . </s> <s> Ausõna , ma olin tema ja kõigi teiste olemasolu peaaegu unustanud . </s> </p>
<p> <s> " Kuuma vett ei ole , " kohmasin mina . </s> </p>
<p> <s> " Muidugi ei ole , sõda ikkagi , " lajatas Lina . </s> <s> " Kas sa mõtled , et sõja ajal peab olema kuuma vett või ? </s> <s> Kas sa ei tunne , kuidas vagun aina jahedamaks läheb ? </s> <s> Varsti peame taigast puid tooma ja siia keset põrandat lõkke tegema . " </s> </p>
<p> <s> Seda ma küll ei pannud varem tähele , et vagunit enam ei köeta , kuna Bondartshuki keha on nii kuum ! </s> <s> Nüüd , mil Lina on mulle seda öelnud , pean tunnistama , et see on õige küll ja ma lausa lõdisen . </s> </p>
<p> <s> " Sõda jah , aga kes kellega sõdib ? " tahtsin ma teada , kuna see on minu meelest küllaltki tähtis asi . </s> </p>
<p> <s> " Kellelgi ei ole õrna amugi , isegi SHolohhovil mitte . </s> <s> Poisid tahavad minna Isamaad päästma , aga kuidas sa lähed , kui vedurit ei ole . </s> <s> Vedur taheti sõtta viia , sellepärast see puruks pommitatigi , " seletas Lina . </s> <s> " Kas sa tead , et poisid käivad salaja kupeeukse taga sinu orgasmihäälitsusi kuulamas ? " </s> </p>
<p> <s> Kas ma siis nõnda valjusti kiljun ja kilkan ? </s> </p>
<p> <s> Päris tatikad ! </s> <s> Kebigu parem rindele , ärgu nõmetsegu siin oma ilaste suudega , kõrvad kikkis , meel himur , püks muhkus . </s> </p>
<p> <s> Edaspidi pean ma sellega arvestama , et kupeeseinad on õhukesed . </s> <s> See on igati mõistlik otsus . </s> <s> Ainult et kuidas ma ennast vaos hoian , kui ma peast täiesti ära olen , ei maast ega taevast mõhkugi ei taipa ? </s> </p>
<p> <s> Ainult Bondartshuk teeb seda minuga , teised ei ole seda teinud . </s> </p>
<p> <s> 20 . aprill </s> </p>
<p> <s> Ma olen ikka paras lollpea küll , ma ütlesin Bondartshukile , mida Lina mulle rääkis . </s> </p>
<p> <s> Ma tahtsin , et meie vahel ei oleks saladusi . </s> </p>
<p> <s> " Tohoh pime , sa oled ikka iga toll näitleja ! </s> <s> Isegi nikud publiku jaoks . </s> <s> Ja pesu ei oska sa kopka eestki pesta , " mõnitas mind Bondartshuk . </s> </p>
<p> <s> See on täiesti vale ! </s> <s> Kuidas võib inimene olla ikka nõnda ülekohtune ? </s> <s> Kuidas küll ? </s> </p>
<p> <s> Bondartshuk korjas oma seitse asja ja kolis tagasi ühte kupeesse Krauklisega , kus ongi temale määratud koht . </s> </p>
<p> <s> " Sõda käib ikkagi . </s> <s> Ei tea , mida rahvas peab mõtlema , kui Lenin sõja ajal ainult krõpsu teeb ? " ütles Bondartshuk kupeeust kinni lükates . </s> </p>
<p> <s> 21 . aprill </s> </p>
<p> <s> Koshmaarne öö . </s> </p>
<p> <s> Jälk kõrvetus , sees kõik pöörleb ja keerleb , lähen hulluks . </s> </p>
<p> <s> Kes ütles , et hinge ei ole olemas ? </s> </p>
<p> <s> Aga mina tunnen , kuidas mu hing piinleb ja lõõmab , ma usun , et mind põletav kõrvetus võiks külma vagunit kütta . </s> </p>
<p> <s> Jube , jube ! </s> </p>
<p> <s> Võib-olla olen ma millegagi välja vihastanud Jumala , ja Tema karistab mind ? </s> </p>
<p> <s> Aga keda ma õigupoolest armastan ? </s> <s> Peas on täielik hobuse unenägu , kõik on segi paisatud . </s> <s> Kui ma selle peale ei mõtle , siis olen ma absoluutselt kindel , et ma armastan Bondartshukki , aga kui ma mõtetes täpsustama hakkan , lööb kõik pahupidi , nagu oleks sõda üle käinud . </s> <s> Ma ei tea , aga vahel arvan , et ma armastan nagu iga nõukogude inimene Leninit , meie riigi ja partei loojat , siis jälle , et oma poega Volodjat . </s> <s> Ei , ei , ei , mu pea on tõepoolest pulki täis , mu poja nimeks on ju hoopiski Leopold-Konstantin ja just teda ma armastangi ! </s> </p>
<p> <s> Jumal näitab mulle , millist pöörast valu peab taluma Krauklis , kelle ma ikka ja jälle endast eemale tõukan . </s> </p>
<p> <s> 22 . aprill </s> </p>
<p> <s> Bondartshuk peab paar kupeed edasi oma sünnipäeva , mina olen ainus , keda ei ole kutsutud . </s> </p>
<p> <s> Pidu käib hommikust saati mis hirmus , klaasid kõlksuvad kokku , juuakse tervist , hüütakse elagu , peetakse kiidukõnesid , lauldakse ja kilgatakse nagu vene viinavõtmistel ikka ja alati . </s> <s> Vaguniseinad on õhukesed , kostavad läbi . </s> <s> Näib , et kõik on kohal , ainult mina olen hüljatud . </s> </p>
<p> <s> Olgu neil lõbus , mul ei tohi olla mitte mingit õigust teha kellelegi etteheiteid , ega ma mõni Krauklis ei ole . </s> </p>
<p> <s> Kõik , mis minus ja minu ümber sünnib , olen ma ise ära teeninud , ka selle , mis hullu valu ja silmitut meeleheidet tekitab . </s> </p>
<p> <s> Olin vist täiesti koomas , igatahes Lina pidi mind tükk aega raputama , enne kui toibusin . </s> </p>
<p> <s> Ta tuli lohutama ! </s> <s> Tänan , sõbrannast on tõesti tuge . </s> </p>
<p> <s> " Poisid läksid jälle metsa puid tegema , mina tulin siia , " selgitas Lina . </s> </p>
<p> <s> Puid tegema ? </s> </p>
<p> <s> Tuleb välja , et igal vagunil on oma buržuika , mida saab hagudega kütta . </s> <s> Dekoratsioonimeestel on kaasas väikesed saed ja kirved , suuri taigakuuski nendega maha ei võta , aga okste varumiseks sobivad need piisavalt hästi . </s> <s> Pushkin , Pobeda , Bondartshuk , Krauklis , Muzafar , Gamburg ja teised läksid koos dekoratsioonimeestega metsa . </s> </p>
<p> <s> Mitu päeva ei ole ma aknast välja vaadanud ? </s> <s> Pole aimugi . </s> <s> Nädal ? </s> <s> Kaks ? </s> <s> Vanasti vaatasin , kui Bondartshuki peal ratsutasin , nüüd on lood teisiti . </s> <s> Nüüd tean , miks me ei ole kringliks külmunud , nüüd oleks ka sooja vett , millega Bondartshuki trussikuid korralikult pesta . </s> </p>
<p> <s> Kes nüüd neid peseb ? </s> <s> Äkki Lina ise ? </s> <s> Või siiski Krupskaja ? </s> </p>
<p> <s> " See on su näost näha , et oled roppu moodi armunud , " alustas Lina . </s> </p>
<p> <s> " Mina mõtlesin , et meie vahel on mingi vaimne side . </s> <s> Me mõlemad oleme self-made-man'id , meil ei ole olnud isasid-emasid , kes oleksid meid upitanud , " olin ma täiesti avameelne nagu ikka . </s> </p>
<p> <s> Miks peaksin ma oma elu ja valu teiste eest varjama ? </s> </p>
<p> <s> " Bondartshuk paneb mulle kogu aeg pihta , käib nagu kass ümber palava pudru , " jätkas Lina . </s> </p>
<p> <s> " Sulle panevad kõik pihta . </s> <s> Ma ei tea mitte ühtegi poissi , kes sulle sinu arust pihta ei paneks , " andsin ma nähvaka , mis aga temani ei jõudnud . </s> </p>
<p> <s> " Ja panevadki , " kinnitas Lina täiesti süütult . </s> <s> " Niisugune asi nagu vaimne side ei loe siin sittagi . " </s> </p>
<p> <s> " Aga mis siis loeb ? " küsisin mina . </s> </p>
<p> <s> " Anna talle vastu molu ! </s> <s> Anna talle kolki ! </s> <s> Istu selga ning põruta rusikatega , seni , kuni ta tagasi tuleb , " soovitas Lina . </s> </p>
<p> <s> " Ta on minust tugevam , " ütlesin mina . </s> </p>
<p> <s> " Ta on küll loll mis loll , aga nii ohmu ta ka pole , et hakkaks naist vastu lööma , " arutles Lina . </s> <s> " Jätta maha sinusugune naine ! </s> <s> Selline mees on tõesti saabas ! </s> <s> Sa ära tee väljagi nii lollist mehest . " </s> </p>
<p> <s> " Niisugune retoorika mind ei aita , kallis Lina , " ei hoidnud ma oma tundeid saladuses . </s> </p>
<p> <s> " Maga kähku kellegi teisega , nii ravid end temast välja , " pani ette Lina . </s> </p>
<p> <s> " Kahjuks ei ole see võimalik . </s> <s> Muuseas , mul on ka hing , mitte ainult keha , " ütlesin mina . </s> </p>
<p> <s> " Vohh , see on retoorika , vohh , see on puhas jaburdamine . </s> <s> Sul on võimas väljanägemine , kopsakas büst , mehed jooksevad sinu peale tormi . </s> <s> Võta kes tahes ! </s> <s> Ainult Pobedat ma sulle ei anna , vabandage väga , aga ta on ikkagi minu meesterahvas , nagu öeldakse . </s> <s> Tõmba näiteks Krauklis hoovi , " jahvatas Lina . </s> </p>
<p> <s> " Ma kardan , et temast ei saa pärast enam lahti , " tõrjusin mina . </s> </p>
<p> <s> " Kumb ei saa lahti ? </s> <s> Sina või tema ? </s> <s> Kui jutt käib sinust , siis , tere hommikust , võta endale järgmine , " oli Lina tapvalt loogiline . </s> <s> " Aga sina ära lase ennast maha jätta , jäta ise esimesena . </s> <s> Mehed ongi selleks , et neid maha jätta . </s> <s> Aga iga mehe puhul olen ma ka peatäie nutnud , muidu jääb endale räpane tunne , kui ei nuta . " </s> </p>
<p> <s> " Aga meestel on ju valus , kui neid maha jäetakse , " vaidlesin mina . </s> </p>
<p> <s> " Paras neile ! </s> <s> Selle peale ma küll vilistan , kui neil valus on . </s> <s> Ise on süüdi , kes neil käsib nii õrnukesed olla , " torkas Lina . </s> <s> " Vaata , vaata , tulevad metsast ! " </s> </p>
<p> <s> Viskasin pilgu aknast välja . </s> <s> Meie poisid , haokubud turjal , kahlasid loojuva päikese punas läbi kevadise kleepuva lume taigast raudteetammi poole . </s> </p>
<p> <s> Bondartshuki nägemine lõi tule hinges jälle lõõmama . </s> </p>
<p> <s> " Noh , kes sulle neist kõige rohkem meeldib ? </s> <s> Peale tema muidugi , " ei maininud Lina delikaatselt Bondartshuki nime , aga juba sõna tema tekitas minus niisugust valu , et roni või , hambad ristis , mööda seina üles . </s> </p>
<p> <s> " SHolohhovi polegi . </s> <s> Kas tema on küttevarumisest vabastatud või ? " tahtsin ma teemat vahetada . </s> </p>
<p> <s> " Oh sa jeever , sa tahad päris kõrget mängu mängida ! </s> <s> Muudkui Stalini preemia laureaadid , teised sulle ei kõlbagi ! </s> <s> Bondartshuk oli , nüüd ihud hammast SHolohhovi peale , " kädistas Lina nagu harakas . </s> <s> " SHolohhov kirjutab stsenaariumi ümber , tal ei ole aega sünnipäevalgi olla . " </s> </p>
<p> <s> " Jälle ! </s> <s> Miks seda peab jälle ümber kirjutama ? " olin ma jahmunud . </s> </p>
<p> <s> " Kas sa siis ei tea , et kodusõda on lõppenud ? " imestas Lina . </s> </p>
<p> <s> Kodusõda on lõppenud ! </s> <s> Aga kunas see algas ? </s> <s> Ja mida see üldse tähendab — kodusõda ? </s> <s> Kas seda , et kõik taplevad oma kodudes , virutavad ühiskorterite köökides üksteisele pannide ja padadega ? </s> </p>
<p> <s> " Vististi pean ma Stalinaks tagasi hakkama . </s> <s> Kui Sveta lahti lastakse , siis kindlasti , " arvas Lina . </s> <s> " Ega ma täpselt ei tea , aga ma räägin seda , mis teised on mulle öelnud . </s> <s> Gamburg kuulab igasugu võõraid raadiojaamu , ta vedas isegi antenni vagunikatusele , tema ütles , et sinu äiapapa on võimult kukutatud ja vangi pandud ning et Nõukogude Liidu esimene mees on nüüd Molotov . </s> <s> Ja SHolohhov ütles , et uues olukorras peab ta paari episoodi pisut kohendama . " </s> </p>
<p> <s> Lavrenti Pavlovitsh vangi pandud ! </s> <s> Nõnda hell ja peenetundeline inimene on vangi pandud ! </s> <s> Seda mühkamit Molotovi ma tean , ma nägin Salehardis , missuguse tüübiga on tegemist . </s> <s> Kui inimene juba viskab vesinikupommi nii toredate neenetsite peale , siis on ta kõigeks võimeline , ka selleks , et paneb vangi Lavrenti Pavlovitsh Beria , ääretult intelligentse ja kena inimese , kes ei tee kärbselegi liiga . </s> </p>
<p> <s> Ja mis on saanud Nina Teimurazovnast , väga armsast naisest , kes ilusti tennist mängis ja iga päev muudkui liblikate eest hoolitses ? </s> <s> Kas ka tema on vangi pandud ? </s> </p>
<p> <s> Ja mine tea , viimati põlgas Bondartshuk mu sellepärast ära , et Lavrenti Pavlovitshiga on pahasti ? </s> <s> Ja kes mind nüüd üldse tahab ? </s> <s> Inimesed hakkavad jälle minust eemale hoidma , see on üks mis kindel . </s> </p>
<p> <s> Ja Pavka ! </s> <s> Kus on Pavka ? </s> <s> Kuidas ma oma mehe võisin sootumaks unustada ? </s> <s> Kas ka tema on vangis ? </s> </p>
<p> <s> " Sa ära tõmbu selle pisiasja pärast nurka ! </s> <s> Tule teiste sekka ! " tõusis Lina kupeekoikult püsti ja hakkas Bondartshuki sünnipäevale tagasi minema . </s> </p>
<p> <s> Mis on pisiasi ? </s> <s> Minu lõõmav armastus ? </s> <s> Kodusõda ? </s> <s> Pavka kadumine ? </s> <s> Rongi paigalolek kes teab juba mitmendat päeva ? </s> </p>
<p> <s> " Sind peab paluma , jah ! </s> <s> Muidu sa ei tule . </s> <s> Hoiad nina püsti , sulle on see elu ja surma küsimus , " tänitas Lina . </s> <s> " Teil , Euroopas , kutsutakse teisi sünnipäevale . </s> <s> Meil , Venemaal , minnakse ise . </s> <s> Ja kes ei tule , see solvab sünnipäevalast ! " </s> </p>
<p> <s> Lina läks ees . </s> <s> Mina tegin silmad pähe , seadsin end ka muidu valmis , peamiselt hingeliselt , aga vaatasin ka kalendrit notabene-märkmikus — viimased punased ringid ümber kuupäevanumbrite olen tõmmanud kümme päeva tagasi , siis , kui võim ja vägi olid veel Lavrenti Pavlovitshi päralt . </s> </p>
<p> <s> Eks ma homme kirjuta , mis edasi juhtub . </s> </p>
<p> <s> 23 . aprill </s> </p>
<p> <s> Sünnipäevakupees võeti mind vastu rõõmuhõisetega , ehkki seal vaba platsi polnudki . </s> <s> Aga Pobeda ronis kolmandale polkale lae alla , kus juba niigi kõhutas Pushkin , ja pakkus mulle istet . </s> </p>
<p> <s> Bondartshuki nägemine ei olnudki nõnda haigettekitavalt lajatav , nagu ma olin kartnud , ehkki piste lõi see südamesse küll ja tuli süttis , ent ei lõõmanud . </s> <s> Põles vaid vaikse suhinaga , igatahes täiesti talutavalt . </s> </p>
<p> <s> Oleksin ma üksinduses edasi norutanud , oleks mu haavad valurikkamad . </s> </p>
<p> <s> Poisid laulavad tõesti hästi , ja kitarr teeb Bondartshuki käes imet . </s> <s> Vene romansid liigutavad ilmselt kalgimatki südant , rääkimata minust , õrnast armastajast . </s> </p>
<p> <s> Viskasin silma kõige väärikamale , Gamburgile , vana tuulenuusutaja aga pööras kähku pilgu kõrvale . </s> <s> Ise on juba minu teada kaks korda trellide taha pandud , aga mingit kaastunnet või arusaamist teisest inimesest tal ei ole . </s> <s> Ta kartis mulle pisut pikemalt otsagi vaadata , küllap oli surmahirmus , et võib endale miinuspunkte korjata ! </s> </p>
<p> <s> Tunduvalt rohkem kui ilmne korv Gamburgilt häiris mind küsimus , kas Bondartshuk märkas , et Gamburg mulle selja pööras . </s> </p>
<p> <s> Usun , et mu armastus vaatas kitarri mängides ja lauldes ainult sissepoole , igatahes olid tal silmad kinni . </s> </p>
<p> <s> Ka Pushkin ei võtnud vedu , ja see oli paras lops . </s> <s> Mitte niivõrd haavav , kuivõrd üllatav . </s> <s> Huvitav , kas ka tema on hakanud poliitikaga tegelema , vanasti ta sellesse oma nina ei toppinud ? </s> </p>
<p> <s> Võtsin ette Krauklise , ehkki tean , et see ei ole just ohutu variant . </s> <s> Aga mis mul muud üle jäi ? </s> </p>
<p> <s> Võimalik küll , et mul on sant iseloom , aga paras rõõmusähvatus käis minust läbi , kui ma Bondartshuki nähes Krauklisega siia oma kupeesse tulin . </s> </p>
<p> <s> Ka Lina soovis mulle särava pilguga edu . </s> </p>
<p> <s> Krauklisest ei olnud üldsegi asja , pidin tükk aega muljuma , enne kui selle sirgu sain . </s> </p>
<p> <s> Poiss ise oli ähmi täis , samas ka seitsmendas taevas . </s> </p>
<p> <s> " Viimaks ometi , viimaks ometi ! " oli ta rõõmust ja hasardist pükstest välja hüppamas . </s> </p>
<p> <s> Aga minu peale ei mõelnud ta sugugi , see laul käis tal kähku nagu küülikul . </s> <s> Proovisin pärast ta näppu juhtida õigesse kohta , kuid niisugusest asjast ei paistnud ta midagi teadvat , mulle tundus koguni , et ta peab seda sündsusetuks , mind siivutuks , kes sunnib teda lubatu piiri ületama . </s> </p>
<p> <s> Mul oli pärast tükk tegu temast lahtisaamisega , ta nagu kavatses minu juurde elama asuda ! </s> </p>
<p> <s> " Aga mis siis , kui Pavka tuleb täna öösel ? </s> <s> Siis jääd sa vähemalt ilma oma Aleksandr Uljanovi osast , kui midagi hullemat ei juhtu , " keelitasin ma Krauklist lahkuma . </s> </p>
<p> <s> " Pavka ? </s> <s> Võib-olla võetakse su mees filmi pealt üldse maha , aga mina armastan sind ikka ! </s> <s> Võib-olla on su äiapapale juba kuul kerre kihutatud , aga mina armastan sind ikka , " vandus Krauklis igavest truudust , aga õnneks tegi ta seda sosinal , vaevalt et vagunikoridori või naaberkupeesse kuulda oli . </s> </p>
<p> <s> Oli jandamist ja kavaldamist nii mis aitab , aga lõpuks ometi ta läks . </s> </p>
<p> <s> Olen kokku keetnud uue supi , näis , kuidas ma sellest välja ronin . </s> </p>
<p> <s> Kunagi ütles Bondartshuk , et on olemas üks iidne ja igavesti kestev puht vene küsimus : kes on süüdi ? </s> </p>
<p> <s> Mina ei näita näpuga kellegi pihta — kes ma niisugune olen , et mul oleks õigus hinnanguid langetada ? </s> <s> Jumal mõistab kohut meie kõigi üle , juhul , kui ta on olemas . </s> </p>
<p> </p>
<p> <s> 24 . aprill </s> </p>
<p> <s> Krauklise ees on piinlik , äärmiselt piinlik . </s> <s> Minu vintsutused ja äng ei anna mulle vähimatki õigust teha maailmas kurja juurde , lisada masendust . </s> </p>
<p> <s> Anna andeks , anna , palun ! </s> </p>
<p> <s> Tuleb välja , et üht asja ma Krauklisele siiski ei valetanud , ehkki ise see hetk arvasin , et valetan . </s> </p>
<p> <s> Vastu hommikut saabus veduril Pavka . </s> </p>
<p> <s> Kordan endale , et ma ei tohi tunda võidurõõmu niisugusest juhusest , tegemist on nagu uue pettusega — Krauklis peab mind ausaks , ehkki ma valetasin tal suud ja silmad täis . </s> <s> Jäänuks Pavka ilmumata , mõistnuks Krauklis , kelle ja millega on tal tegemist , nüüd aga võib ta arvata , et ma oleksin muidu nõus olnud ta oma kupeesse võtma , ainult et Pavka tulek takistas seda . </s> </p>
<p> <s> Minu jaoks Pavkal aega ei ole , aga ma olen sellega harjunud . </s> </p>
<p> <s> Selles mõttes on meil tõesti ebavõrdne abielu , minul oleks tema jaoks aega alati , temal minu tarvis haruharva . </s> </p>
<p> <s> Pavka kutsus kokku võttegrupi välkkoosoleku restoranvagunis , samal ajal käis nõksatus , vedur haagiti koosseisu külge ja me hakkasime pärast nii mitmepäevast kummalist peatust jälle Leningradi poole vurama . </s> </p>
<p> <s> " Kohe vaksalisse jõudes võtame atentaadi-episoodi , kus Aleksander II astub vagunist perroonile ja sealt tõlda , samal ajal viskab Aleksandr Uljanov pommi , toimub plahvatus ja vihatud tsaar hukkub , " alustas Pavka ilma sissejuhatuseta kõnet . </s> <s> " Kas oli nii , Mihhail Aleksandrovitsh ? " küsis ta SHolohhovilt . </s> </p>
<p> <s> " Jama ! </s> <s> Täielik jama ! </s> <s> Ajaloo järgi on kõik teisiti ! </s> <s> Absoluutselt teisiti , " protesteeris restoraniõlut rüübates Krauklis , kes on Pavka peale täiesti ilma põhjuseta pahane . </s> <s> " Ajaloo järgi ei viska pommi mina , vaid hoopis Rõssakov ja Grivetski , keda õhutas mingi aadlivurhva Perovskaja . " </s> </p>
<p> <s> " Vabandage , noormees , aga kust te selle võtate ? " lõikas Pavka ülima viisakusega . </s> </p>
<p> <s> " Ajaloo järgi püüan mina tappa hoopis Aleksander Kolmandat , " ei andnud Krauklis nõnda kergelt alla . </s> </p>
<p> <s> " Aga mis see siia puutub ? </s> <s> Mul oli küsimus teile , Mihhail Aleksandrovitsh , " pöördus Pavka uuesti SHolohhovi poole . </s> </p>
<p> <s> " Vabandage , Pavel Lavrentjevitsh , aga ma sooviksin teada , kas kodusõda on lõppenud ? " esitas SHolohhov vastuküsimuse . </s> </p>
<p> <s> Pavka ei ajanud midagi tagasi . </s> <s> Ta tunnistas , et Bulganini , Malenkovi ja Molotovi armeed püüdsid alustada pealetungi Moskvale , ent Lavrenti Beria ja Nikita Hrushtshovi ühine grupeering lõi reeturite rünnaku tagasi , partei ja riigi valitsemine jäi seadusliku rahvavõimu kätte . </s> </p>
<p> <s> Mina ei mõista , kuidas siis ikka niimoodi , et Bulganin , Malenkov ja Molotov seljatagant andsid hoobi Lavrenti Pavlovitshile , kui me Kremli nääripeol olime kõik nii kenasti koos ja soovisime üksteisele õnne uuel aastal ? </s> <s> Molotov ja Pavka olid koguni sõbramehed , mis sest , et üks on vana ja teine noorem . </s> </p>
<p> <s> Mind haavab niisugune asi isiklikult , kui ühed inimesed teevad teistele halba . </s> <s> Täpselt nagu Bondartshuk mulle . </s> </p>
<p> <s> Seejärel võttis sõna SHolohhov . </s> <s> Tõusis oma restoranvaguni-laua tagant püsti , kõlistas lusikaga vastu teeklaasi , nõudis tähelepanu ja vaikust ning kõneles . </s> </p>
<p> <s> " Kõigepealt teile , noormees , " sihtis ta näpuga Krauklise poole . </s> <s> " Tsaarid oleme me ühendanud . </s> <s> Mis nad laiutavad ? </s> <s> Kellele neid vaja läheb ? </s> <s> Edaspidi on Aleksander II ja Aleksander III üks ja seesama . </s> <s> Ajaloos on niimoodi ikka tehtud ja tehakse ka edaspidi . </s> <s> Teie , noormees , tapate nad mõlemad — nii oma vanaisa kui isa , kellel edaspidi ei ole mingit vahet . </s> <s> Seda esiteks . </s> <s> Teiseks , kui rääkida kommunistina ausalt ja avameelselt , siis praeguse kodusõja tulemus on mul stsenaariumis mõnevõrra teine ... " </s> </p>
<p> <s> " Loomulikult räägib kommunist ausalt ja avameelselt . </s> <s> Teisiti pole see mõeldavgi . </s> <s> On ju kommunist samuti eelkõige inimene , " toetas SHolohhovi Pavka . </s> </p>
<p> <s> " Minu stsenaariumi järgi võidab kodusõja Hrushtshov liidus Malenkovi , Bulganini ja Molotoviga , pärast lähevad nad isekeskis tülli , kusjuures uues kodusõjas võidab Hrushtshov , " rääkis SHolohhov suu ja südame puhtaks . </s> </p>
<p> <s> " Parandate ära , Mihhail Aleksandrovitsh , parandate ära . </s> <s> Ma ei taha midagi pahasti öelda , kõige vähem tahan ma riivata teie panust ja tööd , aga filmi autoriks olen siiski mina , " püüdis Pavka vastuolusid lepitada , mis tal ka õnnestus . </s> </p>
<p> <s> Mina vaatasin vaguniaknast välja . </s> <s> Kevad säras täies hiilguses . </s> <s> Mööda lipsasid taiga põlispuud . </s> </p>
<p> <s> Märkasin , et Bondartshuk tõusis tüdinud ilmel laua tagant , tegi endale , õlg ees , teed läbi inimsumma ja lahkus . </s> </p>
<p> <s> Mida loeb mulle teiste arvamus , kui mu süda käskis talle järele minna ? </s> </p>
<p> <s> Bondartshuk oligi oma kupees , õnneks üksinda , sest Krauklis jäi koosolekule . </s> </p>
<p> <s> Leppisime kokku , et edaspidi jääme sõpradeks . </s> <s> Nõustusin sellega , ehkki süda tilkus verd . </s> </p>
<p> <s> " Ma valisin tee , millel on vähem kaotajaid . </s> <s> Kui ma jääksin sinuga , oleks see hirmus põnts minu naisele ja kahele lapsele . </s> <s> Praegu kannatame ainult meie kahekesi . </s> <s> Kurb seis on 3 : 2 perekonna kasuks , " lausus Bondartshuk väga nukral toonil . </s> </p>
<p> <s> Tähendab , ta ikkagi armastab mind ! </s> <s> Seda kuulsin ma küll esimest korda , et tal on perekond . </s> <s> Unustasin küsimata , kas tal on pojad või tütred või mõlemad . </s> </p>
<p> <s> " Kui aeg niikaugele jõuab , et ma sinust vabanen , siis otsin su ise üles , " lubas Bondartshuk ja libistas sõrmedega läbi mu juuste . </s> </p>
<p> <s> Las otsib , ega mina saa seda talle keelama hakata ! </s> <s> Ainult et mis mõtet sellel siis enam on ? </s> <s> Nõnda pean ma leppima teadmisega , et olen ta igaveseks kaotanud . </s> </p>
<p> <s> Pärast pisaraid võib end alati veidi paremini tunda . </s> </p>
<p> <s> Bondartshuk on ikkagi hoopis teine inimene kui mina ja ma pean sellega arvestama . </s> <s> Ja miks ta peaks olemagi samasugune nagu mina ? </s> <s> Ma ei tohi tema elu mõjutada , ma ei tohi sinna külvata segadust , sest karta on , et ma teeksin seda , kui ma temaga ise ühendust võtaksin . </s> </p>
<p> <s> Ma pean ise vaikselt kannatama , pean . </s> </p>
<p> <s> Loomulikult olen pettunud ja kurb . </s> <s> Aga mul ei ole talle midagi ette heita — pean elama printsiibi järgi , et tulija ees võib alati ukse kinni panna , aga lahkujat jõuga kinni pidada ei või . </s> </p>
<p> <s> Nõnda ma arvan . </s> </p>
<p> <s> Varem olen lahkujaks olnud mina , praegu oleksin ma tulija , lahkujaks on Bondartshuk . </s> </p>
<p> <s> Kindlasti on hea , et nüüd olen ma sellist koledust kogenud . </s> <s> Kokkuvõttes peaksin Bondartshukki tänama . </s> </p>
<p> <s> Pärast koosolekut leidis Pavka aega minugi jaoks , kusjuures ta koputas kupee uksele , enne kui sisenes . </s> </p>
<p> <s> Kas me hakkame võõramaks jääma ? </s> <s> Või tahtis ta vältida ebasündsa episoodi peale sattumist ? </s> </p>
<p> <s> Eelkõige nõuan ma seda , et mid rahule jäetaks . </s> <s> Ma ei taha , et keegi end minu igapäevaellu segaks , selles mõttes on Pavka ideaalne variant . </s> <s> Talle ei lähe minu asjatamised ja minu siseelu üldsegi korda , ja ma ei teagi , kas nimetada seda jaheduseks , ükskõiksuseks või peenetundelisuseks . </s> <s> Ilmselt tähendab see kõike korraga . </s> <s> Mu varasemad mehed püüdsid mulle väga lähedale tikkuda , ja see põhjustas arusaamatusi , isegi tüli . </s> <s> Mu sees on mingi piir , millest ligemale ma endale peale iseenda kedagi ei lase , aga ka mina käin seal harva . </s> </p>
<p> <s> Esmalt ulatas Pavka mulle kirjad Nina Teimurazovnalt ja Lavrenti Pavlovitshilt . </s> </p>
<p> <s> Nina Teimurazovna kirjutab , et üksindus on kurb , aga sellega võib harjuda . </s> <s> " Mängin tennist vastu planku , mõnikord võidab plank , teinekord mina . </s> <s> Ma ei ole auahne inimene , ma ei taha alati võita . </s> <s> Varsti algavad aiatööd , siis on tegemist kuhjaga , siis ei märkagi , et elad kõikidest eraldi , " kirjutab Nina Teimurazovna . </s> </p>
<p> <s> Ta on nii armas inimene ! </s> </p>
<p> <s> Ka Lavrenti Pavlovitsh on armas inimene . </s> </p>
<p> <s> " Mehe ja naise vahekord on üks hesed'i kõrgemaid avaldusvorme . </s> <s> Hesed — see on võime anda teisele jäägitult kõik , ühendada teise inimese soovid iseenda soovidega . </s> </p>
<p> <s> Margit Janovna , teie lapsed on ka minu lapsed , teie ja teie laste elu on ka minu elu . </s> <s> Teie kaudu loon ma Beriate dünastia , teie kingite mulle õnne olla hiilgava suguvõsa rajaja , " kirjutab Lavrenti Pavlovitsh . </s> </p>
<p> <s> Äkitselt on minult liiga palju tahetud ? </s> <s> Aga ennekõike sõltub see Pavkast . </s> </p>
<p> <s> Pavka kinkis mulle õukonna ballikleidi , täpselt sama asja kingib mulle Aleksander II-III stsenaariumi järgi selle eest , et ma talle poja sünnitan . </s> </p>
<p> <s> " Illusioon on elu ja elu on illusioon , Marka-kass , " ütles Pavka otsekui ainult suusoojaks , endal nägu laia naeru täis . </s> </p>
<p> <s> Sellistel hetkedel tuleb mulle meelde see , kuidas me Pavkaga Salehardis kohtusime . </s> <s> Ja see polnudki kohutavalt ammu — ainult üheksa kuud tagasi . </s> <s> Üheksa kuuga on Pavka teinud arbuusimüüjast vaata et tsaaritari , vähemalt naise , kes on õukonnas omainimene . </s> </p>
<p> <s> Nii kiire ja kõrge lend ajab mulle endalegi judinad naha peale . </s> </p>
<p> <s> Pavka ripub mul igatahes südame küljes ja tegelikult olen ma talle truu , ainult et mul on truudusest omamoodi ettekujutus . </s> </p>
<p> <s> " Kas sa ka Svetast midagi kuulsid ? " tuli mulle meelde küsida . </s> </p>
<p> <s> " Sveta tuleb pärast kosumist meie hulka tagasi ja teeb oma osa edasi , " vastas Pavka . </s> </p>
<p> <s> Tundsin kergendust . </s> </p>
<p> <s> Rohkem Pavkal minu jaoks mahti ei olnud , ta jooksis filmiasju ajama . </s> </p>
<p> <s> Möödume mingist külast , kõik majad on palkidest , rahvas on perroonile kerjama kogunenud . </s> </p>
<p> <s> Meiegi rong tasandab käiku , see tekitab armuannipalujates lootust , nad trügivad üksteist kõrvale lükates vagunite uste juurde , ent meie peatume vaid viivuks , kohe süttib semaforis roheline tuli ning meie erirong " Lenini armastus " kogub taas kiirust . </s> </p>
<p> <s> Keegi kopib kupeeuksele . </s> </p>
<p> <s> Kes see veel võiks olla ? </s> </p>
<p> <s> Loomulikult oli see Krauklis , kes muu . </s> </p>
<p> <s> Jube on vaadata , kuidas mees nutab lohutamatult , otsekui tilguksid räästad . </s> </p>
<p> <s> Krauklis oli tamburis vahti pidanud , piilunud ja oodanud , millal Pavka läks rongi sappa dekoraatoritega järgmise episoodi rekvisiite valima , ning murdis siis sisse . </s> </p>
<p> <s> " Sa pead osaks valmistuma . </s> <s> Kuule , võta ennast kokku ! </s> <s> Pavkal on Leningradis kõik ette valmistatud , nagu rong sisse sõidab , nii läheb lahti . </s> <s> Sa võid kõik nässu keerata , " manitsesin ma Krauklist . </s> </p>
<p> <s> " Ma tapan ta ! </s> <s> Ma tapan ta kui konnapoja ! " kisendas Krauklis . </s> </p>
<p> <s> " Kelle sa tapad ? </s> <s> Milleks ? " ehmusin mina . </s> </p>
<p> <s> " Üks puts puha ! </s> <s> Ükskõik kelle ! </s> <s> Ma tapan kõik , kes vähegi sõrme sinu külge panevad , pea seda meeles , " ähvardas Krauklis . </s> </p>
<p> <s> Hullem veel kui Zavod-bei ! </s> </p>
<p> <s> Suure vaevaga sain tast jälle lahti , ta on Bondartshuki sünnipäevast peale purjus , nagu tegelikult kogu võttegrupp . </s> </p>
<p> <s> Krauklis on minu inimhoolitsuse praak . </s> </p>
<p> <s> 25 . aprill </s> </p>
<p> <s> Üks öö üle tüki aja oma mehe kõrval . </s> </p>
<p> <s> Lesisime oma koikudel , Pavka krabistas paberitega , luges öölambi valgel SHolohhovi viimaseid stsenaariumi-parandusi . </s> </p>
<p> <s> Issand , kuidas mulle ei meeldi , kui teine paberitega krabistab , selle asemel , et ... </s> </p>
<p> <s> " Kas on väga huvitav ? " pärisin mina . </s> </p>
<p> <s> " Sama hea kui " Vaikne Don " , sama hea ! </s> <s> Vanamees ikka oskab ! </s> <s> Millised karakteripärased repliigid ! </s> <s> Puhas kunst ! </s> <s> Ausalt öelda , režiil on pingutamist , et stsenaariumile järele jõuda , " kiitis Pavka , ise heameelest võdisedes , samas kuulsin ma üle rongirataste müra Pavka poolt sihkat-sahkat , koikulinad kõsisesid , kui Pavka end jälle peoga rahuldas . </s> </p>
<p> <s> Tähendab : ta joobus ja mõnules lugemisest . </s> </p>
<p> <s> " Kas ta on kõvasti muutnud ? " küsisin ma kui kõrvalejäetu veidi solvunult , ise veel lootsin , et Pavka ikkagi minu juurde tuleb . </s> </p>
<p> <s> " Ma ütlesin talle , et pole vaja eriti kõvasti neid tsaare maha teha . </s> <s> Milleks ? </s> <s> Need olid Lenin ja Stalin , kes tsaare laimasid , nüüd on meil demokraatia , nüüd on teised ajad , " ajas Pavka põnevil hääl mindki asja vastu huvi tundma . </s> </p>
<p> <s> " Ja tema ? " tahtsin ma teada päris tõsiselt . </s> </p>
<p> <s> " Tema on teinud Aleksandr Uljanovi terroristiks-enesetapjaks . </s> <s> Nõnda ei mõista Aleksandrit surma tsaarid , mis jätaks neile külge musta pleki , vaid Aleksandr Uljanov ise , ja tsaarid sattuvad hoopis teatud lunastuslikku valgusesse . </s> <s> See on kuradi peenelt tehtud ! " avaldas Pavka täit tunnustust . </s> </p>
<p> <s> " Kas sa ise ka tead , millest kirjutab Lavrenti Pavlovitsh ? " püüdsin ma kõigest hoolimata juttu ööteemale pöörata . </s> </p>
<p> <s> " Ei tea . </s> <s> Meie kodus ei loeta võõraid kirju , " oli Pavka nagu pisut löödud — otsekui oleksid need kirjad võõrad ja otsekui oleksin mina teda nende lugemises süüdistanud ! </s> </p>
<p> <s> " Lavrenti Pavlovitsh tahab dünastiat rajada , " laususin ma selgelt kutsuval toonil . </s> </p>
<p> <s> " Ma tean seda , " vastas Pavka . </s> </p>
<p> <s> " Aga niimoodi , kulla sõber , kui su linad sahisevad , ei saa seda ju teha , " sain ma lõppude lõpuks üle keele . </s> </p>
<p> <s> " Ma tean seda , " vastas Pavka nukralt . </s> </p>
<p> <s> " Ja kui mina seda endale sõrmega teen , nagu sa õpetasid , ka siis ei saa Lavrenti Pavlovitsh suguvõsa esiisaks , " otsustasin ma olla seekord järeleandmatu . </s> </p>
<p> <s> " Nii see on , " oli Pavka nõus . </s> </p>
<p> <s> " Sa võiksid pöörduda Kremli arstide poole , pole nad mõrtsukad ühtigi , nagu Gamburg ütles . </s> <s> Mind nad aitasid , kindlasti aitavad sindki , " soovitasin mina . </s> </p>
<p> <s> " Muidugi ei ole nad mõrtsukad . </s> <s> See oli Koba juutide-vastase vandenõu algus . </s> <s> Koba tahtis kõik juudid Siberisse kupatada , mind isa ja emaga teiste hulgas , " võttis Pavka õigeks . </s> </p>
<p> <s> Ehkki mees peab tulema naise juurde , tõusin ma narilt , astusin kaks lühikest sammu Pavkani , laskusin vagunipõrandale põlvili , tõstsin ta käe kõhu alt eemale , muljusin ise ta riista . </s> <s> " Milles siis küsimus , Pavka-kallis ? </s> <s> Miks sa ei lähe siis nende arstide juurde ? " küsisin ma lausa anuval toonil . </s> </p>
<p> <s> " Seda on tehtud . </s> <s> Sellest pole abi . </s> <s> Ei aita siin ussi- ega püssirohi , " habises Pavka , ehkki püüdis ülestunnistust naljaks keerata . </s> </p>
<p> <s> Tahes või tahtmata hakkad võrdlema meeste riistu , ehkki see ei ole vahest ilus . </s> <s> Pavkal on see tõepoolest tilluke , oli tükk tegemist , et see suurte munade vahelt üles leida . </s> </p>
<p> <s> " Mida siis teha ? " küsisin mina , ise ahastuse piiril . </s> <s> " Muuseas , ma armastan sind , " lisasin ma ja tol viivul olin selles absoluutselt kindel . </s> </p>
<p> <s> " Kas ma pean sulle stsenaariumi ette lugema ? </s> <s> Ammu veel seda episoodi , kus sa ise osaled . </s> <s> Ammu veel seda dialoogi , mida sa ise rääkinud ja kuulanud oled , " kruttis Pavka jutu huvitavaks . </s> </p>
<p> <s> " Palun . </s> <s> Ma kuulan sind , " võtsin Pavka oma huultele . </s> </p>
<p> <s> " See on siis , kui sa tsaariga voodis hullad , " täpsustas Pavka ja luges lausa tähthaaval : </s> </p>
<p> <s> " ALEKSANDER TEINE-KOLMAS : Kõik teavad , et mitte ükski Vene valitseja ei ole surnud loomulikku surma ... </s> </p>
<p> <s> MARIA BLANK : Andke andeks , Imperaatorlik Kõrgeausus , aga mina näiteks ei teadnud seda . </s> </p>
<p> <s> ALEKSANDER TEINE-KOLMAS : Kõik Vene valitsejad on kas mürgitatud , kägistatud või on neile kuul kerre kihutatud või on neile kaelakiike tehtud . </s> <s> Üks suurvürst on kotis koos kuke ja rästikuga vee alla surutud , teine kahe kasepuu vahel neljaks kistud . </s> </p>
<p> <s> MARIA BLANK : Issand , kui hirmus ! </s> <s> Armuline Jumal , tule appi ! </s> <s> Ma ei saa aru , miks nad siis üldse tsaarideks ja suurvürstideks kipuvad , kui see on ette teada , kuidas lugu lõpeb ? </s> </p>
<p> <s> ALEKSANDER TEINE-KOLMAS : Ausalt öelda , ega keegi ei olegi eriti kippunud . </s> </p>
<p> <s> MARIA BLANK : Aga kuidas nad siis tekkinud on , need tsaarid ja suurvürstid , ma mõtlen , Teie Majesteet ? </s> </p>
<p> <s> ALEKSANDER TEINE-KOLMAS : Vähestel on aimu , et mitte ükski Vene imperaator ei ole oma ema ja isa poeg , ikka on suurvürstinna või keisrinna muretsenud selle kõrvalt . </s> </p>
<p> <s> MARIA BLANK : Tuleb välja , et sel ajal , kui mina teiega , teeb keisriproua seda kellegi teisega ... </s> </p>
<p> <s> ALEKSANDER TEINE-KOLMAS : Kas just täpselt sellel ajal ... </s> <s> Aga mõnikord võib juhtuda ka seda ... " pani Pavka stsenaariumi kupeelauale ja lõpetas küsimuse : </s> </p>
<p> <s> " Mõistad nüüd , mida sa tegema pead , et Lavrenti Pavlovitsh saaks dünastia rajajaks ? " </s> </p>
<p> <s> Miks mitte olla emaks tsaaridele ja keisritele ? </s> </p>
<p> <s> Kas tunnistada Pavkale , et mul on juba poeg , pealegi on tema esimeseks eesnimeks Eesti Vabariigi presidendi järgi Konstantin ja teiseks eesnimeks Belgia kuninga järgi Leopold , nõnda et igati sobilik kandidaat ? </s> </p>
<p> <s> " Enam-vähem , " libistasin ma üle huulte . </s> <s> " Aga seda kohta stsenaariumis mina nõnda täpselt ei mäletanud , kuna olin siis teine inimene — Maria Blank . " </s> </p>
<p> <s> " Marka-kass , sa oled ja jääd ikka üheks ja samaks inimeseks . </s> <s> Nõnda et võta ette Pushkin või Gamburg , kumb sulle rohkem meeldib . </s> <s> See on ikkagi naise vaba valik , " lõpetas Pavka jutu sellel teemal . </s> </p>
<p> <s> Lõunasöögil restoranvagunis tegin ma silma Pushkinile . </s> <s> Pushkin hakkaski õnge , võib-olla sellepärast , et Lavrenti Pavlovitsh on jälle võimul . </s> </p>
<p> <s> Õnneks on rongi tagaosas tühje kupeesid piisavalt , ühte neist Pushkin mu viiski . </s> </p>
<p> <s> Ega meie magamine-pikutamine suurt ei erinenudki sellest , mis toimus poolenisti kaamerate ees . </s> </p>
<p> <s> " Kas sa tead , et mitte ükski Vene keiser pole oma isa poeg , " läksid mu keelepaelad valla pärast orgasmi , kui me teineteist hüvastijätuks hellitasime . </s> </p>
<p> <s> " Loomulikult , " vastas Pushkin . </s> <s> " Kelleks sa mind pead ? " </s> </p>
<p> <s> 26 . aprill </s> </p>
<p> <s> Õhtupoolikul jõuame vanasse pealinna Sankt-Peterburgi , rongis käivad hoogsad ettevalmistused töö alustamiseks . </s> </p>
<p> <s> Minul on küll võttevaba päev , mind ei grimmita ega kostümeerita , mina uitan niisama ringi . </s> </p>
<p> <s> Pavka on rongi stuudioks muutnud , polekski nagu olulist vahet , kas kõnnid ringi mööda " Mosfilmi " või piki vaguneid . </s> </p>
<p> <s> Kindlasti kujuneb pommiviskamise episoodist meie filmi kulminatsioon , Pavka ja SHolohhov on selle kallal kurja vaeva näinud . </s> </p>
<p> <s> EPILOOG </s> </p>
<p> <s> 20 . august 1961 </s> </p>
<p> <s> Mu päevikupidamisele on varemgi vahesid sisse tulnud , aga nõnda pikka pausi ei ole olnud — kuhjaga kaheksa aastat . </s> </p>
<p> <s> Mis siis õigupoolest juhtus nende aastate jooksul ? </s> </p>
<p> <s> Olen olnud vanglas , vanglas , ainult vanglas , jõudsin siia tolmusesse alevikolkasse nimega Räpina alles paar päeva tagasi . </s> </p>
<p> <s> Aga alustan otsast pihta . </s> </p>
<p> <s> Helifilmi " Lenini armastus " viimast võttepäeva mäletan ma , otsekui oleks see olnud eile . </s> </p>
<p> <s> Sankt-Peterburgi vaksalis dekoreeriti meie erirong keisrirongiks , meie , vabad näitlejad , läksime maha , ostsime perroonipuhvetist jäätist . </s> <s> Venelased ütlevad alati , et Leningradis on parem jäätis kui Moskvas , see olevat otsekui mälestus keisriaegadest . </s> <s> Vaatasime rööbastee lõpus ( või oli see algus ? ) pealt , kuidas vedurininas võimutsev Stalini reljeefportree asendati Aleksander III portreega , mis oli äraütlemata sarnane minu toonase äia Lavrenti Pavlovitsh Beria portreega . </s> </p>
<p> <s> Metallist sirpide ja vasarate peale kleebiti papist keisrikullid , vedur hakkas korstnast musta tahma välja puhkima , meie , vabad näitlejad , läksime tühjadesse vagunitesse tagasi , terve koosseis tagurdas paarkümmend meetrit ilmatu jaamahoone kõrge katuse alt välja ning jäi uuesti seisma . </s> <s> Vaatasime vaguniaknast , kuidas perrooniplatvormil lülitati lõõmama võimsad prožektorid , kaamerad pandi surisema , vedur nõksatas ja meie rong sisenes uuesti keiserlikku vaksalisse . </s> <s> Ülesrivistatud puhkpilliorkester hakkas Pavka märguande peale mängima , tsaaririigi hümniga tervitati keisri kojutulekut Pariisist . </s> </p>
<p> <s> Rong peatus , vastuvõtjate näod särasid õnnest ja truudusest keisrile , Aleksander Teine astus perroonile , tõstis vurhvi löödud säärsaapas jala tseremoniaalselt imperaatorliku tõlla astmelauale , et lahkelt noogutada paraadsusest lõkendavale auvahtkonnale . </s> <s> Samal hetkel kargas suurte trummide tagant jalule rütmilööjaks maskeerunud pommiloopija Aleksandr Uljanov , minu poeg . </s> <s> Sasha torkas käe trummi küljest sisse , kiskus välja noolja pommi , ning hüüdega " Kärva , rahva vereimeja ! " lennutas selle Tema Imperaatorliku Kõrguse poole . </s> <s> Pomm tabas säärsaabast , illumineerijad tekitasid plahvatuse , süütasid kaamera ja keisri vahele tulekardina , lõid tulevase vaataja jaoks mulje , nagu lahvatanuks leekima keiser koos oma majesteetliku tõllaga . </s> <s> Sasha tuiskas ummisjalu läbi tule , tiris tupest kortiku , et lõigata sellega läbi näiliselt põleva , ent kuidagimoodi veel elus hingitseva keisri kõri ning anda seejärel sõnade " Rahva kättemaksutund on tulnud , timukas ! " järel sama ilumõõgakesega surmav hoop ka omaenda südamesse . </s> <s> Algul ei taibanud keegi , et Krauklise kortik oli ehtne külmrelv , et Krauklis näitlejana ei teeselnud Aleksander III kõri läbilõikamist , vaid tõmbas Pushkini lõua alla sügava haava tegelikult . </s> <s> Pushkin sumatas kokku , vajus külitsi leekidesse , keegi ei aimanud , et veri tema tuldvõtval tsaarikostüümil oli ehtne , mitte dekoraatori valatud tomatimahl . </s> </p>
<p> <s> " Paras , raibe ! </s> <s> Ära niku teise mehe pruuti ! " kisendas hullunud Krauklis , kes ka ise süttis , andis tules püherdavale Pushkinile veel jalahoobi ning tormas lõõmava tulekerana rongi vagunisse , otse minu juurde , haaras mind kaissu ja karjus : " Putsikandja , kuradi putsikandja , kõik naised on putsikandjad , muud midagi ! </s> <s> Sinus , kuradi tiirases elukas puudub kaastunne , see kristliku kultuuri alus . </s> <s> Sa oled tänamatu paksunahaline , lõbujanuline egoist , sa tantsid teiste laipadel ! " </s> <s> Seejärel virutas ta mulle Pushkini verest veel nõretava kortikuga haava rindu , ma vaarusin vagunipõrandale pikali , kaotasin meelemärkuse , enne veel kuulsin läbi allalastud akna Pavka hüüdeid : </s> </p>
<p> <s> " Kaamera lähemale ! </s> <s> Kas saab , kurrat , kaamera lähemale ! " </s> </p>
<p> <s> Toibusin alles haiglas , mind oli opereeritud , sidemete all mädanevad põletushaavad tekitasid põrgulikku valu . </s> <s> Põetajalt kuulsin , et Krauklis ja Pushkin olid hukkunud võtteplatsil , rong põlenud päris tuhaks , sellest jäänud järele vaid suitsev metallalus , vedur kannatanud minimaalselt ning jaamahoone põleng suudeti peatada . </s> <s> Väiksemaid või suuremaid põletushaavu sai aga trobikond inimest . </s> </p>
<p> <s> Olin omaette palatis , Pavka ja Nina Teimurazovna külastasid mind ülepäeviti , Pavka tõotas oma filmi igal juhul lõpetada . </s> </p>
<p> <s> " See tola tekitas muidugi roppumoodi jama , aga millised ehtsad kaadrid ! </s> <s> Kuskil filmis ei ole veel tõelist surma , aga minul on ! " oli Pavka ettevaatlik Krauklise teo hukkamõistmisega . </s> </p>
<p> <s> Pavka taibanud kohe , millega tegu , ning laskis operaator Jegorovil Pushkini tegeliku suremise kõrihaava läbi , pealegi veel tules , täpselt üles võtta . </s> <s> Teine kaamera fikseeris põleva Krauklise viimaseid minuteid vagunipõrandal minu otsas , kuni miilits ja tuletõrjujad rahva põlevast rongist välja said . </s> </p>
<p> <s> " Kahju , et pooleli jäi . </s> <s> Aga neid kaadreid läheb vaja ka vähem kui tsaaripõletamist , " nentis Pavka . </s> </p>
<p> <s> " Veel sel suvel mängime tennist , " sõnas mulle lohutavalt Nina Teimurazovna , kui nad Pavkaga juba lahkuma asutasid . </s> </p>
<p> <s> " Kindlasti , " vastasin mina , ehkki mulle ei meeldi silmakirjalikkus , isegi viisakuse vormis mitte . </s> </p>
<p> <s> Iga paari päeva tagant võeti sidemeid vähemaks , nahk ja keha hakkasid end tundma vabamalt . </s> </p>
<p> <s> Millaski küsisin ma Pavkalt : </s> </p>
<p> <s> " Ütle , kas see kõik oli sul Krauklisega kokku lepitud või ? " </s> </p>
<p> <s> " Kas just seda , " põikles Pavka , kes muidu alati sirget juttu rääkis . </s> </p>
<p> <s> Igatahes palunud Krauklis esimeseks duubliks luba improviseerida ja Pavkal polnud midagi selle vastu . </s> </p>
<p> <s> Las poiss proovib , mõelnud Pavka , andnud Krauklisele vabad käed , käskinud kaameratel laiemat välja jälgida . </s> </p>
<p> <s> Kord , kui ma hakkasin juba tervemaks saama , ulatas põetajaõde mulle suure ümbriku . </s> </p>
<p> <s> " Tantsige , Margit Janovna , teile on kiri . </s> <s> Kodunt , " teatas õde , endal heameel näos , et saab mulle rõõmu valmistada . </s> </p>
<p> <s> Kodunt ? </s> <s> Aga kus on minu kodu ? </s> </p>
<p> <s> Õigupoolest oli kirju tublisti , see suur ümbrik sisaldas mitut väikest . </s> <s> Suur ümbrik pärines võõrastemajast " Metropol " , väikesed olid tulnud igalt poolt mujalt . </s> </p>
<p> <s> Hakkasin esimest kirja lugema ja jahmusin nõnda , et kõik mu veel taastumatud ihukarvad tõusid õudusest püsti : </s> </p>
<p> <s> " Tutkit ! </s> <s> Näitan sulle , vana mära , trääsa haua põhjastki ! </s> <s> Tahad teada , kuidas mu kiri sinuni jõuab ? </s> <s> Palun ! </s> <s> Ma panin selle posti sinu nimele aadressil Novosibirsk , Peapostkontor , nõudmiseni , tagasiaadressiks kirjutasin aga sinu " Metropoli " . </s> <s> Kirja hoitakse Novosibirski peapostkontoris kuu aega , ja kuna sina teda sinna nõudma ei lähe , saadetakse see " Metropoli " võõrastemajja , kust läkitus jõuab sinuni pärast minu ja sinu ahvimunetaja Pushkini tulesurma . </s> <s> Ära loodagi , see kiri ei jää viimaseks . </s> <s> Järgmised tulevad Irkutskist , Habarovskist , Vladivostokist , Kamtshatkalt ja mujalt , " irvitab surnud Krauklis . </s> </p>
<p> <s> Mida ma tegema pidin ? </s> </p>
<p> <s> Ei saa ju jätta teise kirju lugemata , olgu pealegi , et inimest ennast pole enam olemas . </s> </p>
<p> <s> Võtsin järgmisest ümbrikust järgmise kirja , see oligi kuskilt Ulan-Udest , igatahes kaugest Siberist , kuhu Krauklis eluajal ei ole oma jalga saanud . </s> </p>
<p> <s> " Ma tean , et me ei sobinud absoluutselt , ma tean , et sa tegid õigesti , et mu maha jätsid , aga see teadmine ei leevenda mu õudset ahastust ja valu , " kirjutab surnud Krauklis enda meelest täiesti kõbusale Margitile . </s> </p>
<p> <s> Kas ta tõesti siis selle peale ei tulnud , et ma võin põletushaavadest invaliidiks jääda ? </s> <s> Et mu nägu võib armistuda ja ma ei sobi enam ei lavale ega filmi ? </s> </p>
<p> <s> Aga äkki ta seda just sooviski ? </s> </p>
<p> <s> Kolmandas kirjas oli : </s> </p>
<p> <s> " Issand Jumal , Sa ei ole õiglane mu vastu , sest mitte midagi mu sees ei ole muutunud selle pika aja jooksul . </s> <s> Iga päev palvetan , aga mu hing on endiselt kale ja must mürgisest armastusest Sinu vastu . " </s> </p>
<p> <s> Kas ma pidanuksin temaga nõus olema või talle vastu vaidlema ? </s> </p>
<p> <s> Põetajaõde tõi mulle neid kirju lausa lipitsevalt , arvas , et ma rõõmustan nende üle . </s> </p>
<p> <s> " Lurjuse ja libuna sa elasid ning lurjuse ja libuna viskad ka tossu välja , " ähvardas Krauklis viimases kirjas , mis minuni jõudis . </s> </p>
<p> <s> Mind arreteeriti otse haiglavoodis . </s> </p>
<p> <s> Mind viidi Butõrkasse , hoiti kogu aeg üksikkongis . </s> <s> Mind unustati vist sootuks . </s> <s> Mind ei kuulatud kordagi üle , samuti ei peetud kohut . </s> </p>
<p> <s> Oma kitsast üheinimesekongist sain ma välja ainult üks kord — vanglakollektiivi üldkoosolekule , kus nõuti surmanuhtlust inimkonna suurimale jätisele Lavrenti Pavlovitsh Beriale , samuti tema värdjatest kaasosalistele Nina Teimurazovna Beriale , Pavel Lavrentjevitsh Beriale ja kogu sellele reeturlikule ussisoole . </s> <s> Keegi kirglikest süüdistajatest , üks salkus naine , mainis isegi minu , Margit Janovna Beria nime , ma võpatasin , aga mulle ei vaadatud otsa , ju ei peetud mind temaks . </s> </p>
<p> <s> Paljakspöetud peadega , triibulistes ja suurt numbrit kandvates särkides sõnavõtjad pildusid sarvilisi massimõrvari , põlatud aferisti , partei ja rahva verivaenlase , kontrrevolutsioonilise vandenõu pealiku , kodanliku natsionalismi õhutaja ja imperialismi palgasulase Lavrenti Beria ning tema sabarakkude pihta . </s> </p>
<p> <s> " ÜRO kontrolli all toimuvate nõndanimetatud vabade valimiste silti kasutades tahtis ta Saksa Demokraatliku Vabariigi parseldada revanshistlikule Lääne-Saksamaale . </s> <s> Lavrenti Beria ja Konrad Adenaueri vahele võib panna võrdusmärgi , mõlemad on oma rahva verised timukad , mõlemad on veendunud antikommunistid , mõlemat vihkab rahvas , ent kumbki neist ei suuda peatada ajaloo kulgu helge tuleviku suunas , " luges keegi paberilt maha . </s> </p>
<p> <s> " Lavrenti Beria eesmärk oli rahuarmastava Varssavi pakti laialisaatmine ning kapituleerumine NATO sõjasüütajate ees , " teadis keegi teine . </s> </p>
<p> <s> " Lavrenti Beria tahtis liiduvabariikide nõndanimetatud iseseisvaks kuulutamisega saata laiali Nõukogude Liidu , kommunismijõudude kantsi , meie sotsialistliku isamaa , Vladimir Iljitsh Lenini poolt loodud esimese töörahva riigi maailmas , " luges kolmas . </s> </p>
<p> <s> Minu nime maininud naisvang oli oma kõnes veidi kujundlikum : " Kui sa rästikut näed , siis löö ta maha , sest ta varitseb juhust , et salvata . " </s> </p>
<p> <s> Seejärel järgnesid süüdistused loendamatutes seksuaalroimades — Lavrenti , Nina ja Pavel Beria olnud maniakid , kes NKVD mõrtsukatel lasknud endile Moskva tänavatelt püüda süütuid ohvreid , et neid oma sadistlikel orgiatel linnalähedases datshas vägistada , hiljem tappa ning viimaks koguni süüa . </s> </p>
<p> <s> Lõpuks hääletati , koosoleku juhataja võttis kokku : vanglakollektiiv nõuab timukaile ühehäälselt surmanuhtlust . </s> </p>
<p> <s> Kogu Butõrka karjus hurraa ning plaksutas kõvasti , vangid , kes käisid tööl , lubasid Beriate mahalaskmise puhul võtta endale kõrgendatud stahhaanovlikud kohustused sotsialistlikus võistluses . </s> </p>
<p> <s> Mina oma kätt surmanuhtluse poolt ei tõstnud , kuid keegi ei pannud seda tähele . </s> </p>
<p> <s> Seejärel saatsin ma ligi kaheksa aastat mööda oma üksikkongis , keegi ei tundnud minu isiku vastu huvi , kaks korda päevas pisteti vaid ukseluugist sisse plekktaldrik lahja supileemega . </s> </p>
<p> <s> Mõtlesin ennast hulluks . </s> </p>
<p> <s> Mõtlesin üksipulgi läbi oma mineviku , otsustasin , et ma ei kahetse midagi , olen elanud õigesti , just nõnda nagu mu hing , keha ja mõistus mulle ette kirjutasid . </s> </p>
<p> <s> Otsustasin , et oma minevikuga olen ma lõpetanud ning see ei puutu enam asjasse . </s> <s> Enam kunagi ei hakka ma mälus sorima , sest kõik , mis juhtus , on minu poolt unustatud . </s> <s> Edaspidi tegelen ainult oma eluloo kustutamisega . </s> </p>
<p> <s> Minu vabastamisel 1961. aasta suvel selgus , et mind ei olnud isegi vangla nimistus , minu kohta ei olnud mingit paberit , ei kohtuotsust ega ülekuulamisprotokolle . </s> </p>
<p> <s> " Hea , et te , kodanik Beria , vähemalt supikirjas olite , muidu oleksite nälga kõngenud . </s> <s> Seal , teist veel tagapool , vasakut kätt , avastatigi paaris kongis luukered , " lohutas mind vanglakomandant Bogomolov . </s> </p>
<p> <s> " Aga nüüd peate te maksma söögi eest siin oldud aja jooksul , kuna te olete sisse tunginud ilma loata . </s> <s> Võõrastel on aga vangla territooriumil viibimine kategooriliselt keelatud , " teatas seltsimees Bogomolov . </s> </p>
<p> <s> Aga kust pidin ma võtma raha , et maksta söögi eest ? </s> </p>
<p> <s> Mul ei ole ju kunagi raha olnudki , kõik need aastad sain ma ilma hakkama . </s> </p>
<p> <s> " Teie kaasatoodud esemete hulgas on kuldsõrmused ja plaatinakõrvarõngad briljantidega , kas te olete valmis loovutama need kompensatsiooniks ? " pakkus vanglakomandant Bogomolov . </s> </p>
<p> <s> Need ei olnud põlengus kannatada saanud , Kremli arstid olid võtnud ehted mu sõrmedest ja kõrvadest enne esimest operatsiooni , need ühes minu isiklike asjadega vahistajaile üle andnud . </s> <s> Minul olid need hoopiski meelest läinud . </s> </p>
<p> <s> " Mul ükskõik , tehke nõnda , et ma siit pääseksin , " lubasin mina . </s> </p>
<p> <s> Seejärel näitas vanglakomandant seltsimees Bogomolov mulle mu uut passi ning sõnas : </s> </p>
<p> <s> " Kirjutage alla tunnistusele , et teie perekonnanimi ei ole kunagi olnud Beria , samuti ei ole te kunagi olnud abielus inimsoo suurima värdja pojaga . </s> <s> Kui te sellega nõus olete , siis võin ma teid välja lasta . " </s> </p>
<p> <s> Vaatasin järele — pass oli Margit Jaani tütar Puusaagi nimele ning seal ei olnud ainukestki abielutemplit , nagu poleks ma kunagi mehel olnudki . </s> </p>
<p> <s> Pilt oli võetud vanast passist . </s> </p>
<p> <s> Vanglakomandandi kabinetis vaatasin esimest korda üle enam kui kaheksa aasta peeglisse . </s> </p>
<p> <s> Ega peegelpildil ja passipildil suurt sarnasust küll polnud — ei olnud ma nende vangla-aastatega nooremaks läinud , mu juuksed olid nagu kanapesa , põsed lohkus ning näol mitu inetut põletusarmi . </s> </p>
<p> <s> Milline mees mind nüüd enam tahab ? </s> </p>
<p> <s> Kirjutasin alla , sain uue passi kätte . </s> </p>
<p> <s> " Nüüd peate te 24 tunni jooksul Moskvast lahkuma ja ei tohi oma elu jooksul mitte kunagi enam viibida üheski pealinnas , " lisas seltsimees Bogomolov . </s> </p>
<p> <s> " Aga mis linnad on pealinnad ? " küsisin mina , kuna niisuguseid asju on alati tarvis täpsustada . </s> </p>
<p> <s> Selgus , et Tallinn on Eesti NSV pealinn , Tartu aga Tartu oblasti pealinn — ehkki Tartu oblast on ammu likvideeritud , on Tartu oblastikeskus edasi . </s> <s> Nendesse linnadesse ma minna ei tohi . </s> </p>
<p> <s> Räpina on küll Räpina rajooni pealinn , aga rajooni pealinna ei loeta ikka päris pealinnaks ning seetõttu Räpina sobis . </s> </p>
<p> <s> Seltsimees Bogomolov kirjutas mulle välja dokumendi rongisõiduks Moskva—Põlva , sealt tulin hobuküüdiga siia , Räpinasse . </s> </p>
<p> <s> 16 . september </s> </p>
<p> <s> Kes on nakatunud lollivõitu kirjutamishaigusesse , see ei saa sellest lahti isegi pärast vanglat , ehkki suurt millestki pole kirjutada . </s> </p>
<p> <s> Ah , olen unustanud vist öelda , et oma päevikukladed leidsin kenasti reisikohvri küljetaskust , tundub , et keegi pole sinna sisse vaadanudki . </s> </p>
<p> <s> Aga selle koha pealt võin muidugi eksida . </s> </p>
<p> <s> Räpina oli ja on endine , pole siin aastatega mitte midagi muutunud — kitsad , kõverad ja tolmused tänavad , mõned munakivisillutisega , teised lihtsalt prügitatud , palistatud räämas hurtsikute ja osmikutega . </s> </p>
<p> <s> Moskvas moodustasin ma mingil määral elu keskpunkti , ehkki ma selleks ise aktiivsust ei ilmutanud , isegi tõrjusin liidrirolli endast nii kaugele kui võimalik . </s> </p>
<p> <s> Täitevkomitee eraldas mulle toa onu Timofei , tädi Ksenja ja Vaska-Tshempionsoni majas , seal peatuvad hulkurid , paberivabriku töölised , kes on tulnud igalt poolt üle Nõukogude Liidu . </s> <s> Maja on lagunemas , keegi ei ole sellele kätt külge pannud , et elamist veidikenegi korras hoida . </s> </p>
<p> <s> Mina sattusin samasse tuppa , kust olin omal ajal lahkunud metsavendade juurde . </s> </p>
<p> <s> Minule on see maja rohkem kodu kui neile , juhuslikele hulkureile , ma hakkasin hoolega toitma maja kassi , sest mulle tundus , et see on sama Setu , kes vanasti minu voodisse magama puges . </s> </p>
<p> <s> Kass hakkas jällegi minu juures käima . </s> <s> Setu nurr ongi mu ainuke lohutus ja üksinduse leevendaja . </s> </p>
<p> <s> Olen küsinud onu Timofei , tädi Ksenja ja Vaska kohta , uutel inimestel polnud neist õrna aimugi , vanemad loomulikult mäletasid . </s> </p>
<p> <s> " Kiriku-Timofei viidi ära . </s> <s> Tema juures elas üks loll plika , kes bandiitidele metsa süüa tassis , " teadis Rohu-Kai apteegist . </s> </p>
<p> <s> " Aga ta naine ja poeg ? " lootsin ma , et ma vähemalt neile pole häda põhjustanud . </s> </p>
<p> <s> " Kuhu siis nemadki jäeti ? </s> <s> Ikka Siberi , ikka Siberi nagu kogu rahvas , " imestas mu küsimuse peale Rohu-Kai , maateede pakke ja pakikesi letivitriinile seades . </s> <s> " Ja tagasi ei ole nad tulnud . </s> <s> Järelikult ... " </s> </p>
<p> <s> Lauset ei olnud vaja lõpetada , asi oli niigi selge . </s> </p>
<p> <s> 30 . aprill 1962 </s> </p>
<p> <s> Üle hulga aja tuli jälle tahtmine kirjutada . </s> </p>
<p> <s> Olen tööd saanud paberivabrikus , olen seal tserbataja , tähendab sitsiräbalate jahvataja . </s> <s> Tõstame kahekesi Alekseiga raske kraami kurnadega tõrrele , töö on lihtne , aga tappev , käib ühtejutti 8 tundi ja kolmes vahetuses — üks nädal päeviti , teine nädal õhtuti , kolmas öösiti . </s> </p>
<p> <s> Öised vahetused on kujunenud puhkuseks , sest enam-vähem kogu vahetus joob , ainult mina loen raamatuid . </s> <s> Kõige rohkem meeldis mulle " Jane Eyre " , lugesin seda koguni kaks korda jutti . </s> </p>
<p> <s> Mõtlen suusatamise arvestuse peale VGIK-is ja tennisemängule Nina Teimurazovnaga — muud füüsilist koormust pole mul varem olnud . </s> </p>
<p> <s> Aga ma ei nurise , ma saan hakkama , mu elus on olnud rängemaid perioode kui lihttöölise oma paberivabrikus . </s> <s> Ma pean silmas koopaelu kõrbes ja arbuusimüümist . </s> </p>
<p> <s> 7 . oktoober </s> </p>
<p> <s> Räpina inimestele olen jäänud täiesti võõraks , keegi ei usu , et ma olen elanud Moskvas . </s> </p>
<p> <s> " Olid siinsamas metsas , teame sind küll , " parastas poe juures Tumma-Tohvi . </s> </p>
<p> <s> " Ise põletasid metsas oma nägu , et me jääks sinu lugusid uskuma , " lõi käega Kuusik , kes nagu püks ja särk koos Tumma-Tohviga alevi vahet jõlgub , tühje pudeleid otsib . </s> </p>
<p> <s> " Kõik teavad , et sa said Tallinna pommitamisel peast põrutada ja nüüd luiskad , et suu suitseb , " naeris mind poetrepil välja Tumma-Tohvi . </s> </p>
<p> <s> " Äh , käi potilaadale , pole sa Moskvast undki näinud , " saatis mu öises vahetuses vindise peaga pikalt toosama Aleksei . </s> </p>
<p> <s> " Sul on võõras lõhn , Moskva-lits , " suskas mulle Aleksei , kes ikka minuga magama tükib , kuid sellest ei saa ega saa asja — ta teeb seda matslikult ja rohmakalt , purjus peaga maadleb minuga koguni kõikide nähes tserbatustsehhi põrandal . </s> </p>
<p> <s> Tunnistan , et aeg-ajalt olen ma mõelnud küll , kuidas seda võiks teha , aga kuskil on ka minu vastutuleku piir . </s> </p>
<p> <s> Mind usub ainult papp Grigori , kes alles hiljaaegu Siberist siia tagasi jõudis . </s> </p>
<p> <s> " Miks te teda Moskva-litsiks sõimate ? </s> <s> Miks te arvate , et ta pole Moskvas olnud ? </s> <s> Mina usun küll , et ta seal oli ja õnnetuses oma näo põletas , " andis papp Grigori mulle õiguse , kui käis poest soolaheeringaid ostmas . </s> </p>
<p> <s> 15 . mai 1963 </s> </p>
<p> <s> Täna peatas mind alevi vahel keskealine naine , tuleb välja , et too oli Sella , mu kunagine klassiõde koolist . </s> </p>
<p> <s> " Ma tundsin su kohemaid ää , aga sinust käivad nõnda hullud jutud , et ma es julend sind puttu , " tunnistas Sella midagi varjamata . </s> </p>
<p> <s> " Mis jutud , palun ? " võttis mul südame alt õõnsaks . </s> </p>
<p> <s> " Et sa oma tite põõsa alla viisid ja nüüd kõiksugu lugusid kokku keerutad , " ütles Sella otse välja . </s> </p>
<p> <s> " Aga ma pole ju titte põõsa alla viinud ! " kaitsesin ma ennast . </s> </p>
<p> <s> " Räägi nüüd ! </s> <s> Jutt , jalad all ! </s> <s> Kes sind usub ? </s> <s> Sa oled kõiki oma luuludega ära tüüdanud , " põlgas Sella mu ära ning kadus nurga taha . </s> </p>
<p> <s> Hakkasin mõtlema : mine tea , aga äkki on neil kõigil õigus ja nõnda oligi , et midagi pole olnud ? </s> </p>
<p> <s> 10 . november 1966 </s> </p>
<p> <s> Ikka kõigile võõras , ikka üksi . </s> </p>
<p> <s> Pimedad ajad on eriti rusuvad . </s> </p>
<p> <s> Isa Grigoril lubati oma kirik avada , läksin jumalateenistusele . </s> </p>
<p> <s> Võib-olla on see see , mida nimetatakse armastuseks esimesest silmapilgust . </s> <s> Minuga ei ole seda varem juhtunud , olen ikka mõistuseinimene . </s> </p>
<p> <s> Ma ei suuda oodata , millal tuleb järgmine pühapäev , mil saan teda jälle näha . </s> </p>
<p> <s> 14 . november </s> </p>
<p> <s> Täna jalutasin kiriku lähedal , nägingi teda seismas Võhandu jõe ääres , must habe rinnuni , preestrivammus seljas , käed risti rinnal , vaatlemas kosest allapahisevat vett . </s> </p>
<p> <s> Võpatasin , läksin seest põlema . </s> </p>
<p> <s> Kuidas tõmmata endale ta tähelepanu ? </s> </p>
<p> <s> Ma olen ikkagi õppinud näitleja , küllap ma oskan . </s> </p>
<p> <s> 18 . november </s> </p>
<p> <s> Jumalateenistusel saatsin pilgu lendu , sellest ei olnud mingit tolku , ta ei saanud sellest aru . </s> </p>
<p> <s> 25 . november </s> </p>
<p> <s> Vaatasin talle juba pikemat aega sügavalt silma . </s> <s> Rahvast oli kasinalt , ehk neli-viis palvetajat , papp Grigori ajas oma liturgiaasju , raputas suitsu ja veepiisku , luges palveid ning süütas küünlaid ikoonide all , mina püüdsin teda võrgutada . </s> </p>
<p> <s> Vanasti mulle just meeldiski niisugune flirt , mis on aimatav , mitte aga selge enesepakkumine . </s> </p>
<p> <s> Jumalateenistuse lõppedes pöördus papp minu poole : </s> </p>
<p> <s> " Kas soovite pihti , armas inimene ? " </s> </p>
<p> <s> " Tahaksin teiega niisama rääkida , te olete ikkagi mu poja ristiisa , " ütlesin mina . </s> </p>
<p> <s> " Aa , teie olete Konstantini ema ! </s> <s> Kuidas teie nimi oligi ? " tuli isa Grigorile üht-teist meelde . </s> </p>
<p> <s> Leppisime kokku kohtuda paari päeva pärast tema elukambris , mis asub kirikuga ühes majas , aga kuhu tuleb minna õue kaudu . </s> </p>
<p> <s> 29 . november </s> </p>
<p> <s> Kohtuma minnes panin endale selga liibuva pluusi ja lühikese kleidi , need olid pealegi veel Moskva päritolu . </s> <s> Grigori pakkus teed , küsis Konstantin-Leopoldi ja mu elu kohta . </s> </p>
<p> <s> Viskasin jala hooletult üle põlve , kogemata välgahtas sukasäär . </s> </p>
<p> <s> Talle ei mõjunud miski ! </s> </p>
<p> <s> Grigori ei märganud isegi seda , kuidas ma oma värvitud huultega mängisin . </s> </p>
<p> <s> Olin pettunud ja rääkisin talle , mis mina tegelikult Jumalast mõtlen . </s> </p>
<p> <s> " Jumal kui isiksus ei tule kõne allagi , " paiskasin ma talle . </s> </p>
<p> <s> Grigori naeratas , rääkis rahulikult usust kui veel ühest maailmatunnetamise vahendist meelte ja mõistuse kõrval . </s> </p>
<p> <s> " Teie , kallis Margit Puusaag , sisenete lihtsalt valest otsast . </s> <s> Te tahate tajuda tajumatut , sealtkaudu minnes ei jõua te kunagi kohale . </s> <s> Te peate Jumalat samasuguseks nähtuseks , millesarnastega teil varem on tegemist olnud , te otsite tuttavat , aga otsige parem midagi täiesti uut , " õpetas Grigori . </s> </p>
<p> <s> " Kas Jumal on siis mingi tunne mu sees või ? </s> <s> Aga miks peaksin ma oma tunnet Jumalaks nimetama , kui ma võiksin seda näiteks rõõmuks , heameeleks , andumuseks , kireks või kuidagi teisiti kutsuda ? " ei meeldi mulle teisega jalamaid nõus olla . </s> </p>
<p> <s> " Jumalal ongi palju nimesid , " lausus Grigori ja see oli hetkel minu meelest selge keerutamine . </s> </p>
<p> <s> Papp ei oska mu küsimustele ammendavalt vastata , aga ta meeldib mulle kui mees . </s> </p>
<p> <s> 15 . veebruar 1967 </s> </p>
<p> <s> Olen täielikult pea kaotanud , kuid esialgu suudan seda varjata . </s> </p>
<p> <s> Kujutlen teda voodis enda kõrval , usun , et lõpuks ometi olen ma leidnud hella ja õrna mehe , kes minu eest hoolitseda suudab . </s> </p>
<p> <s> Niipalju siiski olen ma saavutanud , et me oleme hakanud temaga pidevalt kohtuma , aleviklatshijad on meid juba paari pannud . </s> <s> Grigori ei tunne end sellest puudutatuna , mina ammugi mitte , mulle see isegi meeldib , loodan , et kuulujutud saavad tõeks ning ühel kenal päeval läheb mu unistus täide . </s> </p>
<p> <s> 30 . märts </s> </p>
<p> <s> Vestleme palju , Grigori räägib isekuse ületamisest eneses , mina olen valvel , mulle tundub see jutt mingi kallalekippumisena minu sisemusele , kuhu ma pole veel kedagi lasknud . </s> </p>
<p> <s> Tema laseksin , kui ta tuleks , aga ta ei tahagi tulla ! </s> </p>
<p> <s> " Kui ma üldse mõistaksin jumalaasja , siis peaks see olema mingi panteistlik tegelane , " kraamisin ma lauale oma isikliku arvamuse . </s> </p>
<p> <s> " Uskmatu inimene tegeleb endas üksnes usu mahasurumisega või rakendab seda ebausus või mingite muude printsiipide kinnitamisega iseendas , " lausus Grigori . </s> </p>
<p> <s> " Ma võin käed taeva , päikese ja puude poole avali sirutada , sealt saan ma jõudu , aga mulle ei meeldi palvetada , " tuli mu suust . </s> </p>
<p> <s> " Igal inimesel on müüt , mis teda juhib , iga inimene usub sellesse müüti , ehkki selle müüdi tõesus pole sugugi kindel , kui kahtlema hakata . </s> <s> Nõnda et usk on inimeses niikuinii olemas , inimene ise suunab oma mõistusega selle teisale . </s> </p>
<p> <s> Mõni peab ennast ükskõikseks , teine targaks ja võimekaks , kolmas viletsaks , aga kõik joonduvad oma sisemüüdi järgi . </s> <s> Tarvitseks teha ainult üks operatsioon — ületada endas isekus ning asendada too müüt Jumalaga , " seletas Grigori . </s> </p>
<p> <s> 30 . juuni </s> </p>
<p> <s> Käisime Grigoriga Tallinnas , rong sõitis sinna 5 tundi , ma näitasin talle maja Harju tänavas , kus ma sõja ajal ja enne sõda elasin . </s> <s> Seal on nüüd haljasala , üle tänava , endises Harju Panga hoones aga filmistuudio " Tallinnfilm " . </s> </p>
<p> <s> Kas see on minu pilkamine või ? </s> </p>
<p> <s> Ma pole kunagi veel olnud kellessegi nii sügavalt armunud kui Grigorisse , isegi Bondartshukki mitte . </s> </p>
<p> <s> 10 . august </s> </p>
<p> <s> Täna tegin päris lollaka triki . </s> <s> Sõitsin jalgrattaga Peipsi äärde . </s> <s> Võtsin kõik riided seljast ja läksin järve . </s> <s> Siis karjusin taeva poole : </s> </p>
<p> <s> " Grisha ! </s> <s> Grisha ! </s> <s> Grisha ! " </s> </p>
<p> <s> Ja äkki oligi Grigori järve ääres . </s> </p>
<p> <s> Hakkasin veest välja tulema , Grigori pööras mulle selja . </s> </p>
<p> <s> Ta on esimene mees mu elus , kes pole mind näha tahtnud . </s> </p>
<p> <s> Järsku silmasin Grigori pea kohal põlevat lõket , täpselt samasugust , nagu omal ajal Roomas , kui me Pavkaga hakkasime minema üle tänava Vatikani . </s> </p>
<p> <s> Tänane lõke oli koguni samal kõrgusel kui toonane , otsekui oleks Rooma lõke teadnud , et papp Grigori on pikka kasvu . </s> </p>
<p> <s> Näpistasin ka Peipsist välja tulles end istmikust , nagu olin teinud Roomaski , aga lõke Grigori pea kohal põles edasi . </s> </p>
<p> <s> Panin riided selga ning Grigori viis mu kirikusse , unustasin isegi oma jalgratta järve äärde . </s> <s> Laskusin Neitsi Maarja ikooni ees põlvili , Grigori süütas õlilambi ning esimest korda elus tundsin , et ma ihkan ja oskan palvetada , saan palvest mingit seletamatut jõudu , minu sisse voogab headus . </s> </p>
<p> <s> Jah , see oli otse füüsiliselt tunnetatav , kuidas pärast ristilöömist headusevoog suurenes . </s> </p>
<p> <s> See oli sama kindlalt mõõdetav nagu kunagi see , kui kõvasti sa ühte või teise poissi armunud olid . </s> </p>
<p> <s> 20 . oktoober 1989 </s> </p>
<p> <s> Olen nüüd alevirahva jaoks üle 20 aasta olnud kirikumutt , kraamin ja pesen kirikut , aitan Grigoril jumalateenistust ette valmistada , laulan naisansamblis . </s> <s> Joodik Aleksei hüüab mind kirikulitsiks , see kõlab minu jaoks umbes samuti nagu " templiprostituut " . </s> <s> See on nõme , aga mis see minu asi on . </s> <s> Grigori ja minu vahel pole loomulikult midagi olnud . </s> </p>
<p> <s> Mul on alati rätik peas , juuksed tihedalt kaetud , käin läbi alevi omal vaiksel moel , ilmalik elu ei huvita mind üldse . </s> </p>
<p> <s> Nüüd tean , et toona ei armunud ma Grigorisse , vaid Jumalasse temas . </s> </p>
<p> <s> Kunagi arutlesin , kas ma olen tegude , mõistuse või tunnete inimene , nüüd tean , et kõige rohkem on inimesel vaja usku , lootust ja armastust . </s> </p>
<p> <s> Tänu Grigorile oli mul lihtsam omaks võtta , et maailmas on olemas üks jõud , mis on minust suurem ja mis ei olegi nõnda küündimatu , nagu ma agnostikuna olin arvanud . </s> </p>
<p> <s> Loogika oli suurepärane asi , ainult et jättis mu jänni , loogika ei toonud sära mu silmadesse ega kosutust mu hinge . </s> </p>
<p> <s> Grigori seisab Piiritu Jõu ja Armastuse läheduses , Grigori näitas mulle teed Tõeni . </s> </p>
<p> <s> Kunagi arvasin ma , et tulija ees võib alati ukse kinni panna , lahkujat aga ei tohi takistada . </s> <s> Kui küüniline ma olin ! </s> </p>
<p> <s> Aga mis siis , kui tulija tuleb avali südamega ? </s> <s> Minu kohus olnuks tema ees oma süda avada . </s> </p>
<p> <s> Mis siis , kui mu lahkumine teeb kellelegi haiget ? </s> </p>
<p> <s> Mu kohus Jumala ees olnuks kohalolek välja kannatada . </s> </p>
<p> <s> Algul kartsin , et see on mingi omamoodi egoism , kui ma tajusin , kuidas üllus ja suuremeelsus kasvavad mu sees , kuidas mu hingest lahkuvad tigedus ja vimm , Grigori ütles mulle , et niisugune ongi vaimne ärkamine — jumalatunnetuse järel muutub suhtumine maailma , muutuvad hoiakud ja suundumused , uue valguse toel kehtestab inimene endale teised normid ja normatiivid . </s> </p>
<p> <s> Ma elasin patuelu , ka kogu mu eneseharimise ainukeseks motiiviks oli oma käitumise õigustamine . </s> </p>
<p> <s> Ma ei suutnud endale tunnistada väga lihtsat asja , mis oli kõigile selge esimesest tutvumisest minuga — ma olen inimestele väga palju valu teinud , aga eelkõige olen ma iseenda elu rikkunud . </s> </p>
<p> <s> Iseendaga saan ma hakkama , aga mida teha teistega ? </s> </p>
<p> <s> Kuidas käia neilt andeks palumas ? </s> </p>
<p> <s> Kus nad üldse on ? </s> </p>
<p> <s> Kirikus on kaks alust küünalde panemiseks — kõrgem elavatele , madalam lahkunutele . </s> </p>
<p> <s> " Kas sa paned küünalt oma pojale või ? </s> <s> Minu ristipojale , " küsis Grisha , ja mind ei üllatanud , et ta mu mõtteid loeb . </s> </p>
<p> <s> Jumala abiga on kõik võimalik . </s> </p>
<p> <s> " Aga miks sa siis surnute alusele paned ? " imestas Grisha . </s> </p>
<p> <s> " Aga kuhu ma siis peaksin panema ? " tekkis minus lootusesäde , mis tegelikult ei ole ju kunagi päriselt kustunud . </s> </p>
<p> <s> " Elavate alusele , " näitas Grisha . </s> <s> " Su poeg on elus , ja te kohtute veel . " </s> </p>
<p> <s> Surnutest hakkas minuga esimesena rääkima minu ema : </s> </p>
<p> <s> " See on tõsi , et surnute seas su poega ei ole . " </s> </p>
<p> <s> " Aga kus ta siis on ? " tahtsin ma teada . </s> </p>
<p> <s> " Ameerikas , " vastas ema ja rääkis edasi : </s> </p>
<p> <s> " Ma olen sind kogu aeg vaadanud . </s> <s> Üldjoontes elad sa samamoodi nagu mina , aga sa oled minust õnnelikum , sest jõudsid Jumalani juba maises elus . </s> <s> Mina kahjuks ei jõudnud , enne tabas mind venelaste pomm . " </s> </p>
<p> <s> Järgmisena hakkas rääkima Krauklis , kui ma olin talle küünla pannud : </s> </p>
<p> <s> " Miks ma ennast laiman ? </s> <s> See on puhas , helge ja võimas armastus , mis ma sinu vastu tunnen tänaseni . </s> <s> Maailmas ei ole midagi üllamat kui minu kirg , " arvas Krauklis . </s> </p>
<p> <s> " Kas ma saan midagi sinu heaks teha ? " küsisin mina . </s> </p>
<p> <s> " Ma tänan , et sa olemas oled . </s> <s> Anna mulle andeks , et mul ei jätkunud väärikust oma hullu armastust enda teada jätta ja üksnes ise kannatada , " palus Krauklis andeks . </s> </p>
<p> <s> " Surnuna sain ma kuuljaks ja rääkijaks , " ütles Gorono , kellele ma samuti olen küünla pannud , ehkki tal ei olnud minu elus erilist tähtsust . </s> </p>
<p> <s> " Selle üle on mul tõesti hea meel . </s> <s> Aga mis sinuga juhtus , sa oled ju veel noor mees ? " imestasin mina , et leidsin ta surnute riigist . </s> </p>
<p> <s> " Kõik inimesed , kes kuidagi olid seotud Lavrenti Beriaga , lasti maha , " ütles Gorono . </s> </p>
<p> <s> Kas mind säästis Jumal ? </s> </p>
<p> <s> Pavkale küünalt pannes küsisin : </s> </p>
<p> <s> " Ütle , kas miskit , ka kõige pisemat alust on süüdistustel , mida Lavrenti Pavlovitshile esitati ? " </s> </p>
<p> <s> " Näib , et on . </s> <s> Aga meie emaga ei teadnud sellest tõesti midagi , " tunnistas Pavka . </s> <s> " Ma tahan su käest andeks paluda , et sulle nii vilets abikaasa olin . " </s> </p>
<p> <s> " Pole viga , ma polnud parem , " vastasin mina . </s> </p>
<p> <s> " Koos oleksime pidanud leidma väljapääsu , Marka-kass , " kahetses Pavka . </s> </p>
<p> <s> " Koos , aga ma ei lasknud kedagi endale päris lähedale , ma pidasin inimest väärtusetuks , " tunnistasin ma oma süüd . </s> </p>
<p> <s> Lavrenti Pavlovitshiga ei õnnestunud saada ühendust , kuid me polnud ka eriti lähedased . </s> </p>
<p> <s> " Inimene peab kandma oma lähedaste patud , " tunnistas ääri-veeri Nina Teimurazovna , kui ma talle küünalt panin . </s> </p>
<p> <s> " Fizkultprivet ! " tervitas Pushkin . </s> <s> " Mina siin . </s> <s> Kihutan oma motikal Odessa katakombides , täielikus pimeduses , täistuledega . </s> <s> Surnust peast sõitmisega on see hea asi , et benss ei saa kunagi otsa . </s> <s> Kahju vaid , et sind ei ole tagaistmel , käed ümber minu , sõrmed püksilukku näperdamas . </s> <s> Aga taevas on palju teisigi kauneid naisi . " </s> </p>
<p> <s> Pobeda , Bondartshuki ja Lina leidsin ma elavate ringist , nad on Nõukogude kino kõige hiilgavamad tähed . </s> <s> Pobeda ja Lina on küll lahutanud ... </s> </p>
<p> <s> " ... aga me saame endiselt hästi läbi , " püüdis Lina mulle libedal toonil väita . </s> </p>
<p> <s> " Me oleme jäänud sõpradeks , " kiskus endal vägisi üle huulte Pobeda . </s> </p>
<p> <s> " Teate , sõbrad-sõbrakesed , sellele , kes teiega palveküünalde kaudu ühendust võtab , ei saa mullikesi ajada , " manitsesin ma Pobedat ja Linat ning nad möönsid , et asjalood on tõesti mõnevõrra teisiti , ent avalikkuse tarvis on nad väliselt sõpradeks jäänud — jagavad koos intervjuusid , kohtuvad vaatajatega . </s> </p>
<p> <s> Muidugi otsisin küünla abil ka Svetat . </s> </p>
<p> <s> Sveta pääses kergelt . </s> <s> Lõpuks abiellus ta hindu miljonäriga , läks elama Indiasse , võttis pangast oma papa miljonid dollarid ja pühendus budismile . </s> <s> Tükk aega oli ta maailma ainus miljonärist ( ! ) naislaama , siis aga tüdines ning hakkas elama kõrgilma elu Euroopa pealinnades ja New Yorgis . </s> </p>
<p> <s> Ka Gamburg ja Muzafar on elus , Muzafarist on saanud Tadžikistani kompartei ideoloogiasekretär . </s> </p>
<p> <s> " Sina oled mu kõige tähtsam ülikool . </s> <s> Kahju , et me ei jõudnud koos naeruni , " lausus Muzafar . </s> </p>
<p> <s> " Tegelikult olen ma rõõmsameelne inimene . </s> <s> Olin ainult meeltesegaduses ja hirmul , seetõttu käitusin ebaadekvaatselt , " tunnistas Gamburg . </s> </p>
<p> <s> " Mina andsin sulle ammu andeks , et sa minu vastu astusid , " ütlesin mina . </s> </p>
<p> <s> " See on hea . </s> <s> Ma teesklen ja edvistan nõnda ehtsalt , et petsin ka vana Jahve ära , Tema arvab , et ma olen loomulik , " naeris Gamburg . kes on tõepoolest lennanud kõrgele ja kaugele — Iisraelis peetakse teda sõjasangariks , sest ta on võidelnud moslemite vastu ( ta võttis osa mõlemast Araabia—Iisraeli sõjast ) , ning Hollywoodis on tal stuudio , mis laseb aastas välja 3-4 filmi . </s> </p>
<p> <s> " Allah on üllas , " kommenteeris kommunist Muzafar . </s> </p>
<p> <s> Kuidagi raske on kristlasel ühendust saada islami paradiisiga . </s> <s> Läbi segajate ragina kuulsin Salihi kirjeldusi õnnest . </s> <s> Tal kasvas käsi otsa tagasi . </s> <s> Ta ujub rikkuses ja armastuses . </s> <s> Tema ümber on 168 744 neitsit , kes kõik on valmis talle andma . </s> </p>
<p> <s> " Libu sa olid ja libuks sa jääd . </s> <s> Kogu su edasine elu näitab , milline jõhker emane sa oled , " kirus mind Zavod-bei , kes on patriarhaalne ka surnud peast . </s> </p>
<p> <s> Vambola olen ma lõplikult välja vihastanud , temaga ei saanud ma mingit kontakti . </s> <s> Palun Jumalalt andestust ja mingeidki teateid mehe kohta , keda ma nii häbematult petsin ja kellele ma olen ainult halba teinud . </s> </p>
<p> <s> Ka Vaska-Tshempionsoni ees olen ma süüdi . </s> <s> Tean küünla vahendusel , et ta otsib mind taga mööda Nõukogude Liidu avarusi , tabamata tulla tagasi siia , oma koju , kus ma nüüd viibin . </s> <s> Minu patt seisneb selles , et ma ei ole julgenud talle seda teada anda ning lasen tal armunud Ahasveerusena sihitult rännelda . </s> </p>
<p> <s> Kaevasin minevikus edasi . </s> </p>
<p> <s> Küünla kaudu ilmutus , et tõeline metsavend oli ainult Albert . </s> <s> Tiit oli bandiidiks maskeerunud NKVD ohvitser , kes nende põgenemisel Nõukogude Liidust tappis Alberti , imbus spioonina sisse Ameerika vastuluuresse ning senimaani on tal käpp kullas . </s> <s> Valloonist belglane aga on nüüd Antverpenis kalarestorani peakokk . </s> <s> Pool Euroopat kiidab tema roogasid . </s> </p>
<p> <s> Kõike neil on , ainult üks asi on puudu — selle nimeks on meelerahu . </s> </p>
<p> <s> Mind pilgatakse siin Räpinas usuhulluks Jeesuse pruudiks , ma liigun ringi kui vari , rätt peas ja õnnis ilme palgel , ent mu südames on suurim rikkus , mida ma võiksin jagada kõigile — see ongi meelerahu . </s> </p>
<p> <s> 24 . detsember 1995 </s> </p>
<p> <s> Täna , kui ma kirikupõrandat küürisin , juhtus ime . </s> </p>
<p> <s> Sisenes musta kaabuga ja mustas pidulikus mantlis , ent valge salli ja kinnastega umbes 50-aastane mees , paljastas kombekalt pea , küsis preester Grigorit . </s> </p>
<p> <s> " Mõned teil siin Räpinas ütlevad , et Grigori suri Siberis , teised jälle , et ta on elus ja tagasi , " rääkis see mees väga kanget ja võõramaist eesti keelt , aga mulle oli otsekui ilmutus kõik selge . </s> <s> " See Grigori on minu ristiisa . </s> <s> Mitte maffia-mõttes loomulikult , vabandage väga ... " </s> </p>
<p> <s> " Tere , kallis poeg ! </s> <s> Sind olen ma kõik need aastakümned armastanud ja oodanud , " ütlesin ma tulijale . </s> </p></div2>
        <div2 type="alaosa"><head> Seletusi </head>
<p> <s> bolshevik — Ülevenemaalise Kommunistliku ( bolshevike ) Partei liige </s> </p>
<p> <s> Butõrka — 1879 avatud vangla Moskvas , tuntud eelkõige ... </s> </p>
<p> <s> datsha — ( vn k ) linnalähedane eramu või suvila </s> </p>
<p> <s> " Detskii Mir " — " Laste Maailm " , levinud lastekaubamajade nimetus N Liidus ( ? ) </s> </p>
<p> <s> " Fizkultprivet ! " — fizkulturnõi privet , kehakultuurlaste tervitus ... </s> </p>
<p> <s> GITIS — Gosudarstvennõi Institut Teatralnogo Isskustva , ( Üleliiduline ) Riiklik Teatriinstituut </s> </p>
<p> <s> Goskino — Gosudarstvennõi Kinokomitet , Riiklik Kinokomitee ? </s> </p>
<p> <s> GUM — Gosudarstvennõi Univermag , Riiklik Kaubamaja </s> </p>
<p> <s> " Inturist " — välisturismiga tegelev aktsiaselts N Liidus , asutatud 1929 </s> </p>
<p> <s> kalashnikov — vene automaatrelv </s> </p>
<p> <s> kipjatok — ( vn k ) keedetud kuum vesi </s> </p>
<p> <s> kolhoos — sotsialismiaegne sunniviisiline ühismajand </s> </p>
<p> <s> komsorg — komsomoli ( rakukese ) organisaator </s> </p>
<p> <s> kulak — nõukogude võimu arvates liiga suure maamajapidamise omanik </s> </p>
<p> <s> kultorg — kultuuriorganisaator </s> </p>
<p> <s> läti ( punased ) kütid — I maailmasõja ajal moodustatud läti rahvusväeosad ; </s> </p>
<p> <s> pärast Veebruarirevolutsiooni bolsheviseerusid , 1917 </s> </p>
<p> <s> osalesid bolshevistlikus riigipöördes Petrogradis , olid </s> </p>
<p> <s> nõukogude võimu ustavamaid sõjajõude , said </s> </p>
<p> <s> kurikuulsaks punase terrori järjekindlate läbiviijatena ; </s> </p>
<p> <s> diviis likvideeriti 1920 </s> </p>
<p> <s> MHAT — Moskovskii Hudožestvennõi Akademitsheskii Teatr , Moskva Riiklik </s> </p>
<p> <s> Kunstiteater , kunstiliselt tasemelt kuulsamaid teatreid Moskvas </s> </p>
<p> <s> narodovoljetsid — ( mingid rahvavabatahtlikud ? ) </s> </p>
<p> <s> NKVD — Narodnõi Komitet Vnutrennõh Del , Siseasjade Rahvakomissariaat </s> </p>
<p> <s> NSV — Nõukogude Sotsialistlik Vabariik , suurim haldusüksus N Liidus </s> </p>
<p> <s> obkom — ( partei ) oblastikomitee </s> </p>
<p> <s> oblast — suurem rajoonidest koosnev haldusüksus Venemaal , Ukrainas jm </s> </p>
<p> <s> ohranka — poliitilise politsei kohalik organ Tsaari-Venemaal </s> </p>
<p> <s> partkom — parteikomitee </s> </p>
<p> <s> partorg — partei ( rakukese ) organisaator </s> </p>
<p> <s> " Pitovoi Spirt " — ( vn k ) toidupiiritus </s> </p>
<p> <s> polka — ( vn k ) riiul , nari </s> </p>
<p> <s> proforg — töökollektiivi ametiühinguorganisaator </s> </p>
<p> <s> punanurk — poliitiliseks propagandaks mõeldud ruum mistahes asutuses N </s> </p>
<p> <s> Liidus , harilikult kaunistatud tähtsamate kommunistide portreedega </s> </p>
<p> <s> raikom — ( partei ) rajoonikomitee </s> </p>
<p> <s> rjumotshnaja — ( vn k rjumka — napsiklaas ) odav püstijalabaar </s> </p>
<p> <s> riigilaenuobligatsioonid — sunniviisiliselt N Liidu töötajatele palga osana kaela </s> </p>
<p> <s> määritud riiklikud võlatähed </s> </p>
<p> <s> sabotažnik — saboteerija , sihilik nurjaja </s> </p>
<p> <s> sakuska — ( vn k ) külm suupiste napsi kõrvale ? </s> </p>
<p> <s> semlak — ( vn k zemljak — omakandimees ) semu , sõbramees </s> </p>
<p> <s> stahhaanovlane — tööeesrindlane N Liidus 1930—40ndail aastail </s> </p>
<p> <s> ZAGS — </s> </p>
<p> <s> Tretjakovka — Tretjakovi galerii , Pavel Tretjakovi asutatud kunstigalerii </s> </p>
<p> <s> Moskvas , Venemaa suurim vene kunsti muuseum </s> </p>
<p> <s> TsUM — Tsentralnõi Univermag , Keskkaubamaja </s> </p>
<p> <s> tshekist — tshekaa ( Erakorralise Komitee ) töötaja , nõukogude-vastaliste </s> </p>
<p> <s> väljanuhkija ja kinninabija nõukogude võimu algusaastail </s> </p>
<p> <s> tshinovnik — riigiametnik Tsaari-Venemaal ; ( halvustavalt ) bürokraat , tühine </s> </p>
<p> <s> ametnik </s> </p>
<p> <s> Tshuk ja Gek — tegelased Arkadi Gaidari samanimelises lasteraamatus ... ? </s> </p>
<p> <s> suhoi paiok — ( vn k ) " kuiv pajuk " , reisile kaasa antav toidumoon </s> </p>
<p> <s> Vanake Hottabõtsh — tegelane Lazar Lagini samanimelisest lasteraamatust , võlur-džinn , </s> </p>
<p> <s> kelle pioneer kannust välja päästab ja kellele väga </s> </p>
<p> <s> meeldib nõukogude tegelikkus ; üle kõige armastab jäätist </s> </p>
<p> <s> ning kardab piuksuvaid kummist mänguasju </s> </p>
<p> <s> VDNH — Võstavka Dostiženii Narodnogo Hozjaistva , ( NSV Liidu ) </s> </p>
<p> <s> Rahvamajandussaavutuste Näitus , suur liiduvabariikide </s> </p>
<p> <s> näitusepaviljonide ja parkide kompleks Moskvas </s> </p>
<p> <s> VGIK — Võshii Gosudarstvennõi Institut Kinematografii , Kõrgem Riiklik </s> </p>
<p> <s> Kinematograafiainstituut </s> </p>
<p> <s> ÜK ( b ) P — Ülevenemaaline Kommunistlik ( bolshevike ) Partei </s> </p>
<p> <s> Andmeid reaalselt eksisteerinud isikute kohta : </s> </p>
<p> <s> Armand , Inessa ( Jelizaveta ) ( 1874—1920 ) — rahvusvahelise kommunistliku </s> </p>
<p> <s> liikumise tegelane , rahvuselt prantslane ; V.I. Lenini intiimsõbratar </s> </p>
<p> <s> Beria , Lavrenti ( 18 .. —1953 ) — soovi korral vt vana ENE 1. kd jm kirjandust , nt A. Rõbakovi " 1935 " </s> </p>
<p> <s> Bondartshuk , Sergei ( sünd 1920- ? ) — vene nõukogude filminäitleja ja -lavastaja , NSV Liidu rahvakunstnik , sotsialistliku töö kangelane , Lenini preemia ja NSVL riikliku preemia laureaat ; tuntumaid filme : " Sõda ja rahu " ( 1965—67 , mängis Pierre Bezuhhovit ) , " Waterloo " ( 1970 ) , " Punased tornikellad " ( 1982 ) </s> </p>
<p> <s> Fellini , Federico ( sünd 1920 </s> - <s> ? ) — itaalia filmilavastaja , nüüdisaja tuntumaid filmiloojaid ; tuntumaid filme : " Cabiria ööd " ( 1956 ) , " Magus elu " ( 1960 ) , " 8½ " ( 1962 ) , " Amarcord " ( 1973 ) , " Orkestriproov " ( 1979 ) , " Ginger ja Fred " ( 1986 ) </s> </p>
<p> <s> Gerassimov , Sergei ( 1906—1985 ) — vene nõukogude filmilavastaja , -stsenarist ja -pedagoog , NSV Liidu rahvakunstnik , kunstiteaduse doktor , sotsialistliku töö kangelane , Lenini preemia ja NSVL riikliku preemia laureaat ; tuntumaid filme : " Noor Kaardivägi " ( 1948 ) , " Vaikne Don " ( 1958 ) , " Lev Tolstoi " ( 1984 , mängis ka nimiosa ) </s> </p>
<p> <s> Kollontai , Aleksandra ( 1872—1952 ) — N Liidu diplomaat ; revolutsioonilise liikumise tegelane , maapaos olles ( 1908—1917 ) liitus Lääne-Euroopa sotsiaalemokraatliku liikumisega ; aitas ette valmistada oktoobrirevolutsiooni ; oli riikliku hoolduse rahvakomissar ; töötas diplomaadina Norras , Mehhikos , Rootsis ( 1943 sai suursaadikuks , oli maailma esimene suursaadik ) , hiljem N Liidu Välisministeeriumi nõunik ; rahvuselt eestlane ?? </s> </p>
<p> <s> Kozmodemjanskaja , Zoja ( 1923—1941 ) — vabatahtlikult Isamaasõtta astunud komnooreneiu , kes langes sakslaste kätte vangi ja pärast piinamist hukati ; 1942 anti talle postuumselt N Liidu kangelase aunimetus </s> </p>
<p> <s> Molotov , Vjatsheslav ( 1890—1986 ) — N Liidu riigitegelane , 1946—53 Ministrite Nõukogu esimehe asetäitja ; Stalini lähikondlasena oli N Liidu agressiivse välispoliitika põhikujundajaid ja repressioonide korraldajaid </s> </p>
<p> <s> Morozov , Pavel ( 1918—1932 ) — nn kangelaspioneer , keda seati eeskujuks kõigile nõukogude pioneeridele ; kolhoseerimise ajal andis oma külas üles kulakuid ja " nende käsilasi " ( sealhulgas oma isa ) , kes näljasurmast pääsemiseks varjasid vilja ülejääke ; kättemaksuks tapeti nii tema kui ta noorem vend ; võimalik ka , et see üldse nõnda polnud ja tegu oli puhtalt propagandistliku fiktsiooniga </s> </p>
<p> <s> Stalin — soovi korral vt EE 8. kd jpm kirjandust , nt A. Rõbakovi " Arbati lapsed " ja " 1935 " , </s> .... </p>
<p> <s> Sholohhov , Mihhail ( 1905—84 ) — vene kirjanik , Nobeli preemia 1965 ; tuntumaid teoseid : " Vaikne Don " ( 1928—40 ) , " Ülesküntud uudismaa " I—II ( 1932 , 1955—59 ) , " Inimese saatus " ( 1956 ) </s> </p>
<p> <s> Togliatti , Palmiro ( 1893—1964 ) — Itaalia poliitik , Itaalia KP asutajaid ( 1921 ) , peasekretär a-st 1927 , 1935 valiti Kominterni sekretäriks ; koostanud nn " Itaalia tee sotsialismi " tegevusprogrammi . </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
