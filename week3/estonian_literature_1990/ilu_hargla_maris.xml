<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maris stella </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Maris stella </head>
<p> <s> Ma teenin Jumalat , piiskoppi , hertsogi ja muusat – ja just sellises järjekorras – ning nii oleksin ma pidanud ütlema tollele salapärasele aadlikule , kuid ta teadis võlusõna , mis murdis minu hinges pitseri , millega me ehk liiga vara ja tihti kipume pühitsema end vagadusele ja hülgama seiklusjanu . </s> <s> Veel enne kui ta ütles " Jehanne " , veel enne kui ta kaval silmapilgutus andis mõista , et ta teab võlusõna , olin ma tema ettepanekuga juba soostunud . </s> <s> Jah , tunnistan seda , et olin nõus hülgama oma kohustused Cambrai's ja viivitama oma reisiga tagasi Rooma . </s> <s> Ma olin nõus edasi lükkama Savoia hertsogi Amédéé meelitava kutse ja Rimini Malatesta perekonna ettepanekud . </s> </p>
<p> <s> Sest too mees teadis võlusõna . </s> </p>
<p> <s> Ta oli sisenenud hämarasse katedraali missa lõpu poole kui lauldi Deo Gratias and Laus tibi Christe , olin teda oreli tagant silmanud - ka seda , et ta lahkumisega viivitas , ta lasi end piiskopil viimasena õnnistada ning hiljem oli ta mulle noogutanud ja kummardanud . </s> <s> Ta ootas mind katedraalitrepil ja see väga tõsine ja murelik helk tema silmades kinnitas , et kutse isand Vriesi trahteris juua kann veini ja süüa üks korralik burgundia noor kukk on mõeldud sissejuhatuseks millelegi olulisele . </s> <s> See aadlik kandis tagasihoidlikku rõivastust , ta ei tahtnud endale tähelepanu tõmmata ning oma nägu varjas kõrge krae ning kübaraga . </s> </p>
<p> <s> Algul ma mõtlesin , et see võib olla seoses minu heategija hertsog Philippe'i visiidiga Cambrai'sse , lootsin ehk tähelepanuavaldust õukonna poolt või tellimust kirjutada missa Burgundia hertsogi saabumise puhul . </s> <s> Tol ajal liikusid - vähemalt nendes ringkondades , kus minul oli au lävida - kuuldused hertsogi loodud uuest õilsast L'ordre De La Toison D'or'ist , mille esimese kapiitli kokkukutsumisega Lille'i linnas kõik suured isandad ametis olid . </s> <s> Räägiti ka , et hertsog soovib sündmuse jaoks väärikat muusikapala . </s> <s> Nii et , jah , muidugi ma järgnesin sellele aadlikule . </s> </p>
<p> <s> Kuid kohe kui ta kõnelema hakkas , olin ma kindel , et ta pole burgundlane ja juba tema esimeste sõnade peale : " Isand Dufay , ma viibin Cambrai's incognito ja kui te ei soovi kõneleda mehega , kes Jumala tahtmisi võitleb teie isandate vastu , siis ma lahkun viivitamatult ja vannun , et ei tülita teid enam , " oleksin ma pidanud vastama , et ma teenin Jumalat , piiskoppi ja alles siis muusat . </s> <s> Ning olles seadnud oma lojaaluse kõrgeaulise Cambrai' piiskopi sammude järgi , on minu kohus kõiges järgida hertsog Philippe'i poliitikat . </s> </p>
<p> <s> Auahnus ja uudishimu said minust võitu . </s> </p>
<p> <s> " Ma ei ole salakuulaja , " sõnas mees järgmiseks . </s> <s> " Mind tuntakse siin selleks liiga hästi . " </s> </p>
<p> <s> " Te olete armanjakk ? " küsisin ma . </s> </p>
<p> <s> " Eelkõige olen ma prantslane , " kostis mees uhkelt . </s> <s> " Bretoon , burgundlane või pikardlane - me kõik oleme ühtemoodi prantslased . " </s> <s> Ja nende sõnade saatel liigutas ta kaelasidet , paljastades viivuks oma näo . </s> <s> Kas mõõgahoobist või ammunoolest - seda polnud võimalik öelda - kuid ta parem põsk , lõuast laubani oli saanud hirmsa hoobi . </s> <s> Kogu näopool oli sellest krimpas ja kõveras , andes talle kuriendeliselt irvitava ilme . </s> </p>
<p> <s> " Neil päevil on ka sellistes ilmselgetes tõdedes lihtne kahelda , " vastasin . </s> <s> " Sõda on kõik segi paisanud . " </s> </p>
<p> <s> " Kas Itaalias ei sõdita ? " küsis tundmatu muiates , mis ta näole veelgi saatanlikuma ilme lisas . </s> </p>
<p> <s> " Te näite minust palju teadvat . " </s> </p>
<p> <s> " Jah , " sõnas ta lihtsalt . </s> <s> " Kaunis muusika ja kiidusõnad tema loojast võivad liikuda kiiremini kui mees ise . </s> <s> Ma pole tõesti salakuulaja , kuid ärge arvake , et armanjakkidel neid Burgundias ei ole . </s> <s> Ma võitlen armanjakkide poolel , võitlen Prantsuse kuninga eest , ehkki parema meelega laseks ta mul pea maha raiuda kui oma vägede eesostas näha . </s> <s> Aga teist tean ma tõesti palju . </s> <s> Hertsog Philippe'i abiellumise puhul Portugali Isabellaga Brüsselis on saadetud sõna kõigile Burgundia koja muusikutele , kes kaugel maal oma kunsti täiendavad . </s> <s> Nende seas ka teile , Willemet de Fayt , Guillaume Dufay , Willermus du Fayt </s> .... <s> Nagu mul on au teada , jõudis hertsogi sõna teieni Savoias , Amédéé VIII õukonnas . </s> <s> Te olite juba teel koju . " </s> </p>
<p> <s> Ma vaid noogutasin kinnituseks . </s> </p>
<p> <s> " Burgundia pulmad peavad oleme kõige suurejoonelisemad maailmas , " jätkas mees . </s> <s> " Aga mitte nende pärast ei võtnud te ette teed kaugelt Roomast Cambrai'sse . </s> <s> Uskuge mind - ilus muusika reisib teist kiiremini . </s> <s> Ka meil lauldakse juba teie hüvastijäturondot Laoni kaunitaridele ja veinidele ; ka meie kurvasteme noore Pandolfo Malatesta surma üle ja langetame leinas pea , kui kuulame Mon chier amy'd ... " </s> </p>
<p> <s> " Te meelitate mind . " </s> </p>
<p> <s> " Ei , mitte sugugi , tahan vaid näidata , et noorest east hoolimata oma , olete te Prantsusmaal nii kuulus , et kuuldused teie reisidest ja asukohast jõuavad ka meieni Bretagne'i . </s> <s> Nii et te ei pea imestama , et ma tean , miks te katkestasite õpingud Roomas ja tõttasite tagasi Burgundiasse . " </s> </p>
<p> <s> " Tõepoolest siis - miks ? " </s> </p>
<p> <s> Mees sirutas seepeale käe põue ja poetas lauale veinikannu kõrvale äärmiselt kõneka ja kiusatusliku väljanägemisega kukru . </s> </p>
<p> <s> " Teile pakutakse teenistust , " sõnas ta . </s> <s> " Ma ei salga - see võib olla ohtlikum kui pidustused Burgundia õukonnas , missad Cambrai' kuulsas katedraalis või muusikaõpingud maestro Antonio Squarcialupi juures . " </s> </p>
<p> <s> " Teie isand on hiljaks jäänud , " vastasin ma , meenutades oma sõpru Medici perekonnast - ära kunagi ilmuta huvi esimese pakkumise peale . </s> </p>
<p> <s> " Vastupidi , " naeratas mees nukralt . </s> <s> " Hoopis teie jäite hiljaks . </s> <s> Hertsog kavatseb Jehanne'i müüa inglastele , ta istub küll praegu ahelates Beuarevoir' vangitornis , Cambrai'st vaid paari tunni ratsasõidu kaugeusel , aga teil pole mingit võimalust näha neidu , kelle pärast võtsite ette teekonna Roomast Burgundiasse . </s> <s> Hei , ärge vahtige mind niimoodi , ei mingit nõidust , lihtsalt juhtumisi oli teiega samal ajal Savoia õukonnas üks Bretagne'i kaupmees . </s> <s> Ja teie muusika võib vallutada ka kaubitsejate südameid , uskuge mind . </s> <s> Ta lahkus enne teid ... </s> <s> Jah , tema ütleski , et pühendasite Jehanne'ile kauni ballaadi " Vergene bella " ja tõttate Burgundia poole , et näha Neitsit , kellest kõnelevad kõik õukonnad üle Euroopa . " </s> </p>
<p> <s> Võlusõna oli öeldud . </s> </p>
<p> <s> " Te just ütlesite , et Philippe on mind kutsunud . " </s> </p>
<p> <s> " Kuid kas polegi see nii hea ettekääne , et näha La Pucelle'i ? </s> <s> Kuid ma ei taha keerutada , arvestades veel olukorda , milles ma siin viibin . </s> <s> Tahan vaid näidata , et tean teist üht-teist ja võin vaid aimata pettumuse suurust , kui kuulsite , et Jehanne on vangistatud . " </s> </p>
<p> <s> Pettumuse suurust ... </s> <s> Olles kodumaast kaugel , muutuvad selle aasad igihaljaks , veinid kõige magusamateks ja neiud kaunimateks maailmas . </s> <s> Kodumaale löödud haavu tunned sa oma enda ihul , iga tapetu oleks kui piisk su enda südameverd . </s> <s> Roomas , kuurias ja Medicite juures ei suudetud mõista , mis toimub Prantsusmaal . </s> <s> Nad küsisid minu käest . </s> <s> Kes on too Jehanne ? </s> </p>
<p> <s> Ma olin lahkunud Burgundiast noorelt , ja hertsogi enda õnnistusel . </s> <s> Oma kunstiga teenin ma Burgundiat ; võim , hiilgus ja jumalikult salvitud veri on minu jaoks alati voolanud hertsogisoos . </s> <s> Jah , loomulikult teenin ma Burgundiat . </s> <s> Ma pole kunagi näinud Prantsuse kuningat , ei toda eelmist , nõdrameelset ega tema poega , dofään Charles'i , kes nii reeturlikult lasi mõrvata hertsog Philippe'i isa Jehani . </s> <s> Ma sündisin aastal , mil Inglismaa ja Prantsusmaa vaheline rahuleping oli neljandat aastat jõus ja mil mitmed uhked prantsuse ja burgundia rüütlid löödi Nicopolise all ristisõjas puruks . </s> <s> Kasvasin üles jutustuste saatel nende vangipõlvest türklaste juures , vabaksostmisest ja seiklusrikkast koduteest . </s> <s> Ka Neversi krahv , minu tulevane isand ja heategija , hertsog Philippe oli nende hulgas . </s> <s> Ma lahkusin Cambrai'st aastal , mil üle Prantsusmaa kõlas ikka veel Azincourti surmav kaja , mil Troyes's kaotas Prantsusmaa õiguse kuningale . </s> <s> Aga Burgundia oli joovastuses . </s> <s> Jah , me leinasime mõrvatud hertsog Jehan Kartmatut , kuid kõikjal räägiti , et liit inglastega toob Burgundia hertsogisoo Prantsusmaa troonile ... </s> <s> Peaaegu iga minu eluaastaga on Prantsusmaa kaotanud oma ihust ühe tüki , nagu Burgundia koda on iga aastaga kosunud . </s> <s> Ma olen rõõmustanud koos iga burgundlasega ja nutnud koos iga prantslasega . </s> <s> Aga ei kusagil – ei Roomas , Bolognas , Savoias – ei küsita , millist muusikat kuulatakse Bourges'is , milliseid rõivaid kannavad Charles VII aadlikud . </s> <s> Ei , nad küsivad Burgundia õukonna kohta . </s> <s> Millised kunstnikud , luuletajad , rätsepad , ehistusmeistrid on Burgundia koja teenistuses Brüsselis , Gentis ja Dijonis ? </s> <s> Mida arvab Tema Hiilgus hertsog Philippe ühest või teisest asjast ? </s> <s> Medicite perekond krimpsutab nina , kui räägin neile , kuidas dofään Charles lasi mõrvata hertsog Jehani . </s> <s> Aga nad pilgutavad kavalalt silma ja noogutavad mõistavalt , kui kõnelen , kuidas dofääni vanemad vennad Jehani " eestkoste " ajal surid või kuidas Jehan oli lasknud tappa Orleans'i hertsogi . </s> <s> Nad ei ütle selle peale midagi , nad vaid noogutavad pilukil silmadega . </s> <s> Ja siis küsivad uuesti - kes on see Jehanne , Neitsi , Prantsusmaa päästja , Burgundia vaenlane ? </s> <s> Ja sinjoor Crapelli , kojaastroloog , mees kes teab vist kõigest kõike , sosistab - muidugi , Neitsi on tulnud päästma oma kuningasugu . </s> </p>
<p> <s> Kes on Jehanne , milline ta on , miks ta on ? </s> </p>
<p> <s> " Te ei vasta mulle midagi , isand Dufay ? " </s> </p>
<p> <s> " Te pakute mulle raha ja võimalust näha La Pucelle'i ? </s> <s> Kui te lähemalt ei selgita , siis on mul raske vastata . " </s> </p>
<p> <s> " Mitte ainult muusikat pole te Itaalias õppinud , " muigas mees . </s> <s> " Loomulikult selgitan ma teile lähemalt . </s> <s> Kõigepealt , kas te teate , kes ma olen ? " </s> </p>
<p> <s> " Selleks olen ma kodumaalt liiga kaua eemal viibinud . " </s> </p>
<p> <s> " Siis ei ütle ka Arthur de Richemont'i nimi teile midagi ? " </s> </p>
<p> <s> " Püha Jumal ... " veinipeeker , mis liikus mu suu poole , peatus teel . </s> </p>
<p> <s> " Nii et siiski ütleb . " </s> </p>
<p> <s> " Konnetaabel , " kogelesin ma , " Teie Hiilgus ... " </s> </p>
<p> <s> " Vaid lihtne sõjamees , kui lubate . </s> <s> Praegu pole ma midagi enamat . " </s> </p>
<p> <s> " Siiski . </s> <s> Prantsusmaal on vaid üks konnetaabel . " </s> </p>
<p> <s> " Ja ainult üks selline , kes on Tema Majesteedi juures pidevas ebasoosingus , ja keda ei lubatud isegi tema kroonimisele , sinna , kus oli tema seaduslik ja auline koht , hoolimata sellest , et Jehanne ise talle kõik patud andeks andis . </s> <s> Ei , ärge arvake , et ma olen kibestunud , lihtsalt ei tähenda sõna konnetaabel alati nii palju kui võiks . </s> <s> Seega , te tunnete mind ? " </s> </p>
<p> <s> " Tegude järgi , Teie hiilgus . " </s> </p>
<p> <s> Muidugi on igaüks Burgundias temast kuulnud . </s> <s> Bretagne'i hertsog Jehan V vend , kes võitles vapralt Azincourti all ja langes seal vangi . </s> <s> Ma lahkusin Burgundiast siis , kui Richemont oli juba vabastatud ja teenis ihu ja hingega Burgundia hertsogit . </s> <s> Nüüd aga - armanjakk ? </s> <s> Nagu oleks kõrgeauline isand mu mõtteid lugenud , lisas ta : </s> </p>
<p> <s> " Teile võib teada olla , et mul oli see au osutada Burgundia kojale kunagi mõningaid teeneid , lõppude lõpuks on hertsog ju minu õemees . </s> <s> Tänu aga ühele kohtumisele naisega , kelle palvel kõnelen ma siin praegu teiega , teenin ma nüüd kuninga leeri . " </s> </p>
<p> <s> " Te olite Jehanne'iga ... " pomisesin mina . </s> </p>
<p> <s> " Jah , " tõsines mees . </s> <s> " Jah , ma olin temaga . </s> <s> Kõigis lahingutes , ma olin ta kõrval . </s> <s> Aga mitte tema ei saatnud mind . " </s> </p>
<p> <s> " Kes on siis see naine , kes tunneb huvi ühe tühise moosekandi vastu ? " </s> </p>
<p> <s> " Kes ? </s> <s> Kauneim naine kuningriigis , kõige ilusam ja targem printsess kristlikes maades , naine , kellel on mehe süda , Nelja Kuningriigi Kuninganna , Anjou' hertsoginna ja Provence'i krahvinna . </s> <s> Või peaksin ma ütlema - Prantsusmaa tegelik valitsejanna ? " </s> </p>
<p> <s> " Yolande , " sosistasin mina . </s> <s> " Aragóni Yolande . " </s> </p>
<p> <s> Sel päeval kui Gilles de Rais' ette oli toodud Kristuse Maa leidnud mees , oli ta oma Machecouli lossi tagusel harjutusväljakul sõjahaamriga tapnud juba seitse inglise sõjavangi . </s> <s> Nii oli Prantsusmaa marssal leidnud sobiva vastulöögi igavusele ja kärsitusele , kuni ta ootas elutähtsaid sõnumeid võitluskaaslaselt , Orleans'i hertsogi sohipojalt Jehanilt , keda ta pidas oma ainsaks rivaaliks Prantsusmaa vapraima rüütli tiitlile . </s> <s> Vangid aga olid mingi Lincolni krahvi sõjasulased , kellele nende isand juba mitmendat kuud polnud palka maksnud ja nii nad tulid Poitou'st üles , Loire'i poole , Pays de Rais'sse , rüüstasid pisemaid külasid , vägistasid naisi ja röövisid . </s> <s> Rais' salk tabas nad hõlpsasti , tal oli hertsog Jehani luba oma maades kõiki inglasi omal käel jahtida ja karistada . </s> <s> Kakskümmend vangi oli Rais' võtnud , ülejäänud kas löödi kohapeal maha või pääsesid putku . </s> <s> Ja nüüd täna , sel tuulisel sügisesel päeval , mil iilid toovad merelt rusuvalt tormlevat ja pekslevat vihma , lasi ta saduldada hobuse ja tuua vangid aasale , kus ta tavaliselt piigivõitlust harjutas . </s> <s> Ükshaaval lasid ta sõjasulased vangid köidikutest lahti ja nad jooksid - oma inglise pühakute nimed ja vanadesõnad ahnest kõrist välja paiskumas - ja nad jooksid põhja suunas , oma räpase ja vastiku Inglismaa poole , täpselt nagu kana , kel pea maha raiutud jookseb metsa poole , jooksid senikaua , kuni Rais' sõjaratsu neile kannule jõudis . </s> <s> Siis lasi Prantsusmaa marssali parem käsi ratsmed lahti , libises puusale , haaras sõjahaamri järele , ja mõõdetud ning täpselt ajastatud liigutusega purustas ülevalt rabades inglase kolba . </s> <s> Mida rohkem mehed oma kaaslaste surma nägid , seda kiiremini nad jooksid . </s> </p>
<p> <s> Kolmteist neist jäid sel päeval ellu , kuigi olid juba mõtteis hingepalve ja neednud igaveseks ajaks põrgutulekätte kõik prantslased ja oma isandad , kes nad siia sõdima olid toonud . </s> <s> Nad teadsid , kelle vangid nad on , nad olid kuulnud Gilles de Rais' tegudest Orleans'i all ja Patay's , nad olid lootnud ainult , et haamrilöök on kiire ja täpne . </s> </p>
<p> <s> Nad jäid ellu , sest isand Gilles'i ette toodi teine vang , keda juhmid rannavahid olid esialgu vaenlase salakuulajaks pidanud , hiljem - ja mitte kuigi veendunult - tormis eksinud iiri kaluriks , siis taani kaupmeheks kuni lõpuks nende mõistus otsa sai . </s> </p>
<p> <s> Ilm oli olnud selge , torm oli möllanud päev varem Belle-Ile'i kandis , kuid mitte siin , Rais' rannikul . </s> <s> Nad märkasid kummalist laeva juba kaugelt , kui see oli ettevaatlikult karide vahelt läbi aerutanud , masti oli laev tormides kaotanud . </s> <s> Ja see laev oli enam kui kummaline , pikk , kitsas , madal , algeline , keskelt lai . </s> <s> Kui rannavahtide hulgas oleks olnud mõni õpetatum mees , oleks võinud ta märgata laeva juures teatavat sarnasust Bayeaux' vaibal kujutatutega . </s> <s> Aga rannavahid olid lihtsad bretoonid ja Bayeaux's polnud nad kunagi käinud . </s> <s> Küll aga tundsid nad merd ja laevatamist ning seesugust laeva nägid elus esmakordselt . </s> <s> Sellisega ei too inglased oma sõdureid , sellisega ei purjeta Poitou' , Gaskooni , Veneetsia ega Portugali kaupmehed Inglismaa ega Flandria vahel ja ammugi ei käi bretooni kalurid sellisega turska püüdmas . </s> <s> Laeva oli isegi pentsik galeeriks nimetada , pigem sarnanes see pika paadiga , kuid sellisega , mille kohta vilunud silm ütles kohe , et tormisel merel püsib see hästi ja soodsa tuulega jätab veneetsia galeeri kaugele maha . </s> <s> Mõneti sarnanes laev vibuga , selle nina ja ahter olid kui üles ja kõveraks keeratud . </s> </p>
<p> <s> Kuid neil polnud pikalt aega laeva üle imestada . </s> <s> Kiirete aerutõmmetega lähenes see kaldale , olles ilmselt kaugelt silmanud rannal , pankrannikul kõrguvat kabelit , mis meretähiseks oligi mõeldud ning pidi ka meresõitjatele ka head õnne tooma . </s> <s> Kabel oli püstitatud mitusada aasta tagasi ühe laevahuku mälestuseks ja senise oli see oma ülesannet hästi täitnud . </s> <s> Jumal valvas Rais' ranniku üle . </s> <s> Laev jõudis kaldale päris lähedale , siis jooksis selle põhi vastu liiva kinni ja pardalt viskus vette mees , kes pikkade sammudega rannavahtide poole kahlas . </s> <s> Ülejäänud meremehed tõusid aerude tagant , hüüdsid midagi võõras keeles . </s> <s> Pööramata tähelepanu võõra veidrale üleni karusnahkadest rõivastusele ega arusaamatule kõnele , tahtsid rannavahid käituda nii , nagu neil kohuseks on . </s> <s> Nad haarasid oma relvad , et tundmatu vahistada , arestida tema laev ja viia ta selgitamiseks Rais' isanda ette . </s> </p>
<p> <s> Kuid kuivale maale jõudes langes tundmatu esiti põlvili , sirutas käed laiali ja hüüdis midagi pangal kõrguva kabeli suunas . </s> <s> Siis suudles ta maad ja hakkas hardunult ja valjult palvetama . </s> </p>
<p> <s> Rannavahid ei söandanud teda püha toimingu juures häirida . </s> </p>
<p> <s> Hiljem tegid nende piigid siiski selgeks , et võõral tuleb neile järgneda . </s> </p>
<p> <s> Kui nad mõne aja pärast koos vangiga kabelist möödusid , langes too jälle põlvili , et palvetada . </s> </p>
<p> <s> Munk Gustave , kes seal parasjagu küünaldega toimetas tuli välja , et kummalist võõrast vaadata . </s> <s> Ta tabas tema keelest mõned ladinakeelsed sõnad ning kõnetas teda . </s> <s> Mees vastas , kuid munk ei mõistnud teda . </s> </p>
<p> <s> " Mida ta räägib , Gustave ? " küsis üks rannavaht . </s> <s> " Kas see on mõni iirlane või ? " </s> </p>
<p> <s> " Vaevalt , " raputas munk kahtlevalt pead ja küsis võõralt midagi ladina keeles . </s> <s> Vastuseks arusaamiseks pidi ta oma küsimust kordama ja kogu oma keelefantaasiat pingutama . </s> </p>
<p> <s> " Ta ütleb , " sõnas siis munk pead vangutades , " et ta tuli oma isanda palvel otsima Jeesus Kristuse maad ja on selle leidnud . </s> <s> Ma ei tea , mida ta sellega mõtleb . </s> <s> Parem kui te ta paruni ette viite . " </s> </p>
<p> <s> Ja õhtuks jõudiski protsessioon Machecouli , säästes nii mitme inglise röövli elu . </s> <s> Prantsusmaa marssal Gilles de Rais polnud sugugi vihane , et teda vangide hävitamise tähtsa töö juures katkestati . </s> <s> Seitse laipa tunduski hetkel piisavat . </s> <s> Gilles de Rais tahtis verd siis kui ta veri kees ning tema sisemine torm sai seitsme haamrilöögiga juba piisavalt leevendust . </s> </p>
<p> <s> Salapärane vang , keda Gilles nüüd oma lossihoovil sadulast põrnitses , ei võinud teada , et ta oli just selleks katalüsaatoriks , mis aitab marssalil minna ühest minast teise . </s> <s> See Prantsusmaa üks rikkamaid mehi ja maavaldajaid , kelle õukonna suursugusus konkureeris vaid vahest Burgundia omaga , kelle teenistuses oli terve armee paaže , parimaid moosekante , näitlejaid ja luuletajaid , kes ka ise võis komponeerida andeka muusikapala või kirjutada koguni müsteeriumi ja kes korraldas pidusid , mille hüsteeriline lõbus kaja kõlas Bretagne'ist kaugemalegi kui Bourges'i , kus see varjutas kuningahoovi halenäljased meelelahutuste immitatsioonid , see mees vajas vaid väga lühikest aega , et muutuda verejanulisest lõvist lahinguväljal pillavaks ja ülemeelikuks kaunite kunstide metseeniks ja nautlejaks või ladinakeelseid usutraktaate uurivaks teadlaseks . </s> </p>
<p> <s> " Hei , mis hulguse te olete oma isanda ette toonud ? " hüüdis nüüd de Rais , kuid sugugi mitte kurjalt . </s> </p>
<p> <s> Talle selgitati , kust see hulgus välja ilmus ja talle anti edasi munga sõnad , et see mees olla leidnud Kristuse Maa . </s> </p>
<p> <s> " Kas ei otsi seda mitte iga jumalakartlik hing ? " küsis de Rais vastuseks . </s> <s> Huvi temas oli tärganud , verejanu kustunud . </s> <s> " Te ei pea ju seda vaest merehädalist inglise salakuulajaks , mis ? </s> <s> Kui ta ei oska sõnagi prantsuse keelt , siis mida võiks ta siin sala kuulata ? " hüüdis de Rais ja pahvatas siis oma nalja peale mürinal naerma . </s> <s> Kogu hoov ühines temaga . </s> <s> Marssal kargas sadulast maha , andis käsu katta laud , ja küsis siis vangilt ladina keeles : </s> </p>
<p> <s> " Mis toob sind Rais' randa , võõras ? " </s> </p>
<p> <s> Mees kummardas ja seletas midagi pikalt vastuseks . </s> </p>
<p> <s> " Olgu ma neetud , kui su jutu mõttest midagi mõistan , " lausus de Rais . </s> <s> " Ometi tunnen ma ära mõne sõna . </s> <s> Sa kõneled nagu inimene , kes on kunagi õppinud prantsuse keelt ja oskab ka veidi ladinat , ehkki ta ema rääkis umbes nagu need Holsteini palgasõdurid , kelle kompanii teenib Burgundia väes . </s> <s> Aga küll me hakkama saame . </s> <s> Vean issanda ihu õnnistuse nimel kihla , et paar peekrit anžuu veini ja hirvepraad sinu keele mulle arusaadavaks teevad . " </s> </p>
<p> <s> De Rais' kaaskondsetele tuli isanda meelemuutus lausa õnnistusena . </s> <s> Nii mõnigi neist - eriti need , kes ühtlasi marssali endiselt mõjuvõimsa , kuid juba haigevoodis hingevaakuva vanaisa Jehan d'Craonile pojapoja tegudest ja käitumistest ette kandsid , hingasid kergendatult . </s> <s> Alates sellest ajast , mil Gilles Neitsi Jehanne'i väest tagasi pöördus , pärast seda kui Neitsi reetmise tõttu burgundlaste kätte vangi langes , polnud marssal enam endine . </s> <s> Peod tema lossis muutusid küll üha suurejoonelistemaks ja hoogsamateks , isanda kitsiduse üle polnud kellelgi põhjust kurta , kuid selle välise lõbususe taga võis tunda millegi külma ja kurja jäist hingust . </s> <s> Sedamööda , kuidas suure sõjasalga ülalpidamine ja rikkalike lõbustuste korraldamine olid de Rais' rahakotti tühjaks pumbanud , olid äng , raev , masendus , kättemaksuhimu ja kirg , mille olemust ka de Rais' kõige lähemad sõbrad ei suutnud või ei tahtnud seletada , temast imenud inimlikkust . </s> <s> Seda ise võibolla vaevu hoomates üritaski marssal kaduvat tasa teha . </s> <s> Bretagne'is või Maine'is hulkuval näiteseltskonnal või moosekantidel oli teada , et Rais' lossidest leiab alati teenistust . </s> </p>
<p> <s> Gilles de Rais veetis oma vangiga tõepoolest lõbusa õhtupooliku . </s> <s> Mõistatusmängud ja intellektuaalsed saladused kuulusid samuti tema lemmikmeelelahutuste hulka . </s> <s> Ometi ei kujunenud õhtu lõpp - või õigemini varajane hommikutund - kärarikkaks ja kombelõdvaks prassimiseks nagu tavaliselt . </s> <s> Isand de Rais' pale ei õhetanud mitte joodud veinist või lõbujanust . </s> <s> Tema sügavad tumedad silmad ei tõmbunud veini mõjul häguseks vaid pingsast mõttetööst hoopis pilukile . </s> <s> Mida arusaadavamaks oli muutunud talle võõra kõne , seda enam oli rüübanud veini mõtete ergutamiseks , mitte joobumiseks , millega ta tavaliselt neid piduöid mööda saatis . </s> </p>
<p> <s> Lõpuks kutsus de Rais oma kõige võimekama käsualuse de Bricqeuville'i kellega ta oli Orleans'i ja Patay' all teise ilma saatnud sadu inglasi , laskis tuua endale paberi , kirjasule ja pitserivaha . </s> </p>
<p> <s> " Nii mu sõber , " sõnas marssal kui oli kirjutamise lõpetanud , " kuniks see lontrus Sohipoeg näib olevat meie sihid unustanud ja kindlasti kusagil mõnda krahvinnat piirama asunud , on mul Anjou'sse endal tähtsaid sõnumeid saata . </s> <s> Sa asud teele viivitamatult , ajad surnuks nii palju hobuseid kui vajalikuks pead , et see kiri kõige kiiremas korras Saumuri jõuaks . " </s> </p>
<p> <s> " Saumuri ? </s> <s> Nii äkki , sinna on ju kolme päeva tee . </s> <s> Ja kelle kätte ma pean selle kirja toimema ? " </s> </p>
<p> <s> " Kuidas kelle , " mühatas de Rais . </s> <s> " Aga loomulikult kuningriigi Hea Ema kätte , selle kuningahakatise Charles'i ämma , naise kätte kellest ripub minu hingeõnnistus ja Jehanne'i elu või surm . " </s> </p>
<p> <s> " Aragóni Yolande kätte järelikult , " taipas de Bricqeuville . </s> </p>
<p> <s> Vilhjem Gudbjorgssoni ( keda kutsutakse ka Guillaume Godbourgiks ) saaga Reickhardssoni kuningasoost , milles loetakse üles selle perekond ja põlvnemine ja kõik vaprad teod , mida kuningad korda saatnud . </s> </p>
<p> <s> Olafrist ja Richardist </s> </p>
<p> <s> ... Olafr oli Vestfoldi kuninga Harald Grenske poeg ja Harald Håårfagre Halvdanseni pojapojapoeg . </s> <s> Too Håårfagre oli võimas viiking , kelle valitsemise all oli kunagi kõik Norra väiksemad pealikud , nii et Olafr soontes voolas väega veri ja tema nime hakati kartma rannikutel juba siis kui ta alles väike poiss oli . </s> <s> Olafri isa suri kui Olafr polnud veel sündinud ja teda kasvatasid kuninganna Åsta Gudbransdottir ja kasuisa Sigurd Syr , kes oli Ringerike kuningas . </s> <s> Sigurd oli rahuliku meelega mees ega hoolinud suuremat taplemisest . </s> <s> Aga Olafri ema Åsta teadis hästi , mis verd tema poeg on ja tema nõudmisel harjutas Olafr hoolega mõõgavõitlust ja vibulaskmist . </s> </p>
<p> <s> Nüüd , kui Olafr oli alles väike tuli Vestfoldi Norra kuningas Olafr Tryggvasson , kes oli Püha Rooma riigi keisri Otto teenistuses vastu võtnud ristiusu , mida ta nüüd Norras misjonäri kombel kandis ja sellest jutustas . </s> <s> Ka Vestfoldis kõneles Olafr Tryggvasson ainsast ja õigest usust , nii et Sigurd ja Åsta selle vastu võtsid , ennast ristida lasid ja lubasid kabeli ehitada . </s> <s> Olafr Trygvasson oli noore Olafri ristiisa . </s> <s> Ja nii oli Olafr Jumalast ära märgitud . </s> </p>
<p> <s> Aga kui kuningas Olafr lahkus , unus tema jutt Vestfoldi valitsejate meelest ja nad kasvatasid Olafrit edasi nagu viikingit ega kõnelenud temale sugugi pühadest asjadest . </s> <s> Kui Olafr sai kaheteistkümne aastaseks , leidis Åsta , et ta on juba küllalt tugev , osav ja vapper , et meeste ja laevadega rikkust ja kuulsust koguda , ja ta saatis Olafri viikingiks Idamerele ja andsid talle kaasa ühe sõdalase nimega Hrane , et see poisile kõiki tarkusi õpetaks , mida merel ja võitlustes tarvis läheb . </s> <s> Palju linnu ja külasid leidis Olafr ja kogus neist kõigist rikkusi ja kogu Idameri värises tema vapruse ees . </s> <s> Taanimaal kohtus Olafr veel ühe vapra viikingiga , kelle nimi oli Thorkell Pikk ja üheskoos purjetasid nad Inglismaa peale , nii nagu oli olnud viikingite komme juba mitmeid aegu . </s> <s> Kuningas Aethelred nägi , et need on ühed vahvad mehed ja kui nad tema teenistusse ei astu , siis astuvad nad tema vaenlase ja nii sai Olafrist Inglise kuninga mees , kes pidi tema heaks taanlased maalt välja ajama Koos Thorkilliga külvasid Inglismaa ristirahva peale palju vaenu , tapsid inimesi , nii inglasi kui taanlasi , ja võtsid neid orjadeks , põletasid nende maju ja röövisid . </s> <s> Olafr ja Thorkill piirasid ka Londoni linna , aga ei suutnud seda enda alla heita ning läksid mööda jõge Oxfurti , mille nad maani maha põletasid . </s> <s> Kui nad olid inglise rahvast oma kirve ja mõõgaga juba mitu aastat piinanud , maksis kuningas Aethelred neile neli tuhat kaheksasada naela hõbedas . </s> </p>
<p> <s> Ja kui kuningas Aethelred suri , oli Olafr tema sõjamees olnud juba kolm aastat ja siis purjetas ta üle mere lõunasse Vallandisse . </s> <s> Olafr oli olnud kaks suve ja ühe talve Vallandis ja kolmteist aastat oli möödas kuningas Olafr Trygvassoni surmast . </s> <s> Selle aja jooksul olid jarlid Norrat valitsenud , esimene oli Haakoni poeg Eirik ja siis Svein ja pärast Eiriki pojad Hakon ja Svein . </s> <s> Hakon oli kuningas Knuti õepoeg . </s> <s> Sellel ajal oli Vallandis kaks valitsejat , William ja Robert ja nende isa oli Roueni hertsog Richard . </s> <s> Nemad valitsesid Normandia üle . </s> <s> Nende õde oli kuninganna Emma , kelle kuningas Aethelred oli naiseks võtnud ja nende pojad olid Edmund , Edward , Edwy ja Edgar . </s> <s> Roueni isand Richard oli Richardi poeg , kelle isa oli William Pikkoda , kes oli Göngu Hrolfi poeg , kes oli esimene jarl , kes esimesena vallutas Normandia . </s> <s> Püha Prantsuse kristlik kuningas andis talle maa lääniks ning oma tütre Gisella naiseks . </s> <s> Sellest ajast saati valitsesid Hrolfi järglased Normandiat aga nemad olid vastu võtnud ainsa ja õige püha usu ja võtsid seda kõigi oma tegude aluseks , nii nagu Merovingidest saati on kõik Prantsusmaa vürstid teinud . </s> <s> Ja Göngu Hrolf omakorda oli olnud Ragnvald Tugeva , More'i jarli poeg . </s> <s> Göngu Hrolfi järglased on kõik Roueni valitsejad , kes on end kõik pidanud Norra kuningate sugulasteks ja neid niipalju austanud , et on olnud nende parimad sõbrad ja iga norra mees leiab Normandias lahket vastuvõtmist . </s> <s> Ja kui Olafr Normandiasse tuli , tervitas Richard teda , nagu sugulast on kombeks ja võttis tema enda teenistusse </s> </p>
<p> <s> Nüüd , sellel hertsog Richardil oli poeg , kelle nimi oli Richard , ja kes kõigi õiguste järgi , oleks pidanud pärima Normandia hertsogiriigi . </s> <s> Richard ja Olafr said headeks sõpradeks ja harjutasid kogu talve üheskoos mõõgavõitlust . </s> <s> See Richard oli vapper ja vaga noormees ja kui Olafr talle rääkis , et ta on ristitud , sai Richard õige kurjaks , et Olafr pole missal käinud ja oma kohuseid usu ees täitnud mitte . </s> <s> Selle talve läbi käis nüüd Olafr Rouenis missal ja käis katedraalis , mille vägevus tema hinge haaras . </s> <s> Ja Olafr ja tema mehed käisid kloostrites ja nägid munki ja nunne ja piiskoppe ja olid sagedased külalised peapiiskopi juures , kes jutustas talle Karl Suurest , kellest sai Olafri eeskuju nii sõnas kui teos , nii et tema oma kõige uhkemale laevale Karlshöfsi nimeks andis . </s> <s> Olafr Haraldsonist sai lõpuks tõeline kristlane , ta andis katedraalis tõotuse , et kui kogu Norra tema võimu alla saab , siis võtab ka iga norralane ainsa ja püha usu oma südamesse . </s> </p>
<p> <s> Kui talv mööda sai , andis hertsog Richard Olafrile ülesandeks minna karistama tema vaenlasi Poitou's , ja Olafr läks ja võttis oma mehed kaasa , noor Richard tuli samuti kaasa ja nad purjetasid laevadega lõunasse , vallutasid palju kindlusi , said sõjasaaki ja vange . </s> <s> Aga veel ei pöördunud Olafr tagasi , sest veelgi rohkem lõunas pidi küllaldaselt sõjasaaki olema ning tema hing ihkas näha uusi ja kaugeid maid . </s> <s> Nii purjetasid Olafr ja Richard veel edasi Guyenne'i , Kastiiliasse , Astuuriasse ja sõitsid ümber Ibeeria Vahemerele . </s> <s> Igal pool olid nad võidukad , said saaki ja rikkusi . </s> </p>
<p> <s> Nüüd , Olafr Haraldsson oli juba hea kristlane ja kloostreid ega pühakodasid ei vallutanud ega nendest tema ei röövinud . </s> <s> Kui tema teele juhtus kirik , käis ta palvetamas . </s> <s> Selle suve jooksul , millal ta Vahemerel purjetas , kuulis ta mitmel pool legende Maria Magdalenast , mida mõnel pool küll ainult sosistati , sest nii mõnedki inimesed , kes sellest valjult rääkisid olid ära tapetud . </s> <s> Olafr ja Richard ei saanud teisiti , et pidid enne tagasipöördumist minema La Sainte-Baume'i grottosse , kus Neitsi üksinduses ja vagaduses veetis oma viimased kolmkümmend eluaastat , pärast seda kui tema oli koos Laatsaruse ja oma pühade lastega põgenenud Palestiinast ningtoonud Provénce'i sellise ristiusu , mida oli kuulutanud tema abikaasa Jeesus . </s> <s> Kaua ja hardunult palvetasid Olafr ja Richard Püha Neitsi grottos ning inimesed , kes saladust teadsid , hakkasid vapratesse sõjameestesse uskuma ning kõnelesid neile , et Neitsi , kelle üsa oli Püha Graal , tõi Provénce'i oma Jeesuse , kes abiellusid ja kelle järglastest said pikkade juustega Merovingide kuningad , kelle sees voolas püha veri . </s> <s> Ja sealsamas Neitsi haual andsid Richard ja Olafr tõotuse , et oma elu ja võitluse pühendavad nemad püha Neitsi Maria Magdalenale ja kannavad tema nime ja et edaspidi nimetavad nemad oma sõprust ja liitu Püha Neitsi Orduks . </s> </p>
<p> <s> Yolande d'Aragon armastas raskeid jutuajamisi , selliseid , kus tema tahe pidi lõpuks peale jääma ja kus ta ei saanud otseselt kedagi käskida , vaid pidi soovitava tulemuse välja rääkima , veenma oma vastast ühes ja ainuõiges lahenduses , kasutades selleks naisterahva sarmi , kuninganna autoriteeti ja kristlase halastust . </s> </p>
<p> <s> Ja nii saavutas ta alati parima tulemuse , veendes , kombineerides , kord kergelt rünnates , kord mõningatelt positsioonidelt taganedes , kord varjatult ähvardades , kord taevariiki lubades . </s> <s> Yolande oskas veenda , ja oskas ka käskida . </s> <s> Kuid käskida sai ta ametlikult vaid kui Anjou' hertsoginna , aga need käsud ei toonud lähemale saavutusi , mida vajas tema , tema lapsed ja Prantsusmaa . </s> <s> Täpselt sellises järjekorras , sest Yolande'i julgeolek tagab tema perekonna julgeoleku , kes omakorda tagab Prantsusmaa julgeoleku . </s> </p>
<p> <s> Ja praegu sõltuvad kõik need kolm asja , kuidas tal õnnestub veenda Orleans'i hertsogi sohipoega Jehani ja Prantsusmaa ühte vapramat rüütlit ja parimat väejuhti selles , et Orleansi'i ning Prantsusmaa parimad huvid ripuvad praegu ära kavalusest , diplomaatiast ja tarmukusest , mitte taplusest lahinguväljal . </s> <s> See on raske , kuid mitte nii raske kui selles enda veenmine . </s> <s> Yolande ei kõhelnud , kui ta andis käske kedagi tappa . </s> <s> Või muidugi mitte käske - kirjeldas veenvalt olukorda , et ühe või teise isiku , näiteks dofääni soosikute Giaci või Beaulieu' viibimine selles ilmas on veninud liialt pikaks ja juba vastuolus krooni huvidega . </s> <s> Arthur de Richemont näiteks mõistis Yolande'i poolelt sõnalt ning Giac lõpetas oma maise tee Seine'i voogudes . </s> <s> Aga Richemont on Richemont , ta on pooli vahetanud . </s> <s> Orleans'i Jehan aga ... </s> </p>
<p> <s> Selle kergemeelse võrgutaja ja pillaja Orleans'i hertsogi sohipoja peale võib alati kindel olla - ta ei reeda iialgi . </s> <s> Võõrasema surivoodil vandus ta kättemaksu isa mõrtsukale Burgundia hertsogile , Orleans ja Valois'de võitlus on tema ainus pühendumus ja vaenlased on selged - burgundlased ja inglased . </s> <s> Jehan ei reeda iialgi , Jehan võitleb lõpuni , kaitseb suguvõsa au , maksab kätte isa mõrtsukale , vallutab inglastelt tagasi Orleans'i ja muidugi teeb ta kõik , et päästa oma poolõe elu . </s> </p>
<p> <s> Yolande mõtles kaua , kuidas Jehan'i kõige paremini vastu võtta . </s> <s> Kindlasti ei taha ta seda teha siin , oma kambris , ega lossi suursaalis . </s> <s> Kindlasti on parem seda teha lossi ees . </s> <s> Jehan ei armasta kinniseid ruume ega losside hiilgust , võibolla sellepärast , et sohipojana on ilma jäänud õukondlikust suursugususest , kuid seda enam on jumal teda õnnistanud andega olla võitmatu sõjaväljal . </s> <s> Kui see vapper rüütel ärkab - ja praegu magab ta pärast kolmepäevast ratsasõitu õiglase und - viib Yolande </s> </p>
<p> <s> ta Saumuri lossi ette jalutuskäigule , sinna kus kõrgub turniiririnnatis , ja kus avaneb vaade viinamarjapõõsastega kaetud orule . </s> <s> Jah , just sinna , sest ka Yolande ise armastas seda vaadet - tõesti seda , mis avaneb orupealselt lossile , maailma kõige ilusamale lossile , Anjou' dünastia aule ja uhkusele , valgele seitsmeteistkümne torniga iludusele . </s> <s> Siin , Anjou' südames , Loire'i jõeorus Saumuris on Yolande'i kodu , see on tema kodumaa , koht , mis peab olema puutumatu vägivallast . </s> <s> Ja selle nimel ta võitleb . </s> </p>
<p> <s> Õhtupoolikul , kui Jehan d'Orleans ärkas , lasi Yolande teda toita ja siis juhatada lossist välja , kus ta juba kahe seltsidaamiga teda ootas . </s> <s> Aeglaselt hakkas Yolande kõndima , Jehan tema kõrval , seltsidaamid järel ning nende taga omakorda Jehani kannupoiss . </s> <s> Õhtupäike heitis lossitornidest nende jalge ette varje , orus lõpetasid talupojad oma tööpäeva ja kummardasid kaugelt oma heale emandale . </s> <s> Suveõhtune Loire hingas nende ümber , soe hoolitsev ja igavene . </s> </p>
<p> <s> Nad alustasid viisakusest . </s> <s> Ja kuna Jehan polnud õukonnakoolitusega meelitaja , siis teadis Yolande , et need komplimendid on siirad . </s> <s> Tema vanuses tähendas see palju . </s> <s> Siis kurtis Jehan , et miks tal niikaua magada lasti ja nüüd oli Yolande'i kord oma rüütlit kiita , et tema kaotamine üleväsimuse tõttu on Prantsusmaale korvamatu . </s> <s> Naine ei kiirustanud teema juurde asumisega , kuid teadis ka , et Sohipoeg ei lase end kõrvalekaldumiste ja meelitustega petta . </s> </p>
<p> <s> " Niisiis , Jehan , te tulete otsejoones Pikardiast ? " küsis ta lõpuks . </s> </p>
<p> <s> " Jah , " noogutas rüütel . </s> <s> " Ja raha , mis Teie Hiilgus mulle andis on viimse mündini oskuslikult kasutatud . " </s> </p>
<p> <s> " Mina pole teile ühtegi teenarit andnud , " muigas Yolande . </s> </p>
<p> <s> " Kuningas andis , teie pealekäimisel , hea küll , " noogutas Jehan . </s> <s> " Ma ei küsi seda juurde , summa oli piisav . </s> <s> Need , keda saab ära osta , on ostetud , need , keda saab palgata , on palgatud . " </s> </p>
<p> <s> " Siiski jääb vist kenake hulk neid , keda ei saa osta ega palgata ? " </s> </p>
<p> <s> " Nende jaoks ongi palgatud sõjamehed . </s> <s> Me tapame nad . " </s> </p>
<p> <s> " Rääkige , Jehan , rääkige , ma kuulan . " </s> <s> Yolande teadis asjade seisu põhjapool kindlasti paremini kui Jehan d'Orleans . </s> <s> Salakuulajate ja diplomaatide vool ei peatunud päevakski . </s> <s> Yolande saatis nad Burgundiasse ja Normandiasse , kuulas siis üle ja läkitas oma käskjalad kuninga juurde , kes muide oli samuti teel Saumuri , et oma ämmaga arutada ühe eelseisva sõjakäigu üksikasju . </s> </p>
<p> <s> " Jehanne on Beaurevoir'is . </s> <s> Ta on nimeliselt Jehan de Luxembourgi , ehk tegelikult Burgundia Philippe'i vang , kes peab läbirääkimisi tema inglastele üleandmisest . </s> <s> Philippe pole oma jah-sõna veel tehingule öelnud , aga ta teeb seda kindlasti . </s> <s> Kuuldavasti on summaks kümme tuhat liivrit . </s> <s> Pierre Cauchon korraldab neid läbirääkimisi , aga nagu ma tean , olete te temaga juba rääkinud ... " </s> </p>
<p> <s> " See pole hetkel tähtis , " pistis Yolande kiiresti vahele . </s> </p>
<p> <s> " Mul õnnestus saata Jehanne'ile üks läkitus ja selles ma palusin tal tungivalt teile kirjutada . </s> <s> Kokku saada mul temaga ei õnnestunud . </s> <s> Räägitakse , et ta on meeleheitel ... " </s> <s> Mehe hääles kõlas kerge etteheide . </s> </p>
<p> <s> " Kui kauaks ta Beaurevoir'sse jäätakse ? " küsis Yolande . </s> </p>
<p> <s> " Niikauaks kuni müügis on kokkulepitud . </s> <s> Arvestades , et hertsog kavatseb liikuda Arras'sse , on tõenäoline , et ka Jehanne viiakse sinna . </s> <s> Mul on kokku kolmsada meest , kõik Hainaut's ja Artois's , ja ma saan nad ühe päevaga liikvele . </s> <s> Nad ootavad vaid minu käsku . </s> <s> Me ründame konvoid . </s> <s> Nad ei oska oodata , et mu mehed on juba Burgundia südames ja valmis . </s> <s> Nad ootaksid de Rais' armeed , aga tema teeleasumine oleks mitmesaja ljöö peale ette kuulda ... " </s> </p>
<p> <s> Yolande vabistas õlgu . </s> <s> Talle ei meeldinud de Rais' nime kuulmine , see ärritas ja hirmutas teda ühteaegu . </s> <s> Jah , marssal oli vapper sõjamees ja vähe oli talle lahinguväljal võrdseid . </s> <s> Samas oli välise suursugususe ja lõbususe taha peidetud midagi tõeliselt kohutavat . </s> <s> Iga kord kui Yolande Rais' isandat nägi , käis temast läbi seletamatu hirmuvabin . </s> <s> Võibolla seepärast , et ükskord oli ta näinud enda arvates selle loori taha , mis varjas lõbujanuse ja toretseva marssali tõelist palet . </s> <s> Ja seda ei tahtnud Yolande enam meenutada . </s> <s> Ta pelgas seda meest ja tahtis temaga võimalikult vähe tegemist teha . </s> <s> Pealegi oli see mees liialt lähedastes suhetes La Tremoille'iga ning veel oli ta loll . </s> <s> Lobamokk ja edev . </s> </p>
<p> <s> Ja nii Yolande ka Sohipojale ütles . </s> <s> " Te ei mõtle ometi tõsiselt Jehanne'i vabastada de Rais' abiga . </s> <s> See mees on ju puruloll . " </s> </p>
<p> <s> Rüütel ei vastanud kohe , ta otsis sõnu . </s> <s> " Mitte et teil pruugiks kahelda minu andumuses Neitsile , aga ... </s> <s> Kui on keegi , kes Jehanne'i vabastamise nimel on nõus jätma oma elu ja minema läbi laibamägede ... " </s> </p>
<p> <s> " Hea küll , " Yolande raputas pead . </s> <s> " Jätame praegu tema . </s> <s> Nii et teie kava on rünnata konvoid , mitte piirata vangitorni ? " </s> </p>
<p> <s> " Kindlasti mitte . </s> <s> Arras's on juba Philippe'ile ustav flaami sõjasalk ja koos hertsogiga tuleb neid veel juurde . </s> <s> Pärast Arras'd - ma ei tea küll , kuhu ta viiakse , aga ilmselt on ta siis juba inglaste hoole all . " </s> </p>
<p> <s> " Jajah , " pomises Yolande . </s> <s> " Seda kindlasti . " </s> </p>
<p> <s> " Teie Hiilgus , " sõnas Jehan tõsiselt . </s> <s> " Ainult käskige ja ma võidan Neitsi Prantsusmaale tagasi , ainult käskige . </s> <s> Või siis ostke Jehanne välja . </s> <s> Riigikassa nüüd nii tühi ka ei ole . " </s> </p>
<p> <s> Yolande peatus ja silmitses pikalt Orleans'i hertsogi sohipoega . </s> <s> Ja jälle leidis ta end mõtisklemas temperamendi üle . </s> <s> Kui tema sünnimaal Aragónis oleks vapra rüütli õde langenud vaenlase kätte vangi ja sel rüütlil oleks käsutada sõjasalk , ei kõhkleks too hetkekski ja oma elu hinnaga püüaks õde vabastada . </s> <s> Prantslased aga ... </s> <s> Isegi Jehan d'Orleans , kes on ihu ja hingega pühendunud sellele võitlusele , ei söanda seda ise teha . </s> </p>
<p> <s> Yolande astus aeglaselt , ta teadis Jehani loomupärast kärsitust . </s> <s> Nii tahtis ta mehele peale suruda oma tempo , allutada ta oma tahtele . </s> <s> Ta liikus oruveeru peale , kus tammedeallee ostast avanes Saumuri lossile imekaunis vaade , tema kuldkollane maani kleit peaaegu ei liikunud , pead hoidis Yoalnde samuti kõrgilt püsti ja otse . </s> <s> Näis nagu veereks Jehani kõrval kuninglikult riietatud nukk . </s> </p>
<p> <s> Orleans'i sohipojale , mõtles Yolande , on kõik nii lihtne . </s> <s> Tal on mehed , tal on plaan , ta ründab ja vabastab Jehanne'i . </s> <s> Ja siis ? </s> <s> Mis saab edasi ? </s> </p>
<p> <s> Ja nii ta küsiski äkki rüütlilt : " Mis saab edasi , Jehan ? </s> <s> Te vabastate Orleans'i Neitsi burgundlaste vangistusest , aga mis saab siis ? " </s> </p>
<p> <s> " Nii , nagu me kavatsesime ? " kehitas Jehan õlgu , küsimust nähtavasti mõistamata . </s> </p>
<p> <s> " Mida me kavatsesime ? " küsis hertsoginna malbelt . </s> </p>
<p> <s> " Et Neitsi vabastab Prantsusmaa , aitab inglased välja peksta , kroonib kuninga . " </s> </p>
<p> <s> Millal oli Yolande esimest korda kuulnud ettekuulutust , et kui Prantsusmaa peal on kõige suurem hädaorg , tuleb neitsi , mõõga ja liilialipuga lööb vaenlased maalt välja , annab kuningale seadusliku krooni ? </s> <s> See oli vana legend ja Anjou' hertsoginna kõrvu oli see puutunud mitte kellegi käest otseselt , inimesed lihtsalt rääkisid sellest siin ja seal . </s> <s> Muidugi Neitsi , kes muu ? </s> <s> Aragónist Pariisini võib ristteedel kohata musta neitsi kujusid , üle maa oli templirüütlite ajal ehitatud Notre Dame'ile pühendatud kirikuid , Neitsist jutlustavad frantsiskaani mungad ... </s> </p>
<p> <s> Neitsi oli tulnud Yolande'i ellu varakult . </s> <s> Ta oli sündinud Saragossas , Aragónis ja rännanud enne abiellumist palju Catalünyas ja Roussilonis , ta oli käinud palverännakul Musta Madonna kloostris Montserrat's , muidugi oli ta nooruses palju kuulnud Maria Magdalenast . </s> <s> Yolande oli saanud hiilgava hariduse , ta oli õppinud noorelt lugema ja ta luges palju . </s> <s> Ka selliseid raamatuid , mida tõi talle tema muusikaõpetaja Guy Scavoir , ja mida ta hoolikalt oma pihiisa eest peitis - Jacobus De Voragine'i " Kuldse legendi " näiteks . </s> <s> Guy Scavoir oli trubaduur , ta oli õpetanud Yolande'i laulma ja pille mängima . </s> <s> Just Guy oli talle esimest korda laulnud Maria Magdalenast , Jeesuse pruudist , kes oli Heroodes Agrippa käest pääsenud ja põgenenud läbi Egiptuse oma lastega Provence'i . </s> <s> Maria päästis püha vere ja andis selle laste kaudu Merovingidele , Prantsuse kuningasoole . </s> </p>
<p> <s> Neid legende sosistatakse igal pool Vahemere ääres . </s> <s> Just sealt , Provence'ist läänegootide ja Merovingide maalt tuli ristiusk Prantsusmaale ja seda mäletatakse . </s> <s> Rahvas ühte moodi , kirik teistmoodi , nii nagu kirjutavad ette pühameeste elulood , piibel ja paavst . </s> <s> Rahvas aga mäletab , et kunagi tuli naine , kes kuulutas armastusest , mehe ja naise ühtsusest ja jumalikkusest . </s> <s> Naine , kes nagu Veenus ei pidanud mehe ja naise armastust patuks vaid jumalikuks . </s> <s> See naine kuulutas ise ja kuulutas oma mehest , kes teadis , nägi , suutis mõista ja armastas , aga ta polnud jumal , ta oli inimene . </s> <s> See naine kandis endas verd , mida peeti pühaks ja nii oli ka Merovingide veri püha . </s> <s> Ühe legendi järgi oli Merovingide esiema oli merineitsi ja teise järgi sai Merovee' ema käima peale merekoletisest . </s> </p>
<p> <s> Siis ei teadnud veel Yolande , et just temast saab Prantsuse kuningasoo kaitsja ja elushoidja , et Jumal ja ajalugu ei jäta talle teist võimalust , et ainult temale on antud iseloomu , tarkust ja tarmukust vedada korra poole seda kaosepesa , mida Prantsuse kuningriigiks kutsutakse . </s> </p>
<p> <s> Lugu Maria Magdalenast oli kogu aeg tema mõtete tagasopis , ta polnud seda unustanud , kuid noorel ja kaunil tütarlapsel on maailmas ka muud teha , kui vanadele legendidele mõtelda . </s> <s> Liikudes Catalünyas kuuled seda legendi igal pool ja näed naisefiguure , mis peaksid olema püstitatud Jumalaemale , on aga tegelikult Maria Magdalenale . </s> <s> Ja kui Yolande kuulis , et ta peab abielluma Anjou' Louis'ga , kelle valduste hulka , peale sõdimist nõudva Sitsiilia ja Napoli kuningriigi , kuulub ka Provénce , ja et temast saab Provénce'i krahvinna , oli ta esimene mõte , et see on Jumala juhatus . </s> </p>
<p> <s> Aegamööda , harjudes Anjou oludega , võttes üle hertsogiriigi juhtimist , mil ta abikaasa Itaalias sõdu pidas , Yolande muidugi unustas , ent esimesel reisil oma valdustesse Provence'is , nõudis ta Louis'lt , et nad kindlasti külastavad ka Saintes Maries de la Meri küla , kus Neitsi kunagi maabus , La Sainte-Baume'i grotot , Saint-Maximine'i kloostrit , kuhu Neitsi hauakohale ehitati oratoorium , ent kuhu sellest hoolimata käiakse palverändudel . </s> </p>
<p> <s> Hiljem ei saanud ta enam kunagi kindel olla , kas see oli vaid tema ettekujutus või oli ta tõesti oratooriumis kuulnud õhus sosinat . </s> <s> Naisehääle sosinat . </s> </p>
<p> <s> Yolande naases Anjou'sse , sünnitas lapsi , andis neist teise , tütre Marie' naiseks Charles de Ponthieu'le , kuninga kolmandale pojale . </s> <s> 1417. aastal , kaks aastat pärast parema osa Prantsusmaa rüütelkonna kadumist verre ja hukatusse Azincourtis , sai Charles'ist dofään , troonipärija , mis määras üsna selgelt Anjou' hertsoginna edasiste võitluse sihi . </s> <s> Jälle ei saanud Yolande teisiti , kui pidi tänama jumalat , et just talle oli antud iseloom , oskused , meelekindlus , pühendumus , mis lubasid võidelda selle kuningriigi eest . </s> <s> Samal aastal suri Yolande'i abikaasa . </s> <s> Nüüd oli ta oma viie lapse , Anjou' hertsogiriigi , Jeruusalemma , Sitsiilia ja Napoli kuningriigi ja troonipärija Charles'i eestkostja , hoidja ja ainus lootus . </s> <s> Ja vaenlasi , neid oli tal palju - Inglise kuningas , Burgundia hertsog , kadedad ja ahned õukondlased , kuninganna Ysabeau . </s> <s> " Me pole teda hoidnud ja kasvatanud sinu jaoks , et ta sureks nagu tema vennad , läheks hulluks , nagu tema isa või hakkaks inglaseks , nagu sina . </s> <s> Ma hoian teda endale . </s> <s> Tule ja proovi ta ära võtta kui julged . " </s> <s> Nii kirjutas Yolande Ysabeaule tema pojast ja viis poisi turvalisse Provénce'i . </s> </p>
<p> <s> Kas ta kuulis ikka veel kusagil mälusopis La Sainte-Baume'i sosinat ? </s> <s> Oli tema võitlustel midagi ühist vanade legendidega ? </s> <s> Või oli see ainult tahtekindlus ja selge nägemus tulevikust , äkitselt õlule langenud vastutuskoorem oma laste ja oma riigi hea käekäigu üle ? </s> </p>
<p> <s> Üks oli kindel - peale Yolande'i polnud dofääni lähikonnas kedagi , kes oleks suutnud päästa Prantsusmaad , mida inglased tükk tüki haaval alla kugistasid ja mida neile auahne Lääne Suur Hertsog , Burgundia Philippe suhu toppis . </s> <s> Kuninga ämmal läks tarvis liitlasi ja üks esimesi , kelle ta leidis oli vapper bretoon , hertsog Jehan V vend Arthur de Richemont . </s> <s> Koos murdsid nad lahti Bretagne'i sõjalise liidu Inglismaaga , koos - Yolande'i plaanide ja Richemonti mõõga abil - eemaldasid nad dofääni lähikonnast kahjulikke nõunikke ja asendasid neid endale ustavatega . </s> <s> Siis tuli ka Jehan d'Orleans , Sohipoeg , nagu talle meeldis end kutsuda lasta , tolle Domremy tüdruku poolvend . </s> <s> Ja ka Yolande'i nõunik , kunagine Tulle'i küree , isa Pascal , kes naist oli oma teadmiste ja terava mõistusega vapustanud ja kelle Yolande oli seepärast oma lähikondlaseks võtnud , just tema oli see , kes sattus ühe vana ja kummalise salaseltsi jälgedele , mis nimetas end Siioni Prioraadiks . </s> </p>
<p> <s> Läbi aastasadade kestnud salaühing oli pühendunud Merovingide vereliini jälgimisele , nad pidasid end saladusehoidjaks ja äravalituteks , kuid need , kes Yolande nägi , olid vaid kummalistest ideedest läbiimbunud fanaatikud , kes küll väitsid end palju teadvat , kuid suutsid pakkuda vähe kasulikku . </s> <s> Neil läks tarvis patrooni , see tähendab raha , et oma seltsi üldse elus hoida ja uuringuid jätkata . </s> <s> Kunagi tahtsid nad troonile tõsta ehtsa Jeesuse soost Merovingi kuninga , kuid nende otsingud olid takerdunud ja innukus raugenud . </s> <s> Yolande andis neile veidi raha , lasi oma kümneaastase poja René kuulutada uueks suurmeistriks ja määras tema täisealiseks saamiseni Prioraadi regendiks oma onu Louis' , Bari kardinali . </s> <s> Louis oli aga Baris , ega saanud oma uutest kohustest kuigivõrd teadlikuks . </s> <s> Sestap korraldas Prioraadi asju taibukas Pascal de Tulle , ehk siis tegelikult Yolande ise . </s> <s> Ta ei uskunud Prioraadi ettevõtmisse , kuid tema loomus sundis seda enda kontrolli alla võtma , ja lootma , et kunagi võib sellest üritusest tulu tõusta . </s> <s> Ta ei uskunud Prioraadi ettevõtmise teostavusse , aga selle ideaal oli teda omamoodi lummanud . </s> <s> Prioraadi eesmärgist enam köitis teda selle vähikombitsate sarnased haarmed , mis ulatused üle maa . </s> <s> See oli üks järjekordne õng , mille Yolande kopsakat saaki oodates vette viskas . </s> <s> Prioraat oli võimekas , kuid koosnes idealistidest . </s> <s> Ja need ideaalid ... </s> <s> Maria Magdalena ja püha veri - sellele mõtlemine oli palsam Yolande'i hingele ; magus hereesia ja vormumata unistus . </s> <s> Midagi oli Yolande mõistnud , tänu Prioraadi haletsusväärsetele , kuid võimunäljastele vanameestele . </s> </p>
<p> <s> Sa pead uskuma ja unistama . </s> </p>
<p> <s> Plaan , kavatsus , soov , kombinatsioon , ambitsioon , sihikindlus ja jonnakus - need kõik on tähtsad . </s> <s> Ent ilma nägemuseta , mida sa ei suuda sõnadesse panna , ilma unistuse ja usuta ei tee sa neid iialgi teoks . </s> </p>
<p> <s> Nägemus , äkki sinusse voogav tunne , et sind on õnnistatud ideega , mis on rohkem kui salaplaan . </s> <s> Idee , mida ei saa teoks teha ainult kombineerides , mille edu ei garanteeri mittemiski ja mis ei teostugi kui sa sellesse ei usuks ega sellest ei unistaks . </s> <s> Too Domremy tüdruk tuli talle taas meelde . </s> </p>
<p> <s> Ysabeau , Yolande'i rivaal , kuninga ema , Prantsusmaa kuninganna , lõbujanune ja madal naisterahvas oli nüüdseks kakskümmend kolm aastat tagasi saanud Orleans'i hertsogiga , oma armukesega salalapse . </s> <s> Mitte ilma Yolande'i sekkumiseta ja korraldamiseta viidi see tüdrukuke Pariisist ära , kaugele Domrémy'sse , Bari hertsogkonda , kus Yolande'ile ustavad inimesed ta enda kasvatada võtsid . </s> <s> Ysabeau'l polnud lapsest sooja ega külma , ka hertsogile tundus veel üks sohilaps liiast , Yolande'i abi oli teretulnud . </s> <s> Anjou' hertsoginnal polnud imikuga algul mingeid plaane , ta lihtsalt tahtis päästa tema elu ja ... ja säästa ehk veel üks piisake püha verd , niivõrd , kui seda Valois'des üldse voolas . </s> <s> Isa Pascal kinnitas , et piisake siiski voolab . </s> <s> Karolingide ajal oli vereside küll katkenud , ent hiljem tagasi tulnud . </s> <s> Orleans'i hertsogi kaudu oli Jehanne – nii oli salasündinud tüdrukukese nimi – saanud tilga Maria Magdalena verd . </s> <s> Püha verd . </s> </p>
<p> <s> Seal Domremys ta kasvas ja oli see siis veri või Yolande'i sõprade külaskäigud , aga Jehanne'ist sai fanaatiline Prantsuse kuningasoo poolehoidja ja veelgi fanaatilisem usklik . </s> <s> " Ta elab peaaegu nagu pühak " , oli keegi Yolande'ile öelnud , " ta lausa sureb murest trooni pärast . " </s> </p>
<p> <s> Ja see oligi viinud alati kombineeriva ja kavaldava Yolande'i mõttele , et kui ettekuulutus ütleb , et Neitsi peab päästma Prantsusmaa , siis peab ka Neitsi Prantsusmaa tõepoolest päästma . </s> <s> Kolm aastat tagasi oli ta istunud Saumuri lossis akna all , pea valusatest muremõtetest tulvil ja isa Pascal ustavalt ootamas , mil emand soovib dikteerida järgmise kirja . </s> <s> See oli olnud raske , peaaegu lootusetu aasta . </s> <s> Inglaste regent Prantsusmaal , Bedfordi hertsog kavatses vallutada Anjou'd ja Yolande'i vastukäiguna kombineeris Yolande Charles'i õukonnas endale ustavate inimeste määramisi , korraldas aadlike vahel abielusid ja liite , mis pidid inglaste ja burgundlaste liitu lõhkuma aga just nüüd oli ta saanud teate , et dofääni nõunikul La Trémoille'il oli õnnestunud Richemont õukonnast minema kihutada . </s> </p>
<p> <s> Äkki oli see nägemus sündinud ja ühe hetkega tundus see tõesti ainuvõimalik , ainus pääsevõimalus . </s> <s> Neitsi , üks tavaline karjapiiga , nagu ütleb legend , tõstab liilialipu ja viib kuninga mehed hulljulgesse võitlusesse . </s> <s> Kellelgi pole piisavalt autoriteeti , ei poisiohtu dofäänil ega ühelgi tema aadlikul , dofääni armee koosneb marodööritsevatest jõukudest ja paljude aadlike silmis on dofään alatu mõrtsukas , kes lasi tappa Burgundia hertsogi . </s> <s> Aga üks Neitsi , kes on saanud jumaliku ülesande ? </s> <s> Kelle lipul oleks kiri JHESUS MARIA ja kes meenutaks rahvale noid igivanu keldi jumalannasid ning neile , kes kuulnud ... ka Prantsuse kuningate päritolu ? </s> <s> Üks lihtne ja vaga neitsi rahva seast , kes ulataks dofäänile krooni ? </s> </p>
<p> <s> See saab olema raske , Yolande'il läheb tarvis palju ja häid abilisi , eelkõige neid , kes mööda maad hakkaks rändama ja vana ettekuulutust kõigile meelde tuletama ; tal tuleb ka dofään nõusse rääkida , kuid kas ta sellega juba mitmeid kordi pole hakkama saanud . </s> <s> Kui Neitsi kõrval seisavad sellised sõjapealikud nagu Richemont ja Sohipoeg ja La Hire ... </s> <s> Päiksekiir , mis just sel hetkel pilve tagant välja lipsas ja naise nägu soojendas , kõik nooruses kuuldud legendid ja asjade seis tema kodumaal , kõik , kõik , kõik näis viitavat ühte punkti , kõik seosed jooksid ühte kohta kokku . </s> <s> Tal läheb tarvis Neitsit . </s> </p>
<p> <s> Ja loomulikult ka Prioraadi võrgustikku . </s> <s> Oli aeg elu sisse puhuda sellele müstikute sektile . </s> <s> Isa de Tulle ja Bari kardinal asusid usinalt tööle . </s> </p>
<p> <s> Yolande ei olnud ebausklik ja usklikki oli ta mõõdutundeliselt , ega jätnud iialgi jumala hooleks rohkem kui tõesti vaid kõige elukaugemad asjad , mida ta oma kombinatsioonidega mõjutada ei saanud . </s> <s> Pigem lootis ta , et jumal aitab neid , kes iseennast aiatavad , kuid selle plaani õnnestumiseks , tundis ta , läheb tal ehk kõigekõrgema hoolitsust rohkem tarvis kui kunagi varem . </s> <s> See on rohkem kui plaan või vandenõu , see on nägemus . </s> </p>
<p> <s> " Isa , " oli ta siis Pascalile öelnud , " mulle tundub , et ma tean , kuidas Prantsusmaad päästa . " </s> </p>
<p> <s> " Oo , kas keegi on võinud selles kunagi kahelda ? " muigas endine küree . </s> </p>
<p> <s> " Tunnistan , et mina ise olen seda korduvalt teinud , " naeratas Yolande . </s> <s> " Aga nüüd tunnen ma , et selle ettevõtmise alguseks , tuleks meil minna kabelisse ja teie juhatusel pidada tänupalve Neitsi Mariale . " </s> </p>
<p> <s> Isa Pascal , ehkki dominiiklane , oli vaid vagalt noogutanud ning tõusnud , sest sellel hetkel oleks ta valmis olnud pidama tänumissat ükskõik millisele hereesiale . </s> </p>
<p> <s> " Et Neitsi vabastab Prantsusmaa , aitab inglased välja peksta , kroonib kuninga , " kordas nüüd Yolande Saumuri lossiesisel Jehan d'Orleans'i sõnu . </s> <s> " Ja see õnnestus meil , kas pole . </s> <s> Peaaegu õnnestus . " </s> </p>
<p> <s> " Inglased on veel maal , " nõustus Jehan . </s> <s> " Kuid keegi ei kahtle , et nende domineerimise selgroog on murtud . " </s> </p>
<p> <s> " Meie edu on olnud innustav . </s> <s> Anjou on väljaspool ohtu , Orleans on vabastatud , inglased on tõrjutud põhjapoole . </s> <s> Akvitaania , Normandia , Calais ja Pariis on ikka veel nende käes , aga meil on mõned trumbid Burgundia vastu ... " </s> </p>
<p> <s> " Meie kõige suurem trump on Jehanne , " pahvatas Jehan ja peatus . </s> <s> Tema pilgus helkis peaaegu meeleheitlik läige . </s> <s> " Teid polnud seal , madame , Orleans'i müüride all , aga mina olin . </s> <s> Kuhu La Pucelle läks , sinna läksid mehed järele , kus lehvis tema lipp , sinna jooksid mehed surmapõlgavalt järele ja vallutasid kindlusi , mida nad ilma Jehanne'ita poleks ealeski teinud . " </s> </p>
<p> <s> " Teie ju juhatasite vägesid , mu armas Jehan , teie ja mitte Neitsi . " </s> </p>
<p> <s> " Aga tema hoidis lippu ! </s> <s> Tema söandas , tema innustas . </s> <s> Mehed järgnesid talle , sest teadsid , et kus lehvib La Pucelle'i lipp , seal ootab võit . </s> <s> Ja inglased kartsid teda kui põrgut . </s> <s> Algul nad vaid naersid tema üle , mõnitasid , hiljem aga ... </s> <s> Hiljem aga nad põgenesid , viskasid oma relvad maha . " </s> </p>
<p> <s> " Nad peavad teda nõiaks , " märkis Yolande . </s> </p>
<p> <s> " Sest nad on oma õllega ajud vedelaks joonud , " raius Jehan . </s> </p>
<p> <s> " Mitte sugugi . </s> <s> Bedford ise on selle plaani valmis mõelnud ja ma annan sellele au . </s> <s> See on kaval . </s> <s> Nad tahavad Jehanne'i üle kohut mõista ja ta nõiaks ja ketseriks tunnistada . </s> <s> Nii näitavad nad , et Charles'i kroonis ebapüha hereesia ja tema kroonimine polnud seaduslik . " </s> </p>
<p> <s> " Seda enam tuleb Jehanne tuleriidalt päästa ! " hüüatas Sohipoeg . </s> <s> " Te ei taha ju lasta teda ära põletada ! " </s> </p>
<p> <s> " Ei , keegi ei taha . </s> <s> Mina , kuningas , keegi ei taha . " </s> </p>
<p> <s> Keegi ei taha . </s> <s> Ja keegi ei tea , mida teha . </s> <s> Kuningas on küll Jehanne'ile tänulik , ent kuningas on poliitik . </s> <s> Ja sugugi mitte rumal poliitik , sest kasvatanud ja õpetanud oli ju teda ei keegi muu kui Aragóni Yolande . </s> <s> Kuningas teab , et ühtegi sõda ei võideta otsast lõpuni sõjavägedega ja lahingutega , et edukale lahingule võib järgneda edukas diplomaatia , mis lahingus saavutatud võitu võimendab . </s> <s> La Pucelle oli saavutanud lahinguväljal piisavalt , et pakkuda kuninglikule diplomaatiale pinnast uuteks võitudeks . </s> <s> Jehanne oli saavutanud palju , peaaegu kõik , mida Yolande oli esialgselt kavandanud . </s> <s> Neitsi vangilangemine - kahtlemata reetmise läbi , aga sellega tegeleb Yolande hiljem - oli ebameeldiva üllatusena , ent kummati ka sobival ajal. </s> <s> Korraga olid need lahingud võidetud , mida võita sai , ja need , mida ta võita ei saanud , tuli jätta pidamata . </s> </p>
<p> <s> " Mõnikord ei saa ma üldse aru , mida tahab kuningas , " mühatas Sohipoeg põlglikult . </s> <s> " Kord on ta Neitsist vaimustuses , siis käitub jälle nii , nagu oleks ta ise need võidud saavutanud . " </s> </p>
<p> <s> " Ta käitub kuninglikult , " lõikas Yolande teravalt . </s> <s> " Ärge unustage , kes teda kasvatas . " </s> </p>
<p> <s> Kuningas tahab Jehanne'i päästa , kuid diplomaatiaga . </s> <s> Kui see on võimalik ja kasulik , siis on see ka vajalik . </s> <s> Ent küsimus jääb - mida teha taltsutamatu Neitsiga edasi ? </s> <s> Talle pole rakendust . </s> <s> Kui ta saab vabaks , sööstab ta raudrüü ja hobuse järele , haarab lipu ja mõõga ning on küllalt neid , kes talle järgneksid . </s> <s> Ja kui ta kaotab selle lahingu ? </s> <s> Ja järgmisegi ? </s> <s> Praegu kõneleb temast kogu Prantsusmaa ja Euroopa ning - osaliselt Siioni Prioraadi õhutusel - kõneldakse ka , et Jumal ise tuli Prantsusmaale appi . </s> <s> Ja isegi kui inglased oma kavatsuse teoks teevad - Yolande lõi mõttes risti ette - ei kao need jutud kuhugi , selle eest Prioraat juba hoolitseb . </s> </p>
<p> <s> Kahe aasta eest oli René d'Anjou end pühendanud täielikult Prioraadi tegemistesse ning mõnikord oleks Yolande soovinud , et tema poeg pööraks rohkem tähelepanu dünastilistele ja maistele asjadele , harrastaks vähem salateadusi ja astroloogiat , tegeleks vähem raamatute , maalikunsti ja peidetud võtmetega . </s> <s> Kuigi Jehanne'i loos oli René tubli olnud . </s> <s> Aga seda enam uputas ta end Prioraadi tegemistesse ja isegi nüüd , kus ta kaks kuud tagasi oli oma vanaonu surma järel pärinud Bari hertsogkonna . </s> <s> René otsis oma soontest püha verd . </s> <s> Mida ei saanud seal olla vähem kui Neitsi Jehanne'il ... ja Orleans'i Sohipojal . </s> <s> Seega õige väike piisake , milleks isa de Tulle'i otsingud ka õige veidi lootust andsid . </s> </p>
<p> <s> Aga ikkagi Neitsi . </s> <s> Mida temaga teha ? </s> <s> Pagendada see tüdruk kuhugi kaugesse maalossi ? </s> <s> Ei , Yolande oli kindel , et Neitsi aeg on läbi . </s> <s> Käes on täpselt suunatud diplomaatia aeg ja Jehanne'i taltsutamatu , fanaatiline karakter siia ei sobi . </s> <s> Legend on loodud ja sellest oli kasu , legend peab jääma . </s> <s> Neitsi oli sümbol ja sümbol peab jääma . </s> </p>
<p> <s> Lahinguväljal ülekaaluka vaenlase kätte reetmise läbi vangilangemine pole häbi . </s> <s> Hulgalised kaotused on . </s> <s> Legend ei tohi koost laguneda . </s> <s> Kui inglased Jehanne'i ... hukkavad , siis seda enam süveneb rahva viha , legend jääb ning alati saab korraldada uue protsessi , mis inglaste farsi tühistab . </s> <s> See kõik tuleks aga pärast . </s> </p>
<p> <s> Pärast hukkamist . </s> </p>
<p> <s> Yolande ei tahtnud Jehanne'i surma , ta armastas seda tüdrukut , oli talle tänuvõlgu ja oli nõus tegema kõik , et teda päästa . </s> </p>
<p> <s> Kõik , peale selle , mis kahjustaks kõrgemaid huvisid . </s> </p>
<p> <s> Miks burgundlased viivitavad ? </s> <s> Selge see - nad tahavad paremaid tingimusi ja inglastel pole veel raha koos . </s> <s> Ka Charles'il pole pakkuda kümmet tuhandet liivrit , pealegi on ta hetkel rahuleppemurdja hertsogi peale maruvihane . </s> <s> Ent poliitiliselt - selles oli Yolande kindel - on hertsogil kasulikum müüa Jehanne Charles'ile . </s> <s> Kuid ainult ühel tingimusel - Jehanne ei tohi enam sõdida Burgundia vastu . </s> </p>
<p> <s> Kuningas Charles oli nõustunud maksma Sohipojale , et too Burgundias maad kuulaks ja otsiks võimalusi Neitsi vabastamiseks . </s> <s> Seda oli tehtud peamiselt nende väepealike ja mõjukate ringkondade rahustamiseks , kes nõudsid Neitsi vabastamist . </s> <s> Kibestunud ja oma kuninga peale solvunud väepealik , olgu see Richemont , Sohipoeg , La Hire või isegi de Rais , pole just kõige usaldusväärsem . </s> </p>
<p> <s> De Rais . </s> <s> Ikka ja jälle pöördusid Yolande'i mõtted selle bretooni uhkeldaja juurde tagasi . </s> <s> Bretagne'i umbsõlm vajas veel harutamist . </s> <s> Polnud sugugi lihtne viis aastat tagasi lõpetada see malemäng võiduga , mis katkestas Bretagne'i hertsogi Jehani liidu inglastega ja tõi Richemondi armanjakkide leeri . </s> <s> See võit oli olnud ajutine . </s> <s> Sajandeid on bretoonid vaadanud rohkem põhja kui itta , Arthur de Richemond kannab isegi Inglise krahvkonna nime , kuigi seaduse järgi kuulub see tiitel ju praegu hoopis Bedfordi hertsogile . </s> <s> Aga Bretagne'iga jääb palju veel teha . </s> <s> Yolande peab saama hertsogi nõusoleku oma noorima tütre Yolanda abiellumiseks bretooni printsiga ... ja hertsog Jehan pole teinud saladust , et tema meelest on Gilles de Rais liialt rikas ja liialt paljude läänivalduste omanik . </s> <s> Selle kõigega peab ta veel tegelema . </s> <s> Ja alles nüüd meenus Yolande'ile , et juba kaks päeva ootab tema vastuvõttu kiirkapakul Machecoulist tulnud de Rais' saadik , keegi Bricqeuville . </s> <s> Mida see suurustav marssal jälle Yolande'ist tahtis ? </s> <s> Järjekordne palvekiri Jehanne'i vabastamiseks ? </s> </p>
<p> <s> " Aeg on juba hiline , Jehan . </s> <s> Kõige üle mõeldakse järele , kuningas ise on teel Saumuri . </s> <s> Neitsi heaks tehakse kõik mis võimalik , " ta üritas Sohipojale naeratada oma kõige malbemat naeratust . </s> </p>
<p> <s> " Aeg on tõesti hiline , " nõustus Jehan . </s> <s> " Iga hetk võivad inglased ja burgundlased tehingus kokku leppida . " </s> </p>
<p> <s> " Ärge kiirustage sündmustest ette . </s> <s> Minge parem puhkama . " </s> </p>
<p> <s> " Madame unustab , et ma äsja tõusin . </s> <s> Ja kiirustasin ma just sellepärast , et sündmustest ette jõuda . " </s> </p>
<p> <s> " Ohjaa , kullerid käivad tänapäeval ju nii kiiresti . </s> <s> Muuseas , üks selline on minu juurde tulnud ka Machecoulist , tolle tohmani de Rais' juurest . </s> <s> Ma ei tea , mida ta tahab , kuid palun teil juures olla , kui läkituse sisuga tutvun . </s> <s> Teie arvamusest oleks mulle suur abi ... " </s> </p>
<p> <s> Tund aega hiljem , kui Yolande oli kirja käest pannud - ja kellelegi ei saanud sealjuures märkamata jääda , et tema käed värisesid kergelt - oli hertsoginna arvamus Rais' isandast muutnud . </s> </p>
<p> <s> " Kutsuge kiiresti isa de Tulle ! " nõudis ta ja pöördus siis Sohipoja poole . </s> <s> " Kui see nüüd tõesti tõsi on , " sosistas Yolande mõtlikult , " siis pole isand de Rais üldsegi mitte nii loll . </s> <s> Oh ei , sugugi mitte . " </s> </p>
<p> <s> *** </s> </p>
<p> <s> " Vaadake , " ütles Burgundia hertsog Philippe III , " te võite olla tolle närukaela sohilaps , kes kunagi vägistas mu ema , ja võite ka mitte olla , mind tõesti ei huvita see . </s> <s> Sugulased on tänapäeval kõige vihasemad verivaenlased . </s> <s> Ma ei tee midagi sellest lähtuvalt , milline veri teie soontes voolab , nii et jätame selle jutu . </s> <s> Ma küsin teilt üht – kas te lõpetate minu vastu sõdimise ja lasete mul tegeleda asjadega , mis on minule kõrgemalt poolt ülesandeks seatud ? " </s> </p>
<p> <s> Ta rüüpas veini , mida talle smaragdiga kaunistatud karikas ulatas burgundia punase ristiga rüüs paaž ja libistas käega aeglaselt üle pika sametmantli rinnaesise . </s> <s> Kuldne kett , mida Philippe kandis , oli pärandunud talle isalt , Brügge meistrite töö ja selle puudutus rahustas hertsogit alati . </s> <s> Hoolimata ümbritsevate kiviseinte rõskusest oli kambris palav ja laia äärega massiivse kübara alt tilkus higi Philippe'i laubale . </s> <s> Tema ilus , kõrk , peenete joontega nägu , milles reljeefne ninajuur ja teravatipuline lõug , kuid kõige enam külmad , üleolevad silmad , viitasid kõrgele päritolule , oli pingutusest kipra tõmbunud . </s> <s> Kannatlikkus polnud just noore hertsogi kõige tugevam loomuomadus . </s> </p>
<p> <s> " Taevaste asjadega ma ei kauple , " sõnas talle neiu vaikselt . </s> </p>
<p> <s> " Kas ma pean sellest aru saama nii , et ... " </s> </p>
<p> <s> " Nii et minul pole õigust võtta endale vabastust nendest ülesannetest , mis Issand Jumal on mulle pannud . " </s> </p>
<p> <s> Philippe ohkas sügavalt ja ta üritas järgmise veinisõõmuga oma mõtteid koguda . </s> <s> Hertsog istus pehmes ja baldahiiniga kaunistatud toolis , mis tema jaoks siia tornitippu , meheriideid kandev neiu tema vastas seisis , käed rinnal risti ja tema pilk võistles kõrkuses hertsogi omaga . </s> </p>
<p> <s> Oli raske öelda , kas neiu oli ilus või mitte . </s> <s> Tal olid pikad juuksed , mis langesid üle õlgade ja seljale , kuid ta polnud juba ammu nende eest hoolitsenud . </s> <s> Sakkus ja talkus juuste alt paistis nägu – äraeksimatult noore naise oma – kuid selline , milles oli vähe naiselikkust . </s> <s> Tema näojooned olid veidi rohmakad , otsekui tahutud , ent samas võis neis hoomata verd , mis ei pruukinud olla kõige madalamast soost . </s> <s> Philippe oli mitmeid kordi seda nägu näinud ja mõtisklenud , et miks ei oska ta selle kauniduse üle hinnata . </s> <s> Nüüd ta vist teadis . </s> <s> Nägu on hinge peegel . </s> <s> Kannatav ja piinlev nägu võib ilus olla . </s> <s> Kuid hing , mis on köidetud fanaatilise kutsumuse külge , ei mõtle näole ega kaunidusele . </s> <s> Kui Neitsi laseks oma näo vabaks , kui ta tahaks olla hetkekski lihtsalt üks tüdruk ... siis võibolla . </s> <s> Kui ta laseks põlmida oma juuksed soengusse mis on ise kaunis ja elegantne ning laseks ka näo ilusamatel joontel esile tulla . </s> <s> Kui ta heidaks oma hingest selle , mis ei lase tal olla Naine vaid sunnib olema Orleans'i Neitsi , jah , siis võibolla saaks ka öelda , et Jehanne on ilus . </s> </p>
<p> <s> " Te sõdite edasi ? " nõudis Philippe . </s> </p>
<p> <s> " Kõrgeauline prints , " vastas neiu . </s> <s> " Alandlikult palun ma teid nagu olen seda juba teinud kirjades , et te kutsuksite ära oma mehed püha Prantsuse kuninga linnadest ja kindlustest , et te ei sõdiks enam püha Prantsusmaa pinnal ja et te teeksite rahu oma venna , Prantsuse kuningaga . " </s> </p>
<p> <s> " See , keda te nimetate minu vennaks , lasi mõrvata minu isa . " </s> </p>
<p> <s> " Ja teie isa lasi mõrvata tema onu , " kostis neiu südikalt , tõstis julge pilgu hertsogi silmadesse , kuid langetas siis taas pea . </s> <s> " Otsige oma hingest halastust ja leplikku meelt , mu prints . </s> <s> Üllas Prantsuse kuningas tahab teiega rahu ... </s> <s> Te ju teate seda , ma kirjutasin teile , aga te ei vastanud . " </s> </p>
<p> <s> Taas puudutas hertsog oma rinnal rippuvat kuldketti . </s> <s> See oli tema kolmas silmast-silma kohtumine Neitsi Jehanne'iga , kuid ikka rääkisid nad samadest asjadest ega suutnud leida ühist keelt . </s> </p>
<p> <s> " Ma ei vastanud , kuna selle kirja dikteeris teile kahtlemata Yolande , " kostis Philippe . </s> <s> " Kuid ka mina tahan Prantsusmaaga rahu . </s> <s> Kui te avaksite oma silmad ja mõistuse , siis näeksite , et asjaolud sunnivad mind palju rohkem tegelema Hainaut' ja Brabandiga . </s> <s> Aga need on armanjakkide jõugud , kus mu rahvast ja maid rüüstavad ja keda Charles ei suuda valitseda . </s> <s> Ma ei hakka teiega vaidlema , miks ja kas mul on õigus enda käes hoida neid linnu ja losse ja mida ma enda käes hoian . </s> <s> Halastus ja leplik meel , mida te mulle soovitate , viiks Burgundia hävinguni . " </s> </p>
<p> <s> " Taevase kuninga nimel , mu prints , teadke , et te ei võida Prantsusmaa pinnal mitte ühtegi lahingut , sest need , kes sõdivad püha Prantsusmaaga , sõdivad kuningas Jeesusega ... " </s> </p>
<p> <s> " Teie olukord pole ähvardusteks ja nõudmisteks kõige sobivam , " katkestas hertsog neiu . </s> <s> " Teie olukord on üsna vilets , hoolimata sellest , kes on teie patroon , ja keda te teenite , kas kuningas Jeesust , kuningas Charles'i , emahunt Yolande'i või saatanat ennast . </s> <s> Ja ärge hakake mind hurjutama jumalateotamise pärast , mul on kõrini kõigist õpetajatest ja jutlustajatest . </s> <s> Ma ei tea , kes te olete , kas jumala saadik või saatana käsilane või nõid või kõik korraga . </s> <s> Ma ei tea , mis kihutab teid lahingusse , ja miks mehed teile järgnevad . </s> <s> Ma ei tea , kas ma räägin praegu Yolande'i nuku või ühe nõdrameelse tüdrukuga . </s> <s> Aga ma tean üht – teie surm on lähemal kui ta arvate ja see saabub sellesama Prantsusmaa pinnal , mida te pühaks nimetate , kuid mis senini on inglaste valduses .. " </s> </p>
<p> <s> " Teie ordu ei päästa teie hinge , " sosistas Jehanne . </s> </p>
<p> <s> " Olge mureta , ma hoolitsen oma hingeõnnistuse eest ise . </s> <s> Ja varsti peate hoopis teie ise oma hingeõnnistuse peale mõtlema . </s> <s> Nii et valige , Jehanne du Lys . </s> <s> Ma kutsun teid tiitli järgi , kuid mind tõesti ei huvita teie veri . </s> <s> Tehke asjad enda ja minu jaoks lihtsaks , ärge jonnige . </s> <s> Siinsamas tornis tõotate te mulle , et ei tõsta enam iial mõõka ühegi Burgundia valitsejasoo vastu , et te ei ründa ühtegi kantsi , mida hoiavad enda käes Burgundia väed ega õhuta ka kedagi seda tegema . </s> <s> Siis saab Charles kirja , milles küsitakse teie eest sünnis summa . </s> <s> Kui Charles ei taha maksta , ajavad de Rais või Sohipoeg ise raha kokku , selles olen ma kindel . </s> <s> Niiviisi – kui te enam ei sekku asjadesse , mis teisse ei puutu ega kihuta inimesi üles – pole ka rahu Prantsusmaa ja Burgundia vahel enam kaugel . " </s> </p>
<p> <s> " Rahu teie tingimustel . </s> <s> Ta tahate pühast kuningriigist tüki endale hammustada . " </s> </p>
<p> <s> " René on teile pähe toppinud igasugust jama pühast kuningriigist . </s> <s> Mõelge vähem sellest ja enda olukorrast rohkem . </s> <s> Ja mõelge , et teie saatus on teie endi kätes . " </s> </p>
<p> <s> " Minu saatus , " pomises neiu , " on Jumala kätes . " </s> </p>
<p> <s> " Teie nõusolek aitab rahu lähemale tuua . </s> <s> Kas te siis tõesti aru ei saa , et kuningas ei vaja teie teeneid enam , et tema õukonnas on palju neid , kes teie peale kadedad . </s> <s> Ometi - nad ei tapa teid ja ka minul pole otsest põhjust soovida teie surma , olgu teie vanemad kes tahes . </s> <s> Minu soov on teid Charles'ile välja müüa . </s> <s> Kuigi mul pole Charles'i vastu mingit sümpaatiat , lepin ma varem või hiljem temaga kokku , sest ma saan aru , et teist teed ei ole . </s> <s> Burgundiast aga saab kuningriik . " </s> </p>
<p> <s> " Taevane kuningas ei lase sel sündida . " </s> </p>
<p> <s> " Piisab kui tema asemik Roomas laseb . </s> <s> Muu polegi tähtis . </s> <s> Niisiis , Jehanne du Lys , valige . </s> <s> Kui te tahate olla naine , abielluge ja saage lapsi . </s> <s> Kui tahate olle püha , siis minge kloostrisse . </s> <s> Kui tahate sõdida , siis keelduge minu ettepanekust ja teid ootab surm tuleriidal . </s> <s> Tõotage mulle , et lõpetate oma mõttetu sõja Burgundia vastu ... " </s> </p>
<p> <s> Philippe vakatas . </s> </p>
<p> <s> Neiu oli ta ette põlvili langenud . </s> <s> Juuksepahmak varjas ta langetaud näo , ta hääl värises . </s> </p>
<p> <s> " Burgundia prints , miks te ei võta kuulda taevast ettekuulutust , ärge sõdige püha kuninga vastu , olge tema vend ja tema truu mees . </s> <s> Ma palun teid ja palvetan enda nimel ja nõuan taevase kuninga Jeesuse nimel , kes on mind saatnud . </s> <s> " " Mitte palvet ei taha ma kuulda , vaid vannet , " vastas Philippe , kuid tema toonist olid kadunud kõrkus . </s> </p>
<p> <s> " Mina olen end ühe teise isanda teener , kõrgema , kui ükski maapealne valitseja , temale olen ma truudust vandunud , tema lipu all sõdinud ja nüüd nõuate teie , et ma oma vandega talle truudust murraksin . " </s> </p>
<p> <s> Burgundia hertsog tõusis jahmunult püsti . </s> <s> Tema ees põlvitav neiu oli nutma puhkenud . </s> <s> Philippe oli kolmandat korda abielus ja kui ta midagi naistest teadis , siis seda , et nutva naisega kõnelemine on mõttetu . </s> <s> Ta ei suutnud vastu panna soovile asetada käsi peaaegu hellalt ja julgustavalt Jehanne'i õlale . </s> <s> Neiu võpatas kergelt , tema nutuvoog ei lakanud . </s> </p>
<p> <s> " Mõelge järele , Jehanne , " sõnas hertsog lihtsalt . </s> <s> " Mõelge järele ja tehke õige otsus . " </s> <s> Ta pöördus ja asutas end lahkuma . </s> <s> Ukse juures meenus talle miski . </s> <s> " Minult paluti luba teie külastamiseks . </s> <s> Üks minu muusikuid , Guillame Dufay . </s> <s> Mul polnud põhjust keelduda . </s> <s> Kui te ise ei keeldu . " </s> </p>
<p> <s> Põlvitav neiu raputas läbi nutuhoo pead . </s> </p>
<p> <s> Kui hertsog väljus , kuulis ta Jehanne'i sosinat : " Issand Jeesus , neitsi Maria , palun , ma ei taha surra . " </s> </p>
<p> <s> *** </s> </p>
<p> <s> Vilhjem Gudbjorgssoni ( keda kutsutakse ka Guillaume Godbourgiks ) saaga Reickhardssoni kuningasoost , milles loetakse üles selle perekond ja põlvnemine ja kõik vaprad teod , mida kuningad korda saatnud . </s> </p>
<p> <s> Olafr läheb Norrasse </s> </p>
<p> <s> ... Nüüd , Olafr ja Richard jõudsid lõunaretkelt tagasi ja tõid kaasa palju sõjasaaki . </s> <s> Juba pikemat aega oli Richard kihlatud Prantsusmaa printsessi Adelizaga , kellega tema pidi abielluma , kui vanemad aja soodsa leiavad olema . </s> <s> Juhtus nii , et Adeliza oli vahepeal Richardile tütre sünnitanud ja temale sai nimeks Helene . </s> <s> Aga siis tuli aeg , et Olafr pidi Normandiast lahkuma ja minema tagasi Inglismaale , kus kuningas Aethelredi pojad ootasid teda võitlema taanlaste vastu . </s> <s> Ja jõudis ka Olafri kõrvu , et Norras pole ühtegi õiget kuningat , ja kibe võitlus käib üle maa , üks pealik võitleb teisega ja pühast usust , mida Olafr Tryggvasson kunagi Norrast külvas , pole ükski seeme idanema hakanud . </s> <s> Veri voolab ja viletsus on üle maa ning Rootsi ja Taani viikingid kisuvad maa küljest tükke endale . </s> <s> Olafr teadis , mida ta peab tegema ja teadis , et ta peab püha usu uuesti üle Norra külvama , ning selles aitab teda ka Neitsi Maria . </s> <s> Normandia hertsogi ja piiskoppide ees andis ta vande , et läheb tagasi kodumaale ja viib püha usu sinna tagasi , nii et see sinna igaveseks saab istutatud . </s> <s> Ja sealsamas ütles ka Richard , et tema kohus on minna oma verevenna Olafriga kaasa ja aidata teda ürituses , mille Jumal ise tema peale pannud . </s> <s> Aga ka Normandial olid rasked ajad , sest bretoonid ründasid pidevalt nende maid ja nii ütles Roueni hertsog , et kui Richard läheb võitlema Norrasse , siis jätab tema oma vanema poja pärandusest ilma ja kui tema läheb , siis läheb tema ilma isa õnnistuseta . </s> <s> Piiskopid aga taltsutasid hertsogi keevalist meelt . </s> <s> Veel enne kui Richard teele asus , lasi ta Roueni katedraalis Püha Neitsi ordu pühitseda ning mitu vaprat rüütlit astusid selle liikmeks ja mitu Normandia piiskoppi lubasid temaga paganate vastu sõtta kaasa tulla . </s> </p>
<p> <s> Nüüd , purjetasid Olafr ja Richard koos Inglismaale , kus Olafr müüs oma pikklaevad kahe knarri vastu , pidas taanlastega taplusi , valis välja kakssada kakskümmend kõige paremat meest ja sõudis edasi Norra poole ... </s> </p>
<p> <s> ... Ringerikes , oma sünnikohas , leidis Olafr oma ema ikka veel elus olevat ja oma kasuisa Sigurdi ja neile ta ütles , et tema on tulnud tagasi , et kogu Norra sünniõiguse järgi enda võimu alla võtta , sest nii nõuab seadus , mis paika seatud Harald Håårfagre tahtmise järgi . </s> <s> Oma pärandi saamiseks ei kavatse Olafr oodata ja tema võtab selle sõjakirve ja mõõgaga ja selleks on tal kaasas ustavad mehed , kõige vapram rüütel kogu Kristuse maal Richard ja piiskopid , kelle sõnade järgi saab Norra paganate usust ümber pööratud . </s> </p>
<p> <s> Sel ajal oli Uplandis palju kuningad , kelle soontes voolas Harald Håårfagre verd ja kes pidasid end seaduse järgi õigeteks kuningateks , aga nende võim oli väike . </s> <s> Hedemarki valitsesid kaks venda Hrorek ja Ring , Gudbrandsdalis valitses Gudrod ja Raumarikes oli samuti kuningas ja Hadalandis ja Thotenis ja Valdersis . </s> <s> Nende kuningatega rääkis Sigurd ja Olafr kohtus nendega . </s> <s> Siis otsustasid nemad Olafrit tunnistada ainsa ja õige Norra kuningana ja hakkasid tema meesteks ja vandusid temale truudust , et taanlased ja rootslased välja ajada . </s> <s> Tuli kokku ting ja kuulutas Olafri Uplandi kuningaks . </s> <s> Olafr kogus kokku oma mehed ja piiskopid ja alustas käiku läbi Norra , et kogu maa enda võimu alla pöörata ja paganajumalad inimeste südametest ja meeltest välja ajada ... </s> </p>
<p> <s> ... Kus rahvas ei olnud nõus Jumalat vastu võtma , seal lasi Olafr nad maalt välja ajada või nende käed maha raiuda ja silmad peast välja torgata . </s> <s> Valdersi orus juhtus nii , et Olafri vastu seisis tema omast suurem sõjavägi , et tema oleks tapluse kaotanud ja kui Olafr seda nägi , siis saatis ta oma mehed salaja vaenlase külla , kus need kõik majad põlema panid , nende kariloomad veristasid ja viljapõldudele tule otsa panid . </s> <s> Alles siis läks Olafr võitlusesse ja rahvas nägi , et kristlaste jumal oli Thorist vägevam , sest paljud Valdersi mehed said selles lahingus surma ja need , kes ellu jäid , olid nõus ristimise vastu võtma . </s> <s> Siis saabus Olafri valitsemisaasta teine talv ja mitte kõik Norra maad polnud tema valitsemist veel vastu võtnud ja seisid upsakalt ja kõrgilt oma vanade ebajumalate kummardamise küljes . </s> <s> Aga Trondhjemi rahvas oli nõus Olafri vastu võtma , ja sinna Nidarosse , kus juba Olafr Tryggvasson oli valitsenud , läks Olafr talveks ja lasi ehitada kuninga koja ja kabeli , kus ristida inimesi . </s> <s> Nidaroses kogus ta makse ja laskis taguda seppadel uusi relvi ja kutsus mehi oma malevasse , et kevadel uuele sõjakäigule minna . </s> <s> Piiskopid , kes Normandiast ja Inglismaalt Olafriga kaasa olid tulnud , ristisid Trondhjemi rahvast ja ümbruskondseid , kes end jumalausu alla andsid . </s> <s> Aga Richard , see Normandia hertsogisoo pärija , igavles , sest Norras polnud tema leidnud seda rikkust , kuulsust ja au , mida üks risti kandev rüütel võõrsil otsib . </s> <s> Tema hing ihales tapluste järele . </s> </p>
<p> <s> Nüüd , see oli Jumala enda juhatus , et kevadeks , mis sel aastal oli soe ja malbe , nagu oli olnud ka talv , jõudis Nidarose fjordi laev , mis oli tulnud kaugelt ja selle laeva ninas seisis naine , kelle nimi oli Gudridur Thorbjarnadóttir , kes oli talvel matnud oma mehe Thorfinnur Thórdarsoni ja tulnud Nidarosest abi otsima . </s> <s> Nidarose teed näitas Gudridurile mees , kes oli siinsamas Olafr Tryggvassoni käest koos Leif Eirikurssoniga ristimise vastu võtnud kuusteist talve tagasi . </s> <s> See mees oli Thagur Arnundsson ja tema oli ainus , kes Leifi meestest ellu oli jäänud . </s> </p>
<p> <s> Juhtus nii , et just Richard oli esimene , kes fjordis Gudriduri laeva nägi ja ta oli väga üllatunud , kui naisterahvas tema ilmus , mereteest vintsutatud , aga ometi kaunis ja salapärane . </s> <s> Sel hetkel mõtles Richard Maria Magdalenale , kes tuhat aastat tagasi samal moel Provénce'i randa oli sõudnud , nagu täht mere kohal . </s> <s> " Kes sa oled , üllas neitsi , kes sa tuled kui Maris Stella üle tormise mere ? " , küsis Richard ja Gudridur vastas : " Ma tulen ristiinimeste riigist ja otsin sõjameest , kes usu nimel paganate vastu võidelda soovib . " </s> <s> " Sa oled ta leidnud ! " hüüdis Richard , sest esimese pilguga oli Gudridur vallutanud ta südame ja hinge . </s> </p>
<p> <s> Minu muusika ... </s> </p>
<p> <s> Kas see on helilooja õnn või õnnetus , et sind tuntakse sinu muusika järgi ja sa jääd igaveseks oma loomingu orjaks , sa oled mees , kes kirjutas J'ay mis mon coer'i ja see lehvib igavesti nagu lipp vallumtamtu kindluse kohal nüüd sinu pea kohal . </s> <s> Kõik , mis sinuga juhtub , juhtub tänu sinu muusikale ; see , mida sa ütled või arvad ei huvita kedagi . </s> <s> Järelikult ütled ja arvad sa läbi muusika ; armastad ja usud jumalat läbi muusika , võidad ja kaotad läbi muusika , sellega sa elad ja sured ja sellest saab sinu surematus . </s> </p>
<p> <s> Ja on see siis sinu õnn või õnnetus ? </s> </p>
<p> <s> Ma pole harjunud käes hoidma relva , sest ma olen ju preester , aga Itaalias peab preester oskama ka pistoda käsitleda . </s> <s> Mulle õpetati seda . </s> <s> Kuid loomulikult ei pöördu keegi minu poole kui tal läheb vaja assassini . </s> <s> Mind otsitakse siis kui vaja läheb muusikut . </s> <s> Ja ma pean olema õnnelik , et mind otsitakse siis , kui vaja ei lähe lihtsalt üht muusikut , vaid Guillaume Dufay'd . </s> </p>
<p> <s> Mind lasi otsida Yolande d'Aragón , kes vist kuuleb kõigest Savoiast toimuvast nii kiiresti kui postituvi lennata jõuab . </s> <s> Ta lasi mind otsida Prantsusmaa konnetaablil . </s> <s> Kui ma hakkaksin mõttes kokku lööma neid mitte kõrgest soost noori muusikuid , keda Nelja Kuningriigi Kuninganna saadab otsima Bretagne'i hertsogi venna , siis pean tunnistama , et mina olen ainuke . </s> </p>
<p> <s> Mulle pakuti teenistust , mulle pakuti reetmist . </s> </p>
<p> <s> " Philippe pole koletis , " oli isand Richemont mulle jutustanud , kui pärast trahterit läbi õhtuhämaruses Cambrai' tänavate jalutasime . </s> <s> " Oma südames tahab ta olla Burgundia rüütel ja ta müüks hea meelega Jehanne'i Prantsusmaa kuningale , kui Neitsi ainult nõustuks enam mitte Burgundia vastu relva tõstma . </s> <s> Kui Jehanne keeldub - ja uskuge mind , ta keeldub - ei jää Philippe'il palju võimalusi . </s> <s> Inglastega saaks ta hakkama , sest inglased ei saa ilma temata hakkama . </s> <s> Aga oma aadlikega tekiks tal palju raskusi kui Jehanne on nädala pärast sõjaväega Beauvais' müüride all . </s> <s> Philippe pole koletis , aga ta pole ka loll . " </s> </p>
<p> <s> " Ja mina pean olema see , kes ... " </s> </p>
<p> <s> " See , kes püüab Jehanne'ile aru pähe panna . </s> <s> Mina , de Rais , Sohipoeg või La Hire seda ei suudaks - isegi , kui meid Jehanne'i juurde lastakse - , ta tunneb meid ja meie teda . </s> <s> Me räägiksime talle mõistlikku juttu , aga millal on üks naisterahvas varem mõistlikku juttu kuulda võtnud . </s> <s> Teie olete aga luuletaja , preester , te olete moosekant , kes teeb Jehanne'ist laule . </s> <s> Teie suudate temaga kõneleda hoopis teises keeles , te oskate rääkida kui jumalamees ja teid ta ehk kuulaks . " </s> </p>
<p> <s> " Prantsusmaal on ju preestreid palju . " </s> </p>
<p> <s> " Kuid mitte ükski neist ei ülista Jehanne'i oma muusikaga . </s> <s> Pealegi , teilt ei nõuta palju . </s> <s> Jehanne peab lubama Philippe'ile , et ta ei tõsta mõõka Burgundia vastu . </s> <s> Te peate teda veenma - sõltumata sellest , mida räägivad tema hääled - et on aeg tõsta mõõk teise vaenlase vastu . " </s> </p>
<p> <s> " Mul on väga raske veenda inimest , kes usub end täitmas jumalikku ülesannet , et hoopis mina ütlen talle , mida Jumal temalt tahab . " </s> </p>
<p> <s> Siis oli Richemont seisma jäänud , mind põrnitsenud ja tänavalt majanurka lükanud . </s> <s> Tema häälest oli tunda , et mul oli õnnestunud teda ärritada . </s> <s> Ta oli sasinud mul rinnust põrnitses mind põlglikult . </s> </p>
<p> <s> " Mitte keegi kurat , " sisistas Richemont , " ei tea , misasjad need Jehanne'i hääled ja nägemused on . </s> <s> Aga emand Yolande oli nii taibukas , et ta nägi ära - kui Jehanne'ile piisavalt kaua mingist asjast rääkida , hakkavad tema " hääled " ja need pühakud , keda ta näeb , seda järele kordama . </s> <s> Vaadake , mina olen sõjamees ja käin korralikult missal ja usun , et meie Lunastaja suri ristil , tõusis kenasti surnuist üles ega puutunud enne seda ühtegi naist rohkem kui pühamehel kombeks . </s> <s> Mina ei tea neid posimisi , mida René d'Anjou ja tema Prioraat ajavad , aga kui Jehanne neid usub ja kui need aitavad lahinguväljal võita , siis olen ma nõus seda mängu kaasa tegema . </s> <s> Teie tunnete Kuldset Legendi - ärge salake - ja teate ja olete kuulnud seda hereesiat Maria Magdalenast . </s> <s> Kui emand Yolande nii ütleb , siis nii ka on ja teie olete see mees , kes saab Neitsiga rääkida keeles ja asjadest , mida ta mõistab . </s> <s> Te keeldute ? " </s> </p>
<p> <s> " Ei , " pomisesin mina , " ei , ma ei keeldu . " </s> </p>
<p> <s> " Te võite seda teha . </s> <s> Unustage see jutt ja me läheme lahku , meie kohtumist pole olnud . " </s> </p>
<p> <s> " Ei . " </s> </p>
<p> <s> Võlusõna oli öeldud . </s> <s> Ma ei keeldu võimalustest , ma ei keeldu ka rahast . </s> <s> Mul õnnestub ehk päästa ühe noore naise hing ja ihu hukatusest , või nii ma endale vähemalt kinnitasin . </s> </p>
<p> <s> " Hästi , " Richemont oli rahunenud , tema keevalisus oli kustunud , ta sikutas kübara tihedamalt silmile ja tõmbas mantlihõlmad koomale . </s> <s> " Täna te magada ei saa , ma hakkan teid õpetama . </s> <s> On palju , mida te peate teadma , et teil oleks üldse mõtet hertsogile palvekiri esitada . </s> <s> Ma räägin teile niipalju kui tean Jehanne'i häältest , palvetamistest , lootustest . </s> <s> Te peate teadma , et temas elab burgundia ristisõdalane - üllas ja aus rüütel , kelle jaoks pole midagi tähtsamat , kui võidelda uskmatute vastu . </s> <s> Et kallutada teda uut ülesannet vastu võtma , peate temas äratama ristisõdalase . </s> <s> Talle meeldis kõiki üles kihutada võitlusesse türklaste ja Boheemia hereetikute vastu , keda ta ise samuti lubas karistama minna . </s> <s> Te peate seda kõike teadma . </s> <s> Tõtt , aga mitte legende , sest neid hakkate te ise looma . </s> <s> Tõest . " </s> </p>
<p> <s> Maris stella . </s> <s> On koidik , Vahemeri on peegelsile , idast tõusnud esimesed päikesekiired libisevad ettevaatlikult üle sinava vetevälja . </s> <s> Ma seisan kaljul , mu seljataga on mets ja ees mereavarus , ma ootan . </s> <s> Sealt eemalt on lähenemas üks täht , meretäht , lootusetäht , ta tuleb teed näitama . </s> <s> Ave maris stella , atque semper Virgo , felix caeli porta . </s> <s> Juba ma kuulen muusikat , oma muusikat , ma laulan ... </s> </p>
<p> <s> " Hei , isand Guillaume ! " </s> <s> Richemont oli mind varrukast sikutanud . </s> <s> Ta muigas . </s> <s> " Oodake oma unelustega kuni Neitsi juurde jõuate . " </s> </p>
<p> <s> " Ma ei suudaks talle valetada . " </s> </p>
<p> <s> " Kas muusikud valetavad kunagi ? " </s> </p>
<p> <s> Ei , muusika ja luule pole asjad , mida tõe ja vale mõõduga mõõta saab . </s> <s> Sa pead uskuma . </s> </p>
<p> <s> " Lähme nüüd , " konnetaabel pööras minekule , " kiirustame . " </s> </p>
<p> <s> Ma kõndisin Arthur de Richemonti järel läbi unele suikuva Cambrai' , et saada reeturiks ja vandenõulaseks ja ma teadsin , et midagi on veel , et midagi peab veel olema , et see mees pole mulle veel kõike rääkinud . </s> <s> Aga mis see ka poleks , Guillaume Dufay on nüüd Yolande d'Aragóni ustav teener . </s> </p>
<p> <s> Järgmistel päevadel õppisin Jehanne'i tundma , ma sukeldusin tema unistustesse ja võitlustesse , tegin koos konnetaabliga läbi tema viimase aasta elutee . </s> <s> Mitte alati polnud Richemond Neitsi kõrval olnud , hoopis rohkem oli teda saatnud Sohipoeg ja hiljem Gilles de Rais . </s> <s> Kuid konnetaabel oli hea jutustaja . </s> <s> Ma kuulasin Prantsusmaa vabastamise lugu , Burgundia vastu võitlemise lugu ja ma ei tea , kas see oli tõe legendiks muutmise lugu või vastupidi . </s> <s> Nelja päeva pärast - just nii vähe võttis aega , et Philippe'ilt nõusoleku saamine - asusin ma teele Cambrai'st Beuarevoir'sse , saatjaks konnetaabli ustavad mehed . </s> <s> Mul oli lauto ja raha , neil olid relvad , mind ootas kohtumine naisega , kelle pärast olin ma tulnud Roomast tagasi Burgundiasse . </s> </p>
<p> <s> Ja esimene sõnum , mida ma Beuarevoir's kuulsin , oli see , et vang Jehanne oli öösel vangitornist alla hüpanud . </s> </p>
<p> <s> Ta ei saanud raskelt vigastada , ainult põrutada ja kui ta tabati seal rohul lebamas , ta palvetas . </s> <s> Valvurid ja hertsog arvasid , et ta tahtis end tappa , kuid Neitsi olevat nad suutnud ümber veenda - ta oli kuulnud , et Burgundia väed vallutasid Compiégne'i ja uputasid selle verre , kõik naised ja lapsed tapeti ja ta oli tahtnud vaid linnale appi tõtata . </s> <s> See jutt oli vale ja Jehan de Luxembourg asus hertsogi nõudel selgitama , kes seda oli levitanud . </s> <s> Neitsi olevat nüüd tugevama valve all , et ta enam ei saaks end trellide vahelt läbi poetada . </s> <s> Veel kolm päeva enne kui mul avanes võimalus ronida üles kitsukesest keerdtrepist , et minna kambrisse , kus hoiti kinni Orleans'i Neitsit . </s> <s> Ma läksin äratama temas ristisõdijat ja võibolla ka naist . </s> <s> Kui mu jalg esimesele trepiastmele tõusis , teadsin ma , et tagasiteed enam ei ole , ja mis ka Jehanne'iga edaspidi ei juhtuks , olen ka mina tema saatust kudunud . </s> </p>
<p> <s> Kas ma kartsin tol hetkel ? </s> </p>
<p> <s> Võibolla . </s> <s> Ja seda tugevamini pigistasin lautokaela oma käes . </s> <s> Tagasiteed enam ei olnud , minust saab osake selles inimeste ja Jumala poolt seatud mängus , mille panuseks on Burgundia saatus , Prantsusmaa vabadus ja ühe noore naisterahva elu . </s> </p>
<p> <s> Kongiuksest sisse astudes olin ma oodanud mingit pühalikkust , aurat , jumalikku sära , kuid mind tervitas vaid rõske kivimüüride hõng . </s> <s> Ruumis oli hämar , läbi trellivõrede immitses põrandale ere triibuline päikeselaik , mis kammitses mu silmi . </s> <s> Ta teadsin , ei pigem tundsin , et kusagil seal pimeda poole peal on lavats , milles lebab Neitsi , ma isegi kuulsin ta hingamist , kuid ma ei näinud teda veel . </s> <s> Tema aga pidi mind kindlasti nägema , võibolla ta silmitses ja hindas mind , mõtles , kas ma olen sõber või vaenlane . </s> </p>
<p> <s> Tol hetkel ei teadnud ma isegi , kes on vaenlane ja kes sõber . </s> <s> Menestrel oli tulnud lautoga vangitorni juurde , kus hoiti kinni üllast neitsit . </s> <s> Ainult vangistaja polnud kuri hiiglane , vaid menestreli enda heategija ; neitsi polnud malbe valgepõskne krahvinna , vaid verd valanud sõdalane , keda taheti nõiaks pidada ja menestrel ise polnud tulnud ülistamisihast , vaid tehingu pärast ... </s> <s> Kuid ta tuli teda vabastama . </s> </p>
<p> <s> See oli Jehanne ise , kes mu mõttelõnga katkestas . </s> <s> Pimedusest kuulsin ma vaevaliselt ja madalal häälel laustutud sõnu : </s> </p>
<p> <s> " Kas te olete inglane ? " </s> </p>
<p> <s> " Ma ei ole teie vaenlane , " vastasin . </s> </p>
<p> <s> " Kui te olete minu poolt , siis peab teid olema saatnud Jumal . " </s> </p>
<p> <s> See kõlas küsimusena . </s> <s> Minus oli ikka veel liiga palju itaallast ja liiga vähe burgundlast , ja see sundis mind talle küsimusega vastama : " Kas kõik teie sõbrad on saadetud Jumala poolt ? " </s> </p>
<p> <s> " Mittevaenlane ja sõber on pole üks ja seesama . </s> <s> Kui te olete Burgundia printsi moosekant , ei saa ma teid oma sõprade kilda arvata . </s> <s> Te olete burgundlane ja siin oma isanda soovil . " </s> <s> See vaevatud ja kukkumisest haige tüdruk oli hakanud minuga targutama ! </s> </p>
<p> <s> " Kas pole mitte ükskõik , kes teile tunnil , mis täis häda ja kurja kuulutust , toob häid sõnumeid ? </s> <s> Jah , ma olen burgundlane , kuid siia jõudsin ma Savoiast . " </s> </p>
<p> <s> Ikka veel ei näinud ma teda , kuid Savoia mainimine oli teda mõtlema pannud . </s> <s> Kindlasti meenutas Savoia talle emand Yolande'i . </s> </p>
<p> <s> Ma jätkasin . </s> <s> " Jehanne , te olete mehe kombel võidelnud ja nüüd peate jumalalt paluma vaprust oma vangipõlve ka mehiselt taluda . </s> <s> Ärge tehke enam katset pageda , sest just teie vaenlased võivad seda soovida , aga sõbrad hoolitsevad selle eest , et te tõesti vabaks saate . </s> <s> Ma tean , teile on seda juba lubatud , ja uskuge mind , et ainult nelja silma all , saan ma teile öelda seda , mida ütlema tulin . " </s> </p>
<p> <s> Lavats nagises , riided sahisesid . </s> <s> Pöörasin pead - ma olin arvanud , et vang lamab kongi tagumises nurgas , kuid ta oli hoopis akna pool . </s> <s> Nüüd nägin ma teda juba , nägin end aeglaselt istukile ajavat siluetti . </s> </p>
<p> <s> " Kes te olete ? " </s> <s> Hääl oli muutunud uudishimulikumaks . </s> </p>
<p> <s> " Minu nimi on Guillaume Dufay . </s> <s> Nagu teile teada on antud , olen jumala armust moosekant ja pärit Cambrai' linnast , ehkki viimased aastad olen veetnud Itaalias , õppinud seda kaunist kunsti , milleta ei saada läbi ei preestrid , armastajad ega sõjamehed . </s> <s> Muusika on ainus , mida ma oskan ja sellega tahan ma olla kasulik Burgundia hertsogile , kellele pean olema palju tänuvõlgu . </s> <s> Ma olen ka preester , jumalamees , kuid siin vähimagi soovita teid pihile võtta . </s> <s> Kes mind saatis ? </s> <s> Miks ma asusin teele Roomast ? </s> <s> Miks ma tulin läbi Lombardia ja Provénce'i Savoiasse , et sealt edasi kiirustada ? </s> <s> Kui ma algul arvasingi , et need olid vaid kuuldused teist ja teie tegudest , ja et mind kannustas tagant uudishimu , siis ma eksisin . </s> <s> Mere täht , maris stella näitas mulle teed , juhatas ja suunas . </s> <s> Mere täht oli mind ammu vangistanud , legend ühest neitsist , kes sõitis kunagi üle mere , et tuua ... " </s> </p>
<p> <s> " Kes teid saatis ? " </s> <s> Neiu seisis nüüd , ma nägin , ta tuikus ja toetus ühe käega vastu seina . </s> </p>
<p> <s> " Kui ma ütleksin , et mind saatis jumal , siis räägiksin ma vastu oma preestriseisusele , kuna teaksin kõigekõrgema kavasid ja soove . </s> <s> Kui ma ütleksin , et minu hing , siis väidaksin , et ma oskan seda lugeda ja tema tema saladusi , kuid seegi ei saa tõsi olla . </s> <s> Ma tulin ostima tabamatut ja leidma seda , mida keegi pole kunagi otsinud . </s> <s> Maris stella näitas mulle teed ja Kuldne Legend kutsus ... " </s> </p>
<p> <s> " Ma ei ole see , kelleks te mind peate . " </s> </p>
<p> <s> " Ärge kunagi öelge , et teate , kes te olete , sest meie elu on igavene otsing , mille lõpuni jõudmiseks on palju viise . </s> <s> Ja teil on palju nimesid , Jehanne , ja kas liiliaõis teie vapil ise pole märk saatusest , mida te ise pole valinud ? </s> <s> Teie saatus on seotud Prantsusmaaga , kuid teie ei või veel teada , mismoodi võib Jumalale olla meelepärane selle täitmine . " </s> </p>
<p> <s> " Burgundlane , " sosistas hääl põlgusega . </s> <s> " Järgmiseks te ütlete , et ma tõetaksin , et ei tõsta iial mõõka Philippe'i vastu . </s> <s> Tema saatis ju teid ? </s> <s> Siis oleks ta pidanud teile ka ütlema , et on asju , millega ma ei kauple . </s> <s> Jumala tahe - vähemalt nii palju kui see on mulle avanenud - on minu võitlus . " </s> </p>
<p> <s> " Te olete vangistatud , ega saa oma mõõka tõsta . </s> <s> Ei burgundlaste , inglaste ega boheemia hereetikute vastu ilma , et keegi siia end vahele segaks . </s> <s> Meil on vähe aega , Jehanne . </s> <s> Ja teie sõbrad pole kõikvõimsad , te peate aitama neil ennast aidata . </s> <s> Ärge küsige mult enam , kes mind saatis , sest juba üle aasta on minu suurimaks sooviks teid näha , teist laulda ja teid tunda . </s> <s> Ma ei oleks siin kui ma poleks lasknud oma hinge sõnumit , mida toob maris stella . " </s> </p>
<p> <s> Ma nägin , et neiu oli nõrkemas . </s> <s> Pingutus püstitõusmiseks oli olnud liiast , ta värises valust ja vajus tagasi voodile . </s> <s> Ma astusin sammu tema poole , kuid nägin ta keelavat kätt . </s> </p>
<p> <s> " Teid saatis René ? " jõudis ta sosinal küsida . </s> </p>
<p> <s> " Ei , kuid ta ootab kannatamatult sõnumeid , mida ma tahan teilt viia . </s> <s> Jehanne , ma lahkun , teid on vaja ravitseda , aga ma tulen veel tagasi . </s> <s> Kuid mõelge , et täht , mille juhatusel ma siia jõudsin , säras taevas , mere kohal ammu enne meie sündi , on seal olnud alati ja valgustanud lootusega kõiki meie tegusid . </s> <s> Ma ei oleks siin , kui ei usuks ettemääratust , mis on tulnud kõrgemalt poolt ja mille täideviijateks võivad olla mina , teie , nelja Kuningriigi Kuninganna või mõni Prantsusmaa marssal ... " </s> </p>
<p> <s> Neiu oigas , ta oli langenud tagasi sängi ja ma rääkisin üha kiiremini . </s> <s> " ... Mõelge , et teie võitlus siin võis olla ainult algus ja kui teile on määratud veel tõsta mõõka , siis nii peab see ka sündima . </s> <s> Ma ei oleks siin , kui Burgundia Philippe oleks teie vaenlane , mere täht on juba valgustanud Inglismaad , ent seal on veel palju pimedaid - ja just need on teie kõige kurjemad vaenlased ... " </s> </p>
<p> <s> Ma vakatasin , jooksin ukse juurde ja prõmmsin vastu seda . </s> <s> " Ruttu , talle on tohtrit vaja ! " </s> <s> Naised , kes kohe kongi sisenesid , heitsid mulle põlgliku pilgu , mille all polnud mul muud teha kui lahkuda . </s> <s> Trepil kohtasin kiirustavat pikas ürbis laia kaabuga meest , kelles võis eksimatult ära tunda arsti . </s> <s> Minul polnud aga Jehanne'i tervise eest hoolitsemiseks muud teha kui Beaurevoiri kabelis palvetada ja orelit mängida , mida ma ka järgnevad päevad tegin . </s> </p>
<p> <s> Tee Anjou'st , Saumurist Bretagne'i lõunapiirile Machecouli võtab kiirel ratsanikul kolm päeva ja umbes kaks hobust . </s> <s> Kui reisib hertsoginna , siis tavaliselt kulub selleks reisiks üle nädala , kuid Aragóni Yolande polnud tavaline hertsoginna . </s> <s> Valitsedes Provénce'i üle oli ta harjunud sellega , et lõunasse võivad teda kutsuda väga pakilised asjad , ning seisusekohaseks reisimiseks ja rikkaliste pidustustega vürtsitatud vahepeatusteks pole aega . </s> <s> Yolande oli koostanud kiire reisiseltskonna - kõige paremad tõllad ja hobused , kõige võimekamad ja taibukamad aadlikud , ei mingeid liialdusi , ei mingit luksust . </s> </p>
<p> <s> Saumurist Machecouli jõudis Yolande viie päevaga , kusjuures vahel oli tal raske kiusatust küllalt maha suruda , et ise mõne nobedama täku selga karata ja korteež maha jätta . </s> <s> See oli esimest korda elus , mil ta tõepoolest tahtis näha Rais' isandat , toda kogukat tumedahabemelist mõistatuslikult mitmepalgelist meest , keda ta tegelikult kartis ja ehk isegi põlgas , kuid kelle läkitus oli niivõrd oluline , et seda ei saanud saata mees , kes pole nutikas . </s> </p>
<p> <s> Kes pole liiga nutikas , et saata võltsitud läkitus . </s> </p>
<p> <s> Yolande'iga reisis kaasa loomulikult isa de Tulle ja ühes temaga pool tõllatäit vanu ürikuid ja käsikirju , mida Prioraadi käsi oli viimastel päevadel arutu kiirusega Anjou'st kokku otsinud . </s> <s> Osad mehed olid läkitatud saladuskatte all inglaste valduses olevasse Normandiasse ja nemad pidid oma saagi tooma otse Machecouli . </s> <s> Ja loomulikult oli Yolande'i saatjaskonnas veel tubli Jehan Sohipoeg , kes vastutas hertsoginna julgeoleku eest . </s> <s> Koos Jehaniga ratsutas kaasa kolmekümmend piiki ja paarkümmend Kölni palgasõdurit . </s> </p>
<p> <s> See oli mõnevõrra tavatu , et Anjou' hertsoginna ja kuningriigi üks mõjukamaid isikuid ise ühe Bretagne'i hertsogi vasalli juurde tõttab , olgugi , et too on Prantsusmaa marssal ja osalenud ka kuninga kroonimisel . </s> <s> Kuid Yolande'il oli selleks oluline põhjus . </s> <s> Ta tahtis veenduda , et see kummaline külaline ja tema lugu on tõesed , ning selleks tahtis ta näha nii laeva kui selle meeskonda . </s> <s> Aga kui see oli mingi isand de Rais' vandenõu , siis on selles kõige hõlpsam järeldusele jõuda koha peal , sooritades marssalile üllatusvisiit . </s> <s> Kui kuningas Saumuri jõuab , on Yolande'il asjade seisust selge pilt ja ta saab oma kõrgest soost väimehele esitada loo nii , et iga kivike selles klapib . </s> </p>
<p> <s> Gilles de Rais'le kuuluvatele maadele jõuti juba tublisti enne Machecouli ennast , õnnestunud äritehingud ja kaasavarad oli bretooni parunile toonud lääne ka Anjou's , mille üle Yolande just eriti õnnelik ei olnud . </s> <s> Praegu tegid talle aga Champtoce'is kaaskonnaga liitunud de Rais' sõjasalklased talle ainult heameelt . </s> <s> Kogu linn oli tulnud läbisõitvat hertsoginnat tervitama . </s> <s> Ja nad oskasid tervitada . </s> <s> Gilles de Rais' kasvatus . </s> </p>
<p> <s> Yolande ei lasknud juubeldavast Champtoce'ist end häirida ja kiirustas mööda roomlaste rajatud teed edasi läände , jättes seljataha Loire'i oru haljendavad aasad . </s> <s> Bretagne'i ja Anjou piiri maastikud on vaheldusrikkad , üks läheb siin teiseks üle ja Yolande'ile tundus , et samasugune on ka Rais' isanda iseloom . </s> <s> Ta tahab olla kui viinamägede maa joovastuslik lopsakus , ent sisemuses jäigavad tal vaid Bretagne'i kõledad kivinukised kaljurüngad . </s> </p>
<p> <s> Tuulisel , kõledal ja vihmahooge täis päeval jõudsid nad Machecouli müüride ette . </s> <s> De Rais' lossi jõudmiseks tuli sõita läbi linna ja põldudega pikitud küla , kuid marssali poolt läkitatud saatkond , kes juba teist päeva oma isanda kõrget külalist ootas , teatas , et de Rais on linnas ja kus mujal kui kirikus . </s> <s> Missal . </s> <s> Emanda ja tema lähikonna jaoks on seatud valmis ruumid lossis , ülejäänutele on linnas korterid otsitud . </s> <s> Et armuline kõrge emand oleks oma tulekust varem ette teatanud siis ... </s> </p>
<p> <s> Yolande d'Aragón võttis kaasa isa de Tulle'i , Sohipoja ning õuedaamid ja laskis end kirikusse juhatada . </s> <s> Kui ta ehk arvaski , et see missa on mingi lavastus , siis peagi tema kahtlused kadusid . </s> </p>
<p> <s> Hiljuti oli Gilles de Rais kinni maksnud ja lasknud kokku koguda Machecouli ümbruskonna kõige parema poistekoori . </s> <s> Kuuldavasti olid tema käsualused noori poisse otsinud isegi Anjou'st ja Poitou'st ; nende vanematele maksti kõva raha ja nad toodi Machecouli , kus nad koos laulma ja elama sobitati . </s> <s> Linnarahva seas oli isand de Rais sellest jällegi veelgi populaarsem . </s> <s> Nüüd jõudis Yolande kirikusse just siis , kui poistekoor laulis ja laulis nii , et hertsoginnal jäi võlvidel vastukajava laulu ilust uksel hing kinni . </s> </p>
<p> <s> Kirikus oli veel linnarahvast ja kohalikke aadlikke , esiridades istusid de Rais' paažid ja marssal ise - tema tundis Yolande ka selja tagant ära - põlvitas koos kahe kaaslasega otse altari ees . </s> </p>
<p> <s> Laulvad poisid polnud ise ilmselt teadlikud ilust ja vaimustusest , mida nende hääled kannavad . </s> <s> Yolande seisis jahmunult kirikuuksel ja tundis , kuidas tema hing tahtis olla korraga suurem kui maailm , mida see mahutab . </s> <s> Koraal rabas teda oma rahu ja samas keerukusega , midagi sarnast polnud Yolande kunagi kuulnud . </s> <s> Ja koraali sõnad olid need , mis lõikasid kõige valusamalt , sest üht Neitsit oli Yolande ju isegi päästma tulnud . </s> </p>
<p> <s> Ave maris stella , </s> </p>
<p> <s> Dei mater alma </s> </p>
<p> <s> Felix caeli porta . </s> <s> Vitam praesta puram , Solve vincla reis , Profer lumen caecis , Mala nostra pelle , Bona cuncta posce . </s> </p>
<p> <s> Kui laul lõppes de Rais tõusis , pöördus ümber ja astus Anjou' hertsoginna poole , kuhu olid pöördunud ka kõigi kirikusviibijate pilgud . </s> <s> Kui de Rais lähemale jõudis , nägi Yolande , et mehe silmad olid nutetud pisaratest märjad . </s> </p>
<p> <s> " Kes on selle imelise laulu loonud ? " oli ainus , mis Yolande küsida suutis . </s> </p>
<p> <s> " Toosama burgundia preester , kes need teisedki kaunid laulud , " vastas Gilles de Rais ja pühkis häbenemata pisaraid , mis ta tumedasse habemesse tilkusid . </s> <s> " Ta õppis Roomas ja räägitakse , et on praegu Savoias . </s> <s> Guillaume Dufay on tema nimi . " </s> </p>
<p> <s> " Siis on mere täht tema peale läbi taevase valguse värava kumanud , " vastas Yolande . </s> </p>
<p> <s> " Nagu on tema ka Neitsi Jehanne'i võitlusi juhatanud , " kostis de Rais vastuseks . </s> <s> " Kõrgeauline emand , see missa oli pühendatud Jehanne'ile , ma ... " </s> </p>
<p> <s> " Hiljem , " sõnas hertsoginna ja tõstis marssali vaigistamiseks käe . </s> <s> " Ja kas see mees , kes seisab teie kõrval , ongi too salapärane külaline , kelle pärast mul oligi au Machecouli tõtata ? " </s> </p>
<p> <s> " Tema ise , " noogutas de Rais . </s> <s> " Armuline hertsoginna , mul on au teile esitleda Outremeri peapiiskoppi , Püha Neitsi Ordu meistrit Odot . " </s> </p>
<p> <s> *** </s> </p>
<p> <s> Neil päevil toimus Jehanne'i ümber palju aga tema juurde lasti ainult väheseid . </s> <s> Neitsi oli kukkumisest ikka veel haige , teda ravitseti ja sõnumid tema tervisest olid linnarahva kõige olulisem uudis . </s> <s> Isegi hertsog Philippe pidi Noyonist kohale saabuma , sest just siin pidi ta kohtuma Beauvais' piiskopi Pierre Couchoniga , kes etendas inglaste vahemehe osa . </s> <s> Kui õhk suudaks rääkida , siis sosistaks see , et Neitsi müümise tähtaeg läheneb ja hertsogi kannatus on katkemas . </s> <s> Ärevust jagus kogu pisikese Beaurevoir'i peale ; siia saabusid ka Jehanne'i vennad , kes üritasid tema juurde pääseda , kuid kuna nad ei esindanud kedagi , ega neil polnud midagi pakkuda , siis ei Jehan de Luxembourg ega hertsog tundnud nende vastu huvi . </s> </p>
<p> <s> Mul tuli oodata seitse päeva ja kulutada mitukümmend teenarit , et vangikongi uks minu ees lõpuks ometi paotuks . </s> <s> Sel päeval lõpuks nägin ma teda . </s> </p>
<p> <s> See oli pärastlõuna , väga palava päeva pärastlõuna , nii et isegi kivitorni rõskus ei summutanud päikesekuumust . </s> <s> Üle mitme päeav oli Jehanne nõustunud toitu vastu võtmast . </s> <s> Mind lubati tema juurde just siis , kui ta oli söömise lõpetanud , kongis segunes keedetud juurviljade hõng naisterahva higiga . </s> <s> Kui mitte see lõhn ja pikad juuksed , oleks võinud minu ees seisvat kogu vabalt meesterahvaks pidada . </s> <s> Jehanne kandis endiselt meherõivaid , ja mitte naiselikku väärikuse vaid pigem puhtuse ja silmailu pärast oleks ta pidanud laskma need ammu välja vahetada . </s> </p>
<p> <s> Nüüd ta seisis mu ees valgussõõris , nüüd ma nägin teda . </s> <s> Helepruunid langesid voona ta näole , ma isegi aimasin nende taga kibedat muiet , kui neiu need käeliigutusega kõrvale pühkis . </s> </p>
<p> <s> " Te olete visa , Guillaume Dufay , " ütles ta vaikselt ja lasi mul enda silmadesse uppuda . </s> <s> " Te tulite jälle mind veenma , et ma kunagi enam Burgundiaga ei sõdiks . " </s> </p>
<p> <s> " Kui te vaid suudaksite uskuda , et ma ei tee seda hertsogi tahte pärast , vaid teie sõprade soovil . </s> <s> Teid on ootamas hoopis teine sõjaretk , milles vähem au ja kuulsust ei peitu ... " </s> </p>
<p> <s> " Kas te arvate , et ma sõdisin au ja kuulsuse pärast ? " </s> <s> Jehanne oli mind katkestanud häälel , milles peitus nii nördimust , põlgust kui pettumust . </s> </p>
<p> <s> " Ei , " vastasin ma kiiresti . </s> <s> " Kuid paraku käivad au ja kuulsus sõdadega kaasas . </s> <s> Ka kõige pühamatel eesmärkidel ettevõetud sõjaretked , meenutage kasvõi meie esivanete vapraid sõdimisi Outremeris , Pühal Maal , tõid neile kõigile kuulsust , mis kestab tänini . </s> <s> Rene d'Anjou on senini veel Jeruusalemma kuningas ja kas mitte teie ise ei õhutanud inglasi ja burgundlasi loobuma sõjast Prantsusmaa vastu ja minema ristiretkele türklaste ja boheemia hereetikute vastu . </s> <s> Kui need sõdimised õnnestuksid , ei kahtle keegi nende eesmärkide vagaduses , kuid ka võitjate aus ja kuulsuses mitte . </s> <s> Jehanne , teist räägib praegu kogu Prantsusmaa ja enamgi veel - kogu Euroopa . </s> <s> Au ja kuulsus käivad pühadusest ja vagadusest ees . " </s> </p>
<p> <s> " Kas teie siis ka ei mõista , et mina mitte omast peast ise ei mõelnud välja vabastada Prantsusmaad , veid pühakud ise ilmusid mulle ja selle ülesande minu peale panid ? " </s> </p>
<p> <s> " Kuid kas te olete nende soovist aru saanud nii , et mitte ühtki eksimisvõimalust pole ? </s> <s> Kas püha tahe peab end alati ühtemoodi ilmutama ? </s> <s> Äkki teid lihtsalt pannakse proovile . </s> <s> Mis siis kui need pühakud on end ilmutanud ka Yolande d'Aragónile ja käskinud teid saata ristiretkele mujale kui burgundlaste vastu . " </s> </p>
<p> <s> " Kas on ? " küsis Jehanne teravalt . </s> </p>
<p> <s> " Mina ei võta enda peale seda otsust määrata , mis on Taevase kuningriigi valitseja tahe . </s> <s> Aga kui ma loen neid märke , mida minu vaga meel peab Taeva märkideks , siis näitavad need kõik ühte suunda . " </s> </p>
<p> <s> " Te keerutate , Guillaume Dufay , " ütles neiu . </s> <s> " Te tahate , et loobuksin võitlusest , mille Taevane kuningas on minu peale pannud ja väidate , et nüüd on ta pannud uue , kuid keeldute ütlemast millise , ega too ka ühtegi tõendust , et see tõepoolest nii on . " </s> </p>
<p> <s> " Jehanne , kas te siis ei näe , et see võitlus , mida te alustasite , on lõpule viidud ? </s> <s> Teist kõneleb kogu Prantsusmaa , teist räägitakse kui pühal tahtel ilmunud vabastajast . </s> <s> Inglaste võimu selgroog on murtud , Orleans on vabastatud ja Prantsusmaa on ärganud . </s> <s> Mu Jumal ! " ma peaaegu karjatasin seda , astusin talle sammukese lähemale ja ma puudutasin teda . </s> <s> " Jehanne , ärgake teiegi ! </s> <s> Ärgake ükskord ja ometi ! </s> <s> Ma ei tea , kas kulub veel aasta või kümme aastat kui inglased on Prantsusmaalt välja löödud ja kui Charles ja Philippe lepivad ära ning sünnib Burgundia kuningriik . </s> <s> Kuid teie olete juba korda saatnud selle , milleks teid kutsuti . </s> <s> Kas te ootate iga oma uue sammu kohta taevast märki ? </s> <s> Hästi , kui nii , siis oodake , otsige ja vaadake , vaadake mind , vaadake ometi . " </s> </p>
<p> <s> Mu käsi puudutas ta lõuga , ma tõstsin ta pea ja tema sügavate pruunide silmade pilk lõi mind hetkeks tummaks . </s> <s> Ta vaatas mind vaikides , otsekui ootaks , et ma edasi kõneleksin . </s> </p>
<p> <s> " Vaadake mind , Jehanne , " suutsin ma jätkata kui olin end kogunud . </s> <s> " Te olete vangis , teid hakatakse müüma inglastele . </s> <s> Nemad tahavad teid tappa . </s> <s> Kui te olete jonnakas , siis nad tapavadki teid ... " </s> </p>
<p> <s> " Ma pole teinud midagi ei jumaliku ega inimeste seaduste vastast , " sosistas ta . </s> <s> " Ma suudan end kaitsta . " </s> </p>
<p> <s> " Kas te arvate , et inglased tahavad teie üle kohut pidada selleks , et te end kaitsta saaksite ? </s> <s> Kas neid huvitab tõde teie missioonist ? </s> <s> Nad tahavad teist teha nõia ja põletada . </s> <s> Nii et mis teil üle jääb ? </s> <s> Olge jonnakas ja laske end müüa inglastele , kas te arvate , et seda sundisid teid pühakud tegema ? </s> <s> Kas nad ütlesid - võitle , Jehanne , lase end vangistada ja hereetikuna põletada , nii täidad sa meie tahet ? </s> <s> Ei , nad suunasid teid võitlusele , juhatasid kätte tee ! </s> <s> Nii nagu tulin mina Roomast maris stella kutsel , tulin pühast linnast läbi Provénce'i Prantsusmaale , järgisin Mere Tähe lootuselist kutset , võtsin kuulda hääli ja märke ja tulin , sest ma uskusin . </s> <s> Uskuge teie samuti , Jehanne . </s> <s> Kas maris stella oleks mind juhatanud teie juurde , kui see poleks taevane märk . </s> <s> Uskuge , et sõnumid , mida ma toon , on määratud teie jaoks ja uskuge , et teie võitlus ei ole veel lõppenud ! " </s> </p>
<p> <s> " Ma tahan teid tõesti uskuda , " sosistas ta väga vaikselt ja suunas pilgu maha . </s> </p>
<p> <s> " Oo , ärge mängige oma saatusega , see on teil ainus . </s> <s> Ja ka kõigil neil , kes teid armastavad . " </s> </p>
<p> <s> " Miks nad saatsid just teid ? " </s> </p>
<p> <s> " Ma ei tea . </s> <s> Ma ei küsitle kõigekõrgema tahtmist . </s> <s> Kui mulle on antud teid päästa ja juhatada teid edasi sellel põhal missioonil , siis tahan ma seda teha . " </s> </p>
<p> <s> " Guillaume . " </s> <s> Neiu sosin oli segatud nuuksega , ma vaevu kuulsin teda . </s> <s> Trepilt kajasid sammud , valvurid hüüatasid midagi . </s> <s> Minu aeg hakkas jälle otsa saama . </s> <s> " Te ütlesite , et tahate minust laulda . </s> <s> Laulge siis , laulge . </s> <s> Kus teie lauto on ? " </s> </p>
<p> <s> " Te märkasite seda ? </s> <s> Siis kui ma esimest korda tulin ? " </s> </p>
<p> <s> " Ma märkasin kõike . </s> <s> Ka seda , et te mind ei karda . </s> <s> Ainult minu vaenlased kardavad mind . " </s> </p>
<p> <s> Raske uks keerati lukust lahti , keegi astus sisse . </s> </p>
<p> <s> Sel ööl valgustasid Beaurevoir'i tuhanded tähed . </s> <s> Ma ei pöördunud neist ühegi poole ja kõigi poole korraga , kui ma istusin linna lähedal künkal ja sõrmitsesin lautot . </s> <s> Öö oli tuulevaikne , ometi tundsin ma õhus Vahemere hõngu , soojade helesiniste lainete laksumist vastu kaldakaljuid . </s> <s> Mõrkjas anžuu vein , mida ma otse kannust jõin , tuletas meelde mahedate lõunatuulte käes kasvanud viinamarja magusat joovastust . </s> <s> Taamal ähvardavalt terendav lossitorn oli kui La Baume'i mägi , kus Maria Magdalena oli veetnud üksinduses oma elu kolmkümmend viimast aastat - need kõige julmemad iga naise elus . </s> <s> Ta oli toonud püha vere kehas , mida ihaleti ja ihaleti seni , kuni see muutus vanaks ja et legendi elus hoida , pidi Maria minema grottosse - pimedusse , üksindusse . </s> <s> Et olla puhas ja juhatada teed . </s> <s> Nõrk küünlavalguse kuma paistis Beaurevoir' torniaknast ja see juhatas mulle teed . </s> </p>
<p> <s> Ma sõrmed libisesid üle lautokeelete , ma laulsin . </s> </p>
<p> <s> Ave maris stella , </s> </p>
<p> <s> Dei mater alma </s> </p>
<p> <s> Felix caeli porta.Vitam praesta puram </s> </p>
<p> <s> Ma ärkasin sealsamas künkal , oli varahommik , mu riided olid kastemärjad , kuid lauto olin ma jõudnud enne uinumust rinnale panna ja instrument polnud hommikuniiskusest kahjustatud . </s> <s> Ma viskusin püsti ja vaatasin Beaurevoir' linna enda ees . </s> <s> Linnud laulsid , päikesekiired libisesid üle halli lossitorni , kus hoiti Jehanne'i . </s> </p>
<p> <s> Hetke ma seisin , siis juba jooksin , tormasin nagu meeletu läbi õunapuuaedade ja põllulappide lossi poole tagasi . </s> <s> Isegi kui minu sööstust midagi ei muutu pidin ma kiirustama , sest hinges pakitses kohutav eelaimus . </s> </p>
<p> <s> Lossihoovis seisid rautatud vanker ja hertsogi tõld , tema flaami palgasõdurid olid ümbruse sisse piiranud . </s> <s> Kuid mind teati ja lasti läbi . </s> <s> Hertsog seisis torniukse ees ja tema kõrval mees , kelles tundsin ära Beauvais' piiskop Pierre Cauchoni . </s> <s> Nad olid mõlemad süngete nägudega , nagu ka lossikondsed , kes ärevalt ringi sagisid . </s> </p>
<p> <s> Neitsi toodi tornist hetk hiljem . </s> <s> Ta rabeles ja püüdis kahe vahisõduri haardeks vabaks väänelda , kuid loomulikult ei lastud sel sündida . </s> </p>
<p> <s> " Mis siin toimub ? " suutsin ma ühelt flaami sõdurilt küsida . </s> </p>
<p> <s> " Räägitakse , et see nõid viiakse Arras'i ja antakse seal inglasele üle , " vastas too . </s> </p>
<p> <s> " Nii et tehing on sõlmitud ? " </s> </p>
<p> <s> " Ju vist , " kehitas flaam õlgu . </s> </p>
<p> <s> Vaatasin , kuidas rabelev Neitsi talutati hertsogi ette . </s> </p>
<p> <s> " Ma olen nõus , Burgundia prints , " hüüdis Jehanne . </s> <s> " Ma tõotan teile , et ei iial tõsta enam mõõka teie ega teie alamate vastu , ma olen nõus . " </s> </p>
<p> <s> Philippe kehitas kahetsevalt õlgu , vahetas mõne sõna piiskopiga ja raputas pead . </s> <s> " Hilja , Jehanne de Lys . </s> <s> Mul on kahju . " </s> </p>
<p> <s> Kui Neitsit vankrisse suruti nägi ta rahvahulgas mind , kes ma seisin seal jahmunud ja löödud ilmel . </s> <s> Ta nägi mind , vaatas mulle kaugelt silma ja hüüdis : " Ma kuulsin sind ! </s> <s> Ma kuulsin su laulu , inglid tõid selle minuni . </s> <s> Ave maris stella , ma tulen , päästa mind , oh sõnumitooja ! " </s> </p>
<p> <s> Vilhjem Gudbjorgssoni ( keda kutsutakse ka Guillaume Godbourgiks ) saaga Reickhardssoni kuningasoost , milles loetakse üles selle perekond ja põlvnemine ja kõik vaprad teod , mida kuningad korda saatnud . </s> </p>
<p> <s> Leifur Eirikurssonist </s> </p>
<p> <s> Nüüd , elas kunagi mees , kelle nimi oli Eirikur Thorvaldsson , keda kutsuti ka tema punaste juuste pärast Eirkur Raudiks ja tema elas Islandi läänepoolses külas . </s> <s> Ta oli tugev sõjamees ja osav meresõitja , kuid tema iseloom oli keevaline ja mõned ütlevad , et lausa tige . </s> <s> Eirikur läks oma naabritega riidu ja lõi mõned neist lahingus maha . </s> <s> Ning vanemad tulid kokku ja mõistsid temale , et tema peab kolmeks aastaks ära minema , võtma kaasa oma naised ja kodakondsed , ning elama seal , kus tema riiakusest teistele kurja ei tõuse . </s> <s> Eirikur läks , ning purjetas läände maa poole , mida kunagi oli silmanud tema sõber Gunnbjörn . </s> <s> Ta leidis suure maa , ja andis sellele nimeks Grönland , et ka teised selle ilusa rohelise leiaksid ja oleksid nõud tema valitsemise all seal elama . </s> <s> Ta purjetas ümber selle maa ja avastas tõesti palju rohelisi aasu ja tuulevaikseid fjorde ja ajupuud ka , nii et kui ta Islandile tagasi läks - kui karistusaeg läbi - leidis ta palju inimesi , kes tema sõnu uskusid ja paremas kohas elama tahtsid hakata . </s> <s> Eirikur purjetas Grönlandile tagasi kahekümne viie laevaga , millest küll neliteist ainult kohale jõudsid , ja seal asustati mitu küla . </s> <s> Maad olid seal paremad kui Islandil ja loomi ja kala leidus seal , ning elu tõotas tulla küll karm , kuid ikkagi lihtsam kui Islandil ... </s> </p>
<p> <s> Nüüd , Norrast sõitis üks mees , kelle nimi oli Bjarni Herjólfsson oma sugulastele Islandile küll ja kuuldes , et nemad on koos Eirikuriga hoopis Grönlandile elama asunud , otsustas Bjarni seda uut maad oma silmaga näha ja purjetas sinnapoole , kus juhatuste järgi pidi asuma Grönland . </s> <s> Aga tuuled olid kõvad ja Bjarni ei olnud uue mere tujudega harjunud , nii et tema laev seilas palju rohkem lõuna poole , kui Grönland oli . </s> <s> Siis märkas Bjarni maad , mis oli rohke metsaga kaetud ja ei saanud olla Grönland , sest seal metsa ei kasva . </s> <s> Lõpuks jõudis Bjarni ikkagi Grönlandile ja rääkis , et edasi lõunas on küllaga maad ja metsa , aga rohkem tema sellest ei tea , sest maale ta ei läinud ... </s> </p>
<p> <s> Ja viisteist aastat läks Bjarni eksireisist mööda , ega kui keegi prooviski tema poolt märgatud maad uuesti leida , ei õnnestunud see mitte ja mitu meest said koos laevadega hukka . </s> <s> Viisteist aastat läks mööda , suri ära Eirikur ja tema poeg Leifur kasvas suureks , ning temast sai veelgi taibukam meresõitja kui tema isa oli . </s> </p>
<p> <s> Nüüd , ühel päeval otsustati saata Leifur Norrasse kuningas Olafr Trygvassonile kinke viima ja kauplema . </s> <s> Kõik Grönlandi inimesed rääkisid Norrast ja mõned mäletasid seda , aga oma ihusilmaga olid näinud seda vähesed , aga kõneleti , et seal elab rikas ja võimas kuningas Olafr , kel palju kaupa . </s> <s> Nii võttis Leifur neliteist drakkarit ja meeskonna ja sõitis ida poole ja oli kaua teel kuni jõudis Hebriidideks nimetatud saarteni . </s> <s> Seal peatus paremaid tuuli ootama ja kohtas pealiku tütart Thorgunnhat , kellele sündis Leifurist poeg , aga mis temast sai , ei ole teada . </s> <s> Mõned räägivad , et poisi nimeks sai Thorgild ja Thorgunnha purjetas hiljem Grönlandile , kus Leifur ta armastusega vastu võttis . </s> <s> Siis purjetas Leifur edasi ja jõudis Nidarosse kuningas Olafr Tryggvassoni kantsi , kes oli sel ajal Norrat pööramas ristiusku . </s> <s> Nidaroses veetis Nidaroses talve ja see oli seesama aasta , mil meie Õnnistegija sünnist oli möödas tuhat aastat ja paljud kõnelesid , et nüüd on tulemas maailma lõpp . </s> <s> Kuningas Olafr oli väga rõõmus , nähes noort ja tugevat meest kaugelt Gröönimaalt , kelle isa Eirikuri ta oli hästi tundnud . </s> <s> Grönlandi , kus kristlaste usku veel vähe tuntakse , polnud Olafr aga midagi kuulnud ja nii ta palus Leifuril Nidarosse jääda ja sellest maast jutustada . </s> <s> Nidarose suursugusus ja uhkus täitsid Leifuri hinge imestusega , sest varem oli tema ainult karjamaasi ja taresid näinud . </s> <s> Olafr õpetas Leifuri malet mängima ja ühel talvepäeval kui nad laua taga istusid , kõneles Olafr Leifurile , kuidas ta tema oli ennist austanud neidsamu jumalaid , nagu Leifur aga siis oli tulnud Norrasse hirmus katk . </s> <s> Olafr oli siis hakanud kristlaste jumalat paluma ja katk läks ära . </s> <s> Olafr jutustas Leifurile palju sellest , et Kristus on palju vägevam jumal kui Thor ja Odin ja selle kinnituseks näitas ta oma kantsi ja jutustas lugusid vangipõlvest Eisthlandis ja Gardarikes , kus ainult usk oli teda päästnud orjapõlvest ja paganate julmuste käest . </s> <s> Leifur ja tema meeskond võtsid vastu ristimise ja tõotasid uut usku levitada Grönlandis . </s> <s> Seda pani neile Olafr väga südamele . </s> </p>
<p> <s> Siis purjetas Leifur rohkete kaupadega tagasi . </s> <s> Palju oli Islandil ja Grönlandil neid uut usku oma südamesse lasid ja palju oli ka neid , kes endist viisi paganate jumalaid kummardasid . </s> <s> Juhtus nii , et Grönlandil tuli kätte suur puudus puudest ja Leifur ostis Bjarni laeva ning läks otsima neid maid , kus ajupuud Gröönimaa randa sõudis ja mida ka ehk Bjarni kunagi näinud oli . </s> <s> Ja kui tema küllalt läände ja lõunasse oli purjetanud , leidiski ta maa , millele andis nimeks Helluland , sest see oli kivine , tühi ja paljas . </s> <s> Nüüd palus Leifur abi oma uuelt jumalalt ja teised tema mehed palusid Odinilt , et nad tagasi sõidaksid , sest Hellulandis pole ei elu ega maad . </s> <s> Siiski purjetas Leifur edasi lõunasse ja tema palvetest oli kasu , sest mitme päeva pärast silmasidki nad metsadega kaetud künkaid ja andsid sellele maale nimeks Markland , sest seal palju puid kasvas . </s> <s> Veel edasi lõunasse purjetasid nad , sest Leifur uskus kindlalt , et Kristus talle nüüd teed näitab ja paari päeva pärast jõudsid nad laia jõe suudmesse ja aina edasi purjetasid nad , kuni nägid , et siin kasvab parim ehitusmets ja jahiloomi on siin maal rikkalikult . </s> <s> Nad läksid maale ja seal oli üks mees , kes oli käinud Reini jõe ääres ja mäletas viinamarju , ning tema leidis metsast kasvamas marjad , mis nägid välja ja maitsesid samamoodi kui viinamarjad . </s> <s> Leifur andis maale nimeks Vinland , veetis seal talve ja tõttas siis kevadel Grönlandile koos puu , karusnahkade ja rõõmusõnumitega tagasi . </s> </p>
<p> <s> Nüüd , Grönlandil oli palju mehi , kes seiklusi ja uue maa otsimist ära ei põlanud , ja tahtsid elama minna sinna , kus palju metsloomi ja puid . </s> <s> Nad leppisid kokku , et igaüks võib saada nii suure maalapi , kui ta jaksab päeva jooksul ümber käia ja põlevate tõrvikutega ära märkida . </s> <s> Esimesena purjetas Leifuri vend Thorvald , kes elas kaks talve Vinlandis Leifuri ehitatud majas ja tema oli ka esimene , kes nägi srkellingeid . </s> <s> Skrellingid tungisid neile kallale ja tapsid Thorvaldi . </s> <s> Need , kes ellu jäid , läksid tagasi ja rääkisid , et Vinland on rikas ja ilus , aga seal elab palju srkellingeid , kellega on raske kaupa teha ja rahus elada . </s> <s> Seal oli üks mees nimega Islandilt Thorfinnur Thórdarson , kes kutsus inimesi endaga kaasa , ja palju neid läks samuti , kes koos Leifuriga Norras käinud ja uut usku südames pidasid . </s> <s> Thorfinnur läks Vinlandile ja ehitas seal mitu tare ja tara ümber nende ja nad ehitasid Kristusele kabeli ja lootsid , et skrellingid nüüd neid ei puutu . </s> <s> Mitu talve elasid nad Vinladil ja tegid skrellingite kaupa ning kõnelesid nendele Õnnistegijast . </s> <s> Thorfinnuril oli naine Gudridur Thorbjarnadóttir , kes sünnitas talle poja , kelle nimeks sai Snorri Thorfinnursson . </s> <s> Aga gröönimaalased püüdsid liiga palju karusloomi ja raiusid liiga palju metsa , nii et skrellingid seda pahaks panid ja suure sõjaväe kogusid ja nende vastu läksid . </s> <s> Thorfinnur sai tapluses surma ja need , kes ellu jäid , tahtsid tagasi Grönlandile minna . </s> <s> Gudridur aga ütles : " Selle maa andis meile Püha Lunastaja ise , sest Leifur lasi end ristida ja siis tema selle maa leidis . </s> <s> Vaadake - siin on kõike , mida Grönlandil ei ole ja kui meie tagasi läheme , siis meie lapsed seal kaua elada ei saa . </s> <s> Me ehitame uue kabeli ja saadame laevad Islandile ja Norrasse , et tuleks rohkem inimesi siia elama . </s> <s> Kui me skrellingid Lunastaja usku paneme , siis nemad meile enam kallale ei tungi . </s> <s> Aga kui nemad seda vastu võtta ei taha , siis läheme sõjaga nende vastu ! " </s> <s> Palju vaidlusi oli ja mitmed ei olnud nõus , aga sel Gudriduril oli targa ja nägija naise kuulsus ja varemgi oli ta asju ette näinud , mis hiljem tõeks sündisid . </s> </p>
<p> <s> Nüüd , nii juhtuski , et Gudridur ise mehitas neli laeva ja otsustas purjetada Norrasse abi järele . </s> <s> Ja kohale jõudis tema Nidarosse siis , millal seal valitses juba Olafr Haraldsson ja esimene inimene , keda Gudridur Nidarose fjordis kohtas , oli Normandia hertsogipoeg Richard , kes küsis temalt : " Kes sa oled , üllas neitsi , kes sa tuled kui Maris Stella üle tormise mere ? " </s> </p>
<p> <s> Machecouli lossi neis ruumides , kus peatus Yolande d'Aragón põlesid küünlad veel hilisel öötunnilgi . </s> <s> Nelja Kuningriigi Kuninganna oli bretooni paruni lossi vallutanud piiramise ja tormijooksuta , nüüd oli tema seal käskija , ja neil päevadel otsustati Prantsusmaa saatust just sellest lossist . </s> <s> Yolande'i usaldusalused ei suutnud algul oma emanda kavatsust taibata - nad oleksid soovinud tegelda sootuks tähtsamate asjadega , kui ühe burgundia moosekandi rännakud . </s> <s> Võibolla ainult isa de Tulle oskas arvata , miks oli emandal vaja teada , kust oli Gilles de Rais saanud kõige uuemad Guillaume Dufay noodid ja üle kuulata üks bretooni kaupmees , kes oli moosekanti Savoias kohanud . </s> <s> Või kui ta ei osanudki täpselt arvata , siis teadis ta usaldada hertsoginna vaistu , keda see polnud vist iialgi petnud - eriti siis , kui ta oli Tulle'i küree oma teenistusse võtnud või temast Sioni Prioraadi eestseisja teinud . </s> <s> Endine küree mõistis , et Prantsusmaa saatus ripub praegu ära selle naise nägemusest ja soovidest , mida ta veel ehk täpselt sõnastada ei oska , seepärast kuuletus ta vastuvaidlematult , kui emand las tal kirjutada üksikasjalise käsukirja enne kuningat Saumuri jõudnud konnetaable Richemontile . </s> <s> Ja miks ei võikski need asjad jumala tahtmisi nii käia , et sõjamees veenab moosekanti ja moosekant sõjaneitsit . </s> <s> Konnetaabel oli ustav mees ja teadis suurepäraselt , et võib oma hea nime ja maine kuninga juures tagasi saada ainult läbi Yolande'i . </s> <s> Kui ta oli kirja ära saatnud , lasi Yolande küree enda juurde kutsuda . </s> </p>
<p> <s> Oli öö , kuid rikkalikult sisustatud kambris kus hertsoginna töötas ja mida ehitisid flandria seinavaibad , põlesid kõik küünlad . </s> <s> Hertsoginna seisis akna all ja vaatas pimedusse . </s> </p>
<p> <s> " See on avantüür , mis ? " küsis Yolande ümber pööramata , kui oli kuulnud , et küree sisse astus . </s> </p>
<p> <s> " Kui sellest sünnib troonile ainult head ... " vastas de Tulle ettevaatlikult . </s> </p>
<p> <s> " Ei , ma ei mõelnud seda . </s> <s> Minu mõtted ja teod peaksid praegu olema kõige pakilisemate asjade küljes ja kõik sammud peaksid olema hoolikalt läbi kaalutud . </s> <s> Selle asemel koban ma pimeduses , teadmata , mis sest kõigest välja tuleb , ja vaid tahan , et asjad sünniksid nõnda , nagu mina neid näha tahaksin . " </s> </p>
<p> <s> Isa de Tulle muigas nõrgalt . </s> <s> Emand Yolande tahtis kuulda kinnitussõnu . </s> <s> " Ma usun , et teie vaist ei vea teid alt . " </s> </p>
<p> <s> " Jah . " </s> <s> Yolande seisis vaikselt ja osutas siis läbi akna pimedust õhkavasse taevasse . </s> <s> " Vaadake , isa . </s> <s> Seal on üks täht . </s> <s> Ainult üks . </s> <s> Aga tavaliselt on sel aastaajal taevas tähti täis . " </s> </p>
<p> <s> " See on kindlasti jumala märk , " noogutas de Tulle vagalt . </s> </p>
<p> <s> " Kui seda tähte poleks , oleks ma kahtlema löödud . </s> <s> Kõik need märgid on nii ... " naine mõtles veidi ... " ilusad . </s> <s> Ärge salake , isa , et teiegi elus on olnud hetki , mil te olete oma usus ja jumalas kahelnud . </s> <s> Mina küll olen . </s> <s> Aga kas kirjutaks Guillaume Dufay sellist muusikat , kui ta ei usukus ja kui see usk poleks tõeline ? </s> <s> Usk peab olema ilus - selles olen ma veendunud . </s> <s> Neitsi ja taeva märkides on nii palju ülevust ja ilu , kas pole ? </s> <s> See viis - Ave maris stella , Dei mater alma - kõlab ikka veel mu meeles ja kõrvus ... " </s> </p>
<p> <s> " Prioraadi arhiivid peidavad endas teadmisi , mida ülikoolides pole , " märkis isa de Tulle . </s> <s> " Alma tuleb ladina keelde muide pärsia pärimustest . </s> <s> Al-Mah oli pärsia kuujumalanna , kellele pühendatud templites teeniti teda kõlvatu paganliku kultusega . </s> <s> Noori preestrinnasid , kes seda kultust toimetasid , kutsuti samuti almadeks . </s> <s> Heebreakeelsed gospelid nimetavad ka Maria Magdalenat almaks , mis tegelikult tähendab vaid noort ja vallalist naisterahvast , ehkki Prioraadis on arvatud , et ka Maria oli mõne paganliku templi preestrinna ... </s> <s> Hiljem jõudis see sõna ladina keelde , ja tähendab " maailma elavat hinge " . </s> <s> Nii et me võime Püha Neitsi algupära näha mõistes " hingeline õpetaja " , mis ehk polegi nii vale , kui me meie praegust olukorda vaatleme . </s> <s> Andestage mulle see keeleline eksirännak . " </s> </p>
<p> <s> " Mulle meeldib teid kuulata , isa . " </s> <s> Yolande naeratas . </s> <s> " Te oskate öelda seda , et mul on õigus alati kõige kummalisemal ja kaudsemal moel . </s> <s> Aga kui mul tõesti on õigus ... </s> <s> Miks mul ei võiks olla ? </s> <s> Vaadake isa , meie ümber on niipalju julmust ja vägivalada . </s> <s> Et ellu jääda ja pärandada oma lastele elamisväärne elu , selleks tuleb olla julm ja vägivaldne . </s> <s> Kas mul pole õigust siis uskuda millesegi ilusasse ? </s> <s> Seda enam kõik kõik jumalikud märgid kinnitavad selle ettemääratust ja kõik sündmused viitavad ühele ja ainsamale otsusele ? </s> <s> See leevendab mu hingepiinu . </s> <s> Aga olgu . " </s> <s> Järsu liigutusega pöördus ta akna juurest eemale . </s> <s> " Mõnikord olen ma liiga palju naine . " </s> </p>
<p> <s> " Keegi ei saa seda teile ette heita . " </s> </p>
<p> <s> " See veel puuduks . </s> <s> Ja mida ma siis õieti teha tahan ? </s> <s> Päästa ühe noore naisterahva elu ja taastada Prantsuse krooni seaduslikud õigused või ehk veidi enam . </s> <s> Nüüd , isa , unustage Dufay , temaga tegelevad edasi teised . </s> <s> Nüüd on mul tarvis , et te pühendate kõik oma pingutused sellele Outremerile . </s> <s> Laske Prioraadil üles otsida kõik ürikud - laske läbi tuhlata kõik lossid , kloostrid ja kirikud , mida peate vajalikuks . </s> <s> Te teate , mida otsida ja ärge unustage , et Jehanne'i päästmine alles algab ja nüüd on sellel ehk riigile rohkemgi kaalu kui veel mõne päeva eest . " </s> </p>
<p> <s> " Ma olen selles veendunud , emand , " noogutas de Tulle . </s> </p>
<p> <s> " Teate , mis , " sõnas Yolande äkki . </s> <s> " Kui see täht juba taevas on , siis tundub mulle , et praegu on aeg palvetada . " </s> </p>
<p> <s> " Kas olen ma tahtnud olla kunagi midagi rohkemat , kui teie hingekarjane ? " </s> </p>
<p> <s> " Palvetame , isa . </s> <s> Palvetame , et jumal õnnistaks meie ettevõtmisi , ja et vähemalt sedapuhku saaksime hakkama ilma verevalamiseta . " </s> </p>
<p> <s> " Kas te mõõka käes hoida oskate , isand Guillaume ? " </s> </p>
<p> <s> " Minu seisusele on see ju keelatud . </s> <s> Pistoda , tõsi küll , pole mulle päris võõras . </s> <s> Aga ma pole kunagi kedagi tapnud . " </s> </p>
<p> <s> " Loodame , et ka nüüd ei tule teil seda teha . </s> <s> Kõige tähtsam on see , et nad ei oska rünnakut oodata . </s> <s> Inglasi on umbes kolmkümmend , ja neid pole põhjust peljata , me lööme nad pihuks ja põrmuks . </s> <s> Flaamlased on teine tera , nad võitlevad raha eest ja on hertsogile piiritult ustavad . </s> <s> Loodame , et minu amburid taltustavad veidi nende võitlusindu . </s> <s> Enne kui nad midagi arugi saavad , on esimene rida piike nooltest maha niidetud . " </s> </p>
<p> <s> " Kas siiski poleks parem nendega enne rääkida . " </s> </p>
<p> <s> " Hah , kui te teate , et ilma tapluseta asi ei lahene , siis ärge mitte kunagi kõnelega enne nendega , keda te tappa kavatsete . </s> <s> Kas teile seda Itaalias ei õpetatud ? " </s> </p>
<p> <s> Ma polnud kunagi osa võtnud ühestki sõjalisest operatsioonist , kuigi olen näinud piiramist ja vägede kogunemist . </s> <s> Konnetaabel Richemonti tegutsemine jättis mulle seepärast sügava mulje . </s> <s> Juba enne , kui Jehanne'i vangivoor Beaurevoir'st liikuma hakkas , olid tema salakuulajad toonud sõnumeid , et Pierre Cauchon on tähtsate uudistega hertsogi poole teel . </s> <s> Konnetaabel oli viivitamult käsud laiali saatnud ; otse Beuarevoir' lossi õuelt oli mind keegi tundmatu hobuse selga vedanud , mul jäi vaevu aega pakkimiseks . </s> <s> Lauto jõudsin ma vähemalt kaasa võtta . </s> <s> Me olime ratsutanud hingekiirul põldude vahelt läbi ja paari tunni pärast kohtusime ühes männisalus konnetaabliga . </s> <s> Tema hiilgus oli täies relvis , ehkki ta ei kandnud oma värve . </s> <s> Temaga oli veel üks salk ambureid , kelle kõnepruugi järgi võis arvata , et nad pärinevad kusagilt Pikardiast . </s> <s> Me ei peatunud pikalt , peagi ühines meiega üks salk ratsureid . </s> <s> Ülejäänud , nagu ütles Richemont , ootavad meid kokkulepitud kohas . </s> <s> Alles siis sain ma aru , et konnetaabel kavatseb Jehanne'i vangistajaid rünnata . </s> </p>
<p> <s> " Minu ülesanne kukkus seega läbi ? " olin ma talt küsinud . </s> </p>
<p> <s> " Kas te arvate nii ? </s> <s> Emand Yolande arvaks ilmselt teisiti . </s> <s> Vaadake , Jehanne muidugi tahab põgeneda , kuid ilma teieta kihutaks ta oma päästjate juurest kohe minema , et väge koguda ja Burgundia peale tagasi minna . </s> <s> Pealegi pole teie ülesanne veel kaugeltki täidetud . </s> <s> Teele nüüd , teele ! " </s> </p>
<p> <s> See kõik oli toimunud vaevalt kolm tundi tagasi . </s> <s> Nüüd seisin ma prantsuse kahe kõige kuulsama sõjamehe Gilles de Rais' ja Arthur de Richemontiga põõsastega kaetud künkal silla ees Arras' teekäänaku ääres , meie ümber olid kohad sisse võtnud umbes poolsada sõdurit , äsja olid tagasi jõudnud piilurid , kes teatasid , et konvoi on poole tunni pärast kohal - kõige ees ratsutavad inglise piigid , neid on kümme , siis tuleb rautatud vanker , milles hoitakse Jehanne'i ja selle järel umbes kakskümmend flaami palgasõdurit . </s> </p>
<p> <s> Gilles de Rais oli saabunud kümne ratsuri saatel , ja nagu ma konnetaabli jutust teadsin , oli kaugel Bretagne'is emand Yolande ise sundinud teda teele asumisel maha jätma oma paažid , pillimehed ja muu saatjaskonna , kelle saatel see rüütel tavaliselt reisis . </s> <s> Richemont rääkis samuti , et kui oli välja töödatud plaan Jehanne'i vabastamiseks , polnud ükski kurat suutnud de Rais'd enam oma valdustes hoida . </s> <s> Kuulus bretoon oli minust ehk nooremgi , kuid pikem , laiaõlgne , jõulise näoga ehtne rüütel . </s> <s> Ülejäänud sõjasalgast võis teda kergesti eristada rohkete kuldehete ja uhke rõivastuse järgi . </s> </p>
<p> <s> Varitsuskoht tundus olevat ideaalne . </s> <s> Sild oli kitsas ja jõgi mitte kuigi lai . </s> <s> Meie asusime künkal koos amburite ja de Rais' karastunud salgaga , kes pidi lõpetama inglaste eelväe . </s> <s> Lahinguplaan oli lihtne . </s> <s> Kohe , kui inglased jõuavad silla tagumisse otsa ja vanker on vaenlase salga kitsal sillal kaheks lahutanud ; sajab inglaste peale ammunoolte rahe . </s> <s> De Rais võtab enda peale inglaste kapteni tapmise – juhul , kui too peaks veel elus olema . </s> <s> Samal hetkel teisel pool jõge sööstavad flaamlastele kahelt poolt võsastikust kallale Richemonti valitud mehed . </s> </p>
<p> <s> Ettevõtmine lihtsalt pidi õnnestuma , meil polnud õigust jätta Jehanne'i vaenlase kätte . </s> </p>
<p> <s> Ja ikkagi , hoolimata Richemonti ettevalmistusest , piiluritest ja meie ürituse vagadest eesmärkidest , oli see kõik ikkagi seiklus , avantüür , parim , mida konnetaabel suutis nii lühikese aja jooksul ette valmistada . </s> <s> Teadsin , et ümbruskonnas on tal veel mehi , kuid need olid jäetud katma teisi võimalikke marsruute ja suurte salkade liikumist oleks tahes-tahtmata märgatud . </s> <s> Meil ei saanud rünnakuks olla ka väga palju aega . </s> <s> Ootamatus oli meie relv . </s> </p>
<p> <s> Richemont vahetas de Rais'ga veel viimased sõnad , ratsustas siis üle silla võsastikku poole . </s> <s> Vaenlase salk ei saanud olla enam kaugel . </s> <s> Silla ümber võttis maad vaikus , selline nagu ikka enne taplust , kus nii mõnedki mehed võivad elu kaotada . </s> <s> Kuulsin , et keegi palvetas vaikselt , amburid sättisid nooli relvadele . </s> </p>
<p> <s> Ja siis nad tulidki . </s> </p>
<p> <s> Ees ratsutavad inglise piigimehed kandsid kergeid turviseid , nende visiirid olid avatud ja ainult väga täpne ja kiire ammurahe võis neid surmavalt haavata , enne kui nad hobuste ja vankri taha jõuavad varjuda . </s> <s> Inglaste kapten kandis Bedfordi hertsogi värve , ma ei näinud ta nägu , ent miski ta olekus reetis valmisolekut ja ärevust . </s> <s> Kas nad kahtlustasid midagi ? </s> <s> Flaamlased olid relvastatud hellebardide ja lühikeste mõõkadega , mõnel oli ka sõjahaamer või väiksem kirves . </s> </p>
<p> <s> Hetk enne seda kui de Rais heitis endalt ürbi ja tõi nähtavale vapivärvides mantliga kaetud turvise - ta oli keeldunud võitlemast incognito - ning amburid tõmbasid nooled vinna , kuulsin ma muusikat . </s> <s> Tavaliselt sellistel hetkedel jooksen ma oreli taha või haaran lauto , minu muusa on minu juurde tulnud ja kusagilt kõrgustest minu juurde jõudev viis on täiesti ainulaadne , ma ei kuule iialgi seda seda meloodiat ja harmooniat nii nagu sel hetkel . </s> <s> See on vaja talletada , jätta see mällu , lasta sõrmedel meloodia jäädvustada . </s> <s> Ma ei vali neid hetki , need lihtsalt on jumala õnnistusel . </s> <s> Ma ei saa iialgi teada , milline laul mul siis käest libises , sest lauto asemel pidin haarama pistoda ja olema künkal valmis . </s> </p>
<p> <s> Rünnak algas de Rais' röögatusega - just sel viivul , kui inglaste salk oli üle silla jõudnud ja vanker silla keskel lõksus . </s> <s> Kümmekond amburit astusid põõsaste tagant välja ja kiirusel , mida ma pole kunagi varem näinud lasid kõik mehed kolm noolt . </s> <s> Seejärel sööstis de Rais ja tema salkkond hobustel künkast alla , inglaste kallale . </s> </p>
<p> <s> Minu muusa oli kadunud , muusika asemel kumasid kõrvus vaid haavatute valukarjed ja relvade tärin . </s> <s> Mulle oli jätnud sügava mulje asjalikkus ja viis , kuidas de Rais ja Richemont olid varitsust planeerinud , nad olid joonistanud isegi plaani ja sel hetkel olid nad mulle meenutanud heliloojat , kes hoolikalt tähendab üles muusa poolt läkitatud noote , katsetab erinevate kõlavärvide , instrumentide ja harmooniaga . </s> <s> Plaanil oli olnud kõik nii lihtne ja selge , ja seda kinnitasid ka leitnandid , kellele rüütlid hiljem käske jagasid . </s> </p>
<p> <s> Lahing , mis kogu oma vägivaldsuses nüüd minu ees rullus , meenutas kõige vähem seda hoolikalt läbimõeldud rünnakut , milles iga instrument teeb täpselt talle määratud tööd . </s> <s> Teisel pool silda , kus kahelt poolt oli flaamlastele Richemonti mehed kallale sadanud , olid kõik mehed meeletult kitsale teeribale kokku pressitud , nad raiusid , lõid , tagusid , torkasid , röökisid , kõik segunes ühte summa , millest midagi üksikasjalikumat ma seletada ei suutnud . </s> <s> Otse minu ees aga nägin , et neli inglast vähkrevad maas vereloigus ja nende kiivriavast turritavad ammunooled ... </s> </p>
<p> <s> ... nägin , kuidas veel üks nool tungis inglase näkku , kes just oma ratsu amburite poole oli suunanud ja künkast üles ürutas ratsutada . </s> <s> On mingi vahe , seletamatult lühike ajaviiv , sellest hetkest , mil tera läbistav inimese naha , kuid verd veel ei voola , ent ometi piisavalt pikk , et näha mehe näomuutust ja sinna tekkivat õudusesegast raevu tabamisest ... </s> </p>
<p> <s> ... nägin , kuidas de Rais ja inglaste kapten jagavad sadulast üksteisele kirvehoope ja inglase vasakul õlal on tema turvisesse tekkinud mõra , millest immitseb verd ning de Rais suunab oma hoope just sinna ... </s> </p>
<p> <s> ... nägin , kuidas vankri kutsar haaras ammu , kuid samal hetkel raius ühe bretooni hellebard tal käe otsast ja see kukkus üle tõkkepuu jõkke . </s> <s> Mees ei suutnud oma kaotusest veel arugi saada , kui sama bretooni talle hellebardiga rindu raius ja ta siis samuti vette tõukas ... </s> </p>
<p> <s> ... nägin , kuidas kaks inglise piigimeest , kelle ratsud on saanud ammutabamuse , jooksevad vankri poole , et hobuste taha varjuda ja piikidega end ründajate eest kaitsta ... </s> </p>
<p> <s> ... nägin , et lõpuks tekkis üle jõe tandril kaoses mingi kord ja Richemonti ründajad olid flaamlased piiramisrõngasse surunud . </s> <s> Kitsal teel vedeles krampides tõmblevaid hobusekorjuseid ja osad loomad olid end hirmunult murdnud võsasse . </s> <s> Kuulsin , kuid Richemont röökis : " Alistuge ! " aga talle vastati räige flaamikeelse sõimuga ... </s> </p>
<p> <s> ... ja sain mingil hetkel aru , et ainult minu jaoks oli siin toimunud kaos ja tegelikult oli kõik kulgenud plaanipäraselt ning tee vankrini oli vaba . </s> <s> De Rais oli tapnud inglaste kapteni ja kaks ellujäänut oli relvad käest heitnud . </s> </p>
<p> <s> Ja ehkki lahing kangekaelsete flaamlastega veel jätkus , olid nad surutud vankrist eemale , tagasi sinna , kust nad tulnud olid . </s> <s> Me olime võitnud , selles ei saanud olla mingit kahtlust ja ma sööstsin vankri poole , üritades mitte tähele panna maas väänlevaid haavatuid , ma haarasin maast verise sõjakirve ja kasutasin seda , et tagumise luugi ust lahti murda . </s> </p>
<p> <s> " Võit ! " röögatas Gilles de Rais , ta oli hüpanud kutsaripukile ja tõstis oma lipu kõrgele . </s> <s> " Võit ! " tema hääl oli nii võimas , et kahandas isegi flaamlaste sõjahoogu . </s> <s> Ma lõin ukse lahti ja vaatasin pimedasse vankrisse . </s> </p>
<p> <s> " Jehanne ! </s> <s> Olete te siin ? </s> <s> Te olete vaba ! " </s> </p>
<p> <s> Algul ei näinud ma midagi , siis hakkas hämaras vankrisisemuses midagi liikuma . </s> <s> Aeglaselt . </s> <s> Heledates riietes kogu lähenes mulle ja enne kui ma teda nägin , tundsin ma seda sama naisehigi lõhna nagu Beaurevoir' vangitornis . </s> </p>
<p> <s> " Jehanne ! </s> <s> Jumal tänatud , " ohkasin ma . </s> <s> See oli tema , ta kissitas silmi , tõstis käe päikesevarjuks ette , seisis väärikalt vankriveerul ja lasi pilgu üle lahinguvälja . </s> <s> Vankrinurga tagant ilmus Gilles de Rais ja põrkus otsekui ilmutist nähes tagasi . </s> <s> Ta hingas sügavalt sisse ja vaatas Jehanne'i . </s> <s> Siis ta põlvitas ja langetas pea , sirutas mõõga ette ja toetas selle otsa vastu maad . </s> </p>
<p> <s> " Mu neitsi , " pomises bretooni rüütel vaikselt . </s> <s> Ta pühendas oma võitu . </s> </p>
<p> <s> " Gilles . </s> <s> Ma tänan teid . " </s> <s> Neiu noogutas . </s> <s> Ja siis pöördus ta minu poole , vaatas verist kirvest mu käes ja lausus : " Guillaume Dufay , teid tänan ma ka . </s> <s> Viimati , kui teid nägin , hoidsite käes lautot . </s> <s> Kuid ka kirves sobib teile hästi . </s> <s> Te olete mind mõlemaga hästi teeninud . " </s> </p>
<p> <s> Jehanne hüppas vankrilt maha . </s> <s> Tundsin , kuidas mingi temast õhkuv vaim levis üle tandri , ka teisele poole jõge . </s> <s> Aheldatud Neitsi ja vaba Neitsi on erinevad asjad , flaamlaste käed langesid jõuetult rippu . </s> </p>
<p> <s> " Isand Richemont ! " hüüdis Jehanne . </s> <s> " Säästke nende sõdurite elu ! </s> <s> Ma olen andnud Burgundia printsile oma sõna , et ei sõdi enam tema vastu . " </s> </p>
<p> <s> Midagi oli toimunud . </s> <s> Flaamlased andsid alla . </s> <s> Needsamad mehed , kes äsja olid mõõgahoope vahetanud , vahetasid nüüd sõnu , tigedalt ja mornilt , aga siiski . </s> <s> See lahing oli läbi ja võitjatel hakkas korraga meeletult kiire . </s> <s> Richemont oli hoolitsenud isegi selle eest , et Neitsil puhanud hobune oleks . </s> <s> Edasi jagas ta ellujäänud kolmeks salgaks , esimene pidi neitsi ohutult Champagne'i toimetama , teised pidid katma põgenemisteed ja kui vaja , siis oma elu hinnaga inglasi takistama . </s> <s> Ja seda nad - nagu ma pärast kuulsin - ka tegid . </s> </p>
<p> <s> *** </s> </p>
<p> <s> Vilhjem Gudbjorgssoni ( keda kutsutakse ka Guillaume Godbourgiks ) saaga Reickhardssoni kuningasoost , milles loetakse üles selle perekond ja põlvnemine ja kõik vaprad teod , mida kuningad korda saatnud . </s> </p>
<p> <s> Ricahrdist ja Gudridurist </s> </p>
<p> <s> ... teele asuma . </s> <s> Seal seisis Normandia Richard ja tema kõrval Gudridur Thorbjarnadóttir , kes oli tõotanud mehele kinkida oma ihu ja südame kui nad kord tagasi Vindlandi jõuavad , ehk ülemeremaale või Outremeri , nagu Richard ja tema kaaslased seda kutsuma olid hakanud . </s> <s> Ja seal seisid ja teised vaprad Normandia rüütlid ja sõjasulased ja preestrid , kes oma hertsogivõsu Norra retkel saatma olid tulnud . </s> <s> Sest nemad kõik olid nõuks võtnud noorele Richardile järgneda . </s> <s> Nii nagu temagi igatses seikluste ja tapluste järele , mida Norras vähe leida oli , igatsesid seda ka tema mehed . </s> <s> Kuningas Olafr kinkis neile kuus drakkarit , hobuseid ja sõjariistu ja Norras olid palju tublisid mehi , kes Normandia rüütliga tahtsid ühineda . </s> <s> Nemad kõik lasid end ristida ja enne kui laevad teele asusid õnnistas Olafr neid kõiki . </s> <s> Richardile ütles ta : " Mere täht on meile kaks korda ilmutanud ja kui nii on kõrgemate vägede tahtmine , siis pead sina sellele järgnema , sest mina pean hoolitsema oma riigi eest . </s> <s> Aga olgu su retkel õnne ja õnnistust ja juhatagu maris stella sulle teed ... " </s> </p>
<p> <s> ... Nüüd , nad olid purjetanud juba õige kaua ja üks laev oli merel hukka saanud , nad peatusid Hebriidide saartel , nii nagu on kombeks kõikidel laevadel , mis lähevad Islandile . </s> <s> Ja Islandil nägi Richard rõõmuga , et see maa on juba kristlaste võimu all , aga need , kes seda usku ei tahtnud olid Grönlandile läinud . </s> <s> Aga kui nad Grönlandile Herjolfnesi külla jõudsid , nägi Gudridur seal mitut peret , kes koos temaga olid enne Vinlandil elanud . </s> <s> Gudridur imestas väga ja oli väga pettunud , et teda Grönlandil nii vastu ei võetud , nagu ta lootnud oli . </s> <s> Mees nimega Hreida Iorundsson jutustas Gudridurile , et tema äraolekul sõitsid Vinlandi asukad mitu korda merele ja leidsid , et Vinland on hoopis saar . </s> <s> Sel ajal aga ründasid skrellingid jälle ja nõudsid , et gröönimaalased ära läheksid . </s> <s> Palju mehi ja naisi ja lapsi sai hukka , ning jälle hakati kõnelema , et Vinlandis elamisele jätku ei ole . </s> <s> Ja veel jutustas Hreida , et üks asukatest Alfgeir Skardsson oli uurinud suurt maad , mis jääb Vinlandist läände . </s> <s> Tema oli ka see , kes hakkas siis kõnelema , et saare peal on vähe metsa ja loomi ja põllumaad aga palju liiga skrellingeid ja gröönimaalasi , et nad kõik seal rahus elada saaksid ja maad omavahel jagada . </s> <s> Siis tõusis Vinlandis suur tüli ja vend ei tundnud enam venda . </s> <s> Hreida võttis nõuks , et enne kui kõik inimesed hukka saavad , on parem Grönlandile tagasi minna . </s> <s> Põllumaad ja metsloomi on seal vähe ja metsa pole üldse , kuid neid saab tuua Marklandist üle mere , ja vähemasti pole Grönlandil skrellingeid . </s> <s> Alfgeir aga rääkis , et suurel maal üle mere jagub kõike kõigile ja sealjuures võttis ta suhu veel sõnu , mis teotasid jumalat , ta rääkis , et Leifuri ja Gudriduri usk pole Vinlandis head õnne toonud ja õige on jälle austada Thori ja Odinit . </s> <s> Nende jumalate all , jutustanud Alfgeir , jõudsid norralased Islandile ja Grönlandile , aga niikui Leifur tõi Norrast uued jumalad hakkasid viikingite asjad halvasti minema . </s> <s> Nii vaieldi ja tapeldi , kuni lõpuks sõitsid osad Hreida juhatusel Grönlandile tagasi ja osad Alfgeiri juhatusel suurele maale ja mis neist saanud on , ei osanud Hreida öelda . </s> </p>
<p> <s> Seda kuulnud , pidasid Richard ja Gudridur pikka aega aru . </s> <s> Normanni rüütlid olid tulnud kaugelt maalt , et võidelda paganate ja võõral maal kuulsust ja au koguda . </s> <s> Niisama tagasi minna ei tahtnud keegi . </s> <s> Ka gröönimaalased hakkasid nüüd uuesti rääkima , et Vinlandis on kõike külluses aga Grönlandil valitseb puudus . </s> <s> Nii otsustatigi minna ja karistada skrellingeid , et nad asunikke tapnud olid ja Alfgeir Skardssoni selle eest , et ta jumala nime maha salgas ja ristimise põrmu tallas . </s> <s> Herjolfnesis veetsid Richard ja Gudridur talve ning saatsid sõna ka Islandile , et kõik vabad mehed , kel vara ja kes relva jaksavad kanda ning Jeesus Kristust ja neitsi Mariat tunnistavad võivad nendega liituda ja minna elama Vinlandi . </s> <s> Islandilt tuligi siis kümme laeva mehi ja nende seas ka neid , kes Richardi piiskopi Raynoldi käest esimest korda püha sakramendi vastu võtsid . </s> <s> Kevadeks kogunes Herjolfnesi suur laevastik , kokku oli seal üle neljakümne laeva , kuhu pandi peale ka naisi , tööriistu , hobuseid , rauda , sõjarelvi ja toidumoona ning siis asuti teele ... </s> </p>
<p> <s> Nüüd , leidsid nad Vinlandi küla kohalt eest ainult põlenud varemed ja ei ükski tare ei seisnud enam püsti . </s> <s> Ja siis otsisid nad üles skrellingite külad ja tapsid kõik maha , keda nägid ja põletasid nende külad maha . </s> <s> Aga enam nad Vinlandi saarele jääda ei tahtnud , vaid otsustasid , et Richardi ja Gudriduri juhtimisel purjetavad nad suurele maale . </s> <s> Selle maa pühendas Richard neitsi Mariale ja hakkas seda kutsuma Outremeriks ning esimese küla , mis nad mere kaldale ehitasid , ilusa fjordi äärde , nimetas ta Sainte Marie'ks . </s> <s> Nad leidsid , et see maa on talvel sama soe kui Normandias ja lund sajab siin harva . </s> <s> Nad nägid , et siin on palju metsloomi , kelle nahk pakub kaitset ja sooja ja kelle liha kõlbab süüa . </s> <s> Nad nägid , et siin on aasad , kus nende hobused rõõmsalt ringi saavad kapata ja et maa kannab siin hästi vilja ja laaned on paksud ja sügavad . </s> <s> Kõik gröönimaalased ja islandlased tunnistasid Richardit oma kuningana , sest tema oli kõige tublim sõjamees ja teised normannid ka . </s> <s> Nii elasid nad terve aasta ja alles järgmisel kevadel tulid siia skrellingid . </s> <s> Aga tüli nende vahel ei tõusnud , sest skrellingid tervitasid neid lahkelt , imestasid nende elamisi , taresid ja tara ja kirikut ja lubasid ka teed näidata sinna , kus Alfgeiri omad on asunud , sest nad olid Alfgeiriga juba kaupa teinud ja mõned viikingid , kelle naised olid Vinlandis hukka saanud , olid skrellingite seast endale uued kaasad leidnud . </s> <s> Richard ütles siis , et tuleb minna ja Alfgeiri jumalasalgamise eest karistada , sest tema keevaline meel ja rüütliau ei tahtnud sobida selle eluga , mida nad Sainte Marie's elasid . </s> </p>
<p> <s> Gudridur ja veel mõned valitud vaprad mehed läksid siis koos skrellingitega teele ja nad rändasid üksteist päeva , kuni jõudsid külani , mille Alfgeir oli ehitanud . </s> <s> Gudridur keelitas neid , et nad vana vaenu unustaksid ja jälle koos hakkaksid elama , sest Thorfinnuri järgi pidas tema end nende teiste valitsejaks . </s> <s> Alfgeir tuli siis Gudriduri juurde ja ütles : " Naine , vaata , mida sa oled teinud ! </s> <s> Sa oled ühe verega rahva üksteise vastu ajanud ja palju vimma külvanud . </s> <s> Nüüd oleme meie leidnud uue elu ja varsti sünnivad siin lapsed , kes seda maad koduks tahavad pidada . </s> <s> Me oleme skrellingitega rääkinud ja teame , et se maa on väga suur ja skrellingeid on siin väga palju . </s> <s> Seni kuni meie nendega sõbrana läbi saame , saame siin ka elada , aga kui sõda peaks tuleme , siis võidavad nemad . </s> <s> Siin maal on omad jumalad ja skrellingid on meile neist rääkinud , meie targad mehed ja skaldid on ühel nõul , et Thor ja Odin jäid lumiste mägede vahele kaugele maha ning Hugin ja Munin on temale meist sõnumeid viinud . </s> <s> Odin tahab , et meie enam Freyale ei ohverdaks , vaid hoopis siinstele jumalatele , nii nagu skrellingid on teinud . </s> <s> Meie õpetame neile tarkusi ja näitame , kuidas asju valmistada , millega elus kergemini hakkama saab , nemad näitavad meile , kuidas oma jumalatele ohverdada . </s> <s> Me oleme skrellingitel palju õppinud ja tunneme taimi , mis kasvavad siin maal aga Islandile mitte , teame , kuidas paremini jahtida loomi . </s> <s> Sinu Lunastaja ei too siin maal meile õnne , Gudridur . </s> <s> Siin on oma jumalad juba olemas ja meie neid juurde tooma ei pea , sest selles mullas ei aja nad juuri . </s> <s> Mine ja ela rahus ja kui sinu inimesed tahavad meie juurde tulla ja meie ja skrellingite kombel elada , siis on nad teretulnud . " </s> </p>
<p> <s> Gudridur oli seda kuuldes väga õnnetu ja ütles , et kõik see maa on pühendatud neitsi Mariale ja kaugelt Normandiast on tulnud siia rüütlid , kes jumalasalgamist tahavad karmilt karistada . </s> <s> Siis läks Gudridur tagasi Richardi juurde , kes oli Alfgeiri jultumusest raevus nagu berserk . </s> <s> " Kes on see Alfgeir , " karjus Richard , " et ta julgeb solvata mere tähe märki ! " </s> <s> Nii panid normannid sõjaväe kokku ja ütlesid , et nad lähevad karistama seda ülbet Alfgeiri ... </s> </p>
<p> <s> Nüüd , see sõda sai normannidele palju raskem ja võitu sellest ei tulnudki , sest hoopis skrellingid tungisid suure hulgaga ja tõenäoliselt Alfgeiri salakavalal õhutusel Sainte Marie'le kallale . </s> <s> Seal oli ka viikingeid , kes tapsid ja varastasid rüütlite hobuseid , oli hirmus verevalamine ja palju vapraid mehi sai hukka . </s> <s> Lõpuks pidi Richard maksma Alfgeirile palju karusnahku ja rauda , et see skrellingid tagasi kutsuks . </s> </p>
<p> <s> Pärast taplust , kui nad olid matnud oma surnud , kutsus Richard piiskop Raynoldi ja lasi end Gudriduriga paar panna . </s> <s> Ta ütles : " Kolm tõotust olen ma andnud ja nüüd annan ma neljanda . </s> <s> Usu kaudu olen ma laulatatud neitsi Mariaga , valatud vere kaudu temale pühendatud maaga ja armastuse kaudu sinuga Gudridur . </s> <s> Enne ei lahku ma neitsi Maria maalt , kui iga viimane Alfgeiri hereetik on tapetud . " </s> <s> " Aga siis , mu kallis mees ? " küsis Gudridur . </s> <s> " Kas siis jätad sa minu ja hülgad pühad abielusidemed . " </s> <s> " Ei iial , " vastas Richard , " sest sinust saab Normandia printsess ja hertsoginna kui jumal seda soovib . " </s> <s> Ja selle peale ei öelnud Gudridur midagi , sest tema teadis Richardi meelt paremini kui mees ise . </s> </p>
<p> <s> Siis saatsid nad omad laevad Grönlandile ja kutsusid sealt inimesi Outremeri elama ja paljud tulid . </s> <s> Richard lasi ehitada tugeva kantsi ja veelgi suurema kiriku ja saatis mehed otsima , kas sel maal rauda leidub . </s> <s> Nii möödus kaks aastat , mil Richard valmistus uueks sõjaks skrellingite ja Alfgeiriga . </s> <s> Selle aja jooksul nägid nad väga vähe skrellingeid ja keegi nende elu segama ei tulnud . </s> </p>
<p> <s> Richard ja Gudridur said poja , kellele anti nimeks Regin . </s> <s> Siis tundis Richard lõpuks , et tema võim ja vägi on suured küll , et Alfgeiri karistada ja kogu Outremeris oma võim maksma panna . </s> <s> Ta jagas oma mehed kolmeks , kellest üks osa jäi linnust kaistma ja kaks pani ta laevadele . </s> <s> Igas laevas oli sada meest , rõngassärkides ja kiivritega ja mõnes veel hobustega . </s> <s> Ja kõigil meestel oli valge kilp , millel punane ristimärk . </s> <s> Ta lasi missat pidada ja siis liikusid laevad merele , et põhjapool Alfgeiri omadele kallale tungida . </s> </p>
<p> <s> Nüüd , juhtus nii , et Alfgeiri laevad märkasid Richardi omasid juba kaugelt ja Richard ei teadnud , et vanlasel nii palju laevu on . </s> <s> Siis ta nägi , et vaenlase kantsi alla nad murda ei saa , ja käsutas laevad eemale tasasele rannale , sest maal oli normanni rüütlitest paremad võitlejad kui merel . </s> <s> Alfgeir oli seal ka ja tema süüdistas Richardit , et too ei mõista rahus elada ja tahtis sõjaga nende kallale tulla . </s> <s> Richard aga vastas uhkelt , et Alfgeir on tõuganud õige jumala , kes oma valitseja ja peab Sainte Marie'le maksme maksma . </s> <s> Nad vaidlesid pikalt aga lõpuks tungisid normanni rüütlid ratsa vaenlasele kallale ja sellest sai hirmus taplus . </s> <s> Mõlemalt poolelt langes palju ja palju said haavata . </s> <s> Aga lõpuks ei jäänud Richardile midagi üle kui taganeda , sest metsast tulid skrellingid , kellel olid rauast otstega odad , mida nad viskama hakkasid . </s> <s> Nii pidid nad põgenema ja paljud nende laevad jäid vaenlase saagiks . </s> <s> Ka Richard sai raskelt odast haavata . </s> </p>
<p> <s> Kui nad Sainte-Marie'sse tagasi jõudsid oli Richard väga haige , sest skrellingi oda oli mürgiga kokku tehtud . </s> <s> Aga järgmisel hommikul tulid Alfgeiri mehed neile laevadega järele ja panid mitu Richardi laeva põlema . </s> <s> Maale tulla nad ei julgenud , sest kants oli tugev ja seal oli palju mehi , kes polnud lahingust väsinud . </s> </p>
<p> <s> Järgmist hommikut Richard ei näinud , sest mürk tema sees põletas sealt elu välja ja ühtegi rohtu sellele naised leida ei osanud . </s> <s> Enne kui ta suri , ütles Richard Gudridurile : " Naine , ma tulin siia sinu kutse peale ja tõin siia Püha Neitsi Ordu . </s> <s> See ordu ei saa taganeda ega kaotada . </s> <s> Pea meeles , et meie oleme Outremer aga üle mere on Prantsusmaa ja Normandia , mille neitsi Maria ise Jeesus Kristuse poole pööras . " </s> <s> Siis Richard suri ja Gudridur jäi nutma kibedaid pisaraid . </s> <s> Piiskop Raynold näitas siis Regini peale ja ütles : " Siin on meie uus kuningas ! " </s> </p>
<p> <s> Nüüd , kui Richard oli maetud , tahtis Gudridur uuesti sõita Grönlandile , et sealt rohkem sõdalasi ja inimesi tuua , aga Alfgeiri laevad jälitasid neid merel ja ründasid neid , nii et paljud laevad uputati ja paljud mehed said surma . </s> <s> Enam ei saanud ükski laev teele asuda ilma , et sellele kallale poleks tungitud . </s> <s> Ühe vangi nad siiski merel võtsid ja see oli islandlane Guni , kes rääkis , et Alfgeir saatis ka kaks laeva Grönlandile , aga neid ei võetud seal vastu ja oldi tema peale väga vihased . </s> <s> Siis pöördus Gudridur tagasi ja pidas nõu ja kõik mehed ja normannid olid kuulutasid , et tema tahtmine on õige . </s> <s> Nad peavad Ricahrdi eest kätte maksma ja neitsi Maria maad ei tohi maha jätta , sest see on liiga hea maa ja palju parem kui Grönlandil . </s> <s> Nad võtsid nõuks minna sügavamale maale , kus merelt ei ründaks neid Alfgeir , sest maad mööda oli tal palju raskem tulla , ja seal uus kants ehitada . </s> </p>
<p> <s> Selle naise võim ja tarkus näis olevat otsatu ! </s> </p>
<p> <s> Nagu tema nähtamatu käsi oleks korraldanud Compiegne'is Jehanne'ile vastuvõtu , mille taolist ei pälvi mõnikord kuningadki . </s> <s> Enne linna ootasid meid ühes vasallilinnuses uhked rõivad ja lipud ja imeväel oli samas ka sajapealine kaitsesalk . </s> <s> Konnetaabel Richemont lahkus , jättes kõigiga südamlikult hüvasti , et ise Saumuri tõtata . </s> <s> Ta ei soovinud endale võiduloorbereid , need jäid Gilles de Rais'le , kui too Jehanne kõrval valgel hobusel Compiegne'i sisse ratsutas . </s> <s> Rahvas juubeldas , sest keegi oli meie tulekust kuulutanud , võibolla see sama keegi , kes äkki mu ratsu kõrvale ilmus ja end esitlemata teatas , et üks väga kõrge emand soovib , et ma Compiegne'i kirikus peetaval missal korraldaksin " Ave maris stella " laulmise . </s> </p>
<p> <s> " Ja veel , " lisas see tundmatu , " oleks meie emandal väga hea meel , kui kogu Neitsi teekonda saadaksid laulud . " </s> </p>
<p> <s> " Aga millised siis ? " ei suutnud ma pärimata jätta . </s> </p>
<p> <s> " Lihtsamad , " vastas mees . </s> <s> " Lihtsamad aga ilusad . </s> <s> Ja pühalikud . </s> <s> Sellised , mis kõneleksid Orleans'i vabastamisest , Neitsi vangipõlvest ja tema uutest missionidest . </s> <s> Kõigest sellest , millest rahvas juba räägib , tahab ta ka laulda . " </s> </p>
<p> <s> Ja tõepoolest - nagu oleks kellegi nähtamatu suu neid kuulujutte levitanud - saatsid Jehanne'i võiduparaadi jutud sellest , kuivõrd südikaid , vagasid , väljakutsuvaid ja kindlameelseid kirju oli Neitsi saatnud türklastele ja Boheemia hereetikutele ; kuivõrd innustunult oli ta kutsunud üles pöörama kristlasi oma relvi uskmatute vastu . </s> <s> Ja oma suureks üllatuseks kuulsin ma , et ka Burgundia hertsog oli Neitsi vabastamises osaline olnud ; mõned karjusid talle isegi elagu . </s> </p>
<p> <s> Aga tõesti - vabastatud Jehanne'ilt oodati uut missiooni ja kuidagi olid inglased rahva viha alt pääsenud . </s> <s> See triumfikäik Saumuri , mis möödus minu jaoks otsekui unes , oli Neitsi teelesaatmine , mitte tervitamine . </s> <s> Ja muidugi saatsid teda kõikjal laulud ja kirikutes missad , mida keegi burgundia noor preester ja moosekant Guillaume Dufay kirjutas , või õigemini tagus , nagu sepp hobuseraudu . </s> </p>
<p> <s> See kõik oli lakkamatu pidutsemiste ja juubeldamise aeg - rahva jaoks , ning kiirustamise ning mõtete korrastamise aeg - minu jaoks . </s> <s> Jehanne'iga ei saanudki ma väga palju koos olla , enamuse aja oli tema kõrval Gilles de Rais , aegajalt nägin ma emand Yolande'i usaldusaluseid tema juures käivat ning vilksatasid ka Richemont ja Jehan Sohipoeg . </s> <s> Nad tulid ja läksid , tõttasid edasi järgmisse linna , said minult noodid ja jätsid maha mõned õpetussõnad . </s> </p>
<p> <s> Orleans'ist võtsime me suuna mööda Loire'i äärt Tours'i poole ja mina ei suutnud ikka veel lahti saada tundest , et viibin vaenlase maa südames . </s> <s> See on Prantsusmaa , mida ma polnud kunagi varem näinud , siin kõneldi keelt , millest ma alguses kõigest aru ei saanud , siin elasid teistsugused inimesed kui Burgundias . </s> <s> Rääkimata Itaaliast . </s> </p>
<p> <s> Ka Jehanne viibis neis paigus esimest korda , see oli avastusretk ka temale . </s> <s> Ometi pidas ka Touraine'i rahvas Jehanne enda vabastajaks ja Burgundiasse suhtuti siin väga halvasti . </s> <s> Mul õnnestus taas Jehanne'iga vestelda , kui olime Tours'i juba selja taha jätnud ja kulgesime Anjou' poole , ta oli sellest kõigest väsinum kui mina , kuid kui mina ihkasin oma väsimust peita endasse , siis tema ihales mõõga ja sõjaretke järele . </s> <s> Oli üks küsimus , mida ma Jehanne'ilt ammu olin tahtnud küsida , kuid polnud leidnud sobivat võimalust . </s> </p>
<p> <s> " Öelge , Jehanne , " pärisin ma talt siis , kui meil õnnestus ülejäänud enturaažist mõnevõrra eemalduda , " tookord Beaurevoir's , tol ööl , kui te otsustasite aga teid oli juba maha müüdud . </s> <s> Siis , kas te tõesti kuulsite mu laulu ? " </s> </p>
<p> <s> " Jah , " Jehanne'i jaoks tundus see olevat nii lihtne küsimus , et ta isegi kehitas õlgu . </s> <s> " Jah , muiudgi . </s> <s> Te laulsite mere tähest ja ma sain korraga nii paljust aru . " </s> </p>
<p> <s> " Aga kuidas te saite seda kuulda , ma olin teist ju kaugel ? " </s> </p>
<p> <s> " Inglid . </s> <s> Ma ju ütlesin , et inglid tõid laulu minuni . " </s> </p>
<p> <s> " Aga mida te siis ikkagi kuulsite ? </s> <s> Saage aru , see on minu jaoks väga tähtis . </s> <s> Kas te kuulsite minu häält , inglite häält või lautot ? " </s> </p>
<p> <s> " Te olete nagu mõni kohtunik , Guillaume , tõesti . </s> <s> Ma ei oska teile vastata . </s> <s> Ma kuulsin muusikat , kõike korraga , ja ma nägin Maria Magdalena tähte . </s> <s> Ja sain aru , et teil oli õigus olnud . " </s> </p>
<p> <s> " Milles siis ? " </s> </p>
<p> <s> " Et mind oodatakse . </s> <s> Aga mitte inglaste kohtupingis . </s> <s> Et ka teie olite saadik . </s> <s> Öelge , Guillaume , kas te tulete minuga kaasa ? " </s> </p>
<p> <s> " Ma ju olen teiega kaasas ? " </s> </p>
<p> <s> " Ma mõtlen sinna , kuhu ma teel olen . </s> <s> Kuhu teie tulite mind kutsuma . " </s> </p>
<p> <s> Me ratsutasime pikka aega kõrvu , enne kui ma suutsin leida sõnad . </s> <s> " Jehanne , sellest ajast saadik , mil ma tulin teie juurde ... ei , kui ma hakkasin Roomast tulema ... olen ma elanud otsekui mingis lummas . </s> <s> Ma kirjutan laule , kirjutasn teist ja teile ja ma ei tea , kust see muusika minu sisse voolab . </s> <s> Ma taban selle õhust ja puudest ja taevast ja maast ja teist , see lihtsalt on korraga olemas . </s> <s> Minu muusa pole mind kunagi varem niiviisi õnnistanud . </s> <s> Ma ratsutan teiega läbi Prantsusmaa ja kõikjal laualavad inimesed minu loodud laule . </s> <s> Ma pole kunagi varem midagi seesugust tundnud , ma olen õnnelik ja ometi otsekui mingis lummases udus , sest ei tea , kus ma õieti olen , ja miks ma olen . </s> <s> Jah , muidugi tahan ma teid saata . </s> <s> Niikaugele kui võimalik . </s> <s> Kuid ... ma ei tea , kes ma nüüd olen , kas mul on enam õigust end burgundlaseks nimetada . </s> <s> Või preestriks . " </s> </p>
<p> <s> Ei , ta ei saanud minust aru . </s> <s> Sõna " burgundlane " peale krimpsutas neiu nina . </s> </p>
<p> <s> " Te olete midagi palju enamat , Guillaume , kui burgundlane . </s> <s> Te olete prantslane . </s> <s> Miks te üldse olete kõiges selles Burgundias nii kinni ? </s> <s> Burgunida on ... " </s> </p>
<p> <s> Ma ratsutasin vaikides ja kuulasin tema kriitikat minu kodumaast . </s> <s> Ma ei süvenenud tema sõnadesse , kuulasin vaid tema kõne muusikat . </s> </p>
<p> <s> " Ei , siiski , Jehanne , " suutsin end lõpuks sundida ütlema , " te olete ülekohtune . </s> <s> Ma saaan aru , et teil on põhjusi Burgundia vihkamiseks , aga ... </s> <s> Vaadake , Prantsusmaa ja Burgundia on nagu vennad , nad võivad aegajalt riielda , kuid lepivad siis jälle ära , sest teavad , et ei saa teineteiseta hakkama . </s> <s> Nad õpivad vastastikku , nad oskavad erinevad asju ja on neis maailma parimad . </s> <s> Mis puutub näiteks riigivalitsemiskunsti , siis osatakse seda kõige paremini Itaalias , meredel , me teame , on kõige paremad portugaallased ja geenualased , pole aga paremaid sõjapealikke kui prantsusmaal ja ka kõigi aegade targemad jumalamehed on Prantsusmaalt . </s> <s> Mis aga puutub Burgundiasse , siis kus veel on au sees rüütelikkus ja õilsad kombed , kui mitte Burgundias ? </s> <s> Milline koda veel maailmas on kutsunud rohkem maalikunstnikke , muusikuid ja sõnameistreid kui Burgundia koda ja lähetanud nad Itaaliasse õppima ? </s> <s> Ja lõpuks Jehanne , ärge unustage , et ka kokakunsti osatakse kõige paremini Burgundias . </s> <s> Ma olen reisinud lähemal ja kaugemal , kuid ainult Burgundias osatakse teha selliseid neere , et need viivad lausa keele alla . " </s> </p>
<p> <s> " Teil võib õigus olla , " möönis neiu , " kuid parem kui te kõneleksite neist asjadest Gilles'ga . </s> <s> Mitte et ilusad asjad mulle ei meeldiks , aga praegu mõtlen ma rohkem sõjale . </s> <s> Ja jumalale . " </s> </p>
<p> <s> " Ma võin teiega ka jumalaasjadest rääkida ... " </s> </p>
<p> <s> " Las jääb parem kõik nii nagu on , " ütles Jehanne , kõhkles veidi , viskas mulle kiire pilgu , milles vilksatas mingi kaval ja nukker säde , kannustas oma hobust ja ratsutas korteeži etteotsa , kust üle kõige paistis de Rais' kollanemust lipp . </s> </p>
<p> <s> Vilhjem Gudbjorgssoni ( keda kutsutakse ka Guillaume Godbourgiks ) saaga Reickhardssoni kuningasoost , milles loetakse üles selle perekond ja põlvnemine ja kõik vaprad teod , mida kuningad korda saatnud . </s> </p>
<p> <s> Regini otsusest </s> </p>
<p> <s> ... koju minna . </s> <s> Paremad aastad ühe sõjamehe elus hakkasid nende jaoks mööduma ja siin kaugel maal polnud nende mõõgad leidnud seda kuulsust ja au , mida rüütlid tavaliselt otsivad . </s> <s> Nende elukombed olid põhjamaalaste omast väga erinevad , kuigi pärit olid nad ühest ja samast soost ja mõned nende seast oskasid ka veel esiisade keelt . </s> <s> Aga nüüd kui Alfgeiri mehed olid nad aastate eest tõrjunud sisemaale , ja kus nad olid pidanud skrellingitega need lahingud , polnud neil ei laevu ega ka neid mehi , kes mereteed hästi tunneksid , sest paljud olid lahingutes hukka saanud . </s> </p>
<p> <s> Nüüd , nii kange kui koduigatsus ka ei olnud , olid nad siiski üles ehitanud korraliku kantsi , mis nagu Normandiaski kõrgus künkal ja mille kivist müürid hirmutasid kõiki skrellingeid niivõrd , et nad teistele maadele olid tagasi tõmbunud . </s> <s> Nad olid siin võidelnud ja verd valanud , nad olid gröönimaalaste naisi endale naiseks võtnud . </s> <s> Neil oli piiskop ja kirik ja neil oli maad . </s> <s> Ja maad oleks siin neil rohkem , kui kunagi keegi võinuks Normandias saada . </s> <s> Nad olid pööranud õigesse usku mõned skrellingite külad , kes nüüd nende heaks tööd tegid . </s> <s> Nii et kui rüütlid jälle maha istusid ja kangeks pruulitud tumedat õlut jõid , pääsesid nende keelepaelad valla ja kõik , mis meeltes voolas välja . </s> <s> Nad kõik olid Püha Neitsi Ordu liikmed ja neil oli kuningas , kellele nad olid truudust vandunud . </s> <s> Nad elasid küll ühes lossis , aga nad tahtsid oma losse ja maad ja kõike seda oli kodus Normandias nende jaoks liiga vähe . </s> <s> Siin aga olid maad , kuid polnud kuulsust . </s> </p>
<p> <s> See oli sel õhtul , kui nad arutasid ja siis tuli piiskop Raynald ja kuulas nende juttu , kuni lõpuks ütles : " Kui see on jumala tahtmine , siis elame me praegu Prantsusmaa Outremer' kuningriigis . </s> <s> Kui see on jumala tahtmine , siis peab see kuningriik õitsema ja kasvama , et keegi ei saaks iial öelda - need mehed tulid ja tõid siia jumala sõna ja pühendasid selle maa Maria Magdalenale , aga siis sõitsid nad koju tagasi , sest nende meel ei olnud küllalt kindel . " </s> </p>
<p> <s> " Mina ei tea , mis on Prantsusmaa ega Normandia , " ütles seepeale noor kuningas Regin . </s> <s> " Ma tean , et kusagil on need maad , ja Maria Magdalena tõi sinna usu , tõi üle mere , nagu meiegi siia tõime . </s> <s> Veel tean ma , et mõned teist tahavad minna läbi metsade mere äärde , ehitada laevad ja koju purjetada . </s> <s> Neile ütlen ma : minu maa on siin . </s> <s> Seda olen ma tõotanud oma isa järgi valitseda . " </s> </p>
<p> <s> Siis ütles rüütel Conrad : " Mul on kaks poega , kes nagu sinagi Regin , on sündinud siin . </s> <s> Ma olen liiga kaua Normandiast ära olnud , et mind seal keegi ootaks . </s> <s> Ma õpetan neile kõike , mida ma tean Normandiast ja käsin neil pühaks pidada kõike seda , mida pean minagi . </s> <s> Aga ära ma siit enam ei lähe . " </s> </p>
<p> <s> Ja seda päeva peetaksegi esimeseks päevaks , millal jumalast õnnistatud riikide hulka tekkis Prantsusmaa Outremer' kuningriik ... </s> </p>
<p> <s> Nüüd , kui Raynaldi aegade arvamist õigeks pidada , siis oli see Regini valitsemisaasta kahekümne viiendamal aastal , kui Outremeris võeti kinni mees , kes kõneles norra keeles ja keda salakuulajaks peeti . </s> <s> Selleks ajaks oli Outremer kõvasti kasvanud ja skrellingite seas ristiusku levitanud , aga nad ei teadnud , kas Alfgeiri omadest on keegi veel elus või mida nemad seal üldse teevad . </s> <s> Siis nad saidki teada , et Alfgeiri asemel valitseb Thrand , kelle kõik lapsed on skrellingitega saadud ja nende maa on väga suur ja võimas . </s> <s> Paljud skrellingid on end nende võimu alla andnud ja neil on palju jumalaid . </s> <s> Neil on laevad ja vahest käivad nad Grönlandil kui tahavad endale väevõimuga uusi naisi võtta . </s> </p>
<p> <s> Outremer'is olid selleks ajaks asjad aga juba niimoodi , et Normandia mehed skrellingite naistega lapsi saada ei tahtnud ja vabu norra tüdrukuid oli vähe . </s> <s> Siis nad otsustasidki , et pakuvad Thrandile vahetuskaubaks kõike seda head , mis neil on , kui Thrand neile naisi toob . </s> <s> Aga Thrand ei saatnud mingit vastust ja siis leidis Regin , et aeg on taas sõjaga paganate kallale minna . </s> </p>
<p> <s> " Hämmastav , " lausus Yolande . </s> <s> Ta istus laua taga koos Gilles de Rais' , isa de Tulle'i ja Outremer' peapiiskopi , Püha Neitsi Ordu meistrit Odo Arnbjorniga , kes oli oma segases kõnekeeles nende päevade jooksul ja koos Rais' õpetlaste abiga suutnud leida prantsuse keele juured ja nüüd enamvähem vabalt rääkida suutis . </s> </p>
<p> <s> " Hämmastav , " kordas Yolande . </s> <s> " Ma olen küll nime poolest Jeruusalemma kuninganna , kuigi sõna Outremer minus erilist vaimustus ei tekita , kuna sunnib väga valusaid haavu lahti kiskuma . " </s> </p>
<p> <s> Ta oli veetnud terve päeva Guillaume Godbourg'i kroonikat lugedes . </s> <s> Ja nii nagu Odo oli avastanud enda jaoks kadunud maailma ja selle keelt , avastas Yolande uut maailma . </s> <s> Godbourg , seletas Odo vaevaliselt - oli surnud kaks aastat tagasi . </s> <s> Ta oli olnud samuti Püha Neitsi Ordu meister ja Outremeri peapiiskop , kes oli enda ümber koondanud õpilaste rühma . </s> <s> Need olid poisid , kelle soontes voolas kõige rohkem normandia verd , kelle isade isade vanavanaisad olid olnud Richardi salgas ja kes vaid emaliini pidi olid saanud põhjameeste verd . </s> <s> Nad olid Outremeri maa sool , rüütlid - niipalju kui nende isad veel rüütlikombeid veel mäletasid ; aga mitte munkrüütlid . </s> </p>
<p> <s> Godbourg'i ajaks oli Outremeri elukorraldus läinud üle norra keelele , kuid valitsesid seda maad need vähesed puhta verega preestrid , kelle seast valiti kuningas ja kelle sünniõigust keegi ei vaidlustanud . </s> </p>
<p> <s> Neil oli kolm reliikviat - Raynaldi piibel , Richardi käsi ja Regini kolp . </s> <s> See kolmainsus ja Püha Neitsi Ordu vanne , mida igaüks peast teadis , moodustasid Outremer'i usustunnistuse . </s> <s> Nad olid elanud usus , et on pärit Jeesus Kristuse maalt , millest kõnelesid esimesed Raynaldi ülestähendused . </s> <s> See maa - Prantsusmaa - oli nende jaoks Püha Maa , millel kunagi oli kõndinud Jeesuse naise Maria jalg . </s> <s> Nad olid ehitanud oma kirikuid pärimuste järgi ja kui isa de Tulle kuulis , milliseid missasid seal peeti , lõi isegi tema risti ette . </s> </p>
<p> <s> " Kui isand Odo oleks Pariisi Ülikooli kätte sattunud , oleks temast praegu alles ainult tuhk , " ütles de Tulle Yolande'ile ja naine teadis , et see on tõsi . </s> </p>
<p> <s> Outremeris olid oma kunstnikud . </s> <s> Inimhing on juba selline , et isegi ilma eeskujude ja teadmisteta püüdleb see ikka ilusa jäädvustamise poole . </s> <s> Aastasada tagasi oli keegi Berangar Veick jäädvustanud Outremeri ajaloo kootud vaibale . </s> <s> Odo oli selle kaasa toonud . </s> <s> Nüüd oli see laotatud söögisaali seinale , kaunistades veelgi luksusest pakatavat Machecouli lossi . </s> <s> Odo Arnbjorg oli selle kinkinud Rais' isandale , mehele , kes oli ta Pühal Maal vastu võtnud nagu kadunud poja , oli viinud ta kirikusse ja lasknud poistekooril talle esitada Maris stella . </s> <s> Enne seda ei teadnud Odo Arnbjorg , mida tähendab rõõmust nutmine . </s> </p>
<p> <s> See vaip , see vaip ei sarnanenud ühelegi kunstitaiesele , mida Rais's või Anjous's varem nähtud oli , sest seda polnud vorminud õpetatud koolkonna käed . </s> <s> Idee , jah , idee võis ära tunda hõlpsalt , üksteise järele lükitud piltide rida . </s> <s> Kuid need polnud maalitud muule või lõuendile , need olid kootud . </s> </p>
<p> <s> " Skrellingi naised õpetasid Berangari , " selgitas Odo lühidalt . </s> <s> " Nemad oskavad . " </s> </p>
<p> <s> Kuus pilti reas , lihtsad , naiivsed , skemaatilised , kuid ometi nii ilusad . </s> <s> Maria Magdalena astumas paadilt Provence'i randa , taevas säramas mere täht . </s> <s> Naine põlvitava mehe ees - Maria pööramas Provence'i . </s> <s> Kaks meest surnud naisterahva kohal palvetamas - Olafr ja Richard andmas tõotust . </s> <s> Naine seismas laevaninas - Gudridur saabumas Nidarosse . </s> <s> Mõõkadega mehed võitlemas - esimene lahing skrellingitega . </s> <s> Ja lõpuks Regini surm . </s> <s> Kuus pilti - vaid killuke ühe rahva ajaloost . </s> <s> Aga kui oluline neile , kel on vaid üks piibel ja üks kasetohust valmistatud algelisele paberile kirjutatud kroonika . </s> </p>
<p> <s> " Midagi sellist pole ma varem kunagi kuulnud ega näinud , " olid isa de Tulle esimesed sõnad , kui ta oli Odo loo ära kuulanud . </s> <s> " Nad on hullemad kui ketserid . </s> <s> Kui puhas ja vaimuvaene usk neil on - ei mingit teoloogiat ega vaidlusi . </s> <s> Ja kui keegi Prioraadis kahtleski Maria Magdalenas sõnumis ja tähenduses , siis kas ei peaks see neid veenma . </s> <s> Et see naine oli Jumala enda läkitus . </s> <s> Kinnistada sellise jõuga usk nendesse meestesse ja kanda seda edasi läbi sajandite maal , kus ollakse ümbritsetud ainult vaenlastest . " </s> </p>
<p> <s> " Kui see vaid aitaks meid selle maailma asjades , " oli Yolande õhanud . </s> </p>
<p> <s> Nüüd - " Hämmastav , " kordas Yolande kolmandat korda . </s> <s> " Kui suur on siis maailm , kui te ütlete , et elate maal , millel pole lõppu ? " </s> </p>
<p> <s> " Mere ääres elavad skrellingid tunnevad metsas elavaid skrellingeid , " sõnas isand Odo . </s> <s> " Ja need kolmandaid , kes elavad mägedes . </s> <s> Kolmandad neljandaid ja need elavad tühjadel väljadel . </s> <s> See maa on lõputa . </s> <s> Kui väljad lõppevad , algavad jälle metsad ja mäed . </s> <s> Põhjas ja lõunas . </s> <s> Lõunas on kulda . " </s> </p>
<p> <s> " Kulda ? " kordas Gilles de Rais õhinaga . </s> </p>
<p> <s> " Palju kulda , " täpsustas Odo . </s> <s> " Väga palju . " </s> </p>
<p> <s> Gilles de Rais'le ei olnud meeldinud , et tema valdustes elab mees , kes kannab võõrapäraseid rohmakaid riideid ning ajast ja arust soengut , mida kaunistab kümme aastat tagasi moest läinud täishabe . </s> <s> Tema rätsepad ja habemeajad olid vaeva näinud - nüüd oli Odot raske teistest bretooni ülikutest eristada . </s> <s> Ühtlasi tõmbas see ka vähem tähelepanu . </s> <s> Odo näojoontes aga kõneles Normandia . </s> <s> Selged , taevakarva kurvad silmad , peene nina ja friisi palgasõdureid meenutavad kitsad huuled , mis nii erinesid prantsuse omadest . </s> <s> Nüüd ta istus ja rääkis ükskõiksel ilmel kullast , taipamata isegi , et oli öelnud võlusõna .. </s> </p>
<p> <s> " Ja kui kaugel ? " päris de Rais edasi . </s> </p>
<p> <s> " Seda ei tea keegi . " </s> <s> Esiisade kullast kirikus õnnistatud riste kandsid nend järglased kaelas , seletas Odo edasi . </s> <s> Kuidagi nad teadsid , et kuld on väärtuslik ja lõunas seda leidub . </s> <s> Kas kulla väärtus on inimese hinge sisse kirjutatud , mõtles Yolande endamisi . </s> <s> Ja miks ka mitte ? </s> <s> Võibolla sunnib kuld neid inimesi kunagi minema lõunasse ja siis saavad nad teada kui suur maailm on . </s> </p>
<p> <s> " Aga kas te pole kohanud kunagi , " küsis Yolande , " neid hiinlasi , kellest jutustas Marco Polo reisiraamat ? " </s> </p>
<p> <s> " Ei , " vastas Odo napilt . </s> <s> " Neist ei tea me midagi . </s> <s> On nad skrellingid ? " </s> </p>
<p> <s> Ju vist , mõtles Yolande . </s> <s> Aga valjusti küsis ta : " Te lubasite rääkida meile oma seiklusest . </s> <s> Kuidas te jõudsite Bretagne'i randa ? " </s> </p>
<p> <s> " Me ehitasime laevad , " vastas Odo , nagu oleks see kõik selgitanud . </s> </p>
<p> <s> " Outremer ei piirne ju merega ? " küsis Yolande . </s> <s> " Kui ma sellest kroonikast õigesti aru sain . " </s> </p>
<p> <s> " Koos skrellingitega ehitasid nood teised mere lõunasse koloonia . </s> <s> Juba üle saja aasta polnud me nende tegemisest kuulnud , " seletas Odo . </s> <s> " Siis and tulid ja ehitasid . " </s> </p>
<p> <s> " Ja siis ? " </s> </p>
<p> <s> " Me võitsime paganaid . " </s> </p>
<p> <s> " Ma ei saa aru . " </s> </p>
<p> <s> Odo vaatas kuidagi imestunult Yolande'i poole . </s> <s> Ja lisas siis : " Nad ei oodanud meie rünnakut . </s> <s> Me lõime nad enne maha kui nad jõudsid laevadega abiväe järele saata . </s> <s> Saime vange ja laevu . " </s> </p>
<p> <s> " Jah , jutustage , " palus Yolande . </s> <s> " Mida need vangid rääkisid ? " </s> </p>
<p> <s> " Et nüüd valitseb neid keegi segavereline mees , nad kõik on segaverelised . </s> <s> Ajavad oma pead paljaks . </s> <s> Nende riik on suur , ulatub kaugele läände . </s> <s> Ja merel käivad nad nüüd vähem . </s> <s> Kunagi aeti nad paganatena Islandilt välja aga Grönlandil ... " </s> </p>
<p> <s> " Jah , rääkige edasi , " nõudis Yolande . </s> <s> " Mis juhtus Grönlandil ? " </s> </p>
<p> <s> " Pärast seda kui nende laevad olid Islandilt minema aetud , purjetasid nad Grönlandile . </s> <s> Seal käidi naiste järel . </s> <s> Aga seal , kus kunagi olid külad ja haljad aasad , sealt leidsid nad vaid lumiseid ja elutühje välju ja längus hütte . </s> <s> Ja ... " </s> <s> Odo pidas pausi , " kääbuseid . </s> <s> Väikesed räpased inimesed , kes tahtsid nad ära süüa . " </s> <s> Ta silmadesse tekkis kahkjas jäine läige . </s> <s> " Poolinimesed . </s> <s> Nad olid poolinimesed , gnoomid . " </s> </p>
<p> <s> Odo vaikis , kuid Yolande'il õnnestus ta jutustuse jurde tagasi tuua . </s> <s> Outremer oli nüüd taas sõjajalal nende võõrastega , keda mõned vilistideks kutsusid . </s> <s> Ligi sada aastat olid kaks kolooniat elanud lahus ja rahus , kummalgi polnud teise tegemistest aimu . </s> <s> Ent seda , et ilm muutus oli tunda ka lõunas , Outremeris , uues Sainte-Marys . </s> <s> Iga aastaga sadas lund rohkem ja maa kandis vähem vilja . </s> <s> Nad pidid raiuma rohkem puid ja tapma rohkem loomi . </s> <s> Ja põhjas , vilistide maal , oli võetud vangide kinnituste järgi ilm veelgi karmim . </s> <s> Odo arvas , et küllap oli sama häda langenud ka Grönlandile , palju varem ja palju karmimalt . </s> <s> See sundis viliste liikuma lõuna poole . </s> <s> Sügisel nad tulidki . </s> <s> Kui sellest kuulis Outremer praegune kuningas Lion II Reikcardsson , lasi ta viivitamatult kokku ajada sõjaväe ja ründas kiiresti vastast . </s> <s> Nad said vange ja nad said neli laeva . </s> <s> Nad said võimaluse purjetada üle mere Jeesus Kristuse maale . </s> <s> Mõned vangid lubati ellu jätta kui nad näitavad teed Islandini , Odo oli hakanud lugema Godbourg'i kroonikat ja otsima sellest viiteid , kuidas Prantsusmaad leida . </s> <s> Paljud Outremeri perekonnad olid säilitanud vanu jutte norralaste meresõitudest , ja üht-teist teadsid vangidki . </s> <s> Kogu talve valmistus Outremer merereisiks , nad õppisid rannasõidul laevu kasutama , õppisid tundma navigeerimisinstrumente , kogusid varustust ja palvetasid . </s> <s> Jumal ja Neitsi Maria olid armulised . </s> <s> Varakevadel asusid nad teele ja jõudsid õnnelikult kunagise Vinlandi idatippu . </s> <s> Edasi oli kaks teed - kas purjetada vangide õpetuste järgi Gröönimaa suunas ja sealt edasi Islandile - nagu kunagi norralased ikka sõitnud olid ; või minna kohe itta , kuhugi sinna , kus lõputute veeväljade taga pidi olema Prantsusmaa . </s> <s> Ainult otse itta , teadsid nad , ja seal peab olema Püha Maa . </s> <s> Nad valisid idatee ja lootsid jumalale . </s> <s> Tuuled olid soodsad , meri oleks neid otsekui ise edasi kandnud , nad olid idakursil . </s> <s> Siiski oli see karm reis , kolm laeva ei jõudnud kohale , vee- ja toiduvarud hakkasid juba lõppema . </s> <s> Kuid siis nad nägid maad . </s> <s> Ja jumala tahtmise järgi oli see Bretagne ; maa millest olid pärit nii paljud esimese kuninga Richardi rüütlid . </s> <s> Vaid iga kolmas Outremer mees jõudis kohale , ülejäänud hukkusid kangelastena . </s> <s> Kangelaslikkus , õnn , Jumala juhatus ja muidugi see täht , lisas Odo , olid need , mis neid lõpuks Prantsusmaa randa tõid . </s> </p>
<p> <s> " Täht ? </s> <s> Milline täht ? " päris külalise jutustusest unelevasse meeleollu sattunud Yolande . </s> </p>
<p> <s> " Idateed näitas meile üks täht , kõige eredam taevavõlvil . </s> <s> See oli pidevalt seal , otse idakursil , juhatas teed . </s> <s> Üks täht mere kohal . " </s> </p>
<p> <s> " Maris stella , " sosistas Yolande ja sulges silmad . </s> <s> Läbi tema keha ja meelte voogas taas Machecouli katedraalis kuuldud Guillaume Dufay muusika . </s> </p>
<p> <s> " See pidi olema seesama täht , mis näitas teed Maria Magdalenale , " noogutas Odo . </s> </p>
<p> <s> Isa de Tulle köhatas . </s> <s> " Kui uskuda astrolooge ja neid mehi , kes taevas tähti uurivad , siis Vahemere kohal ... " </s> <s> Ta vaatas oma emandale otsa ja vakatas , köhatas siis ja lisas : " Ei , muidugi . </s> <s> Kindlasti seesama täht . </s> <s> Teie reis oli jumalale meelepärane . " </s> </p>
<p> <s> " Me tulime abi järele , " jätkas Odo ja vaatas tõsiselt oma vestluskaaslasi . </s> <s> " Isand Gilles rääkis mulle , et praegu käib sõda . </s> <s> Et Prantsusmaal on vaenlane . </s> <s> Siis tulime me halval ajal. " </s> </p>
<p> <s> " Jumala abiga on halvad ajad möödumas , " sõnas Yolande . </s> <s> " Meie vaenlased on kandnud suuri kaotusi . </s> <s> Enam ei lähe kaua kui me nad välja ajame . </s> <s> Sugugi mitte kaua . </s> <s> Ehk mõned aastad . " </s> </p>
<p> <s> " Kui me vabastame Jehanne'i , " põrutas Gilles de Rais äkki , " juhtub see ainult mõne kuuga . " </s> </p>
<p> <s> " Kes on Jehanne ? " päris Odo Arnbjorn . </s> </p>
<p> <s> Nad rääkisid talle . </s> </p>
<p> <s> Ja pärast seda Odo tõusis , astus laua juurde , millel lebas Beranger Veicki kangas , tõstis pühaduse hellalt üles , rullis ettevaatlikult lahti ja sõnas : " Sellelt vaibalt on puudu üks pilt . </s> <s> See pilt , millel mere täht on juhatanud ülalnimetatud neitsi Jehanne'i ristisõdjatega Outremeri randa ja kus tema püha ristiga lipu all võitlev sõjavägi on puruks löönud vilistid ja skrellingid . </s> <s> Ükski kunstnik pole seda pilti veel pununud , aga ometi on see valmis . </s> <s> Selles kangas , mida koob meie Issand Jumal , ja mille punumist alustas ta juba väga ammu . </s> <s> See oli valmis siis kui Maria Magdalena lootsik jõudis Provénce'i randa ja siis kui Gudriduri laev sõudis Nidarose fjordide vahele . </s> <s> Sellest ajast saadik , mil Jumal pani taevasse mere kohale tähe , mis juhatab kõigi õiglaste teed , sellest ajast saadik , mil Jumal punus taevavõlvile selle tähe , punus ta ka Neitsi Maria igavesti Prantsusmaa saatust juhtima . </s> <s> Te kahtlete , kas teil õnnestub neitsi Jehanne'i vabastada . </s> <s> Sama hästi võiksite te kahelda jumalasõnas . </s> <s> Ei , ma saabunud siia sugugi halval ajal. </s> <s> Ma saabusin täpselt õigel ajal. </s> <s> Nii oligi kõik mõeldud , nii pidigi kõik olema . " </s> </p>
<p> <s> " Jah ! " ka Yolande oli tõusnud . </s> <s> Ta värises kergelt , tema palged õhetasid , äratades seal palju noorema naise . </s> <s> " Jah , " sosistas ta veelkord . </s> <s> " Teil on õigus , isand Odo . </s> <s> Teil on õigus . " </s> </p>
<p> <s> Isa de Tulle oli nõudnud endale Machecoulis tagasihoidliku kambrit . </s> <s> Ta oli kasinusega harjunud , ta lihtsalt ei vajanud luksust . </s> <s> Loss ise oli juba niivõrd kaunis ja suursugune , igal sammul ümbritses teda sära , hiilgus , arhitektuuri kõrgsaavutused , kaunid kunstid , Itaalia ja Madalmaade meistrite tööd , nii Saumuris ja veelgi suuremas koguses de Rais' juures Machecoulis . </s> <s> Selle kõleda ja külma lossitorni kambri müürid oli ta kivi kivi haaval läbi koputanud , et otsida võimalikku salakäiku või kuuldeava . </s> <s> Yolande'i pihiisa ehk ei taha keegi pealt kuulata või tema kambrisse öösel pistodaga hiilida ; Siioni Prioraadi suurmeistri omasse aga küll . </s> <s> Pascal de Tulle ukse taga valvas ööl ja päeval keegi ustav mees , tema enda madratsi all oli pidevalt teravaks ihutud nuga ja vaimulikurüü laias varrukas kandis ta väikest hõbedast kapslit mürgiga . </s> <s> Ta polnud neid pärinud mitte Yolande'i endiselt pihiisalt vaid endiselt suurmeistrilt . </s> </p>
<p> <s> Siit kambrist juhatas ta praegu Prioraadi operatsiooni , luges käsikirju ja ürikuid , võttis vastu käskjalgu ja kirjutas kirju . </s> <s> Siin oli ta veetnud viis öötundi Outremeri Odoga ja siin oli ta sõna sõnalt ümber kirjutanud Guillaume Godbourg'i kroonika . </s> <s> Nüüd lõpetas ta salakirja ümberkirjutamise , mis lõuna paiku oli laekunud Prioraadi ustavalt mehelt Rouenis , inglaste käes olevast Normandiast . </s> <s> Kiri oli olnud lühike , täpne ja konkreetne , ning iga Prioraadi salakeelt mittevaldava inimese käes täiesti tumm . </s> <s> De Tulle tõlkis kirja sõna sõnalt Prantsuse keelde , et viia oma emandale . </s> <s> Homme õhtuks peaks siia saabuma Neitsi Jehanne'i protsessioon ; homme õhtul peab hertsoginna Yolande jõudma lõplikule otsusele , leidma kompromissi südame ja mõistuse vahel . </s> </p>
<p> <s> Isa de Tulle ohkas , puistas värskele tindile liiva ja luges kirja veelkord läbi . </s> </p>
<p> <s> Hugo Vavasseur on kirjutanud selle läkituse Siioni Prioraadi suurmeistrile Pascal de Tulle'ile , sest too oli tema kaudu tahtnud teada Normandia hertsogite päriluslugu . </s> <s> Roueni arhiividest sain ma teada nõnda : Normandia Richard , kellest oleks saanud Normandia III hertsog , sündis anno domini 997 ja anno domini 1026 kihlati tema Vermandois' ja Anjou' seitsmeteistaastase krahvitari Adelaide Capet'ga . </s> <s> Ürikud tunnistavad , et sõlmiti ka abieeluleping ja ehkki neile sündis enne pühade sidemete sõlmimist tütar nimega Helena , keda hiljem hüüti Heaks ja Normandia Helenaks . </s> <s> Hoolimata isa vastasseisut läks Richard sõjakäigule oma sugulaste juurde teiste normannide juurde ega tulnudki enam tagasi . </s> <s> Mis temast sai on teadmata . </s> <s> Seesinane Normandia Helene aga abiellus hiljem St. Claire'i krahvi Walderoniga . </s> <s> Selle sugupuu üksikasju ei õnnestunud minul Rouenis leida . </s> </p>
<p> <s> Isa de Tulle ohkas veelkord ja tõstis enda ette teise paberi . </s> <s> See oli pärit palju lähemalt kui Rouen , otse siitsamast Machecouli lähedalt Nantes'i katedraalist - või vähemalt nii kinnitas raske vahapitser üriku nurgas . </s> <s> Ürik ise nägi tõepoolest välja nii , nagu oleks see mitukümmend aastat vana , tegu oli ju tegelikult palimpsestiga ja Prioraat võis vajaduse korral leida vähemalt kolm usaldusväärset tunnistajat sellele , et Nantes'i katedraali arhiivist seesugune dokument hiljuti avastati . </s> <s> Isa de Tulle tõstis küünla ja kummardus dokumendile lähemale , hoolega peopesaga varjates , et liigset vaha ei pudeneks . </s> <s> Kriitilise pilguga uuris ta uuesti ühte paberi serva jäävat nime ja ohkas uuesti . </s> <s> Ka kõige vilunum silm poleks julgenud väita , et Gilles de Rais' suguvõsa üks kauge kõrvalliin ulatub kellegi Walderon St. Claire'ini ja et tolle krahvi valdused ja maad peaksid seeläbi kindlasti läbi d'Craonide suguvõsa nüüd Rais'dele kuuluma . </s> <s> Ka kõige vilunum silm poleks osanud tuvastada , et Walderoni nimi oli dokumendile tekkinud vaid paar päeva tagasi , samal ajal õieti , millal sellelt kellegi vähetähtsa Bretagne'i aadliku sugupuu maha kraabiti ja Rais'de omaga asendati . </s> <s> Ühe väikse erandiga . </s> </p>
<p> <s> Tunni aja pärast , veidi enne südaööd tutvustas isa de Tulle oma ajaloolisi leide Anjou' hertsoginnale . </s> <s> Yolande oli väsinud , väga väsinud , kuid ei näidanud seda kuidagi välja . </s> </p>
<p> <s> " Ja too tegelik krahv de St. Claire ? " päris Yolande aeglaselt nimetissõrmedega põsesarnu masseerides . </s> </p>
<p> <s> " Ilmselt hukks mingis lahingus 1060. aasta paiku , " vastas isa de Tulle . </s> <s> " Helena suri kümmekond aastat hiljem kloostris . </s> <s> Neil oli tütar Alice , kes abiellus Šotimaale de Bruce'ide suguvõsasse ; krahvkonda pole enam alles , see võeti St.Claire'idelt ära juba üle saja aasta tagasi , viimane krahv oli nimelt templirüütel . </s> <s> Nüüdseks on see liigendatud ja teisteks läänideks jagatud . " </s> </p>
<p> <s> " Nii et ei mingeid komplikatsioone ? " </s> </p>
<p> <s> " Kelle poolt ? " kergitas küree kulme . </s> <s> " Gilles de Rais on leidnud õnnelikul kombel veel ühe seadusliku pärandi - kui kuningas selle kinnitab . </s> <s> Jääb üle ainult veenda Gilles'i et kuningas soovib , et ta oma uutele valdustele rohkem tähelepanu pööraks kui vanadele . </s> <s> Ja kui need vanad talle muret teevad , siis on Bretagne'i hertsog need nõus kohe välja ostma , lisaks andes oma poja veel meie ... see tähendab teie tütrele naiseks . " </s> </p>
<p> <s> " Ja te arvate , et mul on lihtne de Rais'd selles veenda ? " muigas Yolande . </s> </p>
<p> <s> " Ei , teil vahest mitte . </s> <s> Aga ma tean kellel on . " </s> </p>
<p> <s> Ma vaatasin , kuidas Gilles de Rais ja Jehanne mõõgavõitlust harjutasid . </s> <s> Nad mõlemad kandsid vaid musti lohvakaid pükse ja valgeid särki , mõlemad olid oma pikad juuksed kukla taha patsi sidunud ja eemal võis neid eristada vaid kasvu ja liigutuste rütmi järgi . </s> <s> Hoolimata pealtnäha välisest rohmakusest ja hiigelkasvust , oli mõõgaga de Rais palju nõtkem , paindlikum ja vilkam . </s> <s> Umbes samamoodi oli ta võidelnud ka Jehanne'i vabastades . </s> <s> Tundus , et ta seisis paigal , iga tema liigutus oli täpselt kaalutud ja läbimõeldud . </s> <s> Ta ründas aeglaselt ja kavalalt , keha peaaegu liigutades , vaid salamahti ja osavalt jalgu tõstes . </s> <s> Ja siis äkki , kui ta nägi otsustavat viga vastase kaitses , oli ta mõõk hetkega kohal , osutades fataalsele punktile . </s> <s> Jehanne oli de Rais' täielik vastand , ta ründas raevutsedes ja pareeris ka kõige nõrgemat rünnakut seesuguse innuga , nagu oleks tahetud tal pead otsast raiuda . </s> <s> Jehanne'i stiil oli keevaline , ta vehkles mõõgaga peaaegu arutult , hüples ringi , jooksis isegi ja üritas vastase kaitset murda hoopide rahega , mitte selle ühe ja fataalsega , nagu tema vastane . </s> </p>
<p> <s> De Rais jäi alati peale . </s> <s> Jälle jäi tema tömp mõõgaots peatuma Jehanne'i kõril või südame kohal , kuigi viiv enne seda , näis ta olevat olnud ametis amatsooni kõige raevukamate löökideseeria tõrjumisega . </s> <s> Aga ei - ta võitis jälle , mis tegi ainult Jehanne'i järgmist rünnakut veelgi tormilisemaks . </s> </p>
<p> <s> Iga kord , kui de Rais mõõk leidis järjekordse stseeni vaieldamatu lahenduse , pääses tema kõrist möiratav naerupahvak , ning siis meenutas ta jälle pigem seda toretsevat ja suurustavat luksusenautijat kui nõtket ja kavalat mõõgavõitlejat . </s> <s> Itaalased eksivad , otsustasin ma , inimene võib olla mõõgaga hoopis teistsugune kui elus . </s> <s> Nagu ka mina pole päriselt see , millest kõneleb mu vaga muusika . </s> <s> Kuiväga ma ei tahaks . </s> <s> Ja nende kahe mõõkleva inimese iseloom pöördub kohe sootuks teiseks kui nad relvad käest panevad . </s> <s> Siis enam ei meenuta nad kahte noort hundikutsikat , kes teineteist hammastega naksates mänglevalt jõudu proovivad ja võivad isegi verepiisa välja hammustada , kuigi tegelikult teineteist sügavalt armastavad . </s> <s> Ei , siis enam mitte . </s> <s> Siis on nad jälle Orleansi Neitsi , kelle poole on pööratud kogu Prantsusmaa pilgud ja vapper , kuid veidi kentsakas rüütel Gilles de Rais , Jehanne'i ustav kindral . </s> <s> Nad pöörduvad tagasi oma rollidesse , muutuvad etturitteks kuningate ja kuningannade malemängus . </s> </p>
<p> <s> Me olime jõudnud Anjou'sse , de Rais' valduste piirimaile . </s> <s> Paistis , et kõik , kogu rahvas teab - Yolande d'Aragon on lasknud Jehanne'i vabastada selleks , et ta enda juurde kutsuda ja saata ta ristiretkele . </s> <s> Prantsusmaa , kuningavõimu ja püha usu kaitsmiseks . </s> <s> Neitsi , kes oli kutsunud inglasi üles pöörama oma relvad türklaste ja boheemia hereetikute vastu , ja lubanud neid ka ise karistada , minevat nüüd ise tõepoolest ristisõtta . </s> <s> Sellest jutustasid ka mitu laulu , mis kulutulena meie retke saatsid , ette jõudsid , et siis veidi moonutatuna , kuid veelgi ülevamatena tagasi tulla . </s> <s> Me olime näinud mitmeid spontaanselt tekkinud relvastatud salku , kes end Jehanne'ile saatjaks pakkusid , kuid Richemond ja Gilles saatsid nad viisakalt kuid veenvalt tagasi . </s> <s> Kas läksid nad oma külla või naabreid riisuma - seda me ei teadnud . </s> </p>
<p> <s> Me ööbisime mingis kindluses , mille nime ma teada ei saanudki , see oli veidi lagunenud , sest sõjalisel otstarbel polnud seda juba ammu kasutatud . </s> <s> Kunagi olevat see kuulunud kellelegi St. Claire'ile , kes oli templirüütel , mille eest tal pea maha raiuti . </s> <s> Itaalias on minu käest templirüütlite kohta tihti päritud , see kunstnike , kaubitsejate ja jumalameeste rahvus pole kunagi suutnud mõista , miks Philippe nad hävitas . </s> <s> Ja mida oli mule neile öelda ? </s> <s> Itaalased on seltside , ühingute ja perekondade rahvus , Igaüks on millegi liige , see tekitab kuuluvustunnet ja aitab elus läbi saada , sul on mitu lojaalsust . </s> <s> Kuidas sai üks kuningas hävitada üle kogu ma levinud ordu - ei suuda nad mõista . </s> <s> Itaalased ei mõista kuningavõimu ideed , sest kes oleks siis papa . </s> <s> Nad vihkavad Roomat , aga armastavad paavsti . </s> <s> Neile piisab paavstist . </s> <s> Kui neil oleks kuningas ... kui neil oleks kuningas kakleksid vürstid veelgi rohkem omavahel . </s> </p>
<p> <s> Mõtisklesin nende asjade üle enne und kindluseaknal kui Jehanne minu juurde tuli . </s> <s> Me vaatasime vaikides tähti ja lõpuks ta küsis : </s> </p>
<p> <s> " Mis on täht ? " </s> </p>
<p> <s> " Mis on taevas ? " küsisin ma vastu . </s> </p>
<p> <s> " Mõnikord ma mõtlen , " ütles neiu , " et tähed on inglid . </s> <s> Nad elavad seal üleval ja vaatavad kõike maa peal toimuvat pealt . </s> <s> Kui on tarvis , siis nad lendavad alla ja ilmutavad end. " </s> </p>
<p> <s> " Aga miks neid ainult öösiti näha saab ? " </s> </p>
<p> <s> " Öö on aeg , millal meie peame neid vaatama . </s> <s> Vaatama , veenduma ja mõtlema , et nad on olemas ja näevad kõike . </s> <s> Ja võibolla ilmuvad inglid meile siis unenägudes . </s> <s> Kas see ei võiks nii olla , Guillaume ? " </s> </p>
<p> <s> " Kui me tahame , et tähed oleksid inglid , siis kindlasti see nii ongi . " </s> </p>
<p> <s> " Aga eiole ju tegelikult . " </s> </p>
<p> <s> " Ma ei tea , Jehanne , mis on tegelikult ja mis pole . </s> <s> Mis tähtsust on sellel , mis on täht tegelikult , kui me näeme seda nii või naamoodi . </s> <s> Näiteks inglina . </s> <s> Jumal on nad meie kohale riputanud , järelikult oli tal selleks kindel tagamõte . </s> <s> Miks küsida , mis on täht tegelikult , kui nad näitavad meile teed nii merel kui usus ? " </s> </p>
<p> <s> " Ja veel olen ma mõelnud , " sosistas Jehanne mulle vastamata , " et kui tähed on inglid , kas ei võiks siis olla nii , et iga inimese jaoks on taevas üht täht , üks ingel . </s> <s> Ja kui see inimene sureb , siis täht langeb . " </s> </p>
<p> <s> " Mõni täht ei lange kunagi , Jehanne . " </s> </p>
<p> <s> " Ma kardan neid öid , " rääkis neiu edasi , " mil taevas pole ühtegi tähte . </s> <s> See on õudne , hirmus . </s> <s> Nagu oleks terve maailma välja surnud . </s> <s> Ja siis alati ma mõtlen , et millal nad küll tagasi ilmuvad , ja kas nad üldse ilmuvad . </s> <s> Ja kas pärast pimedust ilmuvad taevavõlvile tähed või Apokalüptise neli ratsanikku ... </s> <s> Kas te teate , Guillaume , milline on Neitsi tähtkuju ? " </s> </p>
<p> <s> " Ei , " ma raputasin pead . </s> </p>
<p> <s> " Mina ka mitte . </s> <s> Aga see on ju olemas ? </s> <s> Kusagil seal üleval . " </s> </p>
<p> <s> " Kindlasti . </s> <s> Me ei pruugi seda siit ainult näha . </s> <s> Ka Itaalias on taevas teistsugune . " </s> </p>
<p> <s> Jehanne vaikis pikka aega . </s> <s> " Aga milline on taevas seal , kuhu me läheme ? " </s> </p>
<p> <s> " Kuhu me läheme ? " kordasin ma kajana . </s> </p>
<p> <s> " Seal , kuhu mind saadetakse . </s> <s> Seal , kuhu juhatab mind maris stella ? " </s> </p>
<p> <s> " Ma ei tea . </s> <s> Aga kui see täht mere kohale ilmub , siis te teate , et olete õigel teel ... " </s> </p>
<p> <s> " Mäletate , " katkestas mind neiu , " seal teel , ma ütlesin teile , et las jäägu parem kõik nii nagu on ? " </s> </p>
<p> <s> " Jah , " pomisesin ma . </s> </p>
<p> <s> " See on ... " ta otsis sõnu , " kummaline tunne kui sinust laule tehakse . </s> <s> Ei , ärge segage vahele . </s> <s> Ma olen lahingus kandnud lippu ja viinud mehi nii surma kui võidule ja kuulsusele . </s> <s> Minu auks on karjutud , mind on ülistatud ja minu hingeõnnistuseks peetud missasid , terved linnad on tulnud mind tänavatele tervitama ja tänama , et ma olen teinud seda , mida Jumal tahtis , et ma teeksin . </s> <s> Ma olen käskinud tappa , ja ma olen ise tapnud ja mind on tahetud tappa . </s> <s> Need kõik on asjad , milleks sa ei saa ega ei oska ennast ette valmistada . </s> <s> Ainult usk aitab , see on sinu kilp ja mõõk . </s> <s> Kui ümberringi on ainult vägivald , tapmised , rüüstamised , sõjad ja vägistamised , siis on ainult usk ja Jumal need , kes sind aitavad . </s> <s> Usk on sinu kilp , kui sa tahad pageda ja minna kloostrisse , ja sinu mõõk , kui sa tahad lõpetada vägivalla ja sundida inimesi aru saama , et elada saab ja tuleb teisiti . </s> <s> Ja usk on nii ilus , Guillaume ja teie laulud on ilusad . </s> <s> Maria Magdalena oli ilus ja maris stella on ilus . </s> <s> Maailm ilma vägivallata on ilus . </s> <s> Aga ainult maailm , kus on usk , on ilus . </s> <s> Sõda ei ole ilus , aga kui sa tead , et sõdid usu ja ilu nimel ... </s> <s> Guillaume , te kirjutate nii ilusaid laule ja kirjutate minust . </s> <s> Kõik laulavad neid , isegi kirikus lauldakse aga ma ei saa lahti tundest , et iga suu , mis laulab Mariast ja maris stella'st ja minust , kuulub teile . </s> <s> Mind on tänama tulnud terved linnad ja tean , mille eest on nad mind tänanud . </s> <s> Aga ma ei tea , mille eest teie mind tänate ja kiidate . </s> <s> Ma tahan , et te minuga kaasa tuleksite , väga tahan , aga ärge laulge enam minust . </s> <s> Seda ma tahtsingi teile öelda , et nii nagu praegu on , ongi kõige parem . " </s> </p>
<p> <s> " Kui ma tulen teiega kaasa , " suutsin sundida end ütlema . </s> </p>
<p> <s> " Isegi siis kui te ei tule ... " ta kõhkles . </s> <s> " On hea kui kõik on nii nagu on . " </s> </p>
<p> <s> " Ma ei tea ju veel , kas mind tahetakse teiega kaasa lasta . " </s> <s> Ma tõesti ei teadnud , minu lumm polnud veel lõppenud . </s> <s> Aga siis polnud Yolande d'Aragón veel minuga kõnelenud . </s> </p>
<p> <s> Yolande otsustas küsimuse lahendada enne kuninga saabumist . </s> <s> Esiteks on noorel Charles'il viimasel ajal liiga palju ideid , mis viitab tärkama hakkavale kurikuulsale Valois'de isepäisusele ; teiseks ütles mingi sisemine hääl hertsoginnale , et Charles saaks sellest võimaluste ja valikute kombinatsioonist hoopis teistmoodi aru . </s> <s> Ta küsiks kohe , et palju see maksma läheb ja haaraks siis kahe käega peast ning kukuks halama , kui Yolande talle teatavaks teeb , kelle ja millega tal hüvasti tuleb jätta . </s> <s> Palju parem on kuningale kõike serveerida kui juba sündinud fakti pähe , ehk isegi vähetähtsa fakti pähe . </s> <s> Täpselt nii nagu Jehanne'i vabastamist . </s> </p>
<p> <s> Enne lõpliku käsu andmist oli Yolande saatnud kuningale ja tema nõukogule lühikese teadaande - avanes võimalus ja ma kasutan seda , aidaku meid jumal . </s> <s> Jumal aitas , kõik töötas , Jehanne sai vabaks . </s> </p>
<p> <s> Kahtlemata tunneb kuningas juba huvi , et mis tema riigis õieti toimub . </s> <s> Jehanne'i vabastamiseks ei andnud ta otsest käsku , kuid Yolande mängis ühe majesteedi ammu pillatud fraasile ( " Nojaa , kui tekib mingi võimalus , tuleb seda kohe kasutada , kuid praegu ei ole ühtegi võimalust . " ) . </s> <s> Kindlasti on kuningas hämmelduses , kuuldes mingist uuest ristisõjast ja Jehanne'i protsessioonist . </s> <s> Kuid ta peab olema ka rõõmus , sest inglased pole ootamatust löögist veel toibunud ning Burgundia hertsogil avanes suurepärane võimalus olla nii inglaste kui kuninga ees puhta näoga . </s> <s> Phillipe ja Charles on leppimisele sammukese lähemal , Inglismaa ja Burgundia liit lõhenemisele sammukese lähemal , ehkki vormiliselt pole Bedfordil Phillipe'ile midagi ette heita . </s> </p>
<p> <s> Yolande oli neil päevail vähe maganud , kogu Prioraadi agentuur oli töösse rakendatud . </s> <s> Kuningas pannakse sündinud fakti ette , sest Portugalist oli Yolande isegi juba laevad ära tellinud ; Bretagne'i hertsog valmistas salaja pulmi ette ja luges vaimustuses de Rais' maid ja mõisu üle . </s> <s> Jääb veel vaid kõige tühisem - asjaosalistele enestele nende saatus teatavaks teha . </s> </p>
<p> <s> Ta võttis ühe paberi , see oli isa de Tulle'i - ja sedapuhku täiesti tõene - ettekanne . </s> <s> Gilles de Rais on alustanud oma maade müümist , ta ei suuda oma luksuslikku eluviisi muidu ülal pidada , kui ei võõranda maid . </s> <s> Siis võttis ta teise paberi - selle oli samuti kirjutanud isa de Tulle'i käsi , see oli kuninga edikti projekt , millega keelatakse Bretagne'i hertsogi vasallil Gilles de Rais'l oma maade üksikaupa müük ja kõik ostueesõigused antakse Bretagne'i hertsogile . </s> <s> Ja siis oli siin ka kolmas paber . </s> <s> See , millega Gilles de Rais tunnistatakse nõndanimetatud Outremeri asekuningaks ja hertsogiks , sest need maad on ta pärinud oma kauge sugulase Walderon St.Claire'i kaudu . </s> <s> Ühtlasi kinnitab kuningas kõik seniste da Rais'de maade ja valduse müügi Bretagne'i hertsogile . </s> </p>
<p> <s> " Vaid mõned allkirjad , Teie Majesteet , meil on siin suurepärane võimalus luua abieluliit Bretagne'iga ning võita uusi maid kaugel üle mere . </s> <s> Üksikasjadega ei pea Teie Kõrgus pead vaevama , vaid mõned allkirjad ... " </s> </p>
<p> <s> " Muuseas , isand de Rais , kas teile öeldi juba , et täiesti hämmastaval kombel olete just teie Outremeri seaduslik kuningas ? </s> <s> Mis , kas tõesti te ei teadnudki veel ? </s> <s> Veetke siis vähem aega jahil ja Neitsiga mõõgavõitlust harjutades , kõik juba räägivad sellest , kuidas teie siis ei tea ... ja uut tiitlit vastu võttes müüte te ju oma maad Bretagne'i hertsogile , ja-jaa ... " </s> </p>
<p> <s> " Jehanne , kullake , nii kurb , kas pole , et meie esmakohtumine on ka meie lahkumiseks . </s> <s> Sa oled jälle oled sa näinud nägemusi , jälle oled sa otsustanud , jälle oled sa minemal pühale missioonile ja on vähe , mida mina sinna parata saan , ehkki katsun sind aidata nii nagu iganes suudan ... " </s> </p>
<p> <s> " Guillaume Dufay ! </s> <s> Meie aja kõige imetlusväärsem helilooja , uskuge mind , mul pole sõnu , et väljendada oma ausust ja lugupidamist . </s> <s> Minu õukond ootab teid , te olete lõpuks koju jõudnud oma pikkadelt rännuteedelt ... " </s> </p>
<p> <s> Ma põlvitasin ja suudlesin tema kleidipalistust , ma ei julgenud tõsta oma pilku , tema ilu põletas endiselt mu nägu ja tarkus mu hinge . </s> <s> Tänutunne ja lumm ei lubanud mul talle otsa vaadata ja kurku tõusnud klomp pitsitas häält . </s> <s> Ma põlvitasin ja suudlesin tema kleidipalistust ning sosistasin nõrkeval häälel : " Ei , Teie Hiilgus . </s> <s> Ärge lubage mul valida , käskige mind , käskige ! " </s> </p>
<p> <s> " Te käsite mul teid käskida ? " </s> <s> Naise hääl oli külm . </s> </p>
<p> <s> " Ei , Teie Hiilgus , ei kunagi ... " </s> </p>
<p> <s> " Tõuske , Guillaume Dufay , tõuske . </s> <s> Ärge pange mind piinlikkust tundma . " </s> </p>
<p> <s> Hämaralt valgustatud Machecouli lossi kõige suursugusemas kambris oli väga jahe . </s> <s> Sügis hakkas oma hiilgusesse jõudma ja ma polnud harjunud Bretagne'i iilide ja vihmadega . </s> <s> Läbi tõmbetuule käes värelevate küünlaleekide taga nägin ruumi tagumises otsas istumas morni preesterit , keda oli mulle esitletud Pascal de Tulle'ina . </s> <s> Sealsamas istus ka konnetaabel Richemond , kes näis neil päevadel käituvat kui Yolande d'Argaóni kõrgem sõjanõunik . </s> <s> Nad oli vaikinud kogu meie õhtutundide saatel toimunud jutuajamise , konnetaabel seepärast , et ta oli teatanud , et Jehanne'i vabastamine on minu lugu ja minul on õigus seda jutustada , tema oli vaid tühine kõrvalaitaja ; isa de Tulle seepärast , et tema oli kuulaja . </s> <s> Ta oli mind julgustava muigega tervitanud - " Esmakordselt oma elus kuulan ma sõjasündmuseid vaimuliku käest , jutustage , mu poeg , jutustage . " </s> <s> Ja ma jutustasin . </s> <s> Terve õhtu , kuni päike oli vajunud metsaserva taha ja ruumis süüdati küünlad , olin jutustanud oma rännakust , oma unelmatest ja tegudest , oma muusikast ja pühadest märkidest , sõjast ja tapmisest , veenmistest ja petmistest , lootustest ja hirmudest . </s> <s> Ja nüüd tahtis see naine minult neid ära võtta ! </s> </p>
<p> <s> Mind ei kõigutanud jutud Gilles de Rais' ootamatust õnnest , päritud maadest üle ookeani , kuhu ta nüüd koos Jehanne'iga saadetakse . </s> <s> Mind ei huvitanud kuigivõrd kuuldused , et de Rais' maad müüakse Bretagne'i hertsogile , ega ka kuulujutud , et asi pole puhas aga see suurustav parun ei suuda oma hulluses märgata , et teda pügatakse . </s> <s> Ta oli oma kinnismõte ja kire küüsis ja selles kadestasin ma teda ja tundsin kaasa , sest patune tunneb patust . </s> </p>
<p> <s> " Te üllatate mind , Guillaume Dufay . </s> <s> Tõsiselt , " pomises Yolande d'Aragón ja pöördus järsult , jättes mind langetatud päi põlvitama . </s> <s> Ta läks tagasi oma nikerdatud käsipuudega ja kullatud nupuudega tooli juurde ja istus . </s> <s> " Ma ootasin väga teiega kohtumist ... </s> <s> Teate , kõigepealt panite te mind nutma , siis piinlikust tundma ja lõpuks jahmatasite . </s> <s> Pole just palju mehi , kes sellega on hakkama saanud . </s> <s> Kas see ongi see kuulus Burgundia kombestik ? " </s> </p>
<p> <s> " Ma ei tea , kas mul on enam õigus end burgundlaseks pidada , " vastasin mina , endiselt põlvitades . </s> </p>
<p> <s> " Ohjaa , te peate ju end reeturiks . </s> <s> Kas saab muusikat kirjutades ja ühte hinge päästes kedagi reeta ? " </s> </p>
<p> <s> " Ennekõike , " isa de Tulle köhatas , " teenite te jumalat . </s> <s> Ja teda pole te kindlasti reetnud . </s> <s> Pigem vastupidi . </s> <s> Nii et unustage need mõtted , võttes vastu aulise emada pakkumise ei reeda te kindlasti ei Burgundiat ega jumalat . " </s> <s> Ta ütles seda rahulikul toonil ja veidi tüdinult . </s> <s> Kindlasti ei suutnud temagi mõista ei oma emanda innukust ega minu tõrksust . </s> </p>
<p> <s> " Kõrgeauline hertsoginna , " sõnasin mina ja tõusin . </s> <s> " Kui ma midagi olen reetnud , siis on need minu õpingud ja õpetajad Itaalias , kuhu ma enam iial tagasi ei pöördu . </s> <s> See on kuritahtlik ande vastu , mille jumal on minu sisse istutanud , aga samas on seal ka vaba tahe . </s> <s> Kui te mind käsite , jään ma Anjou'sse ja olen teie ustav teener . </s> <s> Kui te lasete mul valida ... " </s> </p>
<p> <s> " Siis lähete te koos Jehanne'iga , " lõpetas Yolande . </s> <s> " Te lähete kaugele maale , seiklustesse ja hädaohtudesse , tundmatusse , eemale ja ära kõigest , millega olete harjunud ? " </s> </p>
<p> <s> " Kui see on nii , et jumal on pannud Mere tähe ja Neitsi Prantsusmaa üle valvama , siis ... </s> <s> Emand Yolande , ma usun seda ja seda rääkisin ma ka Jehanne'ile . </s> <s> Kuidas saaksin ma nüüd hüljata selle , mida olen ise uskunud ja aidanud ka teisi uskuma panna ? " </s> </p>
<p> <s> " Oo , " Yolande kergitas kulme ja tema pilk oleks võinud mind põrmu paisata . </s> <s> " Kas teie ka peate end jumala tööriistaks ? " </s> </p>
<p> <s> " Püüan vaid käituda südametunnistuse järgi . " </s> </p>
<p> <s> " Kas seda ei püüa me kõik ? </s> <s> Kuid ajad on sellised , et ... " </s> <s> Naine vakatas ja vaatas abiotsivalt de Tulle'i poole . </s> <s> Äkki sigines ta näkku naeratusevine . </s> <s> " Isa , kas te ei aitagi mnd seda õnnetut veenda . </s> <s> Ma ju soovin talle ainult head . " </s> </p>
<p> <s> " Kogu minu austuse juures , " vaimulik köhatas ja silmitses mind leebelt . </s> <s> " Kogu oma austuse juures , pean oma imestuseks tunnistama , et mõistan seda noormeest väga hästi . </s> <s> Mäletate , kunagi tegite te ka mulle ettepaneku Anjou' teenistusse astuda ja Anjou'd ja trooni olen ma nüüd oma parema äranägemise järgi ustavuses teeninud . </s> <s> Ma mäletan neid kõhklusi ja hirme , mida otsustades pidin läbi elama . </s> <s> Teie pilgu all ja teie küsimuste ees vaatab igaüks oma hinge sisse ja leiab sealt õiged vastused . </s> <s> Ma arvan , et see noormees juba astus teie teenistusse ja tegi kõik , mis temast sõltus , et teie soov saaks täidetud . </s> <s> Nüüd on ta jälle uue valiku ees , kuid ei suuda loobuda esimesest valikust . </s> <s> Te paluiste tal midagi teha ja ta tegi . </s> <s> Nüüd tahab ta seda vaid edasi teha . " </s> </p>
<p> <s> Mingil kummalisel kombel oli see mees sõnastanud täpselt minu mõtted , kuigi tema vaatepunkt oli teine . </s> <s> Ma olin talle tänulik , ehkki hoomasin , et minu teenistus Anjou' õukonna kapellmeistrina ei huvitanud teda põrmugi ja ta tahtis selle vestluse vaid kiiremini lõpetada . </s> </p>
<p> <s> " On see tõesti nii ? " pöördus Yolande minu poole . </s> </p>
<p> <s> " Minu anne , ainus anne , on muusika , " sõnasin ma ettevaatlikult . </s> <s> " See on kõik , mida ma oskan ja suudan hoole ja armastusega teha . </s> <s> Muusika on minu jaoks ilu , täiuslikkuse ja harmoonia kunst . </s> <s> Selles saan ma näha ja tunda ideaale , mis puuduvad tegelikus maailmas . </s> <s> Kui ma olen loonud laulu , mis aimab järele neid ideaale , mis tundub mulle ilusa , täiusliku ja harmoonilisena , siis usun , et ka maailm on sellest ehk veidikene muutunud , sest see laul on nüüd maailmas olemas . </s> <s> Võibolla valatakse sellepärast üks piisk verd vähem , võibolla on maailmas selle tõttu rohkem usku ja armastust . </s> <s> Ma ei pea end jumala tööriistaks , ma arvan , et olen liialt tühine , et mind on pühaks missiooniks välja valitud . </s> <s> Ometi olen minagi kogu aeg teel ja olin teel juba enne kui mul oli õnn kohata kaunis Cambrai's konnetaabel Richemondi , kes vaid kinnitas minu rännakusihtide suunda . </s> <s> Ma tulin otsima ja tabama imet , ma tulin et näha Neitsit , kellest kõnelevad kõik õukonnad . </s> <s> Ma tulin püüdma ilu täiuslikkust ja harmooniat , et seda oma muusikas talletada ... või kas ma üldse suudangi sõnadega edasi anda seda tungi , mis juhatas mind Roomast Provénce'i , Savoiasse ja siis Burgundiasse . </s> <s> Ma olin teel , kõrgeauline emand Yolande ja teie suunasite mind minu tõelisele unelmale ning eesmärgile lähemale . </s> <s> Ma nägin teda , rääkisin temaga , veensin teda ja jagasin temaga oma usku ja armastust . </s> <s> Tema läbi jõudsin ma ilule ja harmooniale veelgi lähemale . </s> <s> Nüüd olen ma veendunud , et me kõik oleme jumala tööriistad selles saladuslikus lõimes , mis kulgeb üle aegade , mille alguses on üks üle Vahemere purjetav paat ning keskel Bretagne'ist teele asuvad laevad . </s> <s> Ja vaid taevas ise teab , milleni see lõim ulatub . </s> <s> Aga ma tean , et olen leidnud oma raja , millest enam pole mul õigust kõrvale pöörata . " </s> </p>
<p> <s> Nad vaikisid ja kuulasid mind ja vaikisid ka siis , kui ma olin lõpetanud . </s> <s> Lõpuks Yolande d'Aragón ohkas , vaatas küsivalt ringi ja lausus : " Ma pole vist kunagi varem kuulnud nii pühalikku eneseõigustust . </s> <s> Aga olgu , Guillaume Dufay , ma küsin teilt viimast korda . </s> <s> Kas te võtate vastu minu ettepaneku ja jääte minu kõrvale , et üht vananevat naisterahvast oma muusikaga arstida ? " </s> </p>
<p> <s> " Kõrgeauline hertsoginna , pole olemas teist ... " </s> </p>
<p> <s> " Jätke ja vastake - kas jah või ei ? " </s> </p>
<p> <s> " Ei . " </s> </p>
<p> <s> " Siis võtke nüüd palun oma lauto ja laulge meile . </s> <s> Viimast korda . " </s> </p>
<p> <s> Vesi . </s> </p>
<p> <s> Ääretu vesi , lõputa . </s> </p>
<p> <s> Kas tõesti on maailmas rohkem vett kui maismaad , nagu väidab meie tubli kapten Diogo de Silves ? </s> </p>
<p> <s> Kolmkümmend päeva ja ööd oleme me teel olnud , kolmkümmend päeva , mille jooksul päike sillerdab ja vaigistab laineid ja kolmkümmend ööd , mil kõrgel läänetaevas särab maris stella ja juhatab meile teed . </s> <s> Kapten Diogo de Silves ütleb hämmeldunult , et ta pole oma Atlandi-reisidel varem sellist tähte näinud , ehkki neli aastat tagasi purjetas ta läände ja avastas saared , millele pandi nimeks Assoorid . </s> <s> Ta ütleb , et nüüd rihib ta oma astrolaabi just selle tähe järgi , aga mitte Polarise järgi , nagu varem . </s> <s> Maris stella - ka kapten de Silves kutsub seda nüüd niimoodi - hoiab meid õigel kursil . </s> <s> Kuidas võinukski see teisiti olla ? </s> </p>
<p> <s> Meil on kirju laevastik . </s> <s> Kõige ees purjetab Outremerist tulnud " Sainte Marie " , mis tunneb teed , hoovuseid ja tuuli , see on teistest laevadest nii erinev , ühe suure purjega , madal , piklik ja eest vibuna üles painduva ninaga . </s> <s> Nüüd lehvib selle mastitipus lipp , mille ühel poolel on kolm liiliat ja teises must rist kollasel taustal - Prantsusmaa marssali ja Outremeri asekuninga sire Gilles de Laval Rais vapp . </s> <s> Siis järgneb de Silvese " Santo Cristo " , laev mille annetas Yolande d'Aragónile Portugali prints Henri , kõigi kristlike maade kõige targem mees meresõiduasjanduses ja - nagu ma juhuslikult kuulsin - ühtlasi ka Püha Kristuse ordu meister , mis olla templirüütlite varjatud jätke Portugalis ja mulle mõistmatut niiti pidi seotud saladusliku Prioraadiga , mida käsutab isa de Tulle . </s> <s> Aga meil on veel viis laeva , kaks neist pärit samuti Portugalist ja ostetud rahade eest , mille emand Yolande sai Gilles de Rais' maade võõrandamisest Bretagne'i hertsogile . </s> <s> Prints Henri näitas üles erakordset armulikkust ( või oli see isa de Tulle'i pikk käsi ) ja rentis kaks oma kõige võimekamat kaptenit Bartolemeau Perestrello ja Gil Eanesi ühes laevadega Outremeri asekuningale . </s> <s> Prints Henri , keda Portugalis ka Meresõitjaks kutsutakse , saabus isiklikult eskaadri teeleminekuks kohale , osales pidustustel ja missal ning näis , et kellegi Burgundia Guillaume Dufay' muusika innustas temas kristlikku hardust vaid tagant , kõrgeauline prints kuulutas , et kõigi valitsejate püha kohus on jätkata ristisõdu ja võidelda uskmatutega aga samuti uurida maailma , mille Jumal on inimese jaoks loonud . </s> <s> Ja siis veel purjetab meiega bretooni kalurite laev , mida ei kihuta vist tagant niivõrd usuline hardus vaid veendumus , et kui läänest saabuvad Bretagne'i randa tursaparved , siis peab just läänepoolsemates vetes neid eriti rohkesti olema . </s> <s> Ning veel on meiega mornid baski vaalakütid . </s> <s> Nemad seilavad otse " Sainte Marie " kõrval , sest need mehed on enda kinnitusel Outremeri lähedal käinud vaalu küttimas , ning tunnevad samuti tuuli . </s> <s> Portugaalased ei usu neid - naabrimeeste kadedus , arvan ma - aga küllap on baskidel siiski õigus . </s> <s> Nad räägivad üldse vähe , ning millegipärast pidi ju alati kõiketeadev emand Yolande nad eskaadrisse arvama . </s> <s> Pealegi elavad baskid maal , mis varjab palju saladusi Maria Magdalenast ja nende tarmukas enesekindlus on meile toeks . </s> <s> Ju nii peab olema . </s> </p>
<p> <s> Ka meie seltskond on kirju . </s> <s> Eelkõige on siin palju sõjamehi , neid , kes ei soostunud Neitsi Jehanne'ile ilma nendeta minna laskma , ja kes olid tema kõrval võidelnud kuulsusrikastes lahingutes Patay's , Loire'i orus ja Orleans'i all . </s> <s> Aga siin on ka elukutselisi meremehi , vaimulikke ja õnnekütte , keda tiivustab saamahimu . </s> </p>
<p> <s> Aga ma ei hooli sellest , ma olen õnnelik . </s> </p>
<p> <s> Olen isegi siis õnnelik , kui ma vaatan Jehanne'i ja Gilles de Rais'd . </s> <s> See ei tee haiget , sest ma olen aru saanud - kõige parem ongi nii nagu praegu on . </s> <s> Outremer vajab oma päästjat ja Neitsit , keda maris stella on üle mere juhatanud ; Gilles vajab kinnitust , et ta talitas õigesti hüljates oma maad ja seadusliku abikaasa ning ka Guillaume Dufay talitas õigesti . </s> <s> Isegi kui tal ei saa olema publikut , on tal muusa . </s> </p>
<p> <s> Vesi . </s> </p>
<p> <s> Ääretu vesi , lõputa . </s> </p>
<p> <s> Vesi on ilus . </s> <s> Ja öötaevas sirav maris stella on ilus . </s> <s> See on minu täht , usu täht , mere täht , armastuse , harmoonia ja täiuslikkuse täht , ettetähenduse ja igavese hoole täht . </s> </p>
<p> <s> Mõnikord õhtuti võtan ma oma lauto ja laulan . </s> <s> Jehanne kuulab mind ja teeb näo , nagu oleks ta oma keelu unustanud . </s> <s> Ma ei laula Mere tähest , oh ei , ma laulan teisi laule , aga nendes on juttu samadest asjadest . </s> <s> Gilles de Rais lubas minust teha Outremeri kuningliku kapellmeistri ja ma nõustusin . </s> <s> Miks ka mitte ? </s> <s> Ma ei tea , mis meid ees ootab , aga ühte tean ma kindlasti . </s> <s> Minu lumm pole veel lõppenud . </s> </p>
<p> <s> Vana Meguaasaagunk ei olnud saanud sel ööl und . </s> </p>
<p> <s> Mere poolt uluv tuul oli täis veidraid sosinaid , see tõi temani kummalisi hääli ja helisid , ta ei suutnud püüda tuulest keelt , see oli nii imelik ja võõras . </s> <s> Nii ei rääkinud kindlasti mi'kma'kide sõbrad kivist müüriga külas , kus vana Meguaasaagunk oli tihti käinud , et tarkust jagada ja uudiseid kuulata . </s> <s> Ometi meenutas sosin talle midagi , mida ta nooruses kuulnud oli , aga see oli nii ammu , et ta ei suutnud meenutada . </s> </p>
<p> <s> Koidikul oli Meguaasaagunk end üles ajanud ja mere poole komberdanud . </s> <s> Ärev tunne ei lahkunud temast hetkeski , ta teadis , et täna peab midagi juhtuma , aga millise jumala tahtmise läbi , seda ei suutnud Meguaasaagunk ära arvata . </s> <s> Külm tuul läbistas ta vanu konte , kui ta kõrgel kaldal seisis ja terava pilgu mere poole suunas . </s> <s> Ta tunnetas tuult , haistis tuult , maitses tuult . </s> <s> Oli selles mingi muusika ? </s> <s> Olid selles võõrakeelsed sõnad ja mõtted ? </s> </p>
<p> <s> Ta seisis kaua , hirvenahast ürpi keha ümber koomale tõmmates ja männiroikale toetudes . </s> <s> Ka merelinnud olid ärevil , nad olid lennanud kaugele , hallkotkas teab , kust sel aastaajal saab poegadele parimaid värskeid turski , need on seal , kaldast eemal Miauputeki rahu taga , ning midagi oli kotka pilku häirinud . </s> </p>
<p> <s> Meguaasaagunk seisis ja ootas . </s> <s> Mis see ka ei oleks , peaks ta seda varsti nägema . </s> <s> Ta sikutas kotist välja mõned kuivatatud juured ja näris neid , väsimus taandus , nüüd nägi ja kuulis ta veel teravamalt . </s> <s> Vend kotkas , anna mulle silmad , palus ta , aga kotkas oli poegade kaitsmisega liiga ametis , et vana teadmamehe palvet kuulda võtta . </s> </p>
<p> <s> Lõpuks , keskhommiku paiku ta nägi . </s> <s> Need olid väikesed täpid , mis taamal mere kohal nähtavale ilmusid . </s> <s> Helid muutusid selgemaks , tuul sosistas kurjakuulutavamalt . </s> <s> Kindlasti ei olnud need vaalad , sest nende Mi'kma'ki merevelide keelt ja kutsumist mõistis Meguaasaagunk juba ammu . </s> <s> Pealegi pole nad sel aastaajal üldse siin , vaid palju rohkem lõuna pool . </s> <s> Kivist müüriga küla sõprade paadid ei saanud need ka olla , nemad ei saadaks läbi tuule kurje sosinaid ega seda külmakõlalist pilliviisi , mida Meguaasaagunk nüüd selgelt suutis eristada . </s> </p>
<p> <s> Täpid lähenesid aeglaselt , väga aeglaselt , otsekui pelglikult . </s> <s> Meguaasaagunk seisis seal kuni täpid muutusid purjeteks ja esimesed tähed taevas sirama lõid . </s> <s> Vana teadmamees seisis öö lähenedes muutusid ka tema aistingud ja mõtted üha süngemaks . </s> <s> Ta otsis abi tuulest ja lainetest ja taevatähtedest . </s> <s> Öelge mulle , mida me ootama peame , palus ta . </s> <s> Tuul tõi võõraid sosinaid , lained kandsid kurja lõhna , tähed aga sätendasid tummalt . </s> </p>
<p> <s> Meguaasaagunk vaatas taevast ja ei näinud seal ühtegi võõrast tähte . </s> <s> Ta vaatas , kuni silmad kipitama hakkasid ja ei näinud , et seal oleks siranud ükski võõras täht . </s> <s> Ta vaatas , aga ei suutnud näha , et taevas oleks ükski täht , mida seal varem poleks olnud . </s> </p>
<p> <s> Ta vaatas kaua aga ei näinud . </s> </p>
<p> <s> Indrek Hargla ; </s> </p>
<p> <s> veebruar - juuni 2003 </s> </p>
<p> <s> Guillaume Dufay ( 1400 - 1474 ) - Oma aja tuntuim muusik , flaami polüfoonilise koolkonna rajaja , kelle töödest on säilinud umbes kakssada . </s> <s> 1428-1433 õppis ta Roomas , ning tuli tagasi kodusesse Cambrai'sse 1439 , kust ta enam kunagi ei lahkunud . </s> <s> Paljud tema laulude tekstid kajastavad ajastu olulisi poliitilisi ja kultuurilisi sündmusi . </s> <s> Tema isikust pole teada kuigi palju . </s> <s> Ta kirjutas nii kirikumuusikat kui ilmalikke laule , suutis ühildada oma loomingus hardad pöördumised neitsi Maria poole ja kirglikud õhkamised veini ning kaunite naiste järele . </s> </p>
<p> <s> Arthur de Richemond ( 1392 - 1458 ) - Bretagne'i hertsog Jean V vend , kes tänu Yolande d'Aragóni manipulatsioonidele tuli üle armanjakkide leeri , temast sai Prantsusmaa konnetaabel . </s> <s> Ta võitles Jeanne d'Arci kõrval , kuid sattus kuninga juures ebasoosingusse . </s> <s> Hiljem tema õigused taastati ja ta aitas Yolande d'Aragónil läbi viia paleepöörde . </s> <s> Aasta enne surma sai temast Bretagne'i hertsog . </s> </p>
<p> <s> Gilles de Rais , sire de Laval ( 1404 - 1440 ) - Bretooni ülik , Prantsusmaa marssal . </s> <s> Võitles Jeanne d'Arci kõrval Loire'i oru kampaanias . </s> <s> Ühes tema kirjutatud müsteeriumis on nähtud vihjed õrnematele suhetele tema ja Jeanne'i vahel . </s> <s> De Rais hukati süüdistatuna pedofiilias ja üle saja lapse mõrvas , ehkki otseseid tõendeid ei leitud ja protsessi põhjuseks võis olla ka de Rais' rikkus . </s> <s> Samuti pole leidnud ühest kinnitust , et de Rais' on Gilles Perrault' mõistujutust tuntud Sinihabeme prototüüp . </s> </p>
<p> <s> Yolande d'Aragón ( 1379 - 1442 ) - Anjou' hertsoginna , Nelja Kuningriigi Kuninganna , Prantsusmaa kuninga Charles VII ämm ja õpetaja . </s> <s> Ajaloolased pole tema mõjukuse üle ühel seisukohal , kuid kindel on see , et Yolande oli hilise keskaja üks olulisemaid naispoliitikuid . </s> <s> Teda innustas emainstinkt ja mure laguneva riigi pärast , just tema orkestreeris Jeanne d'Arci ilmumise ja võitlused , kuigi ei suutnud teda inglaste tuleriidalt päästa . </s> </p>
<p> <s> Jeanne d'Arc ( 1412 ? - 1431 ) - Ilmselt üks sõjaajaloo edukamaid lipukandjaid , kes suutis vägedele sisendada religioossust , patriotismi ja võitlusindu , mis saavutasid Prantsusmaale Saja Aastase sõja lõppfaasi võtmevõidud . </s> <s> Tema päritolu , ilmumine ja hukk on täis vastuolusid , küsitavusi , saladusi , müüte ja legende . </s> <s> 1430. aasta suvel hoiti teda vangistuses Beaurevoir'is . </s> </p>
<p> <s> Jean d'Orleans ( Sohipoeg ) ( 1402 - 1468 ) - Orleansi hertsogi sohipoeg , hilisem krahv Dunois . </s> <s> Saja Aastase sõja üks olulisemaid Prantsusmaa väejuhte ja Jeanne d'Arci võitude teostajaid . </s> <s> Mõnede allikate järgi võis ta olla Jeanne'i poolvend . </s> </p>
<p> <s> René d'Anjou ( 1409 – 1480 ) – Yolande'i poeg , Anjou , Provence'i ja Bari hertsog . </s> <s> Ta elas pika ja seiklusrikka elu , võitles Jeanne d'Arci kõrval , oli Burgundia hertsogi vang ja oli legend juba oma eluajal . </s> <s> René oli ühtviisi romantik , unistaja , poeet , metseen kui ka vapper rüütel ja sõdalane . </s> <s> 20-aastaselt sai ta Siioni prioraadi suurmeistriks . </s> <s> René harrastas salateadusi ja müstikat , jättes endast maha mitmeid mõistatusi . </s> </p>
<p> <s> Olav Haraldsson ( 995 - 1030 ) - ka Olav Paks ja Olav Püha . </s> <s> Ta oli Harald Kaunisjuukse pojapojapoeg , kes esimest korda terve Norra enda võimu alla sai . </s> <s> Oli viikingina Inglise kuningas Aethelredi ja 1012 - 1014 Normandia hertsog Richard II teenistuses , kus astus ka ristiusku . </s> <s> Koos normannidega rüüstas Lõuna-Prantsusmaad ja seilas Vahemerel . </s> <s> 1014 sai temast Norra kuningas , viis läbi väga vägivaldset risitusustamist , mille pärast pidi põgenema oma õemehe Jaroslav Targa juurde Kiievisse . </s> </p>
<p> <s> Gudridur Thorbjarnadóttir - Vinlandi koloniseerija Thórfinnr Karlsefni naine , kes sünnitas ilmselt esimese valge ameeriklase Snorri . </s> <s> Koloonia ebaõnnestumise järel pöördus Gudridur Islandile tagasi , külastas hiljem Rooma paavsti ja suri Islandil nunnakloostris . </s> </p>
<p> <s> Richard III , Normandia V hertsog ( 997 - 1028 ) - Normandia hertsogi Richard II vanem poeg . </s> <s> 1027 - 1028 oli Normandia hertsog , suri tõenäoliselt mürgitamise tagajärjel . </s> <s> Abieelulepingu järgi pidi ta naiseks võtma de Vermandois' ja Anjou' krahvitari Adelaide ( Aliza ) Capet' ( Prantsusmaa kuninga Robert II Capet' tütar ) . </s> <s> Richardi surma tõttu abieelu ei toimunud , küll aga jõudis Adelaide talle sünnitada tütre Helena . </s> </p>
<p> <s> Leif ( ur ) Eirikursson ( 970 - 1020 ) - ka Leif Õnnelik . </s> <s> Gröönimaa esimese asustaja Eirikur Punase poeg . </s> <s> Kaubareisil Gröönimaalt Norrasse ristis kuningas Olaf Tryggvasson ta ristiusku . </s> <s> 1002 avastas ta Hellulandi , Marklandi ja Vinlandi , kus veetis ka talve . </s> <s> Ta innustas uusasukaid neid maid koloniseerima , kuigi ise jäi Gröönimaale . </s> <s> Leif on tõenäoliselt üks esimesi eurooplasest sihipäraseid maadeavastajaid . </s> </p></div1>
    </body>
  </text>
</TEI>
</teiCorpus>
</teiCorpus>
