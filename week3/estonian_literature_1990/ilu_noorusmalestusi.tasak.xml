<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> TIIBADE KASVAMISE AASTAD </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> TIIBADE KASVAMISE AASTAD </head>
<p> MÄLESTUSI 1933-1953 </p>
<p> <gap rend="luuletus"/> </p>
<p> <gap rend="esikaane_tekst"/> </p><div2 type="alaosa"><head> 1 . SISSEJUHATAVAID TEATEID SUGUVÕSAST </head>
<p> <s> Kui õhtul ei tule und , lendavad mu mõtted Lõuna-Eestisse , Tartumaa ja Võrumaa piirile , kus Otepää küngasmaastikus nelja järve vahel asub Purdemäe talu . </s> <s> Ja muidugi ka Purdemägi ise , mis kutsub oma pedajate , kuuskede ja kõivudega . </s> <s> Purdemägi leidnud oma nime sellest , et Käpa talu poisid käinud siitkaudu Tseema talu tüdrukutel külas . </s> <s> Aga kui oli mäest mööda saadud , ootasid ees sookael ja väike , üht järve teisega siduv oja . </s> <s> Kui ei tahtnud saapaid jalast kiskuda , siis tuli kuiva jalaga läbipääsemiseks murda Purdemäe metsast roikaid purdeks . </s> <s> Selle muistendi tõepärasust toetavad arhiiviandmed , mis näitavad , et Käpa peremees Rein Kruus on 1868. aastal kosinud Mäe-Tseema talu peretütre Mari Liini . </s> </p>
<p> <s> Käpa Reinust on säilinud mõningaid mälestuslikke teateid , kuid ta pole siiski esimene teadaolev Kruus . </s> <s> Reinu isa oli Villem , kes on kosinud 1837. aastal Leeno Tamme , Villemi isa ja Reinu vanaisa oli aga Jaan Kruuse , kelle raudristi jäänust mäletan Otepää vana surnuaia värava tagusest nurgast . </s> <s> Nähtavasti oli Käpa talu Kruusi perekond üks kõige vanemaid Vana-Otepää külas , kuna selle matusepaigaga algas kalmistu . </s> <s> Siiski pole Otepää vana surnuaed kõige vanem kohalik matmispaik : Linnamäe taga heinamaal konutab ürgne kivirist ning selle ümber paikneb muistseid kalme peitvaid mullakühme ja vagusid . </s> <s> Ka </s> </p>
<p> <s> kirikuaia muru näib varjavat mõningaid haudu , küllap just pastorite omi . </s> <s> Ja kui 1930. aastail õgvendati Otepää linnast väljaviivat Tartu tänavat , siis tuli sealsestki kruusast päevavalgele inimluid . </s> <s> Kuid ei mälestused ega arhiividokumendid anna meile pidevat teavet sajandite tagant , ainult üksikute suguvõsade jäljed ulatuvad kaugemale Põhjasõjast , mis hävitas ka kirikute meetrikaraamatud ja kroonikad . </s> </p>
<p> <s> Mõnikord on kerkinud küsimus , kuidas käänata perekonnanime : kas Kruus - Kruusa või Kruus - Kruusi ? </s> <s> Nähtavasti pole nimi KRUUS tuletatud mullaliiki tähistavast sõnast , vaid selle algupärane vorm on hoopis saksapärane Kruse , mida kannab osa suguvõsast . </s> <s> Tteiste rahvaste sekka sattunud Kruuside nimed on muutunud järjekindlalt Krusedeks , ka minu isa koolitunnistustel ilutseb seesugune saksapärane vorm. Käpa talu vanaperemees Johan Kruus ( 1880-1974 ) väitis mulle , et tema isa Reinu aegu seisnud krepostidokumendis nimi kujul Krusse ning Reinu soovil parandanud vallasekretär Gustav Wulff selle Kruusiks . </s> <s> Mainitud Johan väitis ka seda , et tema vanaisa Villem olnud kaks korda abielus ning kõige vanem poeg Rein , kes olnud tal esimese naisega , käinud ning käinud teisest abielust sündinud ( Leeno ) poegadega Käpa talu pärimisõiguse üle kohut . </s> <s> Otepää luteri koguduse I personaalraamat pole küll toda nimetut esiema registreerinud , vaid seal seisab ainult Tamme neiupõlvenime kandnud Leeno . </s> <s> Raske on tõtt kätte saada mineviku kohta : ajaloodokumente on säilinud vähe ning mõnedki neist on mitmeti tõlgendatavad . </s> </p>
<p> <s> Ka omaaegne topograafia oli teistsugune kui praegu . </s> <s> Käpa Johani kinnitusel polevat olnud Vana-Otepää mõisast Käpale otseteed ,, vaid see rajatud tema ajal. </s> <s> Võrumaa ja Tartumaa piir on vaieldav tänapäevani . . Kui Vana-Otepää küla ( d ) asuvad kindlasti Tartumaal , siis Vastse-Otepää küla ja vald paiknevad saarekesena Võrumaal ning neid eraldab Tartumaast Kanepi kihelkonna osa . </s> <s> Otepää kihelkond on kuulus oma Linnamäeks kutsutava linnuseaseme poolest , kuhu XIII sajandil püstitati piiskopiloss . </s> <s> Kuid paradoksaalsel kombel on täiesti äbarik Vana-Otepää mõis ( saksa keeles Schloss Odenpäh ) , mis " Eesti mõisate nimestiku " andmeil olevat rajatud juba XIII sajandil . </s> <s> Sellel Vana-Otepää mõisal polnud kivist häärberitki , vaid madal , ühekorruseline puust elumaja . </s> <s> Kuid Vana-Otepää mõisast on vähe teateid , eks möödunud sajandite jooksul ole sedagi korduvalt maha põletatud . </s> <s> Võin kinnitada vaid seda , et mõisast kilomeeter maad põhja poole asub Purdemäe talu . . </s> </p>
<p> <s> Ühe viite ajalukku tahaksin siiski ka selles raamatus teha . </s> <s> Käpa talu maadel asub järskude nõlvadega Ugandi- ( Uandi- , Oandi- ) mägi , mille järgi on nime saanud kogu Kagu-Eesti piirkond ning millest lätlased on tuletanud nime eesti rahva jaoks ( igaunis ) . </s> <s> Üllataval kombel pole eestlastel olnud nii palju teadmahimu , et nad oleksid Uandimäel arheoloogilisi kaevamisi teinud , et sealt ajaloolisi asitõendeid otsida . </s> <s> Ise olen küll paar korda püüdnud noori arheolooge sinna kaevama ahvatella , kuid nähtavasti on kõigil olnud suured tööplaanid tehtud , nii et minu ahvatlustel pole edu olnud . </s> <s> Nii jäävad ajaloo jaoks ainult Käpa talu inimeste ebamäärased teated , et Uandimäelt on kündmisel leitud ahelaid ja merevaigust pärle . </s> <s> Sääraseid pärle kündis mullast välja ka minu isa Purdemäe põllul , nähtavasti oli Otepää piirkond muinasajal tihedasti asustatud ning merevaigust ehteid on kantud laial alal . </s> <s> Uandimäe uurimise vastu on vaieldud väitega , et Otepää Linnamägi on siit vaid viie kilomeetri kaugusel ning nii väikse vahemaaga vaevalt võiksid linnused asuda . </s> <s> Igatahes on Uandimägi linnusele iseloomuliku kujuga : järskude pervedega ning neid ümbritsevad sookaelad , nii et muinasajal võis see olla kaitstud ka veetõketega . </s> <s> Noorpõlves kavandasin kirjutada ajalooromaani " Otepää langemine " ning seal oleksin kahe linnuse lähedust seletanud kihelkonnavanemate isekusega : üks ei tahtnud teise voli alla langeda , vaid rajas oma kindlustatud paiga . </s> </p>
<p> <s> Otepäälastele polnud küll arheoloogia tundmatu nähtus , sest arheoloog Osvald Saadre kaevas aastail 1950-1962 Otepää Linnamäge ning mullakamarast vabastatud piiskopilossi varemed konserveeriti kõigile vaatamiseks . </s> <s> Kohalikul kultuuritegelasel , proviisor Valter Jalvistel oli arheoloogiliste leidude kogu , mis aga kitsastel sovetlikel aastatel läks kaotsi , kui teenekas kodu-uurija oma majast ilma jäeti . </s> </p>
<p> <s> Tulles tagasi Kruusi suguvõsa juurde , saab arhiiviandmete abil kindlaks teha üheksa sugupõlve . </s> <s> Neljandasse sugupõlve kuuluv Villemi poeg Hans ( 1862-1939 ) on minu vanaisa ning ta pidi läbi tegema raske eluvõitluse : Käpa talust lahkuma sunnituna pidi ta rajama uue kodu . </s> <s> Hans olevat küll Käpa talu pärast kohut käinud , kuid lootusetult , sest traditsioonide järgi päris talu kõige vanem poeg . </s> <s> Hans ei osanud ka muul viisil jõukale järjele tõusta , vaid kosis 1890. aastal Vana-Otepäält vaesest Kepi perekonnast tüdruku Anne ( 1862-1930 ) ning neil oli vaid kaks last - Liine ja Villem ; neist tütar suri paarikuisena ning nii jäi see suguvõsa haru ahtaks . . Minu isa Villem ( 1898-1978 ) on sündinud juba uues elukohas Päidla vallas Tüki külas . </s> <s> Toimus ka sotsiaalse seisundi langus : vanatalu perepojast sai kantnik ja retnik . </s> <s> Raske töörühmamise ja ihnsusega püüdis vanaisa paremale järjele jõuda ning tal õnnestuski tsaarirublasid tallele panna ning 1912. aastal 1400 rubla eest Vana-Otepää külla väike maatükk osta . </s> <s> Selle omandas ta metsavaht Tigaselt ning seetõttu on püütud minu kodutalu nimetada Tigase taluks , eriti ametlikes pabereis . </s> <s> Kuid säärane nimi ei hakanud uutele asukatele meeldima ning pikapeale asendus Purdemäe nimega . </s> <s> Metsavaht Tigane oli nähtavasti vilets peremees , ta polnud ehitanud hooneidki , vaid elas Purdemäe metsaservas koobastes - nende jälgi olen lapsepõlves näinud . </s> </p></div2><div2 type="alaosa"><head> 2 . PURDEMÄE TALU </head>
<p> <s> Vanaisal tuli alustada hoonete ehitamisega . </s> <s> Algul püstitas ta rehetare ühe kambriga , et oleks kuskil elada . </s> <s> Künkanõlvale ehitatud loomalauda alusmüürilt olen näinud aastaarvu 1924 ja viljakuivati plekist tuulelippu ehib arv 1932 - niisiis võttis ehitamine palju aega . </s> </p>
<p> <s> Kuivati ehitamist ma ei mäleta , vaid mu esimene mälestus pärineb ilmselt järgmisest aastast . </s> <s> Kuivati oli ehitatud aida otsa , mille ees oli viljakottide tõstmise kergendamiseks kõrge trepiaste . </s> <s> Arvatavasti kokkuhoiu kaalutlustel polnud aida tagumine vundament ehitatud monoliitsena , vaid koosnes paarist eraldi osast . </s> <s> Nende vahele jäetud avadest pääses aida põranda alla ning uudishimuliku põnnina roomasin ma sinna . </s> <s> Ent põrandaalune tegutsemine pole ohutu ning seda kogesin minagi . </s> <s> Aidaalune polnud horisontaalne , vaid maapind kerkis õue pool . </s> <s> Edasi pugedes jõudsin säärase kohani , kus jäin kinni - ei pääsenud enam edasi ega tagasi . </s> <s> Sedaviisi sain teada , mis on klaustrofoobia , kuigi meil keegi seda sõna ei tundnud . </s> <s> Pidin appi karjuma ning ehmunud vanemad tirisid mu siis kuidagimoodi põranda alt välja . </s> </p>
<p> <s> See aidaalune põhjustas kümmekond aastat veel teisegi pahanduse . </s> <s> Ait asus Tseemale suunduvaviiva külatee ääres ning teekäijadki võisid märgata aida alla pääsemise võimalust . </s> <s> Kõik möödasõitjad ei olnud ausad inimesed : üks taiplik varas puuris öösi aida põrandasse ava ning pani selle alla tühja koti ning varistas niiviisi salvest paar vakka nisu . </s> <s> Muidugi müüriti pärast säärast pahandust aida tagumine vundament kinni . </s> <s> Nii sain teada , et maailmas eksisteerivad ka vargad . </s> <s> Kuid too vargus jäi ka ainukeseks , enne Teist maailmasõda võisid hooned seista lukustamata . </s> </p>
<p> <s> Purdemäe elujärg edenes vähehaaval ning tänu 1919. aasta maareformile suurenes ka põllumaa . </s> <s> Mu isa oli osa võtnud Vabadussõjast ning talle eraldati Vana-Otepää mõisast paar nurme , nii et talu suurus ületas 18 hektarit . </s> <s> Õigupoolest polnud see kõik siiski maa , vaid krunti kuulus ka pool Vihtjärve . </s> <s> Kuid koos juurdelõikega muutus Purdemäe asunikutalu-taoliseks ning võis pidada kahte hobust , nelja lehma ning sai rakendada seitsmeväljasüsteemi . </s> </p>
<p> <s> Purdemäe oli väljanägemise poolest kaunis koht . </s> <s> Talu õuest võis ümberringi näha nelja järve ning põhjatuulte eest varjas sedametsaga kaetud Purdemägi , kus esiküljel rohetasid pedajad , tagaplaani tihendasid tumedad kuused . </s> <s> Siia-sinna puistatud kõivud torkasid lepistikust silma kevadel oma helehalja lehelooriga . </s> <s> Põllud polnud tasased , vaid näitasid künkanõlvu ; üks neist oli nii järsk , et ma seal suvel loorehaga ristikheina riibudes kartsin koos masinaga ümber kukkuda . </s> <s> Mõisalt saadud nurmede servas kasvas lepikut ja sarapikku ning nii oli talul ka veidike karjamaad . </s> <s> Lepistikust sai hagu köögipliidi kütmiseks : Purdemäel kasvanud metsa isa hoidis , sealt lõigati kütteks vaid mõni tohletanud südamega kuusk . </s> <s> Kuid igal sügisel toodi kas omast või ostetud lepikust kümmekond koormat lehtpuid ning veeti tara taha . </s> <s> Varakevadel raiuti need paraja pikkusega hagudeks , jämedamad tüved vajasid muidugi saagi ning need laoti haoriitade peale . </s> <s> Lepp on magusa maitsega puu ning hädavajalik liha suitsutamisel , andes sinkidele oivalise meki . </s> <s> Liha suitsutamine toimus tavaliselt aprillikuus , kui avati sügisel soolatud liha tõrdu ning seal lebanud singid ja lappetükid riputati saunatala konksude külge ning ahju köeti poolteist </s> </p>
<p> <s> päeva . </s> <s> Singi meelitav lõhn püsis saunas paar nädalat , kuid vihelda oli esimesel päeval ebameeldiv - nii põrand kui ka lava olid rasva täis . </s> </p>
<p> <s> Purdemäe hoonetest käänles mööda maantee , mis viis Otepää linnast Neeruti kaudu Tartusse , kuid Neeruti teeharult pääseb ka Valgjärvele ning edasi Võrumaale . </s> <s> Otsem tee Võrumaale Vastse-Otepää valda pööras meie aida tagant Tseema talust mööda itta , kuid see oli vilets ja muutus vihmaste ilmade aegu porimülkaks . </s> <s> Pealegi ühendas kaht Tseema järve kitsas oja , mis meie õunaaia all muutus veerohkel ajal tiigiks . </s> <s> Õigupoolest viis parematel aegadel üle oja propsidest sild , kuid see mädanes kiiresti ning uuendajaid leidus harva . </s> </p>
<p> <s> Meie elumaja kohal järsul pervel õitses kolm jämedat pihla ja üks toomingas . </s> <s> Pihlapuud jätsid eriti kauni mulje sügisel oma helepunaste marjadega , toomingas ilutses kevadel valge õielooriga . </s> <s> Ma pole kuskil mujal näinud nii jämedat toomepuud , kui see , mis õitses meie teepervel . </s> <s> Kuid toomingas pole määratud kasvama palgijämeduseks ning sügistormidele ei suutnud ta vastu panna : algul murdsid tuuleiilid ühe haru , siis teise ning järelejäänud tüügas tuli maha lõigata . </s> <s> Toomepuu surm tegi nukraks : nagu oleks pereliige lahkunud . </s> <s> Hiljem istutas ema asemele kase , mis viletsast pinnasest hoolimata lopsakalt kasvama hakkas . </s> <s> Ise istutasin teepervele sissesõidukoha tähistamiseks kaks noort tamme . </s> <s> Puude kaitsmisega oli tegemist , sest külamehed armastasid nende külge siduda oma sõiduloomi , ent igavlev hobune võib puulehti rapsata . </s> <s> Üks tamm läks siiski kasvama ning püsib tänini , teine minu kurvastuseks kuivas . </s> </p>
<p> <s> Veel kasvas teepervedel roosaõielisi kibuvitsu ning üks vana metsuibu , mis ei pidanud paarile külmale talvele vastu . </s> <s> 1940. aasta pakane hävitas ka meie õunaaia , mis asus mäekallakul elumaja ees Tseema talu pool . </s> <s> Muidugi istutasime uued viljapuud ning niiskel niiduäärsel mullal sirgusid kiiresti üks kuldrenett- ja paar antoonovkauibut . </s> <s> Kuid aastad said neistki jagu ning pikkamisi on hävinud kogu rohtaed . </s> <s> Olin püüdnud küll seda kindlustada ning uuendanud mitu korda alumist tara , kuid talu pärinud õemees ei toetanud minu tegevust ning asutas uue rohtaia hoopis elumaja ja maantee vahele . </s> <s> Koos dendroloogist õe Helvega rajasime Purdemäe õue põhjatuulte eest kaitsma kuuseheki : mina istutasin kolm esimest kuuske , sõsar järgmised ning see ridaspuude rodugi on kasvanud suureks . </s> <s> Küllap tahtsime sellega ellu viia isa plaani , mis nägi ette kuusehekki ümber õue . </s> <s> Kolm kuuske kasvasid lõunakaares suurpuudeks ka isa istandusest , ema on hiljem läänepoolsele maanteepervele istutanud paar kaske , kuid varem seal õitsenud pihlakaid pole keegi proovinud uuendada . </s> </p>
<p> <s> Teepervedel kasvas ka metsikut valget ristikheina , mil on mesimagus lõhn . </s> <s> Muidugi õitses paaril nurmel hobuste jaoks punast põldristikut . </s> <s> Ülejäänud nurmedel kasvatati rukist , tali- ja suvinisu , lina , otra ehk ugandi keeles kesva , kaera , hernest ja kolmest viimasest kombineeritud segavilja . </s> <s> Reht peksti sügisel tavaliselt kaks korda , algul rukis ja talinisu , hiljem muud viljad . </s> <s> Kuid viljapeksmist on teine Otepää mees Mats Traat kirjeldanud nii poeetiliselt , et ma ei hakka temaga võistlema . </s> <s> Peale selle kasvatati kartuleid , aiaviljadest mäletan kapsast , kaalikat , porgandit , punast ja loomapeeti . </s> <s> Ise olen proovinud köömnete kasvatamist : küpsed köömnepundid panin hakki , nii et mängult tundusid need rukkina . </s> <s> Mu isa ei suitsetanud , kuid vanaisa tõmbas piipu ning tal oli peedipõllu kõrval paar mahorkavagu . </s> </p></div2><div2 type="alaosa"><head> 3 . TAVALISED JA UUENDUSLIKUD TÖÖD TALUS </head>
<p> <s> Peamiselt sai Purdemäe talu oma sissetuleku piimast , kuigi müüdi ka vilja , paar siga ning mõni vasikas . </s> <s> Piimatootmise raskused pole praeguseni kuigi palju muutunud , ikka on probleemiks piima jahutamine ja selle toimetamine meiereisse . </s> <s> Jahutusseadmeid meil polnud , vaid lüpstud piim lasti tinutatud plekist karras kaevu . </s> <s> Piima turustamiseks oli tavaliselt moodustatud neljast või viiest talust piimaveoring . </s> <s> Kui olin saanud kümneaastaseks , hakkasin minagi piimakardu Otepää meiereisse vedama . </s> <s> Nii sain naabertalude eluoluga lähemalt tuttavaks . </s> <s> Raske oli piimakardade tõstmine meierei trepile ning sealt nende tühjendamine kaalumisvanni . </s> <s> Õppisin kiiresti vankrit trepile hästi lähedale ajama , nii et kardade kõrgemale tõstmist ei läinud vaja . </s> <s> Otepää linnakese turg oli väike ning meie pere tavaliselt seal ei kaubelnud . </s> <s> Küll käidi sügisel Tartus müümas tapetud siga ning vahel sain minagi kaasa sõita . </s> <s> Tihti oli sigu ostvad lihunikud vastas jubaVõru maanteel enne linnapiiri , kuid enamasti pakkusid nad nii niru hinda , et isa eelistas mööda Võru tänavat edasi sõita ning liha seal asunud eksporttappamajja müüa . </s> <s> Kui lugesin Henrik Visnapuu poeemi " Tartu oktoober " , siis kohtasin selles palju tuttavaid üksikasju . </s> </p>
<p> <s> Sääraseid vaheldust pakkuvaid sõite Tartusse toimus harva , seetõttu tundsin tihti kodutalus üksindust , mu kaks nooremat õde ei sobinud mulle mängukaaslasteks . </s> <s> Mul tuli kaheksa suve karjas käia ning seda pidasin paljuks , sest paar aastat oleksid pidanud karjasteks olema veel mu sõsarad . </s> <s> Kuid olin kleenuke ega kõlvanud varakult tööpoisiks . </s> <s> Üritasin küll isa kannul niita , kuid jäin oma heinakaarega peatselt maha . </s> <s> Meil oli ka heinaniidumasin , kuid seda kasutama isa mind ei usaldanudki . </s> <s> Teine töö , mida ma selgeks ei saanud , oli kündmine - see nõudis tugevaid käsi ning oli liiga raske väiksekasvulise poisi jaoks . </s> <s> Kui 1950. aastal vändati Otepääl mõningaid stseene filmile " Valgus Koordis " , siis oli ka Georg Otsal oli meie Kadajamäel raskusi adra vaos hoidmisel . </s> <s> Küllap tehti kündmisestki mitu võtet , kuid isegi filmi valitud duublis volksab Paul Rungel , alias Georg Otsal sahatera vaost välja . </s> <s> Tõsi küll , Kadajamägi on kivine ning nõudis adra hoidmisel pingutust ka talumehelt . </s> </p>
<p> <s> Üks suuremaid töid oli sügisene viljapeks , kuid seal oli koos rohkesti naabreid ning valitses lustakas meeleolu . </s> <s> Tüdrukuid tiriti või tõugati põhuvirnadele ning nende naljatlevate hullamiste kohta sobib minu arust sõna " kabistamine " , mida võiks pidada seksi eelharjutuseks . </s> <s> Muidugi kasutati neil müramistel säärastki sõnavara , mida ei leia sõnaraamatutest . </s> <s> Nii et rehepeksupäeva võis pidada ka eesti keele täiendõppeks . </s> <s> Olin algul põhku hangumas ning alles paari aasta pärast edutati mind üles masina peale , algul viljasülemi kätteandjaks ning lõpuks ka vihkude allalaskjaks . </s> <s> Peksutöödel oli allalaskja amet kõige vastutusrikkam : ei tohtinud liiga suurt sülemit masina kolusse heita , et trummel kinni ei jääks . </s> <s> Pidi olema hästi ettevaatlik , et koos viljaga ei satuks trumlisse käsi . </s> <s> Enamasti olin ma peksutöödel põhukuhje tegemas ; mul tulid need hästi välja - sümmeetrilised ja ümmargused . </s> </p>
<p> <s> Vanaisa oli talu ostnud 1912. aastal , kuid rehealuse kõrvale ehitanud ka traditsioonilise rehetare . </s> <s> See näitas tema konservatiivset meelelaadi , sest tollal olid juba kõikjal vilja peksmas masinad ning rehetare õigupoolest enam ei vajatud . </s> <s> Nii tegigi isa 1930. aastate keskpaiku revolutsioonilise uuenduse ning lammutas rehetare . </s> <s> Vabanenud katusealust ruumi kasutati kolmanda elutoa ja loomaköögi ehitamiseks . </s> <s> Nii muutus meie elumaja moodsamaks - mitte igas talus polnud söandatud säärast uuendust ette võtta . </s> <s> Ümberehitus vajas lupja ning niisiis ehitati nurmenõlvale lubjapõletamise ahi . </s> <s> See tehti maakividest pirnikujulisena ning õõnsus täideti kandiliste paetükkide ning ümmarguste lubjakividega ning põletati neid kõrgel temperatuuril paar päeva , kuni kivid muutusid valgeks pulbriks . </s> <s> See pulber valati veega üle ning toda protsessi nimetati lubja kustutamiseks . </s> <s> Üldse valitses veel naturaalmajanduse põhimõte ning kõike talus vajaminevat püüti ise toota , et mitte välja anda raha , mida oli alati napilt . </s> <s> Mäletan veel teistki kodutöönduse üritust , kui metsa ehitati ahi , sedapuhku mitte kivist , vaid tühjast bensiinitünnist . </s> <s> See täideti kasekoortega ning tünnist hakkas nirisema välja musta tökatit , mis kohalikus murdes kandis nimetust " täidas " . </s> <s> Sellega määriti hobuserakmeid , aga ka juhtnahast saapaid ning pastlaid , et jalatsid kauem vastu peaksid . </s> <s> Pastlanahka osteti poest , kuid sõja-aastatel jäid kauplused tühjaks ning seepärast hakati taludes ise loomanahku parkima . </s> <s> Saksa okupatsiooni aegu üritati koguni sigu nülgida , et nahapuudust leevendada . </s> <s> Tol ajal hakkas levima puskari ajamine , sest " Mäe pisarateks " kutsutud riigiviin muutus joodikute jaoks liiga lahjaks . </s> <s> Minu isa pruukis alkoholi äärmiselt harva ning poest ei ostnud ta suurt , " riigivanemaks " kutsutud pudelit , vaid ainult väikese " asuniku " . </s> <s> Kuid ajad ei läinud paremaks , vaid aina hullemaks ning puskar omandas ajapikku valuuta tähenduse . </s> <s> Kui tahtsid mingit asja soodsalt ja kiiresti ajada , tuli ikka kasutada puskaripudeli abi . </s> <s> Ka minu ema oskas koduviina valmistada ning meie saunakatla kaanes ilutses suur auk , mis oli lõigatud puskariaparaadi jaoks . </s> </p>
<p> <s> Kuid nüüd olen ajas liialt ette rutanud ning on tarvis mõni aasta tagasi astuda . </s> <s> Eesti Vabariigi aegu püüdis isa talu pidada moodsaist põhimõtteist lähtudes ning meil kasutati rohkem masinaid kui naabrite juures . </s> <s> Purdemäel seati sisse isegi primitiivne veevärk , sest künka veerul asuv puurkaev andis liiga vähe vett ning põua aegu võisid lehmad janusse jääda . </s> <s> All sooservas lirtsus aga vesi jalgade all ning sealse saunakaevu mant kaevati laudani kraav ning sinna paigutati tsingitud raudtoru . </s> <s> Vett tuli laudas käsipumbaga üles betoonist reservuaari pumbata . </s> <s> Veevärgi rajamise aegu polnud elekter veel Purdemäele jõudnud , sest ka Otepää linn elektrifitseeriti alles 1938. aasta sügisel . </s> <s> Isa üritas ka maad parandada ning soiseid heinamaid kuivatada . </s> <s> Vihtjärve suubus ja teisest otsast voolas välja peakraav , kuhu juhtisid oma veeniresid drenaažkraavid . </s> <s> Esimesse heinamaatükki pandi kuivenduskraavidesse lihtsad puulatid , kuid peatselt asendasid neid puutorud , mis juhtisid vett paremini . </s> <s> Onu August kuivendas oma maid juba keraamiliste torudega , Purdemäel nii kaugele ei jõutud . </s> <s> Suurevuntsiline naabrimees Kopli Aadu osutus sedavõrd ihnsaks , et ei raatsinud kokkulepitud poolt töötasu peakraavi kaevamise eest maksta . </s> <s> Kui see teatavaks sai , laskis isa peakraavi trassi pöörata Kopli ja Purdemäe piirilt ära otse järve suunas . </s> <s> Kopli heinamaa jäigi kuivatamata ning kasvatas vaid jussheina ja tarna . </s> </p>
<p> <s> Pärast kevadisi külvitöid järgnes juunikuu algul paar nädalat hingetõmbeaega , kuid ka sellal leiti nii pererahvale kui ka teenijale mitmesuguseid töid peale kariloomade söötmise . </s> <s> Seitsmeväljasüsteemis oli üks nurm jäetud kesaks ning juuni algul oli sobiv aeg sellelt kive korjata . </s> <s> Otepää mullad on väga õhukesed ja kivised ning nii jätkus siin võitlus kividega lõpmatult . </s> <s> Kive veeti vankriga ühte kindlasse kohta Vihtjärve äärde , kuhu aastakümnete vaevaga kujunes supelrand , kust oli mõnus vette astuda . </s> <s> Järved olid ümbritsetud pikkamisi kinnikasvava sootaimede vööndiga , mis hõljus veepiiril ning seda nimetati õtsuks . </s> <s> Sellest võis jalg isegi läbi sulpsatada ning seepärast püüti ikka mõnesse järve soppi rajada kruusast ja kividest väikest sillapääd , kuhu võis tõmmata ka lootsiku . </s> </p>
<p> <s> Peale kivide koristamise käidi enne heinatööde algust metsas puulehti riibumas , et loomadele oleks põhule lisaks rohkem allapanu loomadele ning suureneks sõnnikutoodang . </s> <s> Talu omad metsasiilud olid väikesed , pealegi käkrusid lepa- ja sarapuulehed suuresti kokku . </s> <s> Hoopis rohkem suurendasid laudasõnnikut paksud haavalehed , kuid suuremaid haavikuid leidus ainult kroonumetsas . </s> <s> Eks siis mu töökas ema võttis reha selga ning läks paari kilomeetri taha riigi haavapuude alust riibuma , isa pani vankrile heinavedamise korvi peale ning hakkas lehekoormaid koju vedama . </s> <s> Säärane tegevus käis aga ametliku metsapoliitika vastu ning metsavaht kippus seepärast mitte ainult sõimama , vaid koguni trahvima . </s> <s> Metsavahi lepitamiseks sobis kõige paremini viinapudel . </s> <s> Kuna viin tundus monopolipoest kallis osta , siis püüti seda asendada samagonniga . </s> </p>
<p> <s> Kuigi mu isa oli kasvanud Päidlas järvede läheduses , oli talle võõras kalastamiskirg . </s> <s> Ma ise hakkasin varakult kala õngitsema , kuid mind õpetasid kaugemad sugulased Kepi Ruudi ja Väärsi Sander . </s> <s> Viimane tuli ka veel enne surma üle Kampmanni mäe alla järve äärde ning istus sinna maha . </s> <s> Õngeritv koos õngega oli tal ikka kaasas , aga vahel ei harutanudki ta seda lahti ega teinud ühtegi heidet . </s> <s> Ent ta õpetas mulle , kuidas puuvillnööri otsa sõlmata kaamelijõhvi ning selle otsa õngekonksu . </s> <s> Mõlemaid võis osta Otepää linnast Tamme Jakobi poest . </s> <s> See Tamme Jakob polnud siiski luuletaja , vaid viimase nimekaim . </s> <s> Otepää kaupmees oli meile sugulane ning tema proua andis mulle suurest plekkpurgist ikka mõne karamelli lutsida , kui ta meest parasjagu poes polnud . </s> <s> Mina õngitsesin igal vabal tunnil ning käisin kõigi lähedaste järvede ääres . </s> <s> Kui oli rohkem aega , siis läksin Vana-Otepää koolimaja alla Kaarna järve äärde , kus kalad näkkasid isukamalt kui Vihtjärves . </s> <s> Alles veerand sajandi pärast jõudsin kauge Pühajärve äärde , sest sinna sõiduks läks vaja autot . </s> <s> Autoga pääsesin ka Võrumaa järvede kaldale . </s> </p>
<p> <s> Kuid pikapeale hakkas kalapüügikirg külge ka mu isale . </s> <s> Ta laskis meie sugulasel Kepi Ruudil triikraua kujulise lootsiku meisterdada , muretses väikese nooda ning igal suvel tõmmati Vihtjärv paar korda noodaga läbi . </s> <s> Sõja-aastail tõi ta Vihtjärve kahel korral noori linaskeid ning need kodunesid seal . </s> <s> Kuid linaskeid oli raske kätte saada , sest õnge nad ei tahtnud võtta . </s> <s> Paadiga võis õhtupimeduses ka tulusel käia . </s> <s> Paadi ninas korvitaolisel tuluseraual süüdati kuivad tõrvarikkad halud , lükati lootsikut teibaga käratult edasi ning paadi ninas hoidis kalastaja viskevalmis ahingut , et see haugi turja heita . </s> </p></div2><div2 type="alaosa"><head> 4 . KUIDAS MA ÕPPISIN RAHA TEENIMA </head>
<p> <s> Lootsik kergendas ka vähipüüki ning minu lapsepõlves polnud mingi kunst ühe ööga sada vähki püüda . </s> <s> Muret oli ainult sellega , kust saada vähisööta . </s> <s> Oli kaks võimalust : kas nülgida konni või tuua alevist värsket veiseliha . </s> <s> Konnade nülgimine tundus mulle vastik , meeldivam oli jalgrattaga sõita Otepää linna ning lihapoest osta kõige odavamat liha , mis võis olla ka roiskumise piiril . </s> <s> Kuid jalgratta ostis isa mulle alles 1940. aastal , kui raha väärtus hakkas langema ning tulid käibele vene rublad . </s> <s> Vähipüük andis karjapoisile taskuraha : Otepääl tegutses paar vähkide kokkuostjat , kes sõitsid jalgrattaga kord nädalas järveäärsed talud läbi ning müüsid vähid edasi restoranidele . </s> <s> Vähid suutsid pimedas keldris mitu päeva vastu pidada , kui neile söögiks kõrvenõgeseidvisata . </s> <s> Vähipüük toimus peamiselt juunis ja juulis , augustiööd kippusid olema juba nii pimedad , et raske oli järveõtsus märgata kõrkjate ja luhtade hulgas vähikahva keppe . </s> </p>
<p> <s> Raha hankimine polnud kerge : kodutalus ju karjusele palka ei makstud . </s> <s> Lisaks vähipüügile korjasin ma metsmaasikaid ning käisin neid müütamas Otepää kaupmeeste prouadele . </s> <s> Sõja-aastail panin marjamüügiga aluse oma raamatukogule . </s> <s> Kui astusin marjakorviga raamatukaupmees Keichi poodi , siis anti seal sularaha asemel meelsasti raamatuid . </s> <s> Mäletan , et sain niiviisi Eduard Vilde romaani " Kui Anija mehed Tallinnas käisid " ja Richard Rohu lasteraamatu " Väleküüs ja Tuhknai " . </s> </p>
<p> <s> Teenisin raha ka korvide punumisega , mida oli mulle õpetanud Kepi Ruudi , kes oma kartulivagude muldamiseks käis Purdemäelt hobust laenamas . </s> <s> Ruudi talukrunt oli nii väike , et ta ise hobust pidada ei jõudnud . </s> <s> Ma sain selgeks küll ainult lihtsa kartulikorvi valmistamise , kuid neid jõudsin karja hoides nii palju meisterdada , et jätkus ka naabrinaistele . </s> <s> Kord võttis isa mind kaasa Tartu turule ning sain linnanaistelegi soodsa hinnaga mitu korvi loovutada . . Sõja-aastail propageeriti ravimtaimede korjamist ning ka sellega õnnestus multaskuraha teenida . </s> <s> Kadakapõõsa alla tuli laotada sängilina ning siis põõsast kloppida , et küpsed marjad maha variseksid . </s> <s> Eriti meeldis mulle paakspuukoorte kogumine , sest ravimtaimi osteti kaaluga ning koor oli üpris raske . </s> <s> Kuid mõned kõige paksemad kooretorud praagiti apteegis minu kurvastuseks välja : olevat liiga vanad ja sammaldunud . </s> <s> Nii õppisin kodutalus tööd tegema ja raha teenima , sealt sain kaasa kokkuhoidliku eluviisi . </s> </p>
<p> <s> Kuid Otepäält tõin kaasa ka palju muud . </s> <s> Vaheldusrikas küngaste , järvede ja metsatukkade maastik kujundas ilumeelt , lõi eeldused maailma esteetiliseks tunnetamiseks . </s> <s> Kogesin varakult , et tugevalt lõhnab ainult metsik valge ristikhein , et kirjanikunimekski kasutatud angervaks on vänge lehaga sootaim . </s> <s> Sain teada , et kevadel julgevad esimestena oma väiksed õied jäisest mullast välja pista sinililled , et kullerkuppude aeg tähistab juba suurt kevadet ning roosad kibuvitsad märgivad suve algust . </s> <s> Kevadet tähistas ka kuldnokkade ilmumine vahtra latva või kollaste liblikate keerlemine tärkava õuemuru kohal . </s> <s> Varakult tekkis isu looduse ilu sõnadega väljendada , hakkasin koguni kirjutama poeemi " Valgete vesirooside järv " , mis paraku pidi pooleli jääma juba alguses . </s> <s> Mõne salmi järvest ja selle taimedest sain kergesti paberile , kuid pikem luuleteos vajas mingit lugu , kuid sellega jäin kohe kimpu . </s> <s> Eks oleks tulnud arendada mingit armastuslugu . </s> <s> Üle järve Kassimäeks kutsutud lagunenud hoonetega talus elas küll lesknaine kahe tütrega , neist nooremat nägin teisel pool kraavi karja hoidmas . </s> <s> Kuid meil ei tekkinud sõbralikke suhteid , vaid tüdruk heitis mulle üle piirikraavi solvavaid sõnu . </s> <s> Ent ilma prototüübita ei tulnud lembeloo värsistamisest midagi välja . </s> </p>
<p> <s> Üldse polnudmeie talu suhted naabritega polnud kõige paremad : Kruusid olid uustulnukad ning põliselanikud Rebased ja Soed kohtlesid meid vaenulikult . </s> <s> Hiljem jutustas ema mulle , et vaenuks oli põhjustki . </s> <s> Kassimäe perenaine oli mu isaga kohut käinud piirikraavi pärast , mis olevat kaevatud nende krundile . </s> <s> Kohus ei andnud küll naabritele õigust , kuid kohtukulud tulid ikkagi kanda , pealegi olid Rebased meist märksa vaesemad . </s> <s> Idakaares oli Purdemäel piir Ala-Tseema taluga ning sellega olid meie suhted veel keerulisemad . </s> <s> Meie õunapuuaia tara jooksis sooserval mööda piiri , nii et kui mõni pudulojus sattus tara taha , siis oli ta juba võõral maal . </s> <s> Seetõttu ajas naabrimees Susi mõnikord meie lehmi oma õue kinni ning nõudis trahvi . </s> </p>
<p> <s> Ent pärast mu isa surma pihtis ema , et vaenul Tseema peremehega olevat hoopis sügavamad juured . </s> <s> Albert Susi olevat noorpõlves kosinud teda , minu ema , kes tollal kandis nime Jenny Madisson . </s> <s> Ema oli aga kosjad tagasi lükanud ning eelistanud mu isa Villemit . </s> <s> Missugune armastusdraamaks sobiv kolmnurk ! </s> <s> Aga nüüd pidi too vedelvorstiks peetud hooletu peremees iga päev oma silmaga nägema , kuidas ihaldatud naise juhitud väikses naabertalus kõik edenes , aga tema suurtalu ilma perenaiseta käis alla - pooled põllud olid juba sööti jäänud . </s> <s> Olen korduvalt kahetsenud , et pole oma vanemate loost romaani kirjutanud . </s> </p></div2><div2 type="alaosa"><head> 5. MU ESIMENE KOOL </head>
<p> <s> Kirjutama , arvutama ja joonistama õppisin ema juhatusel varakult , kuid kuidagi ei saanud kätte tähtede kokkulugemise saladust . </s> <s> Siiani seisab silme ees pilt , kuidas istun köögilaua ääres , nina ees keeruliste gooti fraktuurtähtedega kukeaabits , ning teisel pool lauda istub vanaisa , käeulatuses vitsakimp . </s> <s> Aknast näen , kuidas ema ja isa veavad kuhjast lauta lehmade jaoks koldseid õlgi , aga mind ei ole seal ! </s> <s> Tore oleks ju põhus hullata ning abimeest mängida . </s> <s> Aga selle asemel pean kartma vitsa , mis võib näppude pihta sähvata , ning jõllitama neid siiruviirulisi tähti , mille saladus ei avane . </s> </p>
<p> <s> Kuid lõpuks sain minagi lugemise selgeks , sellele aitas kaasa õnnelik juhus . </s> <s> Järgmisel suvel elasin nädalpäevi onu Augusti ja onunaise Hilda juures . </s> <s> Kui neil tuli tahtmine Tartu väljanäitusele minna , siis võtsid nad minugi kaasa . </s> <s> Kuid näituse rahvasummas oskasin oma saatjad silmist lasta ning jäin üksinda tokerdama võõraste inimeste sekka . </s> <s> Pärast räägiti , et mind oli valjuhääldajakaudu taga otsitud ning lõpuks ka kätte leitud . </s> <s> Et mu pisaraid kuivatada , oli mulle kingituseks ostetud tinast mängukahur ning ilusate piltidega lasteraamat . </s> <s> Kahurist polnud mul suuremat rõõmu , ehkki ka mina mängisin sõjamänge . </s> <s> Kuid raamatu väärtust on raske üle hinnata . </s> <s> Vaatasin kihutavate rongide pilte ning lugesin ema etteütlemise järgi piltide kõrvale trükitud värsse . </s> <s> Siinsed salmid olid trükitud palju lihtsamate tähtega ning neid oli kergem meelde jätta . </s> <s> Kui olime raamatu tagumise kaaneni jõudnud , siis selgus , et saan tähtede tähendusest aru . </s> <s> Võis aga arvata , et värsid on mulle pähe jäänud . </s> <s> Prooviks anti mu kätte teine raamat ning näe imet ! - ma sain ka sellest aru ! </s> <s> Ma olin lugemise selgeks saanud . </s> <s> Õigel ajal , sest eks minagi pidin varsti kooli minema . </s> <s> Ema hakkaski mulle vajalikku varustust muretsema , muuhulgas osteti koolilapse portfell , täpsemini küll ilusast ruudulisest riidest kandekott . </s> <s> Panin oma paar pildiraamatut ning täiskirjutatud vihikut portfelli ning vehkisin sellega ühest toast teise marssida . </s> <s> Aga ilma pealtvaatajateta polnud koolikotiga vehkimisest täit mõnu , hakkasin jonnima , et tahan kooli . </s> <s> Lõpuks olin ema nii ära tüüdanud , et ühel hommikul panigi ta mulle puhta pluusi selga ning viis mu Vana-Otepää koolimajja . </s> <s> Nagu Jaan Vahtral , asus ka minu kool Köstrimäel , see tähendab köstri õue taga . </s> <s> Purdemäelt oli sinna kolm kilomeetrit , ilusa ilmaga sai selle vahemaa ületamisega hakkama tilluke koolipoiss , kuid talvetuiskude aegu olen ka mina elanud kooli internaadis elanud ning jälginud suurte poiste koerustükke . </s> <s> Meelde on jäänud internaadi sahvri ebameeldiv hapukas lõhn ning paari suurema poisi osavus - visata küpsev pannkook panniltõhku nii , et seeteisele küljele maandub . pöördub teine pool . </s> <s> Mina seda tsirkusetrikki selgeks ei saanud , vaid kukutasin oma koogi pliidi alla . </s> </p>
<p> <s> Esimesest koolipäevast suuremat meelde pole jäänud . </s> <s> Mäletan , et mind pandi istuma teise väiksekasvulise poisikese kõrvale istuma ning sain teada , et teda kutsutakse Kriisa Leoks . </s> <s> Ta oli kuidagi vaenuliku hoiakuga ning teises klassis võtsin endale uue pinginaabri , kellel oli uhke nimi - Kalju Mägi . </s> <s> Ta elas Vana-Otepää küla servas Majasoo talus ning suvel hakkasin tema pool käima raamatuid laenamas . </s> <s> Tal oli hulk ajalehe joonealustest kokkuköidetud kriminulle . </s> </p>
<p> <s> Kuid Kaljust veelgi olulisemaks sõbraks kujunes naabritalu Jõõrde karjapoiss Endel Luksepp . </s> <s> Suvel ajasime karjad ikka kahe krundi piirile ning piiripeenrasse ehitasime väikese ahju , kus suitsutasime õngitsemisel saadud ahvenaid , sügisel küpsetasime aga kartuleid . </s> <s> Kooliski hakkasime käima koos ning hülgasime tavalise maantee , lipates otse mööda põllupeenraid ja metsaalust kulgevaid radu . </s> <s> Kaarnaoru talus olid kurjad koerad , kes ähvardasid säärde karata , kuid needki ei suutnud meid kallutada kõrvale kooli viivast marsruudist . </s> <s> Talvel läksime kooli aga suuskadel ning Kaarnamäe järsust nõlvast laskumine nõudis tähelepanu , et mitte uppi lennata . </s> <s> Mul olid uued suusad ja uued kepid , kuid kord viskas üks lõpuklassi poiss mu toreda kepi mäest alla kihutavate tütarlaste kelgu ette ning lauaservast voolitud kepp praksatas pooleks . </s> <s> Hädast saime üle sellega , et naabripoiss Endel valmistas uue suusakepi ning see tuli nii hea välja , et hakkasime teistelegi hädalistele keppe tegema ning neid müüma . </s> <s> Tegime keppe noortest kaskedest ning need osutusid sama tugevateks kui kallid bambuskepid . </s> <s> Meie äri õitses , olime leidnud uue taskuraha teenimise viisi . </s> <s> Kuid sõprus Endliga ei saanud kaua kesta , sest ta oli rentniku poeg , ent taluomanikud vahetasid rentnikke tihti . </s> </p>
<p> <s> Ajaloo huvides on vaja mainida , et mu esimese klassi tunnistusele on kirjutatud , et kooliastumise päev on olnud 22. aprill 1937. </s> <s> Mul arvati olevat piisavalt tarkusi ja oskusi ning õppeaasta lõpul kirjutati mullegi välja klassitunnistus . </s> <s> Midagi ei teadnud ma küll piiblilugudest , sest piiblit meil kodus polnud . </s> <s> Kuid neid Idamaa legende võisin edaspidigi õppida ning mind arvati teise klassi üleviimise vääriliseks . </s> </p>
<p> <s> Koolimajal oli kaks õpperuumi , nii et kummaski pidi korraga töötama kolm klassi . </s> <s> Koolimaja oli telliskivist ja püstitatud Jakob Hurda pastoriks olemise aegu . </s> <s> Hiljem on pööningukorrusele ehitatud puust ristehitis ning nii juurde saadud veel üks klassiruum ja võimlemissaal . </s> <s> Kuue klassiga pidi toime tulema kaks õpetajat , neist direktor August Armolik elas koolimajas , õpetajanna Celesta Pettai aga köstrimaja otsa ehitatud korteris . </s> </p>
<p> <s> Sõjaeelseil aastal hakkas maad vallutama uus tehnikaime - raadio . </s> <s> Külainimestest oli säärase tulevikumasina hankinud minu onu August , kuid tema raadio koosnes mitmest eraldi osast tagatoa laual ning valjuhääldaja seisis eestoas ahjuserval . </s> <s> Koolimaja raadio oli aga samm edasi , kuna oli mahutatud ühte poleeritud puust kasti tervenisti . </s> <s> Kui internaadi lapsed olid hästi õppinud , siis tegi direktor oma korteri vaheukse lahti , lükkas raadiopuldi klassi ning pani aparaadi mängima . </s> <s> Meil oli muidugi kena kuulata ning püüdsime seetõttu korralikult ja kiiresti oma koduülesannetega hakkama saada . </s> </p>
<p> <s> Uute teadmiste valda viisid peale õpikute ka muud raamatud , mida varjas kummaski klassis mahukas kapp . </s> <s> Nooremate laste kapist jõudsin kõik läbi lugeda , suuremate lugemisvarast jäi paar köidet tundmatuks . </s> <s> Mäletan , et kapi ülemisel riiulil seisis tüse punases köites raamat , mis juba oma välimusegagi tegi silmahimu . </s> <s> Kui alumised riiulid olid ära loetud , söandasin ka seda punast köidet küsida . </s> <s> Kuid direktor keeldus mulle seda laenamast , arvates mind selle jaoks liiga nooreks . </s> <s> See raamat on jäänud minusse kripeldama , olen hiljemgi tundnud , et kõige tähtsam raamat on lugemata . </s> <s> Arvatavasti olen hiljem ka selle keelatud raamatu läbi lugenud , sest oma punase kaanekujundusega kuulus see kas Nobeli preemia laureaatide sarja või " Looduse " romaanivõistluse seeriasse , need aga lugesin edaspidiTartus kõik läbi . </s> </p>
<p> <s> Keda Vana-Otepää 6-klassilise algkooli õpilastest peaksin meenutama ? </s> <s> Tolleaegsetest õppuritest ei saanud kellestki avaliku elu tegelast ning kaotasin nad silmist pärast kooli lõpetamist . </s> <s> Lõpuklassis püüdis küll minuga konkureerida vallasekretäri tütar Aino Kask , kuid ta ei pääsenud gümnaasiumi sisseastumisekamitel läbi . </s> <s> Ka mu pinginaabrist Kalju Mäest ei saanud edasiõppijat . </s> <s> Tütarlastest meeldis mulle kõige rohkem minu ees pingis istunud Õie Saar , kes paistis silma oma pikkade blondide patsidega . </s> <s> Ta oskas nii kenasti lohutada , kui suuremad poisid olid mulle internaadi köögis ülekohut teinud . </s> <s> Aga temagi on kadunud kõigi nelja ilmakaare poole , ei jõudnud ma talle ühtegi luuletustki kirjutada , kuigi olin juba Vana-Otepää koolimajas värsisepitsemisega algust teinud . </s> <s> Mäletan , et kord mingi suurema üleannetuse puhul karistas preili Pettai kogu klassi kollektiivse kirjatööga . </s> <s> Selle teema ei istunud mulle ning panin paberile paar neljarealist salmi akna taga lemmetavast lumest . </s> <s> Kuid ma ei saanud kiita , vaid hoopiski märkuse selle eest , et olin antud teemast mööda läinud . </s> <s> Mul ei ole pretensioone Vana-Otepää õpetajatele , kohusetundlikult andsid nad mulle algteadmised , millelt võisin edasi liikuda . </s> </p></div2><div2 type="alaosa"><head> 6 . MÕNED ÄREVAD SÜNDMUSED </head>
<p> <s> 1939. aasta sügisel jõudis mu kõrvu väga katkendlikke kuuldusi Soome ja Venemaa sõjast . </s> <s> Igatahes rippus sõja meeleolu õhus ning see kajastus ka laste tegevuses . </s> <s> Üha rohkem meeldis mulle mängida sõda . </s> <s> Tegin vibupüsse ning püüdsin nooltega katuseharjal kanapoegi varitsevaid vareseid tabada . </s> <s> Kuid vibu ja nooled tundusid väga vanamoelistena ning seepärast püüdsin nende kõrvale lauaservadest voolida püsse ja revolvreid . </s> <s> Teadsin ju hästi , kuidas vintpüss välja näeb : isa oli kaitseliitlane ning tema püss seisis magamistoa nurgas . </s> <s> Kuid isa ei lasknud mul kordagi tulistada ning ise ei julgenudma püssi kätte võtta : isa käskude ja keeldude vastu ei söandanud ma astuda . </s> <s> Sõja propagandat ei teinud keegi , kuid tulevased ohud tungisid kuidagi alateadvusesse . </s> <s> Igatahes juba enne , kui sõda Eestisse jõudis , hakkasin kindlusi ehitama , ajalehest olid meelde jäänud Siegfriedi ja Magino't liinide kirjeldused Saksamaa ja Prantsusmaa piiril . </s> <s> Meie krundi lõunapoolses osas lesis mitu suurt kivihunnikut , kuhu olid visatud suvel kesapõllult korjatud munakad ning kündmisega mullast välja tulnud suuremad raudkivid ja paelahmakad . </s> <s> Nendest kividest ladusin üles kolm kindlust , mis koosnesid paarimeetrisest müürijupist ja seda lõpetavast tornist . </s> <s> Olin muidugi lugenud ungarlase Ferenc Molnari romaani Pal-tänava poistest ja nende kindlustest , kuid sealt sain vähe eeskuju , sest nende kantsid olid tehtud puupinudest . </s> <s> Hoopis rohkem kütsid mu fantaasiat ajalooromaanid , sealhulgas soomlaste " Viiburi plahvatus " . </s> <s> Kuskil olin näinud ka pilti Savonlinna Olavi kindlusest ning see kippus segi minema Viiburiga . </s> <s> Kahjuks pole makumbagi linna juhtunud nägema ega saanud hiljemgi oma kujutlusi kontrollida . </s> </p>
<p> <s> Kuid kujutlusliku vaenlase asemel vapustas meie perekonda erakordne kohaliksündmus : mu onu talus Eeringel põles 1940. aasta hilissügisel maha lehmalaut koos loomadega ning selle külge ehitatud kuur , kus asusid viljapeksumasin , traktor ja mootorratas . </s> <s> Paar aastakümmend hiljem , kui onu August Madissoo Siberist vangilaagrist tagasi tuli , rääkis ta kodakondsetele , et see olnud kuritahtlik süütamine . </s> <s> Veelgi üllatavam oli kahtlusalune isik : onu oletas , et selleks olnud Käpa talu peremehe saadetud käsilane . </s> <s> Kui pärast tulekahjut käisid teised naabrimehed Eeringel tulekahju jälgi uudistamas , siis Käpa talust ei tulnud kedagi . </s> <s> Kui onu August kohtuotsusega Siberisse saadeti , siis olevat avaldatud tema kohta kaebusi esitanud isikute nimed ning nende seas olnud ka Käpa Johan . </s> <s> Onu arvamus oli üllatav , aga mu ema ei vaielnud sellele vastu . </s> <s> Isa- ja emapoolsed sugulased olid ju ka omavahel sugulased , Käpa ja Eeringe talu vanaperenaised olid õed , mõlemad pärit Kastolatsi küla Uuska talust . </s> <s> Süütamise põhjustanud kadedus , onu uus rehepeksumasin meelitanud enda poole palju taluperemehi , kes hülgasid vanamoodsa isesõitva aurukatlaga mööda küla rännanud viljapeksja . </s> <s> Viimane kuulus masinaühistule ning niisiis oli tegemist individualistliku erakapitali ja ühistegevuse konfliktiga . </s> <s> Milline teema romaani või filmi jaoks ! </s> <s> Kuid ma ei osanud seda kasutada , pole sellest novelligi kirjutanud . </s> <s> Onu sai igatahes ränga majandusliku löögi , kuid ta talu jäi püsima . </s> <s> Põlenud loomakarja asemele muretseti uus , esimese lehma loovutas Eeringe tallu minu ema . </s> <s> Ja peagi oli ehitatud uus , saviseintega laudahoone ning isegi uue viljapeksugarnituuri jõudis onu enne kolhoosikorra tulekut muretseda . </s> </p>
<p> <s> Suvel selgus veel üks kurb tõsiasi - Soome sõja talv oli olnud erakordselt külm ning pakane oli tapnud aedades palju õunapuid . </s> <s> Seda ka meie koduaias , mille taastamine nõudis aastaid . </s> <s> Sääraste kohalike murede varju kippusid jääma sündmused suures maailmas . </s> </p>
<p> <s> 1939. aasta 13. juunil suri mu isapoolne vanaisa Hans . </s> <s> Sündmus vapustas mind seetõttu , et just mina avastasin surnu . </s> <s> Olin parasjagu õues sõda mänginud , kuusekoortest ohvitseririhmad üle õla . </s> <s> Järsku tahtsin vanaisalt midagi pärida , viskasin rakmed ja puupüssi maha ning lippasin eestuppa , kus vanaisa juba mitu päeva. haigena lamas . </s> <s> Ta oli äsja käinud arstiabi otsimas Tartus , seal ööbinud oma rikka venna Ado pool , sõitnud bussiga tagasi Otepääle ning sealt asunud jalgsi kõmpima Purdemäele . </s> <s> Kiriku juures kulges maantee sügavas kraavis , kuid jalakäijad eelistasid kõndida teepervel mööda sinna tallatud rada . </s> <s> Vanaisagi oli noorte inimeste jälgedes hakanud astuma mööda seda kitsast , mäest laskuvat rada , kuid ilmselt oli see kergemeelne otsus . </s> <s> Ta kukkus pervelt alla sõiduteele ning tervise parandamise asemel halvendassee viimne teekond halvendas temaseisundit ning valud suurenesid . </s> <s> Tagantjärele haiguse tundemärke kokku võttes kaldun arvama , et vanaisal võis olla eesnäärme vähk , mis lõpetas ka kirjanik Karl August Hindrey maise tee . </s> <s> Vanaisa voodipäits asus rõivavarna all ning palitud katsid ta pead . </s> <s> Kui tõmbasin need kõrvale , selgus , et vanaisa oli varna konksu külge sidunud oma kitsa püksirihma ning enda üles poonud . </s> <s> See avastus ehmatas mind kõvasti . </s> <s> Küllap Tartu arstilt kuuldud diagnoos ja järjest suurenevad valud olid vanaisa sundinud kõike äkitselt lõpetama . </s> <s> Minu kisa peale jooksid kodakondsed kokku , sealhulgas teenijatüdruk Helene . </s> <s> Kuid parata polnud enam midagi , vanaisa ka pärast rihma läbilõikamist ei hakanud enam hingama ei hakanud . </s> <s> Peeti muidugi traditsioonilised peied , isa tappis suvisele ajale vaatamata sea , et oleks millegagi peielisi sööta . </s> <s> Lihast tehti koguni vorsti ning nädal aega võisin karjas käia , käär peenleiba ja pool vorstirõngast taskus . </s> <s> Vanaisa maeti Otepää uuele surnuaiale oma naise Anne kõrvale . </s> <s> Nende päitsisse viidi aidast suur kuldkirjadega raudrist , mille vanaisa oli varakult soetanud , nähtavasti ei olnud ta järeltulijaid usaldanud . </s> <s> Kuid sellele ettehoolitsusele vaatamata ei saanud Hans Kruus kuigi kaua puhata raudristi all : 1944. aastal tabas mürsk kalmu ning risti tükid läksid prügi hulka . </s> <s> Hiljem , pärast mu ema surma lasksin Urvaste skulptoril Lembit Palutedrel valmistada hallist kivirahnust neli nimeplaati oma lähisugulaste kalmudele . </s> </p>
<p> <s> Vanaisa eluteest ei saanud teha rõõmsat kokkuvõtet , ta oli küll püüdnud jõukale järjele jõudaning taastada Käpa talu perepoja väärikust , kuid see oli tal vaid pooleldi korda läinud . </s> <s> Saatus tahtis järele proovida mehe kangust ning valmistas talle rõõmudest rohkem muret ja kannatusi . </s> </p>
<p> <s> 1940. aasta sündmusrikkast suvest ja riigikorra vahetamisest pole suuremat meelde jäänud . </s> <s> Raadiot meie külas kellelgi polnud ning isa tellitud " Tartumaa Teataja " ilmus vaid kaks korda nädalas , nii jõudsid uudised tallu hilinenult . </s> <s> Kodus mainiti küll , et meie suviline-teenijatüdruk tahtnud palka juurde , kuid vist oli nõudmine esitatud nii tagasihoidlikult , et see ei mõjunud , kuid mingit streiki ei järgnenud . </s> <s> Küll anti kaitseliitlastele kõva käsk , et nad peavad kõik relvad ära viima vallamajja ning ka isa toanurgast kadus vintpüss , mida ma polnudki saanud proovida . </s> <s> Mingit vihavimma sigines seni rahulikult elanud külarahva vahele . </s> <s> Kunimäe jalamil viletsas onnis elutsenud kehvik Lehtla söandas halvasti ja ähvardavalt ütelda mu isale , kuid taat ei käratanud teda vaikima , vaid pööras sõnatult tülinorijale selja . </s> <s> See väike stseen jäi meelde ning andis märku , et midagi oli senises stabiilses elus muutunud . </s> </p>
<p> <s> 1940. aasta suvel tõmbas tähelepanu endale hoopiski ükseraeluline sündmus . </s> <s> Meie kaugemad sugulased ja lähedased naabrid Mäe-Tseema talus valmistusid pulmadeks , peretütar Linda Liin läks kohalikule rätsepale Juhan Väärsile mehele . </s> <s> Kuid just peoeelsetes askeldustes oli peigmees jalgrattalt kukkunud ning endale viga teinud . </s> <s> Ent pulmad olid juba välja kuulutatud , külalised kutsutud , siga tapetud , nii et pulma edasi lükata ei tahetud . </s> <s> Niisiis üüriti Otepäält koos sõidukiga Bussi Juss , kes sõidutas pruutpaari kirikumõisa , kus 22. juuni õhtupoolikul toimus tagasihoidlik laulatus ; vigase peigmehe tõttu pruutpaar istus . </s> <s> Talus pandi peigmees rehetarre voodisse lamama , pulmalised istusid suurtoas laua äärde ning lasksid endal pidusöökidel maitsta . </s> <s> Kuid öösi oli peigmees veel rängemini haigeks jäänud ning ta otsustati viia Tartusse haiglasse . </s> <s> Aga sinna ei jõutud , juba enne linna Tatra mäel heitis Juhan Väärsi hinge . </s> <s> Tartusse edasi ei sõidetudki , vaid surnukeha toodi lahkamata Tseemale tagasi , nii et surma põhjus ei saanudki selgeks . </s> <s> Paar päeva hiljem maeti ta Otepää uuele surnuaiale . </s> <s> Matuse ajal puhkes torm ning hakkas piksevihma valama , see suurendas omakorda müstilist tunnet ning põhjustas kauaks ajaks tagarääkimist . </s> <s> Oli ju pulmapidu muutunud peiedeks , mõrsja oli saanud abielus olla vaid ühe päeva ning sedagi vaidformaalselt . </s> <s> See luguon kirja pandud mu ema jutustamise järgi - eks temagi imestanud säärase kummalise sündmuse üle . </s> </p>
<p> <s> Kuid hiljem , 1973. aastal olen sellest iseäralikust loost kirjutanud novelli " Pulmaväravad " ning sellega avanud oma esimese jutukogu " Tabamata armastus " . </s> <s> Kuna kirjanik peab kõik selgeks seletama , siis lasksin rätsepal vankri alla jääda , et tema surm tunduks tõepärasem . </s> </p>
<p> <s> Tegelikult võib elu olla veel kummalisem kui kirjanduse väljamõeldud lood . </s> <s> Enda kiituseks võin mainida , et olen novellis välja joonistanud ka ühiskondliku tausta ning lokaalse sündmuse sidunud ajalooga : lasen karjapoisil lugeda ajalehest Prantsusmaa lüüasaamisest sõjas Saksamaa vastu . </s> <s> Erilaadsete sündmuste seostamist olen pidanud oma tugevaks küljeks ka edaspidi . </s> </p>
<p> <s> 1941. aasta suvel toimus esimene eesti rahva küüditamine ning sõda jõudis ka Eestisse . </s> <s> Kuid need tähtsad sündmused ei puudutanud meie peret otseseltning läksid minust kuidagi mööda . </s> <s> Mäletan ainult seda , et ühel kuumal suvepäeval hakkasid maanteel voorima pikad taganevate sõjaväeüksuste kolonnid , algul hallid soomusautod , nende järel harilikel hobuvankritel laatsaret , kus soldatid laulsid nukraid venekeelseid laule . </s> <s> Kuid paari päevaga jõudsid taganejad ilma ühtegi pauku tegemata kaduda ning talud võisid rahulikult jätkata heinategu . </s> </p></div2><div2 type="alaosa"><head> 7 . ESIMESED GÜMNAASIUMIAASTAD </head>
<p> <s> Lõpetasin algkooli sõja-aastal 1942 ning edasiõppimise probleem ei nõudnud pikalt arutamist . </s> <s> Esimene nõukogude aasta oli mu kokkuhoidlikele vanematele selgeks teinud , et segastel aegadel on lootusetu üritada raha koguda . </s> <s> Niisiis polnud neil kahju kulutusi teha ka oma ainukese poja koolitamisele . </s> <s> Pealegi ei osutunud need kulutused esialgu suureks . </s> <s> Gümaasium asus siinsamas Otepää linnakeses ning talveks oli vaja hankida pojale mingi toanurk . </s> <s> See ei läinud kalliks , sest saadi kokkuleppele meie talu teenijatüdruk Helene Kõivuga , kel oli Tiigi tänavas ühetoaline korter . </s> <s> Peale selle saadi kokkuhoidu sellega , et tollesse tuppa mahutati veel teinegi koolipoiss , minu sugulane Jaan Illak ( 1928-2004 ) . </s> <s> Me olime küll tuttavad , kuigi tema oli käinud Neeruti algkoolis . </s> <s> Iseloomult olime küll mõneti erinevad , aga esialgu ei pööranud ma sellele tähelepanu . </s> <s> Armastasime mõlemad kala õngitseda ning ka malet oskasime mõlemad mängida . </s> <s> Varsti hakkas Jaan aga nuhkima mu päevikuvihikuid , mida kitsas ruumis polnud kuhugi peita . </s> <s> Kuid sain probleemist üle sellega , et hakkasin kirjutama salakirjas . </s> <s> Kuigi õigupoolest polnud saladusi , mida varjata . </s> <s> Kui hakkasid mõne tüdrukuga käima , siis panid seda teisedki tähele . </s> <s> Vastupidi minule plikad Jaani ei huvitanud . </s> <s> Nuputasin päeviku jaoks nii keerulise koodi , et hiljem ei osanud isegi noid vihikuid lugeda . </s> </p>
<p> <s> Suvel tuli teha gümnaasiumi sisseastumiseksami : oli vaja vastata trükitud testi paljudele küsimustele , kuid säärast paberit nägin maesmakordselt . </s> <s> Kui eksamitulemused teatavaks tehti , siis selgus , et olin pingereas kolmas : minust eespool asusid vaid Kalju Liin ja Vello Linnamägi , kes paistsid oma teadmistega silma ka hiljem . </s> </p>
<p> <s> Niisiis ühel ilusal sügispäeval astusin üle Otepää Ühisgümnaasiumi läve : muidugi tagauksest , sest paraadsissekäik oli õpetajate jaoks . </s> <s> Hoone oli kahekorruseline puust ehitis , kollaste voodrilaudadega kaetud , hoovi poolt sopilise väljanägemisega . </s> <s> Selle ehitamiseks oli ka minu vanaisa toonud koorma katuselatte . </s> </p>
<p> <s> Klassitoad asusid peamiselt teisel korrusel , sealhulgas ka esimene klass . </s> <s> Koolipingid paiknesid kolmes reas , nelikümmend õppurit mahtus hädavaevalt ära . </s> <s> Minu pinginaabriks sai sugulane ja korterinaaber Jaan Illak , peatselt sain tuttavaks ka teiste klassikaaslastega . </s> <s> Tooni hakkasid andma Otepää linnast pärinevad õpilased , kes olid juba lasteaias omavahel tutvunud ning sõpradeks kasvanud . </s> <s> Esile kerkis esimestesse pinkidesse istunud tütarlaste nelik : suurekasvuline brünett Maimo , temast veidi lühem pruunijuukseline Helge , alati naeratav punnpõskedega Leili ja kleenuke nähvits Koidula . </s> <s> Kohevajuukseline Maimo oskas teistega lahkelt suhelda , tema isa pidas ju keskväljaku nurgal vürtspoodi ning ta oli inimestega harjunud . </s> <s> Tundus enesestmõistetav , et Maimo valiti klassivanemaks . </s> <s> Aasta hiljem asendati Maimo küll Rein Ahvenaga , sest klassivanemalt oodati kõva kätt , mida tütarlastel polnud . </s> <s> Rein oli inglaslikult tugeva lõuaga ning ka muidu mõjukas , hiljem sai temast sovhoosidirektor . </s> <s> Linnakese koorekihti kuulus ka restoranipidaja Sagari noorem tütar Helge , kelle vanem õde õppis teises klassis . </s> <s> Nende isa oli tuletõrjeseltsi hoones asuva restorani direktor ning see oli õigupoolest kogu linna ainuke kõrts , nii et Pühajärve suvitajadki pidid selle teeneid kasutama . </s> <s> Kiirkõnet harrastava Leili vanematel oli koolimaja ligidal väike eluhoone , Koidula vanemate pikk maja paiknes kaugemal algkoolimaja taga . </s> <s> Koidula nimi oli kasutamiseks liiga pikk ning hakkasime teda kohe kutsuma Koidiks ; ta oskas vahel kaaslasi sõnaga teravalt torgata . </s> <s> Neist liidrigrupi tüdrukutest hakkas mulle kohe meeldima roosapõskne , lapselikult naeratav Helge , kellest kujunes mu esimene muusa . </s> <s> Kirjutasin talle hulk abituid sonette , mida pole söandanud kellelegi näidata . </s> <s> Ka minu hilisema kooliromaani " Pühajärve album " mõne peatüki on inspireerinud tema . </s> </p>
<p> <s> Mujalt saabunud õpilaste hulgast paistsid nii oma teadmiste kui ka üldse vaatekohtadega silma koolidirektorite pojad Erlend Teemägi , Vello Linnamägi , Enn Oja ja Vello Kaarna . </s> <s> Viimane oli klassi kõige väiksem poiss ning pärines nähtavasti vaesest perest , sest taei kandnud lipsu ja ülikonda , vaid ainult puuvillkampsunit . </s> <s> Koolivormi tollal polnud ning vormimütsegi leidus vaid paaril poisil . </s> <s> Sõja-aja tõttu oli üldse rõivastega kitsas ning ema laskis mulle kooliminekumundri õmmelda isa vanast ülikonnast . </s> <s> Tanksaapad ostis ta kahe kilo või eest saksa sõdurilt ning need näisid oma naelutatud taldadega igipõlised ning polka tantsimisel lõid saali põrandast pinde välja . </s> <s> Nii et küllap me olime kõrvaltvaatajale üpris kirju kamp . </s> <s> Kuid vaesest väljanägemisest hoopis tähtsam oli sõbralik suhtumine üksteisesse . </s> <s> Pean tunnistama , et ei varem ega hiljem ole ma sattunud nii meeldivasse kollektiivi kui Otepää gümnaasiumis . </s> <s> Väiksemaid lahkhelisid ning pahandavaid ütlemisi ju vahel esines , kuid need ei arenenud kunagi suuremaks tüliks . </s> <s> Mul polnud vajadust enese või teiste kaitseks kedagi lüüa ning kaklemist ei õppinud ma kunagi selgeks . </s> <s> Mõne Võrumaa poisiga tuli ette räigeid ütlemisi , kuid nendest saadi kiiresti üle . </s> </p>
<p> <s> Pealegi olin leidnud endale hea ja autoriteetse sõbra - Kerkuvalla külast õppima tulnud Heino Taukari . </s> <s> Ta oli küll väheldast kasvu , ehk vaid sentimeetri minust pikem , kuid tugeva rusika ja mõjuka sõnaga , astus vajalikul juhul minu kaitseks välja . </s> <s> Meist said pinginaabrid , sest sugulase Jaani meelelaad nihkus järjest kaugemale minu tõekspidamistest . </s> <s> Heino oli ka hea matemaatik ning aitas mind sel alal , kui viimases klassis olin matemaatikas kaotanud kindla aluspõhja . </s> <s> Uus pinginaaber oli kasulik veel ühe asjaolu tõttu . </s> <s> Ta oli korteris kooliteenija juures koolimaja keldris . </s> <s> Kojamees oli parasjagu valmis saanud uue lootsiku ning punaseks ja roheliseks värvituna osutus see kõige uhkemaks veesõidukiks Pühajärvel . </s> <s> Võimalus paadi laenata oli oluline , sest kevadeti muutus ka Pühajärv meie tegevusareeniks . </s> <s> Paadiga noormehel oli kerge tütarlapsi lõbusõidule meelitadasi ning tema aktsiad õrnema soo silmis tõusid tublisti . </s> <s> Muide , olen Pühajärvel aerutanud ka telemehe Urmas Oti emaga , kes oli tollal nägus kooliplika . </s> <s> Kui pinginaaber Heinol olid käsil tõsisemad asjad , siis loovutas ta lootsiku võtme mulle ning ma võisin rõõmsalt Pühajärve äärde lipata . . Peaksin mainima veel teist Heinot , kes elas koos Jaani ja minuga majas Tiigi tänav 4. </s> <s> Heino Sisask oli pikakasvuline spordipoiss , kellest hiljem kujuneski üks spordielu juhte . </s> <s> Ta oli juba ühe talve Tartus õppinud ning seal omandanud viisakaid kombeid , mida maalt adra tagant tulnutel nappis . </s> <s> Kolmekesi korraldasime Tiigi tänava maleturniire ning ka kaardimängu peale raiskasime aega . </s> </p>
<p> <s> Õpetajatest tahaksin kõigepealt meenutada Meta Loogu , kes oli kuuldavasti vasakpoolse meelsuse tõttu Tartust Otepääle " asumisele " saadetud . . Ta õpetas eesti keelt ja kirjandust ning tegi mulle nõnda hästi selgeks eesti grammatika ja ortograafia , et ma oma hilisematelt õpetajatelt ei tarvitsenud palju juurde õppida . </s> <s> Kirjanduse vahendamisel oli ta kuivavõitu ning siin pidin rohkem oma lugemuselelootma . </s> <s> Lisaks kooliraamatukogule kasutasin usinalt ka linna biblioteeki , mis asus Pühajärve teel ning oli valiku poolest rikkalikum . </s> <s> Seal valitses väikest kasvu Jaan Jõgi , kes oskas anda head nõu lugemisvara valimisel . </s> <s> Tema soovitusel sööstsin Nobeli preemia laureaatide romaanide kallale . </s> <s> Juba esimesel gümnaasiumitalvel lugesin läbi ka " Tõe ja õiguse " kõik viis köidet ning koju laenatuna tutvus Vargamäe rahvaga minu muidu kirjandusekauge isa . </s> <s> Ka Oskar Lutsu " Kevadet " luges kogu pere , kuid seda polnud vaja laenata , sest 1943. aastal ilmus sellest Romulus Tiituse illustratsioonidega uus trükk . </s> <s> 1944. aasta kevadel olin kooli raamatukogust laenanud kuus Henrik Visnapuu luuletuskogu , mis õppeaasta enneaegse lõpu tõttu olid suvekski minu kätte. jäänud. </s> <s> Sügisel polnud aga kooli biblioteegil mitu kuud raamatukoguhoidjat ning Visnapuu värsikogud olid minu käes üle poole aasta . </s> <s> Nii lugesin Visnapuud üha uuesti ning sattusin tema mõju alla . </s> <s> Lõpuks sai raamatukogu ajutiseks hooldajaks bioloogiaõpetaja Liidia Kaldmaa , kes ka Visnapuu raamatud tagasi küsis . </s> <s> Tahaksin teda tänulikult meenutada tema ametialaste teenete pärast : ta sundis meid veel sügiselgi koguma suurt herbaariumi aiataimedest ning kevadel viis varakult Pühajärve metsa kuulama linnuhääli . </s> <s> Nii õppisin minagi eristama paljusid linde ja taimi . </s> <s> Preili Kaldmaa oli väga usin ning nõudis töökust ka õpilastelt , temalt õppisin ma palju ning ta tahtis mindki suunata loodusteaduste alale . </s> </p>
<p> <s> Patriootilisele kasvatusele pani aluse võimlemisõpetaja Henno Pajo , kes õpetas sirget rühti nii otseses kui vaimses mõttes . </s> <s> Klassivendadest oskas rahvuslikku meelsust toonitada eestkätt Arula küla poiss Henno Barkala , kes kippus küll ajuti muutuma rivaaliks , sest temagi hakkas ihaldavaid pilke heitma Helge Sagarile . </s> <s> Kuid sedapuhku ei tekkinud dramaatilist armastuskolmnurka , sest meie lembeelamused olid veel platoonilised . </s> <s> Pidasin Hennot oma sõbraks ning vahest just tema hoiaku ja eeskuju tõttu omandasin kindla rahvusliku meelsuse . </s> <s> Meie sõprus jätkus hiljem Tartus , kuid surm viis ta Otepää poiste hulgast ühe esimesena . </s> </p>
<p> <s> Saksa keelt õpetas kuldjuukseline , ent kuivavõitu esitusviisiga ning tuupimist nõudnud Ella Tiitsmaa , kelle pedagoogilised võimed olid tagasihoidlikd ning võõrkeele omandamine edenes tema käe all vaevaliselt . </s> </p>
<p> <s> Korralikul koolipoisil ei peaks olema tegemist kooli juhatajaga ning ka minul on vähe mälestusi direktoritest . </s> <s> Kui kooli läksin , siis oli direktoriks muusikaõpetaja Evald Laanpere ( 1900-1990 ) , kellega ma ei saanudki tuttavaks . </s> <s> 1943. aasta sügisel tuli Valgast tema asemele Friedrich Klement ( 1841-1958 ) ning see mees on meelde jäänud oma rangusega . </s> <s> Võib-olla justl seetõttu , et minu tutvumine temaga toimus ärevas olukorras . </s> <s> Õhtune promeneerimine toimus linnakese pikimal tänaval Pühajärve teel , kus olid varakult meelde jäetud need aknad , mille taga võis vilksatada meie klassi tüdrukute nägusid . </s> <s> Ühel õhtul sattus ühe säärase akna taha kolm poissi , kes koputasid klaasruudule nii ägedasti , et see läks katki . </s> <s> Teised poisid oskasid kiiresti jalga lasta , vahele jäin mina üksi . </s> <s> Teisel päeval kuulas mind üle direktor Klement ja püüdis mind teha katkiläinud aknaga tüdruku austajaks . </s> <s> Ma olin aga täiesti juhuslikult sinna akna taha juhtunud ega tundnudki õigupoolest toda piigat . </s> <s> Ülekohtune süüdistus häiris mind väga ning edaspidi püüdsin direktorile teel mitte vastu sattuda . </s> </p>
<p> <s> Teine õppeaasta jäi poolikuks , juba märtsikuus majutas end koolimajja mingi Saksa sõjaväeüksus ning kool pidi otsima ajutist ulualust . </s> <s> See leiti Vana-Otepää pisikeses koolimajas , kus oli mu koolitee alanud . </s> <s> Kuid gümnaasiumi suurt õpilasperet sinna ära mahutada oli lootusetu ettevõtmine , isegi kahes vahetuses ning lühendatud koolitunnid aitasid vähe . </s> <s> Direktsioonil võis siis meiega palju muret olla , kuid koolilastele see ajajärk meeldis , sest poolteist kilomeetrit iga päev linnast välja lipata tundus huvitav : eks teel peeti siis lumesõda ning hullati muudmoodi . </s> <s> Nii prooviti koolitööd jätkata umbes kuu aega ning seejärel kuulutati kooliaasta lõppenuks ning kirjutati välja teise klassi lõpetamise tunnistused . </s> <s> Aga hulk õpetust jäi saamata , mäletan suuri lünki geograafias ja loodusteaduses , kuigi mõlemas ainesoli hiljuti kätte saadud vastsed õpikud . </s> <s> Maadeteaduses oli endine programm lausa pea peale pööratud ning üks uus , pruunikaaneline õpik kandis pealkirja " Suur-Saksamaa " . </s> <s> Nähtavasti kaotasin ma just tol poolikul õppeaastal kindla aluspõhja matemaatikas , millega hiljem lõpuklassis olin hirmsasti hädas . </s> </p>
<p> <s> Sõda sekkus ka muudmoodi kooliellu . </s> <s> Mällu on jäänud süngemeelne pildike koolimaja saalist , kuhu esimesse tooliritta olid koondatud kõige pikemad koolipoisid ning nende ees kantslis kõneles saksa sinakashallis mundris ohvitser sellest , kui tähtis on minna võitlema Punaarmee vastu . </s> <s> Ja nood pikemad poisid mobiliseeritigi sõjaväkke ning nad kadusid koolist . </s> <s> Gümnaasiumipere muutus märksa feministlikumaks ning koolipidudel tõusis väiksemate poiste väärtus . </s> <s> Ka koolipinki nühkima jäänud poisse hakkasid relvad huvitama relvad ning neid oli võimalik hankida . </s> <s> Olen seda ajajärku kujutavas romaanis " Pühajärve album " jutustanud sellestki , kuidas revolvrid ja püssid koolipoiste kätte sattusid . </s> <s> Nende relvadega ei tapetud siiski kedagi , vaid nende toel kasvatasime rahvuslikku vaimu . </s> <s> Nii et mainitud romaanis kujutatud põrandaalune ring eksisteeris , ka Stalini pildi kadumine õpetajate toa seinalt toimus ning põhiosa muustki sündmustikust on võetud tegelikkusest . </s> </p></div2><div2 type="alaosa"><head> 8 . PÄRAST SÕJA LÕPPU </head>
<p> <s> Suureks murranguks kujunes 1944. aasta suvi , kui tõepoolest mürisesid kahurid ning mitu päeva lõõmas tulekahi Otepää linnas . </s> <s> Inimesed kartsid venelaste ja nõukogude korra tulekut ning enne rinde üleminekut panid ka paljud Otepää kandi talunikud vajalikuma vara vankrile ning asusid põgenema lääne poole . </s> <s> Oli nende põgenike hulgas ka minu onu Peeter Madissoo , kes oli viimati olnud Otepää valla sekretär . </s> <s> Tal oli pagemisega nii kiire , et ei jõudnud enam kokku saada oma suvitamas olnud naisegagi . </s> <s> Onu Peeter olevat küll jalgrattaga jõudnud Pärnu randa ning seal leidnud ülevedajagi . </s> <s> Kuid nähtavasti oli ta õnnetu saatusega , Rootsis suri ta juba paari aasta pärast . </s> </p>
<p> <s> Mu arukas isa pidas lääne poole põgenemist mõttetuks ning suundus oma kraamikoormaga vaid paari kilomeetri kaugusele kroonumetsa , kus suuremad varjamise võimalused . </s> <s> Mets kihas ümberkaudsete talude elanikest , mõned jõudsid ehitada sinna punkridki ning neid läks tõepoolest vaja . </s> <s> Mitu päeva lendasid üle meie peade suurtükkide mürsud ning kodupoolses metsaservas täristas kuulipilduja . </s> <s> See oli visa hingega kuuliprits , mis ei tahtnud kuidagi vait jääda . </s> <s> Viimaks enne hommikut jäi seegi vait ning metsa tagant kostis hirmutavat venekeelset " hurraad " . </s> <s> Imestasin selle üle , et rinne liikus pöhja poolt lõuna suunas , kuid nii see tegelikult oligi . </s> <s> Otepää kant oli kotti jäänud ning suured lahingud löödi Elva all , kus sai koguni üks Vene kindral surma ; Elvast suundus aga üks rinde tiib lõuna poole . </s> </p>
<p> <s> Kahuritule all viibimine on ebameeldiv ka siis , kui mürsud lendavad üle . </s> <s> Aga kroonumetsa põgenenutest ei lennanudki kõik mürsud ja kuulid üle , vaid paar inimest ning mõned kariloomad said surma . </s> <s> Põhilise lahinguöö järel hahetas hall hommik ning kui ema tahtis hakata suppi keetma , siis kõlises meie pajas mürsukild . </s> <s> Paari päeva pärast söandasime koju tagasi pöörduda . </s> <s> Punaarmee üksus oli talust lahkunud , vaid paar sidemeest kohmitses oma kaablirullide kallal . </s> <s> Talu oli paljaks rüüstatud , lauda tagumine sein mürsust purustatud , pool tapetud siga ulpis järves . </s> <s> Meie krundil Raamäel lamas mullahunniku serval langenud Saksa sõdur , kes tuli lükata kaevikusse ning katta mullaga . </s> <s> Relvi vedeles igas kandis ning minagi tirisin ühe vintpüssi , mõned padrunipidemed ja sõdurikiivri Purdemäe metsa ning matsin need maha . </s> <s> Kellega mõtlesin küll sõda pidada ? </s> <s> Kuid hiljem ei leidnud ma enam püssi üles ning metsavenda minust ei saanud . </s> <s> Metsavendlus kuulus sõjajärgsesse elupilti , ka paar minukoolivenda ( Johannes Jelle , Artur Telling ) hukkus koos nendega . </s> <s> Ainult paar kilomeetrit Purdemäelt eemal , Ala-Tseema võsapadrikuski peitus üksmetsavendade punker . </s> <s> Taluinimeste suhtumine metsavendadesse oli erinev . </s> <s> Kel oli sugulasi metsas , need toetasid neid toidukraamiga ning riskisid oma eluga . </s> <s> Vahel osati metsavendi kasutada ka talutöödel . </s> <s> Ala-Tseema soos niitsid mehed , pikad kleidid seljas Eemalt maanteelt vaadates võis neid tõepoolest naisteks pidada ja ära petta mõnda jalgrattal mööda sõitva miilitsamehe silma . </s> <s> Kuid ikkagi kippus metsavendi kimbutama nälg ning nad käisid aeg-ajalt vargil . </s> <s> Kui meiereist viidi ära võikaste , võisid talunikud sellega leppida . </s> <s> Kui aga kiputi talu keldrisse või aita , tegi see külamehed tigedaks . </s> <s> Ühel sügisööl olid metsavennad käinud ka meie aias mesipuid rüüstamas ning see meelestas isanende vastu . </s> </p>
<p> <s> Sõjajärgsest ajast peaks mainima veel seda , et lahingute aegu oli maha jäänud palju lõhkeainet ning valgustusrakette ning need kiusasid karjapoisse võitmatu jõuga Kuid kuskil ei olnud maha jäänud ühtegi raketipüstolit ning rakette polnud millegagi õhku lasta , vaid jäi üle visata neid lõkketulle . </s> <s> Naaberküla poisid olidki seda teinud ning üks nooruk sai jalast haavata . </s> <s> Mina aga taipasin leiutada ohutu meetodi : sidusin raketi traadiga toki külge , torkasin kepi otsapidi lõkkesse ning rakett lendas ilusti taevasse , tegemata kellelegi kahju . </s> <s> Veel üks oht varitses sel sügisel külainimesi . </s> <s> Saksa puupidemega käsigranaadid polnud iga kord lõhkenud ning lebasid viljapõldudel , sütikud lahti tõmmatud . </s> <s> Räägiti , et granaate tehtud koonduslaagris ning sealsed vangtöölised jätnud mingi nublaka granaadi sisse panemata , et sedaviisi vastupanu avaldada . </s> <s> Nii pidi vilja niitmisega olema ettevaatlik , et mitte vikatiteraga puutuda mõnesse kaigasgranaati . </s> </p>
<p> <s> Otepää linn põles suure punase kumaga mitu päeva ning levitas veel paar kuud tulekahju masendavat lehka . </s> <s> Eks uudishimu sai hirmust jagu ning ajas vaatama , mis linnast järele jäänud . </s> <s> Linnas oleks soovinud , et taskus oleks raha leidunud , aga kõik Brandenburgi väravatega rahatähed olid muutunud päevapealt kehtetuks . </s> <s> Leidus neid ka minu sahtlis , sest kaardimängulauas võitmisel oli onu August neid ülelugemata änganud mullegi änganud . . Rublasid polnud esialgu kusagilt saada , sest kaubandust ei eksisteerinud veel . </s> <s> Leidsin küll marjapõõsa alt puruksrebitud viierublalise ning kleepisin tükid lootusrikkalt kokku . </s> <s> Linnas oli juba avatud sõjaväe juuksur ning ka minu kahupää vajas pügamist . </s> <s> Istusin juukselõikaja toolile ning pärast üritasin tasuda kokkukleebitud rahaga . </s> <s> Kuid meister vaatas seda põlastavalt ning rebis hädaraha uuesti tükkideks . </s> <s> Nii jäin tsirulnikule võlgu ning esimene uue võimu aegne majandustehing jättis ebaleva tunde . </s> <s> Ringkäik Otepää linnas tekitas aga masendust . </s> <s> Lõunapoolsest linnaosast polnud peale korstnate ja vundamentide muud alles , ka kooliõde Koidula Kaera puumaja oli ära põlenud . </s> <s> Nii postkontor kui ka algkoolimaja ning nende vahel asunud kvartalid seisid varemetes . </s> </p></div2><div2 type="alaosa"><head> 9 . KOHANEMINE NÕUKOGUDE VÕIMUGA </head>
<p> <s> Kuid gümnaasiumihoone oli terve ning ootas koolilapsi . </s> <s> Õppetöö algas veidi hilinenult ning suuresti muutunud programmi ja sihtidega . </s> <s> Meie klassi nimetati ametlikult 9. klassiks , kuid me ise püüdsime visalt kinni hoida endisest numeratsioonist ning pidasime endid kaua III klassiks . </s> <s> Õpilaste koosseisus oli muutusi vähe , küll oli uuenenud õpetajaskond . </s> <s> Pedagoogilist " vana kaardiväge " esindas õigupoolest ainult usin Liidia Kaldmaa , kes jätkas meile loodusteaduse , geograafia ja keemia õpetamist . </s> <s> Kuidas ta oli kimpus geograafiliste uudistega , sellest on jutustatud romaanis " Pühajärve album " . </s> <s> Matemaatikat ja füüsikat hakkas õpetama uus direktor Adolf Berg , aastate koormast kooku vajunud hallipäine vanamees . </s> <s> Eesti keele õpetajaks oli kutsutud kohaliku loomaarsti proua Maria Kapp , kes oma tüseda kogu ning rõõmsa meelelaadiga suutis kirjandustunnis meidki muigama panna . </s> <s> Aga saksa keele õpetamine jätkus endiselt vintskelt ja vaevaliselt , kuigi kuldjuukselise proua Tiitsmaa asemele oli astunud väikest kasvu , alati tumedasse rõivastatud ning mustajuukseline Anna Vanik . </s> <s> Ta laskis meil tõlkida Hermann Sudermanni veidra pealkirjaga romaani " Frau Sorge " , mida aga kõigil ei õnnestunud osta , ilma sellest jäin minagi . </s> </p>
<p> <s> Teiseks võõrkeeleks oli vene keel , mida õpetas inspektoriproua Maria Saarniit , kes tundus mulle tigedavõitu . </s> <s> Kuid pärast kooli lõpetamist pidin maha suruma oma vastumeelsuse maha suruma ning temalt suvel järeleaitamisetunde võtma ,, et pääseda ülikooli . </s> <s> Ajalugu õpetas pehmeloomuline pastoriproua Theodolinde Audova , kes kontrolltööks andis nii palju teemasid , et õpikut mitte lehitsenud koolipoiss ei jõudnud vajalikke lehekülgi maha kirjutada . </s> <s> Ta ei teinud sellest tüliküsimust , kui hoidsid õpiku põlvedel lahti . </s> <s> Tiisikushaige Hugo Pärna üritas meid juhtida Arkaadia väljadele , kuid seal jäime toppama . </s> <s> Hiljem olen küll tudengina edukalt kasutanud tema tillukesi trükivihikuid tõlgetega antiikkirjanduse tippteostest . </s> <s> Suurekasvuline , naerunäoline Aksel Mets treenis meid võimlemistunnis ning jätkas H. Pajo alustatud patriootilise hoiaku kasvatamist . </s> <s> Paljud poisid pidasid temast sügavasti lugu , minul iemaga häid suhteid ei tekkinud , sest ma ei saanud hakkama võimlemishobusel turnimisega ning teistele poistele meeldinud odaviskes olin ma vilets . </s> <s> Ka sõjaväelises kursuses olin ma kehv : kui õpetati väiksekaliibrilisest sportpüssist tulistama , siis tabasin ma ainult esimesel korral kaks korda seitset , hiljem tabasin vaevu märklauda . </s> </p>
<p> <s> Märkimisväärseks persooniks Otepää kultuurielus kujunes muusikaõpetajaks palgatud August Krents , kes juhatas laulukoore ning toetas minu klassivenda Enn Oja meeskvarteti loomisel . </s> <s> Kuid mulle oli elevant kõrva peale astunud ning muusikalisi loorbereid pole ma kunagi võitnud . </s> <s> Küll on minu sõnadele kirjutatud viis laulu . </s> <s> Enamik klassivendi soovis suuri tegusid korda saata spordiväljakul ning odaviske nõksude arutamine kujunes vahel päris ägedaks . </s> <s> Mõned poisid püüdsid silma paista ka laulu ja muusikaga , kuid minul polnud kummalgi alal edu loota ning seetõttu arendasin kirjandusringi , kuhu meelitasin sekretäriks endale appi 1946. aasta sügisel üheksanda klassi tüdruku Aino Nikluse , kellest oli kujunenud mu uus muusa . </s> <s> Kui 1944. ja 1945. aasta algul olin sepitsenud saamatuid sonette oma klassi Helgele , siis järgmisel aastal sain sellest kiindumusest. üle. </s> <s> Ikka enam ja enam muutus mu partneriks tantsupidudel kaks klassi madalamal õppiv Aino . </s> <s> Kuid nagu Helge puhul , nii tekkisid ka Aino juures mulle rivaalid . </s> <s> Tantsukaaslasena polnud ma suuremat väärt , sest valsikeerutamine ei tahtnud mul korda minna . </s> <s> Kuid valss polnudki tantsude hulgas esikohal , küllap hoopis rohkem foksiti ning vahel üritati ka tangot tantsida . </s> <s> Sekka lasti ka polkat , reilenderit ja põdrajahti , nii et kõik said oma jalgu liigutada . </s> <s> Iga koolipeo finaaliks oli tütarlapse kojusaatmine ning seegi pakkus palju elamusi , kuigi valmistas tihtipeaklemuret , sest rivaalitsemine jätkus ka pärast pidu : kui olid avastanud mõne meeldiva tütarlapse , siis taheti teda sult kohe ära napsata . </s> <s> Aino kodutee oli ju lühike , kuna ta elas Pärna tänava kõrges nurgamajas ärklitoas , kuhu tuli üles ronida kahest trepist . </s> <s> Mõnigi kord kohtasin Aino toas pikki Võrumaa poisse Artur Tellingut ja Julius Uibopuud ning sääraste koljatitega oli mul raske võistelda . </s> <s> Mõlemad olid Saksa sõjaväes teeninud ning see oli nende kuraasi suurendanud . </s> <s> Kui Artur käis kooliski mustaks värvitud sõduripükstega , siis Julius varjas oma minevikku ning oskas oludega kohaneda : temast sai pärast kooli lõpetamist Otepääl komsorg ! </s> <s> Üldse kujunes mingi võistlus Võrumaa ja Tartumaa poiste vahel . </s> </p>
<p> <s> Võrumaalaste kantsiks kujunes maja Pargi ja Pühajärve tee nurgal , kus oli korteris ikka mitu Võrumaa poissi . </s> <s> Seal tekkis ahvatlev kaardimängupõrgu ning olen minagi seal hulk tunde surnuks löönud . </s> <s> Vastse-Otepää ja Kooraste poisid olid jultunumad ning kippusid mängus sohki tegema , kaotasin neile järjest oma taskurahad ning seisin korduvalt pankroti äärel . </s> <s> Kümnenda klassi sügisel suutsin õnneks mängukirest jagu saada ning kaardid kuradile saata . </s> <s> Probleem seisab ju selles , et kui oled kaotanud , siis tahad tagasi võita ega suuda mängulauast lahkuda . </s> <s> Ma olin õppeaasta algul võitnud kolm punast kolmetšervoonetsilist ning ütlesin endale , et olgu sellega lõpp . </s> <s> Pidasin lubadust ega mänginudki enam . </s> <s> Jagusaamist mängukirest arvan Otepää ajajärgu üheks kõige suuremaks saavutuseks , see oli tõsine iseloomuproov . </s> <s> Kui oleksin ka teiste eluprobleemide lahendamisega sama hästi hakkama saanud ! </s> <s> Kahjuks ei jätkunud ühel minu muidu austamisväärsel koolivellel iseloomu ning tema on mängukire küüsis tänini . </s> <s> Kaardiseltskonda tal enam pole , kuid kõik kohad on täis mängumasinatega kasiinosid ! </s> </p>
<p> <s> Mu kirjanduslik areng oli pikaldane . </s> <s> Sonetid Ainole olid küll pisut paremad kui Helgele kirjutatud , kuid ei kõlvanud ikka veel trükkida . </s> <s> Olin saksaaegse kirjandusõpiku sabast leidnud küll väikse kirjandusteooria lühikursuse ning selle läbi töötanud , nii et võisin õpetaja Maria Kapiga koguni vaielda . </s> <s> Kuid Ainelo ja Visnapuu poeetikaraamat võinuks minu kätte küll varem juhtuda ! </s> <s> Koostasin siiski juba keskkoolis luuletuskogu " Sinililled " ning köitsin ise käsikirja väikseks raamatuks . </s> <s> Kuid see jäi sahtlisse seisma ega olnud mul julgust seda kuhugi pakkuda . </s> <s> Olin saatnud mõned värsid Tallinnasse ajakirja " Eesti Noored " toimetusele , kuid sealgi ei söandatud neid trükkida , vaid Marta Sillaots saatis vastuseks Hitleri postmargiga äraütleva kaardi . </s> <s> Isegi Erlend Teemägi oli " Otepää Teataja " lisas saanud värsse avaldada , mina aga mitte . </s> <s> Kuid päris ilma tunnustuseta ma siiski ei jäänud . </s> <s> Koolielu suursündmuseks olid kevadised isetegevuse olümpiaadid ning seal hinnati ka kirjanduslikku loomingut . </s> <s> Nii olen teeninud olümpiaadil oma esimesed kirjanduslikud tulud : 1946. aasta kevadel on mulle antud auhinnaks sada rubla , järgmisel aastal aga kaks auhinda ( 100+150 rubla ) . </s> </p>
<p> <s> 1946. aasta 9. jaanuaril suri kohalik luuletaja Gustav Wulff ning kirjandusõpetaja andis mulle ülesande temast referaat kirjutada . </s> <s> Ta tõi mulle käsutusse selleks isegi Wulffi värsivihikud ning kogesin , et ka teised on salmitagumisega palju vaeva näinud . </s> <s> Wulffil oli küll rahvalik laul " Õrn ööbik " , kuid ühtegi luuletuskogu polnud temalt ilmunud. Tema luuletee oli kuidagi poolikuks jäänud , rajad juba algul rohtu kasvanud . </s> <s> Sirvisin neid vihikuid ning kirjutasin paar luuletust välja . </s> <s> Märkasin , et ta oli üritanud ka poeemi sepitseda , lõpetatud luuletustega vaheldusid katkendid pikemast värssteosest " Roosi ees " . </s> <s> Wulffi luuletajasaatuse põhjal ma enda jaoks eitavat järeldust ei teinud , vaid kirjutasin edasi . </s> <s> Ma ei tea , kuhu on sattunud mu referaat , kuid Wulffi värsivihikuid olen hiljem näinud Kirjandusmuuseumis . </s> <s> Rudolf Põldmäe on temast kirjutanud väikse ülevaate . </s> <s> Wulffile kuulunud Lõhmuse talus Nüpli järve ääres on aga tema memoriaaltuba ning korraldatakse mitmesuguseid kirjandusüritusi . </s> <s> Nii et temastki on mingi jälg jäänud kirjanduslukku . </s> </p></div2><div2 type="alaosa"><head> 10 . ESIMEST KORDA TALLINNAS </head>
<p> <s> 1947. aasta jaanuar tõi kaasa noortele olulise kirjandussündmuse : Tallinnas korraldati esimene kirjanduslike koolinoorte kokkutulek . </s> <s> Otepäält saadeti sinna Erlend Teemägi ja mina . </s> <s> Ürituse organiseerija oli komsomoli keskkomitee ning kokkutulek algas Kentmanni tänavas keskkomitee ruumides ( praegu asub seal USA saatkond ) . </s> <s> Eeskojas ülerõivaid varna riputades tekkis hirm kaelasalli pärast , mille otstesse mu korteri perenaine oli kudunud sinimustvalge triibu . </s> <s> Tõmbasin salli kiiresti kaelast ning peitsin palitute alla . ning kudunud sinimustvalge triibu . </s> <s> Tõmbasin salli kiiresti kaelast ning peitsin palitute alla . </s> <s> Keegi ei pannud seda tähele ka mujal , kus tuli ülerõivad seljast tõmmata . </s> </p>
<p> <s> Kokkutulnud õpilastest küll ainult mõned sattusid tulevasel eluteel kirjandusmaailma , nagu Valga noormees Olaf Utt või pärnulanna Hilja Välipõllu . </s> <s> Mitmed realiseerisid oma andekust teistel aladel , nagu tulevane skulptor Lembit Paluteder Urvastes , Valga noormehest Heino Liimetsast kujunes kuulus pedagoog , teine valgalane Eduard Leppik sai hiljem tuntuks oma ulatuslike kohanimede korjandustega Väike-Maarjas . </s> </p>
<p> <s> Plenaaristungil esinesid meile luuletaja Paul Viiding ning noored kirjanikud Juhan Smuul ja Ralf Parve , kuid autoriteetsuse lisamiseks olid kohale toodud ka elavad klassikud Johannes Semper ja Friedebert Tuglas . </s> <s> Tahtsin väga Tuglasega kõnelda ning küsida nõu miniatuuride kirjutamiseks , sest eks ta olnud sellel alal suurmeister - olin juba sõja-aastail lugenud tema kogumikku " Aja kaja " . </s> <s> Kuid hakkajad Tallinna tüdrukud trügisid tihedas ringis vanameistri ümber ning meie Erlend Teemäega arglike provintslastena ei pääsenud üldse Tuglase silma alla . </s> <s> Nii jäi mu esimene kokkupuude Tuglasega sõnatuks ning rääkima pääsesin ma temaga alles aastaid hiljem . </s> </p>
<p> <s> Meile kõigile kingiti pakk uudisteoseid , sealhulgas Ralf Parve luuletuskogu " Ajast karmist , kaunist ja kallist " ning August Jakobsoni " Elu tsitatellis " . </s> <s> Viimane oli suures formaadis raamat ning üksteise võidu hakkasime selle tühjale eeslehele autogramme koguma . </s> <s> Ka minu eksemplar fikseeris autogrammide näol esimese kirjanduslike koolinoorte kokkutuleku nimekirja , kuid kahjuks pole raamat säilinud . </s> <s> Kui olin 1970. ndate aastate algul " hulkumas ja põgenemas " , siis vehkis keegi selle mälestusväärse raamatu sisse . </s> </p>
<p> <s> Tallinn oma keeruliste tänavate ja kindlusetornidega jättis esmakordsel nägemisel kustumatu mulje , Pika tänava ja Voorimehe nurka näen veel nüüdki tolleaegse imetleva pilguga . </s> <s> Külapoisile oli uudseks kogemuseks käia talongiga söömas Viru tänava nurgal " Kuninga " sööklas , kus olid suured ümmargused lauad . </s> </p>
<p> <s> 7. jaanuaril toimus veel üks meeldejääv sündmus : meid viidi Oskar Lutsu juubelisünnipäevast osa võtma . </s> <s> See toimus Noorte Majas , mis asus Laia tänava nurgal , kuhu hiljem kolis Nukuteater . </s> <s> Eeskojas tungles rohkesti sünnipäevalisi , kelle hulgast tundsin karikatuuri järgi ära Hugo Raudsepa . </s> <s> Saal oli rahvast täis , väiksekasvuline Luts toodi presiidiumi istuma , kuid ta ei paistnud ka seal ürituse keskpunktina . </s> <s> Olin naljakate ja hoogsate Tootsi seikluste kirjapanejat hoopis teistsugusena kujutelnud . </s> <s> Kiilaspäine Luts ei naeratanud kordagi , vaid tuiutas tujutult enda ette . </s> <s> Kui talle sõna anti , siis tõusis ta küll krapsakalt püsti , kuid sai hakkama vaid ühe lausega , siis lõi käega ning pomises vabanduseks , et " teate küll paremini kui mina " ning istus tagasi toolile . </s> <s> Rahvas aplodeeris tublisti , ega Lutsult pikemat kõnet oodatudki . </s> </p>
<p> <s> Tulin Tallinnast tagasi Otepääle otsekui kõrvust tõstetuna ning jätkasin innukalt kirjatööd . </s> <s> Kirjandid ei mahtunud enam ära tavalisse koolivihikusse , vaid ostsin nende jaoks kõvade kaantega klade . </s> <s> Sinna kirjutasin nii pika loo , et õpetaja ei jõudnud seda kõike ära parandada ( kippusin mitmesuguseid kirjavigu tegema ) , vaid viskas teksti keskpaika joone alla hinde viis miinusega ega puudutanud punase tindiga töö lõpuosa . </s> <s> Koolielu jätkus tavalises rütmis : pingsalt ootasime pingsalt koolipidusid ja referaatõhtuid , sest needki lõppesid tantsuga . </s> <s> See aga tähendas meeldivat liikumist , üks käsi ihaldatud tütarlapse õlal või pihal , teine kinni hoidmas kuumadest sõrmedest . </s> </p>
<p> <s> Tallinnas käigumise rõõmustavaks tulemuseks oli veel see , et minagi pääsesin trükki . </s> <s> Kui ilmus noorte ajakirja veebruarinumber , mida 1947. aastal hakati avaldama nimetusega " Stalinlik Noorus " , leidus selle luuleveergudel trükituna minu luuletus " Noorte laul " ja Erlend Teemäe sporti ülistav " Valgel võistlusrajal " . </s> <s> Debüteerida punasekaanelises Stalini nimega ajakirjas tundus küll piinlik , kuid hea meel oli ikka ka . </s> <s> Eks tulnud edaspidigi sellenimelises ajakirjas esineda , sest ajalehe " Noorte Hääl " kõrval oli see üks väheseid võimalusi , kus algaja värsisepp sai end avaldada . </s> <s> Aprillikuus ilmus mul esimene sõnum " Noorte Hääles " ning seega olin ka proosaridadega debüteerinud . </s> <s> Sellest sain tublisti julgust juurde ning suvel hakkasin sõnumeid saatma ka Tartu " Postimehele " . </s> </p>
<p> <s> Nii sai minust kirjamees , kuigi oleks meeldinud ka põlduriks hakata . </s> <s> Kirjutasin sellest isegi kahte koolivihikut täitva jutukese " Maa side " . </s> <s> Kuid kolhooside tulek hoiatas maale jäämise eest : 1949. aasta kevadel tehti ka Vana-Otepääl kolhoos . </s> <s> Talumehed aeti vallamajja kokku , koosolekut juhatas venelasest vallavanem Vjaltsev , kes käskis kolhoosi asutada . </s> <s> Tehtigi siis kolhoosi astuvatest taludest nimekiri ning esimeheks valiti minust paar aastat vanem naabripoiss Kampmanni Eedi . </s> <s> Just Eedi oli minu suusakepi kooli õues kelgu ette visanud , nii et see purunes . </s> <s> Seetõttu olin Eedi vastu vaenulikult meelestatud . </s> <s> Külameestele ei istunud ta oma nooruse tõttu . </s> <s> Kuid ega Eedi kauaks esimeheks jäänud , väikesi kolhoose asuti peagi liitma ning neile poliitilisi nimesid peale sundima . </s> <s> Vana-Otepää kolhoosi tegelik moodustamine lükkus mõne kuu võrra edasi , kuni oli välja valitud mõned suuremad laudad ja tallid , kuhu ühismajandi loomad paigutada . </s> <s> Isal olid pisarad silmas , kui ta augustikuus oma kaks hobust pidi viima Vana-Otepää mõisasüdames asunud kolhoositalli . </s> <s> Kuid see oli alles esimene tilk uue põllumajandussüsteemi loodud kannatuskarikas . </s> <s> Ka loomalaut jäi pooltühjaks , ega emalgi olnud kerge lehmadest loobuda . </s> <s> Isa pidi ära nägema , kuidas tema elutöö hävis . </s> <s> Põldudel hakkasid võimust võtma orashein , ohakad ja rakvere raiped , mille vastu vabariigi viimastel aastatel oli edukalt võideldud . </s> </p>
<p> <s> Mindki saadeti põllule ohakaid hävitama - selleks olid tehtud kõplataolised torkerauad . </s> </p>
<p> <s> Äestamisel mulla pinnale ilmunud orasheina juured riibuti rehaga nurme servale ning põletati - need põllupeenarde väiksed lõkketuled levitasid iseäralist lehka , mis ninna jäänud tänini . </s> <s> Põldudel on imelik omadus - iga künniga mullast kive pinnale tõugata . </s> <s> Kuid kivide korjamist polnud kolhoosis isegi mitte plaanis . </s> <s> Põllud jäid sööti ning neid külvatud enam . . Heinamaad , mida isa oli kraavitanud-praavitanud , soostusid uuesti ning hakkasid kasvatama hanepajusid ja kasevõsa . </s> <s> Noored lepad tungisid pöldude servale ning Kadajamäe kruusastel pervedel võrsusid remmelgavõsud . </s> <s> Kuna koduloomi oli väheks jäänud , lammutas isa väiksema lauda . </s> <s> Eriti kahju oli mul sauna hävimisest : katust enam ei parandatud ning see langes sisse . </s> <s> Nõnda järk-järgult toimus talu allakäik . </s> <s> Õnneks siiski hoolitseti elumaja eest ning selle seinte vahel toimusid nii isa kui ka ema matused . </s> </p></div2><div2 type="alaosa"><head> 11 . GÜMAASIUMI LÕPETAMINE </head>
<p> <s> Viimasel koolitalvel olin end kuskil külmetanud ning haigestusin jaanuari lõpul kopsupõletikku . </s> <s> See tõbi ei tekitanud küll otsest valu , kuid kõrge palaviku ajal tundus rinnal lasuv tekk raudplekist koormana . </s> <s> Kuid ema laskis mul iga päev tärpentini ja kalamaksaõli neelata ning ravis mind Purdemäel kuu ajaga terveks. Märtsikuus võisin jällegi vastata õpetaja Kaldmaa küsimustele ning hoida tantsuõhtul kätt Aino pihal . </s> <s> Kuid haiguse aegu oli õpinguis tekkinud lünk ning õpetajate toas olevat arutatud , kas mind võib lasta lõpueksamitele . </s> <s> Mulle neist kahtlustest õnneks ei teatatud ning mavõisin juunikuus rahulikult vastu minna teadmiste proovile . </s> <s> Juba maikuus lakkasid koolipeod ning kõik hakkasid tegelema tuupimisega . </s> <s> Mäletan , et laenasin kelleltki hirmuäratavaks muutunud raamatu " Frau Sorge " ning lippasin Apteekrimäe kaudu Pühajärve äärde , et ka selle viimase Otepää kevade ilust osa saada . </s> <s> " Frau Sorge " tõlkimine järve kaldal edenes kehvasti ning romaani personifitseeritud mure imbus minusse ning segas meeldivamate probleemidega tegelemist . </s> <s> Kena kevad ja Pühajärve-äärsed rajad olnuksid toredaks taustaks lemberomaani arendamiseks , kuid selleks jäikus järjest vähem aega : kokkusaamised Ainoga jäid aina harvemaks . </s> <s> Alles 22. aprillil olin Ainot esmakordselt suudelnud , maikuu algul sain temaga teha paadimatka Pühajärve Kloostrisaarele , kus lõikusin meie nimed suure tamme koorde . </s> <s> See oli muidugi looduskaitse vaatepunktist hukkamõistetav tegevus , kuid tollal ei osanud ma selles probleemi näha . </s> <s> Hiiglaslik tammepuu sirutas võimsaid oksi taeva poole ning tema paksu koore kriipimine väheldase pussnoaga ei tundunud ohtlik . </s> <s> Soome pussid olid moodi läinud ning neid tegi soovijatele mõõduka tasu eest oma keldrikorteris kooliteenija . </s> <s> Odavam puss oli kasepuust peaga , aga mõni sai ka lennukiklaasist , sinimustvalge triibuga pussid . </s> <s> Kaardipõrgus löödi mõnikord puss lauda , aga tegelikult kedagi ei veristatud . </s> <s> Kuid ka kaardimängud Pargi tänava nurgapealses majas lakkasid ning eksamipalavik jõudis sinnagi . </s> <s> Maikuu lõpul jäi tühjaks Aino pööningukamber , sest tüdruk asus kodutallu , kuhu linnaservast oli neli kilomeetrit . </s> <s> Kord eksamite aegu tuli pinginaaber Heino meile vastu Koolitare tänaval ning tegi meist romantilise kahekesi-pildi , mida hakkasin hoidma taskuraamatu vahel . </s> <s> Piltide tegemine oli üldse moes ja linnakese kahel fotograafil olid kibedad töönädalad , et kõiki nõudmisi rahuldada . </s> </p>
<p> <s> Eksamid toimusid koolimaja saalis , kuhu olid nii hõredalt paigutatud koolipingid , et õppurid ei saaks üksteisepealt maha kirjutada . </s> <s> Aga kuidagi liikus informatsioon ka seal . </s> <s> Mu pinginaaber Heino oli pead murdnud fantastilise plaani kallal , kuidas alt keldrist kooliteenija korterist vedada traatjuhe teise korruse saali aknast sisse ning säärase telefoniga hädalistele infot edastada . </s> <s> Kuid hea idee oli hiljaks jäänud ning mõne tehnilise raskuse tõttu telefoniside tööle ei hakanud . </s> <s> Eksamisaalis tuli siiski läbi ajada olemasolevate teadmistega . </s> <s> Mina jäin kimpu matemaatikaeksamil : teisendasin algebra võrrandeid kõikvõimalikul moel , kuid need ei muutunud lihtsamaks , vaid venisid pikaks kui meremaod . </s> <s> Heatahtlik Liidia Kaldmaa jalutas kontrolliva õpetajana pingiridade vahel ning märkas oma terava pilguga , et minu võrrandite tulemused on teiste abiturientide omadest erinevad . </s> <s> Kuna ma olin tema ainetes viiemees , siis arvas ta , et mul on õiged ka matemaatikavõrrandid . </s> <s> Oma salasosistamistega tekitas ta eksamiruumis kenakese segaduse , mis lõppes siiski õnnelikult . </s> <s> Minu tööd hinnati nelja miinusega ning ma sain õiguse küpsustunnistusele . </s> </p>
<p> <s> Ja siis ühel kenal juuniõhtul olid kõik pinged lahenenud ning küpseks tunnistatud inimestena istusime koolimaja saalis pika laua ääres . </s> <s> Näksisime võileibu ning rüüpasime veinina paistvat roosat morssi . </s> <s> Minu mäletamist mööda tollel laual alkoholipudeleid ei seisnud . </s> <s> Meeleolus segunesid vabanemisrõõm ja lahkumisnukrus , tuju püüti tõsta valsikeerdude ja foksisammudega . </s> <s> Lasin pilgu libiseda üle klassivendade ja -õdede , kes pidid ellu astuma . </s> <s> Vaevalt nad enam säärases koosseisus kokku tulevad . </s> <s> Kesksel kohal tugeva talupoisi kerega klassivanem Rein Ahven , tema kõrval pikakasvuline ning õhukeste kõrvalestadega priimus Vello Linnamägi . </s> <s> Teiste varju kadus kleenuke Vello Kaarna ning tema pinginaaber , tuletõrjeorkestri trompetist Rudolf Markus . </s> <s> Eks selleski lauas püüdnud poiste pilke Otepää tüdrukute nelik eesotsas Maimo Tarosega , ent ka kuldlokiline Eha Schiffer oskas teiste kõrval silma paista . </s> <s> Siis teistegi tuju tõstev laulukvartett Enn Oja eesistumisel , nende kõrval Punaarmeest tulnud naljamees Kalju Pikker ja Saksa sõjaväes olnud Kalju Hauk . </s> <s> Muidugi esinduslikud noormehed Henno Barkala ja Heino Sisask , sportlasest kirjamees Erlend Teemägi ja sporditüdruk Valve Vindi . </s> <s> Mõned kunagised klassikaaslased olid juba puudu : kaardimängus võimutsenud Võrumaa poiss Johannes Jelle oli surma saanud metsavendade juures , agar malemängija Heino Mägi läinud kutseharidust omandama Tartu Õpetajate Seminari , hea matemaatik Kalju Liin haigestunud tuberkuloosi ning vaikne Linda Varik maetud Otepää surnuaiale . </s> <s> Lauas istujad ning tantsu keerutajad pidid minema tööle või edasi õppima kõrgkoolideswse . </s> </p>
<p> <s> Kui teha kokkuvõtet , siis Otepääl saadud haridus jäi keskpäraseks ja lünklikuks . </s> <s> Kogesin seda hiljem ülikoolis , kus mul oli raske konkureerida Tartust ja Tallinnast pärit tudengitega . </s> <s> Kuid ma pole elus enam kunagi sattunud nii meeldivasse kollektiivi , kui oli meie gümnaasiumiklass Otepääl . </s> <s> Ehkki seda lõhestasid poliitilised vastuolud ning hiljem ei kohtunud ma just meelsasti Vello Kaarna ja Julius Uibopuuga . </s> <s> Kaarna tõusis kompartei rajoonikomitee sekretäriks ( mujal , mitte Otepääl ) , ent suri juba keskeas ; Uibopuud olen kohanud Võrus täitevkomitee aseesimehe kabinetis. Meie klassi viimasel kokkutulekul polnud ta rahul sellega , kuidas olin tema käitumist hinnanud oma memuaariraamatus . </s> <s> Ent selles olin tuginenud oma pinginaabri Heino arvamustele. Kõiges me ei saanud olla üksmeelsed , meie aeg oli juba paraku lõhestatud poliitilistest vastuoludest . </s> <s> Ja neid kajastavad ka minu memuaarid ja mälestustest töödeldud romaan " Pühajärve album " . </s> </p>
<p> <s> Meie klassi üldist suhtumist väljendas veel üks pärast kooli lõppu toimunud üritus . </s> <s> Abituriendid läksid ilma pikemalt arutlemata ja omavahel kokku leppimata leerikooli . </s> <s> Poisid peaaegu kõik , välja arvatud muidugi komnoor Vello Kaarna . </s> <s> Aga Uibopuu astus leeripoiste kolonnis . </s> <s> Tüdrukutest käisid leeris umbes pooled , kuid neile lisandus tublisti leeritüdrukuid teistest klassidest . </s> </p>
<p> <s> 13. juuli hommikul väljus kirikumõisast pikk leerilaste rongkäik , mis suundus Otepää kirikusse . </s> <s> Poisid mustas ülikonnas , esimestena orelimängija Enn Oja ja tema pinginaaber Henno Barkala , kuskil tagapool ka mina koos pinginaaber Heino Taukariga . </s> <s> Meile järgnes tütarlaste kolonn , kõik valgetes kleitides . </s> <s> Rahvast oli kirikus ja kiriku ümber liikumas rohkesti , ilm oli ilus ja tuju kõrgel . </s> <s> Osavõtt leerist oli kujunenud protestiavalduseks sovetliku korra vastu ning seetõttu ei võinud ka mina eemale jääda . </s> <s> Õigupoolest oli leerikooliks ette nähtud kaks kuud , mille jooksul pastor Audova pidanuks meile põhilised kristluse tõekspidamised ja dogmad selgeks tegema . </s> <s> Mõningad leeriõpetuse tunnid kirikumõisas ka toimusid , kuid gümnaasiumiõpilasi ei kohustatud neist osa võtma . </s> <s> Sest eks olnud me koolis saanud ka mõnesuguse ajalooalase hariduse ning Juudamaa geograafiagi polnud meile päris tundmatu . </s> <s> Saksa ajal olid aga toimunud ka ametlikud usuõpetuse tunnid ning neid andis algul Otepää praost Johannes Oskar Lauri , kes 1944. aastal siirdus pagulusse Rootsi . </s> <s> Midagi olime kuulnud ka abiõpetajalt Elmar Salumaalt , keda taluinimesed ei tahtnudki kirikumeheks pidada . </s> <s> Oli ta ju pastoraadi väravas eitedele tulnud vastu suuskadel , kuid suusatajast vaimulik ületas külamooride kujutlusvõime . </s> <s> Nüüdse vabariigi ajal on Salumaa püüdnud oma raamatute ja loengutega alust panna eesti filosoofilisele kultuurile , mis on ju nii õhuke ja habras . </s> <s> Küllap ka usuõpetuse tundides jutustas meile piiblilugusid rohkem filosoofilisest vaatepunktist lähtudes ega nõudnud kõigi Juudamaa juhtumiste tõsist uskumist . </s> <s> Nii ei suutnud koolgi minust usklikku teha . </s> <s> Ei muutnud kool nud mind ka võitlevaks ateistiks , vaid jättis filosoofilise maailmavaate kujunemise iga õpilase enese hooleks . </s> <s> Küll oli õpetaja Liidia Kaldmaa mind juhatanud põhjaliku darvinismi käsiraamatu juurde ning evolutsiooniteooria tundus mulle igati uskumisväärsem kui Moosese jutustatud loomislugu piibli avapeatükkides . </s> <s> Niisiis astusin leerilaste rongkäigus kõhkleva tundega , kuid midagi olulist ei juhtunud ka kirikus . </s> <s> Rüüpasin midagi tundmata tillukese lonksu armulauakarikast ning jätsin meelde , et pastor tõepoolest pühkis rätikunurgaga selle serva . </s> <s> Ja see jäigi minu esimeseks ja viimaseks armulaual käimiseks , hiljem pole maselle järele vajadust tundnud . </s> </p>
<p> <s> Niisiis ei muutnud 13. juuli 1947 ei muutnud minu maailmavaates midagi ning ma mõtlesin altari eest lahkudes hoopis sellele , kas Aino mulle lilli toob . </s> <s> Tõi , olgu ta tänatud . </s> <s> Leeripeost kodutalus ei tulnud aga suuremat välja , sest polnud õiget pillimeest . </s> <s> Olin sinna kutsunud ka Aino koos sõbrataridega , kuid nad ei ilmunud . </s> </p></div2><div2 type="alaosa"><head> 12 . TEEL ÜLIKOOLI POOLE </head>
<p> <s> Kodus ei vaieldud selle üle , kas peaksin saama ülikoolihariduse . </s> <s> See oli ajapikku kujunenud perekonna veendumuseks ning hakkasin selleks ette valmistuma . </s> <s> Teadsin , et oskan liiga vähe vene keelt ning võtsin suvel järeleaitamistunde vene keele õpetajalt Saarniidult , kuigi vastumeelne oli nii see susisevate häälikutega keel kui ka õpetaja . </s> <s> Julgelt sõitsin määratud ajal Tartusse ülikooli sisseastumiseksamitele . </s> <s> Aukartust sisendav tunne haaras mind peahoone võlvkaarega koridoris , kus suvelgi oli jahe ning valitses salapärane akadeemiline hõng . </s> <s> Sain eksamitega kenasti hakkama ning oleksin paari päeva pärast võinud rõõmsalt sõita tagasi kodutallu . </s> <s> Kuid millegipärast oli viimaseks studeerimiskõlbulikkuse prooviks jäetud tervise kontroll . </s> <s> Ja seda ei teinud ma läbi : arstid avastasid tõsise kopsutõve ning mind saadeti tuberkuloosidispanserisse . </s> <s> Seal võeti mind kõigi bürokraatiareeglite järgi arvele ning vanaproua Bezanitskaja kirjutas rindkere kujutisega blanketile vastava otsuse , millega mind õpingutele ei lubatud . </s> <s> Pidin hakkama end ravima ning sõitsin kurvas meeleolus tagasi Otepääle . </s> <s> Nii ei pääsenud ma sellele kuulsusrikkale kursusele , kus hakkasid õppima noored luuletajad Ellen Hiiob-Niit , Eno Raud , Lembe Õngo , Harald Rajamets ning teised kirjamehed . </s> </p>
<p> <s> Kuid kirjutamispisik pesitses juba minugi veres ning sellest ei saanud ma enam lahti . </s> <s> Otepäält hakkasin saatma väikseid sõnumeid " Postimehele " ning enamasti trükiti need ära ning rahakaardiga saabus honorarirublasid . </s> <s> " Postimehe " toimetuse juures tegutses noorte kirjasaatjate ring ning ka mind kutsuti sinna . </s> <s> Nii oli mul põhjust aeg-ajalt Tartusse sõita . . Õiget bussi küll ei käinud , kuid ka presendist kattega krusa viis kenasti kohale . </s> <s> Peale " Postimehe " toimetuse leidus Tartus teinegi koht , kus mind vöeti lahkesti vastu . </s> <s> Endise peaministri Jüri Uluotsa majas Õpetaja tänav 12 tegutses noorte kirjandusring , mida hiljem hakati nimetama Tartu Noorte Autorite Koondiseks . </s> <s> Seda juhtis Kirjanike Liidu Tartu osakonna sekretär Erni Hiir ning vahel võis seal näha ka Venemaa eestlasest luuletajat Felix Kottat ning saarlannast poetessi Aira Kaalu . </s> <s> Kõik nad võtsid vaevaks lugeda ka minu saamatuid värsse ning mulle nõu anda . </s> <s> Kuid minu värsistamisoskused edenesid üpris aeglaselt ning 1948. aastal ei avaldatud ühtegi minu luuletust . </s> <s> Kuid see ei sundinud mind loobuma riimitud ridadest , vaid treisin neid edasi . </s> </p>
<p> <s> Otepääl tervise paranemist oodata oli ikkagi igav , värsside kribimine ja sõnumite kirjutamine ei täitnud kogu aega . </s> <s> Vana-Otepää Köstremäel tegutses ka mingi näitering ning mul tekkis kihk proovida seal kätt lavastajana . </s> <s> Valisin esitamiseks Oskar Lutsu populaarse kooliromaani " Kevade " , kuid olin veel nii rumal , et ei teadnud , et juba Luts ise oli selle dramatiseerinud . </s> <s> Hakkasin eepilisest tekstist näitemängu tegema ning see näis olevat kerge , sest " Kevades " leidus rohkesti dialoogi . </s> <s> Nendest dialoogidest koostasin liiga pika näidendi , mida oli vaja lühendada . </s> <s> Kuid lõpuks tundus tekst sobivat , alustasin selle lavale seadmist . </s> <s> Minu kasutada oli köstri elumaja kõige suurem ruum , mida kutsuti leerisaaliks . </s> <s> Tõepoolest , " Kevadega " ühe etenduse ma seal korraldasin , milleks tõin Vana-Otepää koolimajast pool tosinat koolipinki . </s> <s> Kuid lavastamisest ja osatäitjatest ei mäleta suuremat midagi . </s> </p>
<p> <s> 1948. aasta algusest on vaja meenutada minu jaoks üht olulist sündmust . </s> <s> Otepää keskseks kultuuritegelaseks oli kujunenud proviisor Valter Jalviste ( end. Jentson , 1877-1959 ) , kes oli 1909. aastal ostnud kohaliku apteegi ning lasknud selle kahekorruselisele tellishoonele püstitada heledavärvilise juurdeehituse . </s> <s> Nõukogude võim natsionaliseeris apteegi ning hakkas teenelist isikut majast välja tõrjuma . </s> <s> Lõpuks jäeti tema kasutada vaid üks tuba , kuid sinna oli raske mahutada proviisori suurt biblioteeki ja arheoloogilist kogu . </s> <s> Minu vanemad olid Jalviste head tuttavad , võibolla isegi sugulased ( rohuteadlase ema oli kandnud Gertrud Kruuse nime ) . </s> <s> Apteeker pidi paraku hakkama paigutama oma raamatuid mujale . </s> <s> Niisiis rakendasin ma Purdemäel ühel ilusal talvehommikul saani ette noore hobuse ning sõitsin linna apteegi hoovi . </s> <s> Tassisime kiirustades saani täis Jalviste raamatuid ning kihutasin tagasi kodutallu . </s> <s> Seal toodud raamatuid sortides selgus , et olin saanud laenuks/hoidmiseks väga väärtuslikku kirjavara , mis tuli mulle suureks kasuks . </s> <s> Seal leidus kaheksa aastakäiku ajakirja " Looming " , viis köidet üldajalugu ja kaks köidet eesti ajalugu , peale selle mõned luuletuskogud eesotsas Bernard Kangro " Vanade majade " ja " Reheahjuga " . </s> <s> Lugesin need järjest kõik läbi ning sain palju targemaks . </s> <s> " Looming " tegi selgeks , missugune peab olema tolleaegne novell , kirjanduslik artikkel ja retsensioon , ka " Arbujate " luulest sain ettekujutuse , mida konkretiseerisid Kangro luuletuskogud . </s> <s> Kangro kujunes minu üheks oluliseks mõjutajaks ning tema müstilise värvinguga luuletused omandasid keskse koha tsitaatide klades Gustav Suitsu ja Villem Ridala kõrval . . Kui hiljem ülikoolis tsiteerisid teised innukalt Betti Alveri tippluuletusi , siis võisin neile vastata Kangroga ning näidata , et minagi olin moodsat luulet lugenud . </s> <s> Ilma Jalviste raamatuteta oleksin võinud ülikoolis näida adra tagant tulnud matsipoisina . </s> <s> Varem oli mu raamatuvara olnud tilluke , lisaks marjade eest ostetutele oli Tartu onu Paul kinkinud mulle mõned raamatud ja ajakirjad , mille abil sain tuttavaks Tuglase esseistikaga ning tema ajakirjaga " Ilo " . </s> </p>
<p> <s> Nii möödus esimene talv pärast keskkooli ning ema poputamisel kosus ka tervis . </s> <s> Suvel läksin uuesti ülikooli sisseastumiseksamitele , kuid vahepeal oli olukord muutunud minu kahjuks . </s> <s> Kui eelmisel aastal oli eesti filoloogia eriharusse võetud veerandsada üliõpilast , siis sel aastal võeti ainult kümme . </s> <s> Ka eksamitel sain kehvemaid hindeid kui esimesel korral . </s> <s> Eksamite aegu leidsin ulualuse onunaise pool Tähe tänavas majas nr. 95 , kus oli olnud ka Bernard Kangro viimane korter Tartus . </s> <s> Seda ma tollal ei teadnud ning ka muidu näitasin oma rumalust . </s> <s> Leidsin vangilaagris vaevleva onu raamaturiiulilt Mika Waltari kriminulli " Kes tappis proua Skrofi ? " ning kukkusin seda lugema . </s> <s> Ei suutnud põnevat romaani pooleli jätta ning raiskasin ära terve päeva , mille oleksin pidanud kasutama õpitu kordamiseks . </s> <s> Saatus ei jätnud mind karistamata ning ma ei saanud geograafias kõrgeimat hinnet . </s> <s> Ka oma trumbiks oleva eesti keele kirjandi kirjutasin teemast mööda ega saanud selle eest viit . </s> <s> Kuid iga hindepunkti läks hädasti vaja , et konkureerida Tartu ja Tallinna tarkade tudengikandidaatidega . </s> <s> Pealegi oli kümnele kohale võetud juba viis medaliga lõpetanud noort , nii et minu jaoks ei jäänudki enam võimalust . </s> <s> Masendav olnuks koju sõita teatega , et ma ei pääsenud ülikooli sisse . </s> <s> Ja nii tegin oma elus esimese kopromissi : võtsin paberid välja ajaloo-keeleteaduskonnast ning viisin need õigusteaduskonna vastuvõtukomisjoni . </s> <s> Juura oli tollal ebapopulaarne ala , nii et seal oli veel vabu kohti , ka mind võeti meelsasti vastu ning sooritatud eksamid loeti kehtivaks . </s> <s> Kodus emale ja isale see muudatus koguni meeldis , sest perspektiiv saada advokaadiks või notariks tundus praktilistele taluinimestele hoopis mõistlikum kui keeleteaduse studeerimine . </s> </p></div2><div2 type="alaosa"><head> 13 . ALUSTASIN ÕIGUSTEADUSKONNAS </head>
<p> <s> Niisiis astusin esimesel septembril ülikooli peahoone auväärsesse aulasse õigusteaduskonna tudengina . </s> <s> Tagasihoidliku meelelaadi tõttu ei söandanud ma minna aula parterisse , vaid ronisin rõdule . </s> <s> Seal kohtasin esimest tuttavat , kelleks oli valgalane Jaan Mitt . </s> <s> Olin temaga kokku puutunud " Postimehe " seminaridel , sest temagi püüdles kirjameheks . </s> <s> Kuid sõbralikku vestlust meil ei tekkinud , sest olin talle kade - võib-olla just tema oli minu nina eest ära võtnud ajaloo-keeleteaduskonna tudengi koha . </s> <s> Õnneks jutlemiseks ei jäänudki enam aega , sest algas ametlik programm : ülikooli tegelased pidasid optimistlikke kõnesid ning selle järel toodi presiidiumilauale mitu virna punasekaanelisi matrikleid ehk maakeeles üliõpilaspileteid . </s> <s> Neid andis uutele tudengitele kätte rektor Alfred Koort isiklikult . </s> <s> Ta jättis igati aukartust äratava mulje - hea ülikonnaga kogukas meesterahvas hallinevate juuste ja kuldsete prilliraamidega . </s> <s> Märkasin , et matrikleid anti kätte tähestiku järjekorras , kuid polnud teada , kas antakse kõigile või ainult parematele . </s> <s> Kui jõudis kätte K-täht , liikusin trepist alla ning poetusin uksest sisse . </s> <s> Rektor ulatas ka mulle tulipunase raamatukese ning surus naeratades kätt . </s> <s> Hetk oli pühalik ning ma tõotasin endale , et ei tee üliõpilaspiletile häbi . </s> </p>
<p> <s> Esimene oluline ülesanne Tartus oli leida ulualune , selle sain kergesti : aasta varem oli ülikooli tulnud agronoomiat studeerima mu Otepää naaber Jaan Illak ning tema oli tutvuste kaudu saanud korterisse Kalevi tänav 30-3. </s> <s> Kuna see oli avar korter , siis peale kehakultuuri õppiva Erlend Teemäe kutsus ta ka minu sinna . </s> <s> Tolles kahekorruselises valgeks krohvitud majas veetsingi esimese tudengiaasta . </s> <s> Ema leppis korteri perenaisega kokku kosti suhtes ning hakkasin igal hommikul saama mannaputru , kuigi ma seda ei sallinud . </s> <s> Korteri peremees oli ametilt peenmehhaanik ning konstrueeris ja praavitas ülikooli töökojas mitmesuguseid aparaate . </s> <s> Pere lastest sõja läbi teinud poeg studeeris farmaatsiat , minu eakaaslasest tütar aga keemiat . </s> <s> Meil kõigil tuli tegemist teha marksismiga ning mõnel õhtul toimus Kalevi tänavas otsekui marksismi seminar , kus vaidlemisel oli palju suurem vabadus vaielda kui ülikooli auditooriumis . </s> </p>
<p> <s> Legendaarse intrieluga puutusin vähe kokku ning tean sellest vaid teiste meenutuste järgi . </s> <s> Ülikooli ajaloo kohta rohkesti andmeid kogunud dotsent Hillar Palamets on oma raamatus " Lugusid toonasest Tartust " jutustanud , et esialgu polnud ühiselamutes voodeid ega voodivarustust ning magada tuli õlgedel . </s> <s> Seda võin ka omalt poolt kinnitada . </s> <s> Ülikooli kohviku kõrval paiknevas majas asus keeleteaduskonna dekanaat , kuhu vahel oli vaja ka tudengil sisse astuda . </s> <s> Selle maja kolmas korrus oli antud eluasemeks õigusteaduskonna tudengitele ning need põõnutasidki põhkudel . </s> <s> Kolmanda kursuse tudengid käisid praktikal kohtuasutustes praktikal ning keegi oli sealt sisse vehkinud sildi tekstiga " Vahialustega rääkimine keelatud " . </s> <s> Kui nad ei tahtnud külalisi vastu võtta , siis riputasid noored juristid selle sildi uksele ning naeru oli laialt . </s> <s> Kui käisin legendaarses Tiigi intris Ardi Liivesega kokku saamas , siis puutusin seal kokku ka elektripliitide probleemiga . </s> <s> Kord hakkas ühe sängi alt tõusma kõrbelõhna - seda tekitas sinna kiiruga tõstetud praepann kartulitega ! </s> </p>
<p> <s> Tunniplaani järgi osutus esimeseks loenguks vene keel ning see tundus sümboolsena . </s> <s> Üllataval kombel polnud loenguruumiks leitud paremat kohta kui kohtumeditsiini auditoorium Vanas Anatoomikumis . </s> <s> Ukse ees seisev doktor F. R. Faehlmanni ausammas tahtis küll mõtteid juhtida kirjanduslikele radadele , kuid auditooriumi enda atmosfäär oli sünge : riiulitel formaliinipurkides ujusid mitmesugused inimeste kehaosad ning kapi klaasukse tagant vahtisid vastu roostejälgedega noad . </s> <s> Keegi teadis sosistada , et siin leiduvat ka poomisköite kõige suurem kollektsioon . </s> <s> Säärast infot sain muidugi järgmiste nädalate jooksul , esimesele loengule olin jäänud paar minutit hiljaks . </s> <s> Kui sisse astusin , nägin tudengite ees seismas väikest hõbehalli peaga vanameest , kes tulistas grammatikahaavleid tema ees istuva koguduse pihta . </s> <s> Toetasin end ühele pingiotsale ning kogesin ehmatusega , et ma ei saa vanamehe jutust tühjagi aru , rääkimata loengu konspekteerimisest . </s> <s> Üksikuid sõnariismeid kokku klapitades taipasin lõpuks , et tegemist on vene keele süntaksiga . </s> <s> Kuid järgmistel loengutel harjusin minagi lektoriga ning hakkasin rohkem mõistma ka vene keelt . </s> </p></div2><div2 type="alaosa"><head> 14 . NOORTE JURISTIDE SILUETTE </head>
<p> <s> Pikkamisi sain tuttavaks ülikoolis oma kursusekaaslastega . </s> <s> " Noorte Hääle " kirjanduslehekülgedelt oli meelde jäänud Tallinna rahandustehnikumi õpilase Ardi Liivese nimi , nüüd kohtasin teda algajate juristide loengutel . </s> <s> Ta hakkas silma sellega , et kandis kalifeepükse ja säärsaapaid , kuigi oli linnapoiss ega olnud oma nooruse tõttu ka sõjaväljale sattunud . </s> <s> Samasuguses rõivastuses liikus veel filoloogiatudeng Ain Kaalep , kuid tema oli Soome Jätkusõjast osa võtnud ning küllap säärikutega harjunud . </s> <s> Liives oli loomult kinnine ning ühine kirjandushuvigi ei kiirendanud meie tutvumist Pikapeale selgus , et juura polnud tema kutsumus . </s> <s> Kui külastasin teda Tiigi tänava ühiselamus , siis nägin , kui ebameeldivates tingimustes sealsed tudengid pidid elama . </s> <s> Endise tööstushoone ruumid olid suured ja kõledad , üliõpilaste reformvoodeid tihedalt täis topitud . </s> <s> Liives lesis ühe toa keskel asuvas voodis , kirjutusmasin kõhul , ning toksis midagi kirjutada . </s> <s> Kui küünitasin ligemalt vaatama , taipasin , et tegemist on näidenditekstiga . </s> <s> Küllap seda võis pidada ootuspäraseks , sest ta oli juba koolipoisina saanud mingil võistlusel auhinna näidendi " Uus elu " eest . </s> <s> Intritoas polnud ruumi ühelegi lauale ning seega oli Liivese asend ainuvõimalik . </s> <s> Imetlesin noore tudengi meelekindlust ning leidsin , et mina asun mitmeti paremates tingimustes . </s> <s> Tõotasin ka ise hakata midagi suuremat kirjutama , värsid ja lehesõnumid tundusid väheütlevana . </s> </p>
<p> <s> Muidugi ei kujunenud vaikseloomuline Liives kursuse liidriks , vaid etteotsa vajati hakkajamaid isikuid . </s> <s> Kursusevanemaks sai pikka kasvu ning jalahaiguse tõttu kepile toetunud Juhan Prost , kellest hiljem siiski avaliku elu tegelast ei saanud . </s> <s> Küll pürgis häbenematult ühiskonnategelaseks süngeilmeline Aleksander Blumfeldt , kel ilmnesid peagi karjeristile vajalikud omadused . </s> <s> Hiljem sattusin tema rünnaku alla , kuid sellest edaspidi . </s> </p>
<p> <s> Ei mäleta , kunas ja kuidas sain tuttavaks Lembit Lauriga , kes oli nähtavasti juhuslikult sattunud õigusteaduskonda . </s> <s> Mingit vaikset protestivaimu hõõgus temastki nagu Liivesest ning tundsime mingit hingesugulust . </s> <s> Ka Lauri ei kasutanud ülikoolis omandatud teadmisi hiljem kohtuistungitel , vaid temast kujunes populaarne raadiomees , kes oma küsitlemisoskust näitas raamatusarjas " Kirjutamata memuaare " . </s> <s> Lembit Lauri oli muhe , erudeeritud , hea naljasoonegaumoristliku loomusega inimene , kes oskas köitvalt vestelda . </s> <s> Juudipoisi Bernhard Jakobsoniga polnud aga sugugi meeldiv jutelda , tema püüdis alati vastaskõneleja väiteid tühisteks teha ning oma vaatekohta peale suruda . </s> <s> Ta äratas tähelepanu maletajana ning valiti vastava ringi esimeheks . </s> </p>
<p> <s> Tütarlapsi oli õigusteaduskonnas vähe , küllap peeti juristiameteid tollal meeste alaks . </s> <s> Silma hakkas enesekindel Nõukogude kindrali tütar Aino Lukas , kes viis Tartu noorsoo hulgas moodi ratsutamise . </s> <s> Tähtvere pargi lõpus enne väikest ojaniret asus minihipodroom , kus poriseks trambitud ringrajal õhtupoolikutel kihutasid amatsoonid . </s> <s> Ardi Liives kajastas hiljem ratsutamisbuumi oma komöödias " Robert Suur " , kus seda esindab särtsakas tüdruk Liki . </s> <s> Tema prototüübiks ei kõlvanud küll kogukas kindralitütar , vaid hoopis väiksem ja noorem nähvits , kelle nime olen unustanud . </s> <s> Juuratüdrukud olid enesekesksed ja mehelike käitumisjoontega . </s> <s> Teistest naiselikumana tundus kastanikarva lokkidega Salme Vihman , kellega tantsisin kultuurihoone pidudel . </s> </p>
<p> <s> Sain tuttavaks ka paari vanema kursuse juuratudengiga . </s> <s> " Postimehe " toimetuses töötas Endel Silk , kes oli esinenud noorte kirjasaatjate kokkutulekutel ; ta jäi meelde oma viisaka käitumisega ning sellega , et demonstreeris elegantselt pikka piipu . </s> <s> " Postimehes " töötas ka turjakas Raimond Auling , kes sõjainvaliidina lonkas , kuid oli suutnud meelitada endaga abielluma kena filoloogianäitsiku . </s> <s> Kasutasin neid prototüüpidena , kui hakkasin ülikoolist romaani kirjutama . </s> <s> Vajasin ju oma kirjatöös positiivset kangelast ning sõjainvaliid tundus mulle ideaalse kommunistina , keda tahtsin vastandada Blumfeldti-taolisele tüübile . </s> <s> Ka tollased tudengid pidid tihtigi oma maise eksistentsi eest hoolitsema ise ning niisiis polnud õppimise kõrval töötamine mingi haruldus . </s> <s> Õigupoolest " Edasi " toimetus koosneski tudengitest , peahoonest oli kerge lipata üle tänava tööle - tollal asus sissekäik toimetusse Ülikooli tänaval . </s> <s> Kunas ka ei läinud lehe toimetusse , ikka võis näha ajalootudengit Juhan Kahki kiiresti kirjutamas või filoloogi Juhan Peeglit mõne kirjasaatjaga käsikirja probleeme arutamas . </s> <s> Töötavatest tudengitest torkas silma veel oma lärmaka käitumisega Arnold Tolk , kes oli kino " Ateen " direktor ; ta võis juba kvartali kauguselt teretada mõne käibeloleva lööklausega . </s> <s> Töötavaks üliõpilaseks tuli pidada ka valgalast Olaf Utti , kes rajas ülikooli ajalehe . </s> <s> Noort tudengit ei peetud küll veel kõlvuliseks vastutava toimetaja kohale , kuid vastutava sekretärina täitis ta tegevtoimetaja ülesandeid ning kujundas lehe oma näo ja partei juhtnööride järgi . </s> <s> Vastutava toimetajana kirjutas alla mõni õppejõud - algul patreikoolist tulnud marksismi lektor Enno-Lembit Mikelsaar , hiljem vene keele kateedri juhataja Johannes Feldbach . </s> <s> Tudengilehele eiotsitud mingit suupärasemat nime , vaid novembri lõpul 1948 lasti välja avanumber päistiitliga " Tartu Riiklik Ülikool " ning säärase kohmaka nimega jäigi leht ilmuma . </s> </p>
<p> <s> Energiline ja ettevõtlik Valga noormees Utt oli juba kodulinnas tutvunud lehetegemisega ning karjäärihimulisena kujundas ta ülikooligi lehekese üpris sõjakaks , partei poliitika eest ägedalt võitlevaks . </s> <s> Tudengina oli ta üliõpilaseluga hästi kursis ning leidis kergesti parteijoone vastu eksivad nähtused ja isikud üles . </s> <s> Juba lehekese neljandas numbris pakkus ta A. Maidi varjunime all skandaalse följetoni sellest , kuidas filoloogid Ain Kaalep ja Eno Raud üliõpilasmajas üritasid elustada korporatsioonide kombeid ning pidasidkahvlitega maha duelli kahvlitega . </s> <s> Sündmus ise oli naljakas ning esitatud humoristlikus toonis - nii jäi see kõigile hästi meelde ning tegi tuntuks ka Olaf Uti enda . </s> <s> Kuid noor toimetaja oskas ka tõsises toonis nuhelda parteipoliitika vastu eksijaid . tudengeid . </s> <s> Sama neljanda numbri joonepealses tekstis hurjutas ta noori luuletajaid Lembe Õngot , Ellen Hiobit ja Harald Rajametsa , et need olid teaduskonnaõhtul esitanud luuletuse " Koera armastus " ja muid sobimatuid värsse . </s> <s> Seega olid kätte näidatud peksupoisid ka teistele karjeristidele . </s> <s> Õngot ja Hiobit nuheldi aeg-ajalt taas selle eest , et nad ei tahtnud oma värssides Stalinit ja komparteid ülistada . </s> </p>
<p> <s> Märksa raskema löögi alla langes sõjaeelne luuletaja ja sõjajärgne õppejõud Valmar Adams . </s> <s> Ikka tolles samas lehe neljandas numbris oli esitatud süütuna näiv küsimus " Mida ootab sm. Adams ? " ning oodati , et luuletaja annaks enesekriitilise hinnangu oma loomingule . </s> <s> Säärane kampaania oli parasjagu käimas ning kirjandusajakirjas " Looming " olid juba ilmunud esimeste patukahetsejate kirjutised . </s> <s> Avalikule küsimusele ei võinud jätta vastamata ka Valmar Adams ning 21. jaanuaril 1949 ilmuski ülikoolilehes tema kirjutis " Idealismi nõiaringist marksistliku selguseni " . </s> <s> Kuid üliprintsipiaalne Utt ei rahuldunud säärase ilusa pealkirja ega sellele järgnenud seletusega ning pani lehte materdava kirjatüki " Minevikust ja selle igandeist V. Adamsi ideoloogias " . </s> <s> Selles sarjati mitmest kandist Adamsi loomingut ning tsiteeriti rohkesti tema värsse , mida iseloomustati kodanliku ideoloogia kandjaid . </s> <s> Pealegi oli Adams patukahetsuses jäänud poolele teele ega lubanud prügikasti heita oma luuletusi , vaid kirjutas : " … kuid mu siiras sisetunne ei luba mul näkku sülitada oma nooruse värssidele … " Just seda pani toimetaja Utt pahaks vanale luuletajale . </s> <s> Kuid nähtavasti tundis noor ajakirjanik , et kirjanduskriitikuna on ta siiski algaja ning tema nimi kurjakuulutava kirjatüki all ei mõju küllalt autoriteetselt . </s> <s> Seetõttu läks ta enne kirjutise trükki andmist endale toetust otsima eesti kirjanduse kateedrist ning andis oma sõjaka filipka lugemiseks kateedri juhatajale Karl Taevile . </s> <s> Taev oli koormatud ja mugav mees ega leidnud kohe aega kirjatükki süveneda . </s> <s> Kui energiline Utt juba paari päeva pärast sellele järele tuli , ei söandanud Taev oma muretust üles tunnistada ning andis soovitud allkirja . </s> <s> Kuid sedagi tundus Utile väheks jäävat ning ta torkas oma pamfleti aspirant Ello Sääritsa ette allakirjutamiseks , julgustades asjaoluga , et kateedri juhataja on sellega nõus . </s> <s> Kartlik Ello Säärits lisaski oma nime ning nii kolme allkirjaga ilmus kirjatükk juba 11. veebruaril 1949. </s> <s> Säärase võimsa löögi vastu ei saanud Adams end kuidagi kaitsta , vaid pidi selle vaikselt alla neelama . </s> <s> Võib-olla just Uti pamfleti tõttu ei võinud Adams oma valitud luuletusi mitu aastakümmet välja anda ning lugejad nägid kogumikku " Nooruse tolmunud kuld " alles 1972. aastal . </s> <s> Olaf Utt aga koges , et võib karistamatult rünnata isegi eesti kirjanduse kateedri juhatajat ning ka Karl Taev sattus peksupoiste hulka . </s> <s> Juba 1. aprillil ilmus ülikoolilehes ilma mingi allkirjata laiahaardeline kirjutis " Lõpp formalismile ja kosmopolitismile kirjanduse kateedris " , kus nuheldakse eeskätt Karl Taevi , kuid oma osa saab ka noort uurija , aspirant Aarne Vinkel . </s> <s> On küll teadmata , kas selle kirjutas O. Utt , kuid just allkirja puudumine tugevdab säärast oletust . </s> <s> Sääraste kirjutiste inspireerijaks oli parteibossi Andrei Ždanovi eeskuju ning just temale artikli lõpus viidataksegi . </s> <s> Seepärast ei tohtinud ka Taev mingit vastulauset kirjutada . </s> <s> Kompartei keskkomitee otsused kirjanduse ja kunsti kohta 1946. ja 1948. aastast olid tollal veel igati kehtivad ning toetasid vulgariseerivat kirjanduse hindamist , Taevi 1940. aasta artiklit " Vulgariseeritud marksism kirjandusteaduses " ei võinud aga ei tema ise ega ka keegi teine tollal mainida . </s> </p>
<p> <s> Kui meenutada mõnda õigusteaduskonna õppejõudu , siis kõige eredama isiksusena jäi meelde juuradoktor Leo Leesment , kes oli studeerinud Tartu ülikoolis ning stipendiaadina end täiendanud Austrias ja Prantsusmaal . </s> <s> Ta luges riigi ja õiguse ajalugu , kuid sel alal olid vene keelest tõlgitud õpikud olemas . </s> <s> Kuna ta ei tahtnud neid ümber jutustada , siis improviseeris ta loengutel vabalt mitmesugustel teemadel : seletas türgi diivani tähendusi ning Aasia rahvaste pulmakombeid . </s> <s> Lisas küll vahel lausekese , et seda tudengid ei pea teadma , sest pole programmis . </s> <s> Kuid eksamil küsis ta ka sääraseid detaile , viidates sellele , et ta on sellest loengutes rääkinud . </s> <s> Kuna doktor Leesment harva kukutas kedagi läbi ,, siis ei pandud talle säärast talitusviisi pahaks . </s> <s> Igatahes avardasid Leesmendi loengud avardasid maailmapilti ning neid oli huvitav kuulata . </s> <s> Õigupoolest oligi tegemist juuradoktori tippajaga , sest juba 1951. aastal sai temast poliitvang . </s> <s> 1957. aastal tuli ta vangilaagrist Tartusse tagasi , kuid ei pääsenud enam õppejõuks . </s> <s> Nägin teda ajalooarhiivis uurivat vanu dokumente ning vahel vilksatas tema nimi " Edasi " veergudel mõne tillukese kirjatüki all . </s> </p>
<p> <s> Hea sõnaga tahaksin meenutada ka loogika õppejõudu Andres Pärlit , kelle seminarides õnnestus mul silma paista , tänaseni mäletan mnemotehnilist värssi järelduste tüüpide kohta : BARBARA CELARENT DARII FERIOQUE prioris … Kümme aastat minust varem õigusteaduskonda astunud Jaan Kross meenutab oma memuaarides ka õppejõude Johannes Mälli , Hillar Randalu ja Edgar Talvikut , kellega on ka minul on tegemist olnud , eriti viimasega , kes oli parajasti dekaan ega tahtnud mind lubada juuramaailmast lahkuda . . </s> </p></div2><div2 type="alaosa"><head> 15 . JURISTI KARJÄÄRI HÜLGAMINE </head>
<p> <s> Õigusteaduskonna loengud toimusid peamiselt peahoone esimese korruse auditooriumides , mis olid sõbralikult jagatud filoloogide ja ajaloolastega . </s> <s> Ka kahekorruselises hoones " Werneri " kohviku vastas tuli rohkesti istuda , sest siin õpetati marksismi ja materialismi , " Marxi majaks " seda kutsutigi . </s> <s> Ideoloogiaalaseid loenguid oli nii palju , et osa neist peeti äsjavalminud keemiahoones , kus paiknes paarsada tudengit mahutav ringauditoorium . </s> <s> Marksismi-leninismi aluseid loeti neljal esimesel semestril , igal neli tundi nädalas , nii et see tundus suure ajaraiskamisena . </s> <s> Seda taipas varakult ajaloo üliõpilane Lennart Meri , kes esimese semestri keskel läks " Marxi majas " õppejõud Enno-Lembit Mikelsaare jutule ja soovis sooritada eksami kogu nelja semestri ulatuses . </s> <s> Mikelsaar tegi suured silmad ning tahtis esimese hooga jultunud tudengi uksest välja visata . </s> <s> Kuid selleks ei leidunud mingit põhjust , sest üliõpilane esines viisakalt ning tema avaldust saatis tagasihoidlik naeratus . </s> <s> Mikelsaar pidi erakordse palve rahuldama ning tudengi eksamile lubama . </s> <s> Küllap ta lootis ülbe üliõpilase vahele võtta raskete teemadega , kuid intelligentne Lennart Meri oskas vastata kõigile küsimustele ning toetas oma väiteid tsitaatidega klassikute saksakeelsetest teostest . </s> <s> Enno-Lembit Mikelsaar oli pärast Punaarmeest demobiliseerimist käinud ainult parteikoolis ning oli jõudnud lugeda marksismi klassikuid üksnes vene keeles ning sedagi napilt . . Küllap ta ohkas pettunult , kui kirjutas Lennart Mere õpinguraamatusse hinde " väga hea " . </s> </p>
<p> <s> Ka mulle tundus istumine juura loengutel ajaraiskamisena - õigusteadus oli laialdaselt risustatud marksismi õpetamisega , näiteks riigi ja õiguse teooria loengud ei erinenud kuigi palju ajaloolisest materialismist . </s> <s> Poliitikavabasid aineid polnud palju : vene keel , võõrkeel , ladina keel , loogika , võimlemine . </s> <s> Otsustasin õigusteaduskonnast lahkudaning hakata studeerima eesti keelt ja kirjandust . </s> <s> Kuid olin liiga kohusetundlik ning tegin ära kõik esimese semestri eksamid ja arvestused , pealegi " viitele " , nii et oli peaagu kahju juurast lahkuda . </s> <s> Otsuse vahetada aineala oli teinud ka mu kursusekaaslane Henno Rajandi , kuid tema käitus ratsionaalsemalt minust , jättis juuraeksamid tegemata . </s> <s> Ta asus õppima prantsuse filoloogiat ning tast kujunes hiljem suurepärane tõlkija ja keeleteadlane . </s> <s> Mul tuli kõigepealt minna õigusteaduskonna dekaani Edgar Talviku jutule ning taotella luba lahkuda tema valdkonnast . </s> <s> See oli üpris ebameeldiv ja raske kõnelus , sest õigusteaduskond polnud sajaprotsendiliselt komplekteeritud ning mind ei tahetud vabaks lubada . </s> <s> Kuid jäin oma otsusele kindlaks ning võisin paari päeva pärast astuda ajaloo-keeleteaduskonna dekaani Harri Moora kabinetti . </s> <s> Teenekas arheoloog võttis mind lahkesti vastu ning veebruarist 1949 olin filoloogia õppija . </s> <s> Ülemineku eest karistati mind küll sellega , et jäeti ilma järgmise semestri stipendiumist , kuid see ei sõltunud dekaanist . </s> <s> Peahoonega olin juba tuttav , ainult kolmanda auditooriumi asemel hakkasin nüüd istuma viiendas ja kuuendas kuuldesaalis . </s> </p></div2><div2 type="alaosa"><head> 16 . NOORTE FILOLOOGIDE SILUETTE </head>
<p> <s> Ajaloo-keeleteaduskond jagunes kolmeks : ajaloo , keeleteaduse ning psühholoogia-loogika osakonnaks . </s> <s> Viimane oli ebatavaline osakond , mis oli moodustatud 1945. aastal eesti filoloogia eriharu baasil : filoloogide õppeplaanist olid välja jäetud mõned erikursused , nende asemele aga pandud ulatuslikud distsipliinid psühholoogia ja loogika valdkonnast , nii et osakonna õppekoormus kujunes viiesaja tunni võrra suuremaks kui eesti filoloogidel . </s> <s> Tooniandvaks isikuks oli siin Andres Pärl , kelle sõjaeelne magistrikraad oli ümber arvestatud pedagoogikakandidaadiks ning 1952. aastal edutati ta kateedrijuhatajaks . </s> <s> Enamasti luges ta loogikakursust , psühholoogiat õpetasid professor Konstantin Ramul ja filosoofiakandidaat Enn Koemets . </s> </p>
<p> <s> Ajaloo osakonnas oli aga toimunud kokkusurumise protsess ning minu ajal tegutses veel ainult kaks kateedrit : NSV Liidu ja üldajaloo kateeder . </s> <s> Igati püüti vähendada rahvusteaduste õpetamist ning 1949. aastal oli kaotatud eesti ajaloo kateeder . </s> <s> 1950. aastal vallandati NSV Liidu ajaloo kateedri juhataja kohalt vanasse kaardiväkke kuulunud dotsent Richard Kleis , kes tõrjuti üldse ülikoolist eemale , nii et ta pidi leiba teenima müüjana raamatukaupluses . </s> <s> Olen oma silmaga näinud sinises kitlis Kleisi sinises kitlis teadusliku kirjanduse kaupluses raamatupakke tõstmas ning irooniliselt muigamas . </s> <s> Eesti ajaloo õpetamist päriselt siiski ei lõpetatud , kuid seda lugema pandi nõukogude ajal hariduse saanud ning tuuleliplikult käitunud vanemõpetaja Karl Laigna , sest ka eesti ajaloo autoriteetne spetsialist Hans Kruus oli õppetööst eemaldatud . </s> </p>
<p> <s> oli õppetööst eemaldatud . </s> </p>
<p> <s> 1948. aasta sügisel alustanud eesti filoloogia rühm oli väike , kõigest kümme tudengit , ning nende hulgas polnud ühtegi luuletajat või muud kuulsust , nagu neid leidus aasta varem . </s> <s> Rühma- ja kursusevanemaks sai tüse noormees Arno Pikamäe , kes püüdis olla igati eeskujulik ning õppis ainult " viitele " . </s> <s> Säärane ühekülgne püüdlikkus muutis ta kehvapoolseks seltsiliseks ning populaarseks ei saanud ta ka hiljem . </s> <s> Vastupidi , rõõmustasime , kui ta sõjalises õpetuses ei saanud hinnet " väga hea " . </s> <s> Teine noormees Jaan Mitt oli mulle tuttav " Edasi " kirjasaatjate seminarilt ning noore sulemehena püüdis ta esineda ka edaspidi . </s> <s> Ta ei kirjutanud värsse , vaid lootis läbi lüüa olukirjeldustega . </s> <s> Kuid nendel polnud aga õiget menu ning Mitti ei suutnud koolitada kirjameheks ka Noorte Autorite Koondis , mille koosolekutel ta käis . </s> <s> Teda ei huvitanud ega inspireerinud ka tüdrukud . </s> <s> Kolmas noormees Abel Nagelmaa oli teistest paar aastat vanem ning liikus ka noorte kirjameeste hulgas ning temast kasvaski korralik kirjandusteadlane . </s> </p>
<p> <s> Tütarlastest võitis tähelepanu muusikaliste huvidega Virve Murumaa , kes oma viiulimänguga esindas teaduskonda edukalt üliõpilasolümpiaadidel . </s> <s> Muusikuna paistis silmaKa Helju Tauk , kes mängis hästi klaverit ; kuid ta läks peatselt üle kaugõppesse ning kadus meie rühmast . </s> <s> Helju Vals oli innukas akadeemik Veski õpilane ning teiste kirjutiste redigeerimine kujuneski tema põhitööks hiljem " Edasi " ja " Postimehe " toimetuses . </s> <s> Nukulikult tillukesena näis Elna , kes oli õrna südamega ning vajas ettevaatlikku kohtlemist . </s> <s> Stuudiumi keskel abiellus Silvia Joa kodukandi noormehe Abel Nagelmaaga ning neist kujunes harmooniline kirjandusteadlaste paar Tartus . </s> <s> Maret Jääger oli särtsaka sõnaga meeldiv tüdruk , kes sobinuks ajakirjanikuks või muuks avaliku elu tegelaseks , kuid kadus Tallinnas silmapiirilt . </s> <s> Vaikseloomuline Ingrid Utso ei jätnud end millegagi meelde ning suri esimesena meie rühmast , peatselt pärast lõpetamist . </s> <s> Lühemat aega kuulus meierühma ka haritlasperest pärit luuletaja Lembe Õngo , kes oli poliitilistel põhjustel jõudnud enesetapu lävele ning mõneks ajaks eksmatrikuleeritud . </s> </p>
<p> <s> Üldiselt eksisteeris eesti filoloogia rühm vaikselt ega tõmmanud endale tähelepanu . </s> <s> Korra küll Jaan Mitt sepitses segaseid intriige , kuid rühma lõhki ajada ei õnnestunud temalgi . </s> <s> Jaan kulutas oma vaba aega selleks , et kirjutada loengute märkmeid korralikuks konspektiks , laenates lünkade kaotamiseks koju naabrite vihikuid . </s> <s> Korralikud konspektid meeldisid ka mulle ning õhukeste koolivihikute asemel püüdsin loengutel kuuldut üles märkida kõvade kaantega kladedesse . </s> <s> Ülikooli ajal oli mul korralik käekiri ning mu kirjandusloengute konspektid olid hinnatud teistegi tudengite poolt ning neid kasutati eksamiteks õppimiseks . </s> <s> Kahju , et kaugõppesse siirdunud Valeeria Villandi oskas osa neist ära kaotada , nii et sain vaid paar kaustikut anda kirjandusmuuseumile . </s> <s> Loengukonspektidki on väärtuslik arhiivimaterjal , kajastades ja säilitades oma aega . </s> <s> Kord üritati välja anda Gustav Suitsu kuulsaid poeetikaloenguid , kuid ei leitud küllaldaselt tudengite konspekte . </s> <s> Suitsu enda märkmed olid hävinud sõja ajal koos tema korteriga . </s> <s> Ja nii ongi jäänud üksnes kuuldused Suitsu huvitavatest loengutest ning tema poeetikakursus on hilisematele huvilistele jäänud tundmatuks . </s> </p></div2><div2 type="alaosa"><head> 17 . KES ÕPETASID KEELETEADUST </head>
<p> <s> Peahoonest tuli tihti lipata ka Laiale tänavale , mis oli ümber nimetatud Mitšurini uulitsaks . </s> <s> Sealsest kolmest koolihoonest oli keskmine antud ajaloo-keeleteaduskonna käsutusse ning siin pidasid loenguid peamiselt professorid Paul Ariste ja Arnold Kask . </s> <s> Väikeste akendega eeskoda poolkeldrikorrusel oli alati hämaravõitu , muutes sisenemise filoloogiamaailma salapäraseks . </s> <s> Kui oleksin olnud tollal lugenud Franz Kafkat , oleksin võrrelnud toda hoonet tema lossiga . </s> <s> Järgmisel korrusel asuvad auditooriumid olid küll juba suurte akendega ning tundusid normaalselt valgustatud . </s> <s> Kuid sõjapäevil oli siit uksi minema tassitud ning kiiruga tooretest laudadest valmistatud uued uksed seisid paraku irvakil . </s> </p>
<p> <s> Selles majas sain ka eluks ajaks meeldejäänud õppetunni , et ei tohi hilineda . </s> <s> Akadeemik Ariste pidas loenguid ühes suures auditooriumis , mille taga tillukeses toas asus soomeugri keelte kateeder . </s> <s> Viimases õpetas dotsent Paula Palmeos soome ja ungari keelt . </s> <s> Mul tuli tihti tema palge ette ilmuda , sest peale korraliste loengute andis ta mulle soome keele järeleaitamistunde . </s> <s> Esimese kursuse eesti filoloogid oskasid sellal juba ladusalt soome keelt , kui mina nendega liitusin . </s> <s> Mu soome keele kontrolltööd jäid Palmeose parandatult ikka punasekirjuks ning ka rääkimisel osutus mu sõnavara kehvemaks kursusekaaslaste omast . </s> <s> Kuid Ariste antud õppetund toimus juba teisel kursusel . </s> <s> Olin veidi hiljaks jäänud ning pidin kateedrituppa minema läbi suure auditooriumi , kus professor luges esmakursusele sissejuhatust keeleteadusesse . </s> <s> Ja seal noorte jumbude itsituste saatel hurjutas Ariste mind hilinemise ja tema loengu segamise pärast . </s> <s> Ariste tundis kõiki filoloogiatudengeid nägupidi ning juba semestri algul teadis , kust murdealalt keegi pärit . </s> <s> Ka minu lõunaeesti pärased murdejooned jättis ta kohe meelde , peale selle avastas ta , et kirjakeele hääldusele ei vasta minu sisisev s-häälik . </s> <s> Ma polegi küll üritanud oma eesti keelt igati kirjakeelseks treenida , sest peale suurte dialektide võib igal inimesel olla ka oma individuaaldialekt . </s> <s> Ariste püüdis igati hoolitseda oma õpilaste eest , tegi naisüliõpilastele " Werneri " kohvikus kohvi ja kooke välja ning käis isiklikult ühiselamus üles ajamas tudengeid , kes armastasid kaua magada . </s> <s> Mäletan , et säärane lugu juhtus vähemalt Toomas Huikiga , kes kord professori käevangus loengule toodi . </s> </p>
<p> <s> Eesti filoloogia jagunes neljaks erialaks : eesti kirjandus , eesti keel , eesti folkloor ja läänemeresoome keeled . </s> <s> Kõige raskem oli viimase eriala õppijatel ning Ariste pidi seetõttu tudengeid meelitama , et tema ala tühjaks ei jääks . </s> <s> Ta püüdis igati populaarne olla ning tundus tõepoolest legendaarse isikuna . </s> <s> Hommikuti käis ta Tähtvere pargis jooksmas või suusatamas ning seegi lisas talle tuntust . </s> <s> Kuid õppetöös pidi Ariste väga arvestama ajajärgu ettekirjutusi . </s> <s> Algul tuli tal propageerida grusiinlasest akadeemiku Nikolai Marri veidrat õpetust , kuid 1950. aasta paiku pääsesid keeleteaduses võidule Marri vastased , kellel õnnestus oma seisukohti ette sööta Stalinile . </s> <s> Diktaatorist sai ootamatult keeleteaduse korüfee ning tema kirjutusi hakati pealetükkivalt levitama kõikjal . </s> <s> Ka ülikoolide programmidesse suruti uus aine - stalinlik keeleõpetus . </s> <s> Ega Aristelgi jäänud muud üle , kui hakata seda propageerima . </s> <s> Ariste õpetas kõike innukalt ning nii kõlas ka stalinlik õpetus tema loengutel kaasakiskuva pateetikaga . </s> </p>
<p> <s> Johannes Voldemar Veski seevastu piirdus tänapäeva eesti keele loengutel lühikese mainimisega , et eksisteeris ka keegi Nikolai Marr , ning suunamuutus ei olnud tema loengutel nii järsk . </s> <s> Sellest võiks teha õpetliku järelduse , et moeröögatuste propageerimisega peaks olema pigem mõõdukas kui pealetükkiv . </s> <s> Kuid ajajärk surus ka Aristele peale hirmsaid kohandumisi , mis kahjustasid üldmuljet temast . </s> <s> Tollal me muidugi ei teadnud , et Ariste püüdlikkuse taga peitus hirmuelamus : ta oli lühikest aega vangis istunud ning kongis koguni enesetappu üritanud , millest on jutustanud Jaan Kross romaanis " Väljakaevamised " . </s> <s> Stalinlik aeg jättis kõigile oma jälgi , sundis nii või teisiti kaasa minema . </s> </p>
<p> <s> Eesti keele ajalugu lugenud professor Arnold Kask erines oma iseloomult ja käitumiselt Aristest suuresti , kuid Stalini keeleteaduslike kirjutiste ümberjutustamisest ei pääsenud temagi . </s> <s> Kask oli kuivik ja krimpsus näoga , igavavõitu ja tuimad olid ka tema loengud , pealegi pidas ta oma ainet eriti tähtsaks ning luges alati üle määratud aja ning kärpis seega vahetunnid lühikesteks . </s> <s> Ei hoolinud ta tudengitega kohvikus semutsemisest ning jäi neile kaugeks . </s> </p>
<p> <s> Eesti keele kateedri juhataja Johannes Voldemar Veski oli teistest õppejõududest tublisti vanem ning õigupoolest kummalise teadusliku teekonnaga . </s> <s> Ta oli ülikoolis õppinud hoopiski loodusteadust ning veidi teoloogiatki , kuid kujunes ometi juhtivaks keeleteadlaseks , kes osutus asendamatuks leksikoloogiks . </s> <s> Tihti on teda kõrvutatud ja vastandatud Johannes Aavikuga , ent nad mõlemad on olnud olulised eesti keele kujundajad . </s> <s> Kui Aavik tõstis kõrgele keele ilu loosungi ning võitles keeleuuenduse eest , siis Veski pidas vajalikuks keskenduda keelekorraldusele ning kirjakeele normimisele . </s> <s> Veski luges peahoone viiendas auditooriumis , millele hiljem anti tema nimi . </s> <s> Akadeemiku hääl oli vanadusest nõrguke ning püüdlikud üliõpilased katsusid end mahutada kateedri ees asunud pinkidesse ( viiendas auditooriumis leidus lektori jaoks tõepoolest kateeder ) . </s> <s> Vaatamata kõrgele eale Eakusest hoolimata oli akadeemik Veski alati korralikult rõivastatud ning kandis koguni kikilipsu . </s> <s> Vahel õnnestus õpilastel teda peahoonest tirida ka " Verneri " kohvikusse , kus ta jätkas eesti sõnavara kommenteerimist . </s> </p>
<p> <s> Need kolm professorit olidki põhilised eesti keele õppejõud , igaüks omal alal tippteadlane. Veel õpetas eesti keelt Gerda Laugaste , kes püüdis üliõpilastele selgeks teha foneetilist transkriptsiooni . </s> <s> Kuid õigupoolest parandasid nad mu ugandi murdejoontega eesti keelt vähe . </s> <s> Ariste võrdleva soomeugri grammatika unustasin kohe pärast eksami sooritamist , Kase eesti keele ajaloo nüansse ei jõudnud meeles pidada . </s> <s> Kuid mõndagi kasulikku panin kõrva taha Veski sõnavaraõpetusest . </s> <s> Kord õnnestus mul isegi kiitust teenida kursusetööga , mis käsitles esimese silbi vokaali varieerumist ( näiteks : kloun-klaun ) , nii et mind üritati meelitada kirjanduse eriala vahetama eesti keelega . </s> <s> Rahvaluulest olen kuulanud ainult sissejuhatavat kursust ning dotsent Eduard Laugastega mul head vahekorda ei kujunenud , kuigi hinde " hea " venitasin välja temagi juures . </s> </p>
<p> <s> Keeleteaduse loengute ja seminariõppuste kõrval oli oluline , kuid raskd keelte endi omandamine . </s> <s> Akadeemilise hariduse kandetalaks peeti ikka veel ladina keelt , kuigi ei nõutud enam selle eksami esimesena sooritamist . </s> <s> Ladina keelt olin juba õppinud õigusteaduskonnas , kus seda õpetas tüse joviaalne vanapoiss Heinrich Freymann . </s> <s> Olin tema juures paar korda saanud isegi kõrgeima hinde ( viis pluss ringiga ) , kuid keeleteaduskonna nõuded osutusid hoopis kõrgemaks . </s> <s> Kui juuras piisas Cicero esimese Catilina vastase kõne tõlkimisest ja analüüsimisest , siis filoloogias nõuti tähtsamate ladina klassikute ( Ovidius , Horatius , Vergilius , Caesar ) põhiteoste tundmist ning lauseanalüüsi tegemist . . Nii langesin kohe " rahuldava " hinde saajate hulka ning läksin muinasteaduse muuseumi kartliku südamega . </s> <s> Seal asusid kitsad ja kõrged pingid , millel tundsid ennast nagu kana õrrel : põlvedel lahtilöödud raamat või spikrileht paistis kohe õppejõule silma . . Algul õpetas ladina keelt vanaproua Lydia Pintmann , kelle muumialik kuju omakorda süvendas veelgi tõrjuvat tunnet . </s> <s> Ei jõudnud minuni Ovidiuse " Metamorfooside " ega kaebelaulude poeesia , " ablativus absolutuse " otsimine tekstist peletas antiikskulptuuride kipskoopiate vahelt minema lüürika viimasedki jäänusedki . </s> <s> Rõõmu tegi vaid see , kui Caesari ülbest Gallia sõjakäigu aruandest tohtis mõne lehekülje vahele jätta . </s> <s> Ladina keele õpetustõpinguid jätkas hiljem rõõmsameelne daam Lalla Gross , kelle optimistlik esitusviis suutis veidi elustada ka surnud keeles kirjutatud värsse . </s> <s> Kuid ladina lause jäi endistviisi keerukaks ja raskesti analüüsitavaks . </s> <s> Küllap mõistis oma õpilaste raskusi ka Lalla Gross ise : igatahes eksami aegu tegi ta asja teise ruumi ning jättis paariks minutiks tudengid omapäi . </s> <s> Sellest piisas , et spikritele pilku heita , nii et ka ladina keele lõppeksam sai loodetud hinde . </s> <s> Hiljem Juhan Sütiste elulugu uurides sain teada , et eluläheduse laulik pidi ladina keele eksami sooritamiseks koguni teaduskonda vahetama . </s> </p>
<p> <s> Keelte õppimisel jõudsin lohutule järeldusele , et mul pole nende jaoks annet : sõnu tuli tuupida , need ei jäänud kergesti meelde . </s> <s> Küllap olin üldse oma andeid üle hinnanud , sest ka luuletamine edenes teosammul , ülikooli ajal trükitud värsid tunduvad armetud ning kaua aega ajakirjad ei avaldanud neid . </s> <s> Kuid püüdliku õppimisega saavutasin siiski ka keelte alal vajaliku taseme . </s> <s> Johannes Feldbach pani mind lugema isegi Gorkit , kuigi viimase sõnavara on väga rikkalik ning nõudis sagedast sõnaraamatu lahtilöömist . </s> <s> Igatahes kaasaegsed vene kirjanikud olid palju kergemad tõlkida ning ma siirdusingiläksingi Gorki juurest üle Veera Panova ja Juri Trifonovi lugemisele . </s> <s> Vanadest klassikutest meeldis mulle Lermontov ning üritasin tõlkidagi katkendeid tema poeemidest . </s> </p>
<p> <s> Vene keelest kehvemini edenesid saksa keele õpingud vanaproua Paula Koppeli juures , kuigi viimane oli autoriteetne õppejõud ning veerand sajandit hiljem võis tema nime näha kaasautorina saksa-eesti sõnaraamatu tiitellehel . </s> <s> Goethet ma siiski kuidagi veerisin ning tõlkisin mõned tema salmid , kuid moodsate poeetidega ei söandanud jõudu proovida . </s> <s> Kuna kohustuslikku lugemisvara arvestati lehekülgede kaupa , siis leidsin , et jõudsam on lugeda näidendeid , kus dialoogid jätavad tihti read poolikuks . </s> <s> Soome keele lektüüri arvestuseks lugesin läbi Minna Canthi kuueköitelise näidendikogu ning see osutus hiljem tõhusaks ettevalmistuseks Hella Wuolijoe uurimisel . </s> <s> Nii et raske on ette teada , mis millekski võib kasulik olla . </s> </p></div2><div2 type="alaosa"><head> 18 . KUIDAS TUTVUSIN KIRJANDUSLOOGA </head>
<p> <s> Kirjandusloo õpetamine osutus 1950. aastail keeruliseks . </s> <s> Peatselt pärast sõda leiti Moskvas kompartei keskkomitees , et sovetlik kirjandus ei toeta küllaldaselt diktaatorlikku süsteemi ja Stalini valitsust , vaid otsib eeskujusid läänemaailmast . </s> <s> Kõige kiiremini kajastuvad kirjanduslikud arengusuunad ajakirjanduses ning nii hakatigi ümber kujundama kirjandusajakirju . </s> <s> 1946. aastal avaldas keskkomitee otsuse ajakirjade " Zvezda " ja " Leningrad " kohta , millega viimane suleti , " Zvezdale " aga anti uus ilme . </s> <s> Juhtivaks jõuks selles aktsioonis kujunes Leningradi parteiboss Andrei Ždanov , kes oma kõnedega seletas lahti keskkomitee otsused . </s> <s> 1946. aasta otsus ei jäänud ju ainukeseks , vaid kaks aastat hiljem avaldati teine , kuid samasugune nuhtlev otsus . </s> <s> Eestis haaras neist otsustest kinni ning hakkas kirjandusmaastikku rehitsema kõigepealt Max Laosson artikliga " Mõningaist eesti kirjandusteaduse ja kirjanduskriitika küsimustest " , mille pidas vajalikuks avaldada ajakiri " Eesti Bolševik " 1949. aastal . </s> <s> Sellele järgnes 1950. aasta märtsis Eesti kompartei keskkomitee kurikuulus VIII pleenum , mis käskis välja visata Kirjanike Liidust rea nimekaid kirjanikke eesotsas F. Tuglase ja J. Semperiga . </s> <s> Kirjandusmaastiku tegelikku " puhastamist " hakkasid juhtima Kirjanike Liidu sekretäriks surutud ühe jutu autor Magnus Mälk ning Keele ja Kirjanduse Instituudi etteotsa tõstetud ametnik Endel Sõgel . </s> <s> Senist sovetlikku kirjanduspoliitikat juhtinud Nigol Andresen saadeti vangilaagrisse , kuhu hakati läkitama ka kirjanikke ( O. Tooming , H. Raudsepp , H. Talvik ) . </s> <s> Niisiis toimus ka ülikoolis kirjanduse õpetamine hirmu ja surve õhkkonnas , õppejõud ei võinud enam väljendada isiklikke veendumusi , vaid pidid igati demonstreerima oma lojaalsust . </s> </p>
<p> <s> Kuna olin erialaks valinud eesti kirjanduse , siis püüdsin pearõhku panna vastavate loengukursuste kuulamisele . </s> <s> Juhtivaks õppejõuks oli õigupoolest eesti kirjanduse kateedri juhataja Karl Taev , kes oli juba enne sõda Tallinnas teinud endale nime pahempoolse humanitaarringi juhina ning tunnustatud marksistina ja juunikommunistina ülikooli suunatud . </s> <s> Kuid tema hiilgeaeg osutus väga lühikeseks , olen ülal osutanud , kuidas juba 1948. aastal algaja kriitik Olaf Utt söandas talle ninna hüpata . </s> <s> Nähtavasti panisovetlik tegelikkus pani Taevi kiiresti pettuma oma ideaalides ning tema sõjaaegsed suurejoonelised plaanid eesti nõukogude kirjandusteaduse arendamiseks jäid ellu viimata . </s> <s> Taevi hakkasid kõrvale tõrjuma Endel Sõgla taolised vulgariseerijad , kelle eest Taev oli ettenägelikult hoiatanud juba 1940. aastal . </s> </p>
<p> <s> Selles pikas ja pinevas võitluses tundis Taev end allajäänuna ning kibestus . </s> <s> Tuju parandamiseks hakkas ta alkoholi pruukima ega üritanud enam loenguid korralikult ette valmistada . </s> <s> Taevil on teeneid K. J. Petersoni uurimisel ja väljaandmisel , kuid tema põhiline uurimus tsaristlikust tsensuurist jäi pooleli . </s> <s> Kaua aega polnud tal kateedrijuhatajale väga vajalikku akadeemilist kraadi ning alles 1963. aastal jõudis ta laborant Velli Vereva abiga nii kaugele , et kaitses filoloogiakandidaadi kraadi väitekirjaga " Eesti kirjandus tsaristliku tsensori kammitsais 1850-1870 " . </s> <s> Esimesele kursusele luges ta sissejuhatust kirjandusteadusesse , kuid selles leidsin ma vähe uut , sest olin põhjalikult uurinud J. Ainelo ja H. Visnapuu raamatut " Poeetika põhijooni " . </s> <s> Kevadel arvestuse saamiseks laskis Taev tudengitel kirjutada paari teemaga kirjatöö ning minagi panin oma teadmisi paberile . </s> <s> Taev lehitses mu neljaleheküljelist kirjatükki , vaatas korraks mulle otsa ning otsustas panna hinde " hea " . </s> <s> Pidasin aga oma teadmisi poeetikas mitmekülgseks ning ütlesin jultunult , et tahaksin kõrgeimat hinnet ning palusin end ka suuliselt küsitleda . </s> <s> Taev kergitass üllatunult oma prille ( ta oli ühest silmast pime ) ning tunnistas pika pilguga ülbet tudengit ning hakkas küsitlema . </s> <s> Oskasin tõepoolest kõigile küsimustele vastata ning ta kirjutas mu punasekaanelisse õpinguraamatusse " väga hea " . </s> </p>
<p> <s> Eesti kirjanduse ajaloo põhikursust ning Vilde ja Tammsaare erikursusi luges dotsent Juhan Käosaar , kes oli samutitemagi oli õnnetu saatusega õppejõud . </s> <s> 1941. aasta sügisel arreteerisid ta Saksa okupandid , sest ta oli Tartu I Keskkoolis õpetanud nõukogude konstitutsiooni ning tembeldati seepärast punaseks . </s> <s> Pärast kolmekuulist viibimist Näituse tänava vangilaagris ta siiski vabastati . </s> <s> Kui 1944. aasta algul ähvardas mobiliseerimine Saksa sõjaväkke , põgenes Käosaar Loksa rannast kaluripaadiga Soome ning leidis tööd Soome Kirjanduse Seltsi rahvaluulearhiivis ning tegutses lektorina Helsingi ülikoolis . </s> <s> Ent 1944. aasta sügisel ei taibanud ta kiiresti Soomest lahkuda Rootsi ning sattus Nõukogude Liidu võimude kätte , kes saatsid ta tagasi Eestisse . </s> <s> Tartusse jõudis ta 1945. aasta aprillis ning õppejõudude puudusel võeti tööle Tartu ülikooli eesti kirjanduse dotsendiks . </s> <s> Kuid juba 13. mail ründas teda kultuurilehes " Sirp ja Vasar " kommunistlikku karjääri üritav marksismi õppejõud Aira Kaal , kes süüdistas KäosaartTammsaare antidialektilises käsitlemises . </s> <s> Ka konflikt kirjanduskomissariks tõusnud Endel Sõglaga ei lasknud end kaua oodata . </s> <s> Pärast seda , kui Sõgel oli 1951. aastal endale nime teinud pikkade vulgariseerivate kirjutistega kirjandusloo teemadel , hakkas ta koostama uusi kirjandusõpikuid , et oma õpetust ellu viia . </s> <s> Kuid ta ei jõudnud kõike ise kirjutada , vaid tellis kaastööd ülikooli õppejõududelt . </s> <s> J. Käosaar kirjutas õpikule peatükid K. J. Petersonist , F. R. Faehlmannist ja E. Vildest . </s> <s> Kui aga neljaköiteline õpik 1953. a. trükikojast tuli , siis oli nende käsitluste autoriks nimetatud E. Sõgel . </s> <s> Seda teada saanud , asus Käosaar rektori kaudu oma õigusi kaitsma . </s> <s> Leiti , et vastavad tekstid on kirjutanud ikkagi Käosaar , kuid õpiku vastutav toimetaja Sõgel on neid ulatuslikult muutnud . </s> <s> Sõgel oli sunnnitud tunnistama autoriks Käosaare. Mainitud asjaolu muutus lausa ebameeldivaks , kuna kriitiline kirjutis avaldati negatiivse näitena ajalehes " Rahva Hääl " toimetuse üldistavas artiklis " Loomingulise töö eetikast " 27. mail 1954. </s> <s> Kuid egas Sõgel võinud oma lüüasaamist tunnistada , seepärast himustas ta Käosaarele kätte maksta . </s> </p>
<p> <s> Niisiis pidi Käosaar kogu aeg tundma pea kohal rippuvat Damoklese mõõka ning see sundis teda lojaalsuse demonstreerimisel üle pingutama . </s> <s> Ta asus Eduard Vildet uurima ning tõi arhiivist välja rohkesti dokumentaalset materjali klassiku ajalooromaanide triloogia kohta . </s> <s> Kuid Käosaare Vilde-käsitlus jäi tollal vohanud vulgariseeritud kirjanduse tõlgendamise mõjul ühekülgseks , põhjaliku ajaloolise tausta ja poliitiliste vaadete analüüsimise kõrval osutus pealiskaudseks romaanide kunstiliste vahendite vaatlus . </s> <s> Käosaare seisukohad on esitatud Vilde romaanide ülipikkades järelsõnades , mis annavad rohkesti teadmisi eelkõigeXIX sajandi keskpaiga ajaloost . </s> <s> Kui Käosaar siirdus Tammsaare erikursuse lugemisele , siis hakkas ta sealgi vulgariseerima , kuid õnneks Tammsaare teostekogu kirjastamine lükkus edasi ning siis kirjutasid järelsõnu juba uue põlvkonna kirjandusteadlased . </s> <s> Niisiis mul ei jäänud head muljet Käosaare kirjandusloengutest , kuid minust pisut hiljem ülikoolis studeerinud kolleegid Ülo Tonts ja Reet Krusten on teda positiivselt iseloomustanud : " Juhan Käosaar oli avatud inimene , ta usaldas oma õpilasi , pidas neid mingis olulises tähenduses kolleegideks . </s> <s> Ta ei varjanud oma kirjanduslikke sümpaatiaid ega antipaatiaid , ei peitnud oma seisukohti . </s> <s> Ta reageeris tundlikult ja avameelselt oleviku kirjanduselule , oli alati poolt või vastu . " </s> <s> ( " Sirp ja Vasar " 14. IX 1984 ) . </s> <s> Tsiteeritud sõnadele võiksin minagi alla kirjutada , kuid Tammsaare erikursuse konspekti lehitsemine teeb tuju halvaks , oleksin soovinud hoopis teistsugust Tammsaare romaanide analüüsi . </s> <s> Käosaar polnud küll üliõpilaste hulgas nii populaarne kui Ariste , kuid vahel istus temagi tudengite seltskonnas " Werneri " kohvikus . </s> <s> Ta on mind paar korda kutsunud ka oma korterisse , mis asus Tähtvere linnaosas . </s> <s> Iga enesest lugupidav ülikooli õppejõud pidi elama just Tähtveres ning suurel osal see õnnestuski . </s> <s> Kraadilt ja aastailt vanemad olid jõudnud sinna ehitada funktsionalistlikus stiilis kahekorruselised majad , vallalised või väiksema perekonnaga lektorid sokutasid end Tähtverre üürnikeks . </s> <s> Igatahes jäi mulje , et igal Tähtvere linnaosa majal oli midagi tegemist ülikooliga . </s> <s> Üliõpilasel võis seal elades olla veidi kõhe tunne , kuid tudengeidki leidus seal , eeskätt muidugi õppejõudude oma lapsi . </s> <s> Ent ka vaese teenijatüdruku poeg Karl Ristikivi oli Tähtverre jõudnud ning veetis oma viimased Tartu-aastad ametnikuproua Irene Pulsti hoole all . </s> </p>
<p> <s> Vene kirjandust luges Venemaa eestlane Johannes Feldbach , kes tegeles ka teatrikriitikaga . </s> <s> Ta käis järjekindlalt vaatamas kõiki " Vanemuise " esietendusi ning kirjutas neist kiitvalt kohalikus " Edasis " . </s> <s> Tema ülistav toon jäi teatraalidele meelde ning Feldbach teenis sellega Hambutu Kriitiku hüüdnime . </s> <s> Teatrile aga meeldisid reklaamivad kirjutised ning Feldbachi koheldi aupaklikult , kutsuti teda mitmesugustesse komisjonidesse ja komiteedesse . </s> <s> Vene kirjandusloo üldkursust esitas Feldbach pateetiliselt , iga järgmine kirjanik oli varasemast parem ja suurem . </s> <s> Semestri lõpuks kippus sihuke esitusviis muutuma naeruväärseks , kuid ega ükski tudeng söandanud sellest märku anda . </s> <s> Feldbach õpetas eesti filoloogide rühmale ka vene keelt ning seetõttu tundsime tema iseloomu paremini kui teised tudengid . </s> <s> Pikapeale pidime tõdema , et pateetilisest stiilist ning ülistavatest teatriretsensioonidest pole Feldbach üldsegi hea iseloomuga ning võib käituda väiklaselt . </s> <s> Eriti ilmnes see teisel kursusel , kui oli hakatud taga kiusama noort luuletajat Lembe Õngot . </s> <s> Tütarlapse õpingud kippusid katkema , igatahes langes ta välja oma kuulsustega täidetud kursuselt ning pidi ühinema meie tagasihoidliku rühmaga . </s> <s> Siin aga kommunistlikku poliitikat elluviiv Feldbach näitas oma iseloomu pahupoolt ning asus õnnetut tudengit taga kiusama . </s> <s> Õppejõu viha alla langemist suudavad välja kannatada vaid tugevad iseloomud . </s> <s> Küllap ka Õngol leidus vastupidavust , kuid luuletamise isu võttis tagakiusamine küllära ning andekas tüdruk loobus värsside kirjutamisest . </s> <s> Nüüd nende ridade kirjutamise aegu toob ajaleht " Postimees " Lembe Õngot leinava kuulutuse . </s> <s> Ta ei saanudki luuletaja tiitlit , ei võetud teda isegi Kirjanike Liitu . </s> <s> Kuigi tal on suured teened eesti kirjanduses , pole need luuletaja saavutused . </s> <s> Ent kes hindaks toimetaja teeneid ? </s> </p>
<p> <s> Poliitiliste etteheidete osaliseks sattus ka Ellen Hiob , kuid temal jätkus kannatlikkust edasi luuletada . </s> <s> Naeruväärse mulje jättis aga toimetaja , kes oli Hiobi õrnad maivärsid küljendanud Stalini suure pildi alla . </s> <s> Võib-olla aitas Ellenil vastu pidada elukaaslane - 1949. aastal oli ta abiellunud Saaremaa poisi Heldur Niiduga . </s> <s> Mäletan , et Emajõe suure üleujutuse aegu elasid nad juba koos Supilinna agulis Kartuli tänavas . </s> <s> Neile küllaminekuks tuli astuda kõikuvale laudpurdele , mis kõnniteele laotud telliskividelt viis ukseläveni . </s> <s> 1949. aasta kevade üleujutus oli suur , jõeäärsed tänavad jäid vee alla ning endise jõesängi kohale rajatud Pikal tänaval liiguti lootsikuga ning madalatesse majadesse pääseti läbi akende . </s> <s> Vesi tõusis küll lumesulamise aegu Emajões ka teistel kevadetel , kuid mitte kunagi enam nii kõrgele kui 1949. aastal . </s> </p>
<p> <s> Sageli naeratav ja pateetiliselt esinev Feldbach polnud aga ainuke vene kirjanduse lektor . </s> <s> Mäletan ka Valmar Adamsit , kes luges erikursust Puškinist . </s> <s> Küllap oli Adams Feldbachist tublisti erudeeritum : kui Feldbach oli kõrghariduse saanud Leningradis Herzeni-nimelises Pedagoogilises Instituudis , siis Adams oli pääsenud Euroopasse ning pärast Tartu ülikooli lõpetamist saanud end täiendada koguni neljas suurlinnas - Prahas , Berliinis , Münchenis ja Viinis . </s> <s> Niisiis võis ta toetuda seal omandatule ning teha viiteid ka teiste slaavi maade kirjandusele . </s> <s> " Loomingu " veergudel oli Adams teinud meeldejäävaid ääremärkusi peale filosoofia ka toitlusolude kohta Berliinis . </s> <s> Kui ma veerand sajandit hiljem jõudsin tollesse linna , siis võisin nentida Adamsi tähelepanekute paikapidavust : berliinlased sõid tõepoolest võileibu toore hakklihaga ! </s> <s> Ka Adamsil polnud puudust pateetikast ning ta oskas kateedrist pillata tudengite ette vaimukusi ning luuletsitaate näitlejate tasemel - lisaks kõigele oli ta Tartus juhatanud retoorikaringi . </s> <s> Kuid Adamsi loenguid ei saanud ma kuulata kuigi kaua . </s> <s> Ta oli jõudnud anda ülevaate Puškini noorpõlvest , kui lõpetas ühe loengu lõpetas kurva märkusega , et võib-olla ei saa ta enam pidada järgmist loengut . </s> <s> Ja järgmisele loengule ta tõepoolest ei ilmunud . </s> <s> Adams vallandati 1950. aasta detsembris ning arreteeriti 6. jaanuaril 1951. </s> <s> Ta mõisteti Siberisse kümneks aastaks , kuid pääses Eestisse tagasi 1955. aastal ning võis uuesti asuda õppejõuks . </s> <s> Adamsi rehabiliteeris lõplikult Rein Veidemann , kes käis tema suvekodus Valgemetsas ning laskis temast teha dokumentaalfilmi . </s> <s> Minu vahekord Tartusse naasnud Adamsiga ei kujunenud kuigi heaks , sest aspirantuuris Sütistet uurides väitsin , et õigupoolest on Sütistel suurem tähtsus irdriimi moodiviimisel kui algatajal Adamsil . </s> <s> Katsusin avada ka Inno Vase pseudonüümi ning osutasin , et küllap kasutas seda ikkagi Adams . </s> <s> Adams end siiski ei tunnistanud Inno Vaseks ning väitis , et pamflettraamatu " Meie kirjandusliku kriitika pankrot " autoriks on varasurnud Tartu literaat Ivan Beljajev . </s> <s> See vaidlus jäigi lõpuni lahendamata ja ajaloolisse kaugusesse hääbununa on mattunud unustuse liiva . </s> </p>
<p> <s> Oluline õppejõud kirjanduse tudengitele oli veel Villem Alttoa , kes 1945. aastal oli kutsutud kirjandusloo lektoriks . </s> <s> Paljanenud pealaega Alttoa oli ikka heas tujus ning vürtsitas oma loenguid anekdootidega . </s> <s> Kui heita võrdlev pilk lektoritele , siis kõige rõõmsama atmosfääriga olidki Alttoa loengud . </s> <s> Ta oli visa töömees ning saavutas peatselt doktorikraadi ning professoritiitli . </s> <s> Temagi erialaks oli õigupoolest eesti kirjanduslugu ning ta keskendus August Kitzbergi uurimisele . </s> <s> Ta oskas ka raha teha ning elus edasi jõuda , ei ta leppinud agulikorteriga , vaid asus Tartus endale maja ehitama . </s> <s> Jutustati anekdootlikku lugu , kuidasAlttoa tahtnud majale panna soliidset plekk-katust , kuid sovetlikult vaesest kabandusest ei saanud plekki kusagilt osta . </s> <s> Kuid professor leidnud head nõu ning läinud ühte plekksepa-artelli ning ostnud sealt ära kogu kuu pangetoodangu , kuid ei tahtnud mitte ämbrikoormat , vaid nõustunud palja plekiga . </s> <s> Küllap tehingu mõlemad osalised olid rahul : plekksepad võisid kuu aega lulli lüüa ning professor sai majale põlise katuse . </s> <s> Eks säärane katus osutus kalliks ning võib-olla põhjustas just see asjaolu bibliograafidele tülika olukorra , et 1960. aastal on ilmunud kaks ühesuguse pealkirjaga raamatut " August Kitzberg " - nii väike kui ka suur monograafia . </s> <s> Majaehitamise hoos polnud Alttoal endal ehk mahti säärast kokkulangevust tähele panna , kuid kirjastuse juhtkond oleks pidanud sihukest häirivust märkama . </s> </p>
<p> <s> Kuna Johannes Semper ei tulnud väliskirjandust lugema , siis oli antud see ülesanne Alttoale , kuigi viimasel puudus vastav ettevalmistus . </s> <s> Küllap tema loengud tuleb tunnistada pinnalisteks ning keerukamad teosed Lääne-Euroopa kirjandusest ( Joyce , Musil , Kafka ) jäid analüüsimata , vist polnud neid programmiski . </s> <s> Minu mäletamist mööda me päris uue kirjanduseni välja ei jõudnud , ei kuulnud me ei midagi eksistentsialistidest ega prantsuse " uuest romaanist " . </s> <s> Ka väliskirjanduse mõiste jäi kitsamaks kui võinuks olla , kuna keskenduti saksa , prantsuse , itaalia ja inglise kirjandusele , kuigi palju teadmisväärset leidnuks ka poola , ungari , norra ja hispaania kirjandusest . </s> <s> Pealegi oli poola ja norra kirjandust enne sõda palju tõlgitud , nii et huvi nende vastu tekkinud . </s> <s> Kuid kogu Euroopa läbirändamiseks polnud lektorilaega ega ettevalmistust ning pidime rahul olema nende anekdootidega , mida jutustati kõige kuulsamatest saksa ja prantsuse kirjanikest . </s> <s> Alles 1950. aastate lõpul hakkas Alttoa muret tundma väliskirjanduse kursuse ahtuse üle ning üritas endale koolitada järglasi Euroopa vähemtuntud kirjanduste alal . </s> <s> Mäletan , et üks tütarlaps võeti aspirantuuri ungari kirjanduse alale ning temae sai endale kõik minu ungarikeelsed raamatud , mis ma 1956. aastal Rahhovist olin ostnud . </s> <s> Ungari kirjandus hakkas üldse moodi minema , dotsent Paula Palmeos oli suutnud selle vastu huvi äratada , kuigi ungari keel oli raske õppida . </s> <s> Ellen Hiob-Niit hakkas tõlkima Sandor Petöfi luulet , ungari keele õppis ära ka Edvin Hiedel , kellel õnnestus mitmel korral Budapestis käia ning temast kujunes viljakas ungari kirjanduse tõlkija . </s> <s> Kuid säärased suundumused said võimalikuks alles pärast Stalini surma , kui peale vene kirjanduse lubati eestindada ka väiksemate rahvaste kirjandusteoseid . </s> <s> Hindamatud teened olid tõlkekirjanduse avaldamisel ajakirjal " " Loomingu " Raamatukogu " , mis hakkas ilmuma 1958. aastal . </s> </p>
<p> <s> Minu ülikooliaastail oli suuri raskusi isegi tolleaegse väliskirjanduse kitsa programmi omandamisega . </s> <s> Alttoa andis loengu lõpul nimekirja teostest , mida tulnuks lugeda , kuid nende kättesaamisega tekkis raskusi . </s> <s> Ülikooli pearaamatukogus eksisteeris sellal mittesoovitava kirjanduse kataloog , mis oli peidetud teise ruumi laenutajate selja taha . </s> <s> Aga sinna oli arvatud pooled teosed neist , mille lugemist professor oli soovitanud ; mäletan seal seisvat isegi Guy de Maupassanti teoseid . </s> <s> Tolle kataloogi kasutamine polnud küll keelatud , kuid mitte igal tudengil polnud julgust minna vestibüülist laenutusruumi ning seal välja kannatada raamatukoguhoidjate tõrjuvaid pilke . </s> <s> Ja kõik ei teadnudki tolle kataloogi olemasolust , ent ilma katalooginumbrita ei saanud tellida fondidest ühtegi raamatut . </s> <s> Raamatukogu suursaalis ja rõdudel leidus küll ka avariiuleid , kuid seal toretsesid tont teab millal paigutatud aegunud teosed . </s> <s> Eesti kirjanduse kateedri raamatukogu tsenseeriti aga korduvalt ning sinna jäi lõpuks üpris vähe teoseid . </s> <s> Parem oli lugu aula kõrval asunud seminariraamatukoguga , mis oli alati lugejaid tungil täis . </s> </p>
<p> <s> Kuid kirjanduse õppija ei jõua kõike vajalikku lugeda biblioteegis , vaid tal on vaja laenata raamatuid koju . </s> <s> Seepärast ei suutnud ka meeldiv " seminarka " lugemisprobleemi täielikult lahendada . </s> <s> Abi leiti selles , et jutustati üksteisele loetud raamatute sisu ning mõnikord õnnestus sel viisil hangitud pealiskaudse infoga eksam sooritada . </s> <s> Siiani seisab silme ees pilt , kuidas rahvaluulet õppinud meie rühma tüdruk Herta Ploompuu istus koridoris aknasimsil , kõigutas sääri ning jutustas ümberseisjatele Maiju Lassila romaani " Tuletikke laenamas " . </s> <s> Muidugi läks ümberjutustamisel kaduma selle raamatu nakkav huumor , millest sain teadlikuks alles hiljem , kui raamatut ise lugesin . </s> <s> Maksim Gorki sariromaaniga " Klim Samgini elu " tegin tutvust samuti ümberjutustuse abil ning eksamil petsin ära Johannes Feldbachi . </s> <s> Paar aastakümmet pärast ülikooli ühel igaval suvel Otepääl võtsin ka ise kätte need paksud köited ning leidsin selle olevat Gorki kõige huvitavama teose . </s> <s> Ega kõike jõuagi ülikoolis teada saada , inimene õpib surmani . </s> </p></div2><div2 type="alaosa"><head> 19 . JAAN KÄRNERI PÄRIJANA SÕBRA TÄNAVAS </head>
<p> <s> Esimese kursuse lõpetasin edukalt , suutsin kõik eksamid teha neljadele ja viitele ning hakkasin saama stipendiumi . </s> <s> Sügisel tuli uus korter otsida , kahjuks ei mäleta , miks maei saanud edasi jääda Kalevi tänavale . </s> <s> Keegi teadis mainida , et korteripakkumisi olevat Barklay platsi ajalehekioskis . </s> <s> Läksin sinna ning kioskimutt andis mulle aadressi : Sõbra tänav 14. </s> <s> Maksin kasuliku info eest kümme rubla ning sõitsin tillukese linnaliinibussiga mööda Võru tänavat äärelinna poole . </s> <s> Osutatud maja polnud eriti kaugel , kuigi Kalevi tänava korter oli asunud ülikoolile ligemal . </s> <s> Ent Sõbra tänav meelitas oma kasepuiesteega , mis tundus tõepoolest sõbralikum kui munakivisillutisega Kalevi uulits . </s> <s> Maja nr. 14 oli kahekorruseline puuhoone , mille seinad värvitud kahvatupunaseks . </s> <s> Maja oli tänavajoonest tõmbunud pisut tagasi ning kõnniteest eraldas seda kidur kuusehekk . </s> <s> Astusin hoovis uksest sisse ning sattusin ruumikasse korterisse , mis koosnes neljast toast , köögist ja esikust . </s> <s> Sain pererahvaga kokkuleppele üüritingimuste üle ning võisin oma raamatupambu ning voodiriided kohale tassida . </s> <s> Mulle anti üks tänavapoolne tuba , mille ainus miinus seisnes selles , et pererahvas käis sealt läbi oma magamiskambrisse . </s> <s> Üürimise aegu ei teadnud ma veel , et pakutud toas oli 1936. ja 1937. aastal elanud Jaan Kärner . </s> <s> Sain toa koos mööbliga ning istusin ilmselt sama kirjutuslaua taga , millel Kärner oli kirjutanud värsse oma kümnenda luuletuskogu " Käidud teedelt " jaoks . </s> <s> Võib-olla oli luuletaja aurast alles jäänud midagi ka nende seinte vahele ning minagi kirjutasin siin innukalt palju riimitud ridu . </s> <s> Asupaiga meeldivust suurendas veel see , et kesklinnast võis siia kõmpida või sõita ka mööda Tähe tänavat , mis sügiseti mõjussee oma kolletavate vahtrate ja pärnadega väga maalilisena . </s> <s> Tollal ma ei teadnud , et samas Tähe tänavas oli veetnud oma viimased Tartu-aastad Bernard Kangro . </s> </p>
<p> <s> Kuid tollalgi leidus läheduses kirjamehi : Tähe tänavas , üsna Sõbra ristmiku ligidal elas minust paar aastat vanem luuletaja Kalju Kangur , Tähe ja Kalevi uulitsa nurgal eakaaslane Jaan Toomla , Sõbra tänava keskpaigas tillukeses puumajas proosakirjanik Aleksander Siivas ning üsna Võru tänava ligidal näitekirjanik Vambola Rähn oma nägusa naise Leelo Kütiga . </s> <s> Kuna Saksa sõjaväes teeninud Rähn oli põlu all , siis tehti talle takistusi avaldamisel ning tema esimesed teatritükid jõudsid avalikkuse ette just Leelo Küti nime all . </s> <s> Alles pikapeale selgus , et kahte näitekirjanikku siiski ei eksisteerinud , vaid tegutses kirjanduslik ühisfirma . </s> </p>
<p> <s> Rähnade perest rohkem sattusin ma sisse astuma Siivase poole , kes elas oma majas koos naise ja pisipojaga . </s> <s> Põngerjas ei osanud veel lugeda , kuid rebis innukalt raamatutest lehti . </s> <s> Parasjagu oli ilmumist alustanud Stalini preemia laureaatide sari ning neid roheka kattepaberiga köiteid leidus rohkesti ka Siivase riiulil . </s> <s> Nii sattusid poisikese kätte just need kõrgeks kiidetud romaanid ning vana Siivas irvitas , et poisist kasvab kange kriitik , kes ei heida armu kehvale kirjandusele . </s> <s> Õigupoolest poleks Siivasel kõlvanud ilkuda Stalini preemia laureaatide üle , sest ta oli kompartei liige ning oma karjääri alustanud komsomolitegelasena . </s> <s> Olin temaga tuttavaks saanud " Edasi " toimetuses , kus ta teenis leiba ajakirjanikuna ning kus ilmusid tema esimesed olukirjeldused . </s> <s> Olukirjeldus ehk venepäraselt otšerk oli tollal väga soositud ning mõni teinegi astus esimesed sammud kirjandusteel nende abil . </s> <s> Siivase novellilooming oli alles kirjutamata ning tema raamatud ilmusid pärast minu Tartust lahkumist . </s> </p>
<p> <s> Üritasin tudengiaastail ka ise esimesi jutte kirjutada , kuid need ränadasid paraku paberikorvi . </s> <s> Lohutust leidsin Tuglase elukäigust : temalgi ei õnnestunud novelli kirjutamine kohe , vaid ta pidi proovima mitut meetodit , enne kui jõudis rahuldavate tulemusteni . </s> <s> Minu värsse aga siin-seal ilmus ning need lõid kirjamehe maine . </s> </p></div2><div2 type="alaosa"><head> 20 . TARTU NOORTE AUTORITE KOONDIS </head>
<p> <s> Noore kirjamehena võisin osa võtta Kirjanduse Maja üritustest , mis toimusid Erni Hiire juhtimisel endise peaministri Jüri Uluotsa majas Õpetaja tänav 12. </s> <s> See enne sõda valminud funktsionalistlikus stiilis hoone oli tüüpiline perekonnaeramu , kuid sobis ka väiksemate koosolekute pidamiseks . </s> <s> Alumise korruse kaks suurtuba olid ühendatud verandaga ning moodustasid saalitaolise ruumi . </s> <s> Ülemise korruse tubadest ühes paiknes Kirjanike Liidu Tartu osakonna sekretäri kabinet , teises raamatukogu ning kolmandat kasutati külaliskambrina tallinlaste jaoks , kui mõni neist Tartusse sõitis . </s> </p>
<p> <s> Tartus elas ka rida vanemaid kirjanikke ( Anna Haava , Oskar Luts , Peet Vallak , August Annist , Leo Anvelt , Agnes Taar , Valmar Adams , Betti Alver , Uku Masing ) , kuid nendele ei istunud Hiire juhtimisstiil ning nad ei tulnud Kirjanike Liidu üritustele . </s> <s> Et oma sekretäri ametikohta õigustada , pidi Hiir meelitama koosolekutele noori literaadilisandikke ( Gustav Suitsu termin ) ning selle tulemusena tegutses innukalt Tartu Noorte Autorite Koondis . </s> <s> Selle esimeheks oli mitu aastat Valeeria Villandi , minu käes oli sekretäri koht . </s> <s> Ka Sõbra tänava kandi kirjamehed käisid usinalt koosolekutel . </s> <s> Koondise raudvaraks olid algajad luuletajad Velli Verev , Milvi Seping ja Lehte Hainsalu . </s> <s> Viimane oli kirjanduslik imelaps , kes juba kooliplikana suutis kirjutada trükikõlbulikke värsse ning sattus niiviisi astuma kirjandusse enneaegselt - õigupoolest koos eelmise generatsiooni algajatega , kelle stiililaadi hakkas ta kasutama . </s> <s> Ent parasjagu oli algamas luuleuuendus ning eeskuju tulnuks võtta uuendajatelt . </s> <s> Kuid need hakkasid tooni andma alles pool tosinat aastat hiljem . </s> <s> Minu Tartu-aastatel ei teatud veel midagi Artur Alliksaarest , Ain Kaalepi luule oli keelualusena tundmatu ning teda ei trükitud , Jaan Kross valmistas Siberi kolkas telliskive . </s> <s> Ellen Hiob-Niit püüdis kirjutada tundelist lüürikat ega olnud veel oma novaatorliku " Laulu alguseni " jõudnud . </s> <s> Tartus andsid tollal tooni ning algajate värsse lugesid peale Erni Hiire veel Felix Kotta ja Aira Kaal , kuid viimased olid viletsavõitu luuletajad . </s> <s> Venemaalt tulnud eestlasena jättis soovida Felix Kotta eesti keel , ta ei tabanud keele peenemaid nüansse ning juhindus mitte rahvakeelest , vaid õpikust . </s> <s> Aira Kaal oli küll kodueestlane , kuid temastki ei saanud ladusat luuletajat ning konarlikke värsse võis kohata tema luuletuskogudes elu lõpuni . </s> </p>
<p> <s> Erni Hiire luuletused tundusid väga kunstliku , pingutatud sõnastusega ning mõni aasta hiljem kuulutaski Endel Nirk ta õigustatult eesti luulekeele risustajaks . </s> <s> Kui 1950. aastal ilmus Hiire luuletuskogu " Uutele võitudele " , siis oli minulgi häbematust selle keele üle nuriseda . </s> <s> Minu retsensioon oli masinakirjas trükitud ülikooli laualehes " Loov Mõte " , mille üks eksemplar pidi olema lugemiseks ülikooli pearaamatukogus . </s> <s> Selle direktoriks oli aga Erni naine Aimi Hiir ning proua Hiir peitis nuriseva laualehe oma kabinetti luku taha , sest säärane tsenseerimata väljaanne levitab kahjulikke vaateid . </s> <s> Erni Hiir ise suhtus minusse tolerantselt , sest ta vajas ju Noorte Autorite Koondist . </s> <s> Kuid koondisega oldi järjest vähem rahul : noored olevat apoliitilised ning seisvat elust kaugel . </s> <s> Peatselt hakati otsima konkreetseid süüdlasi , ühe esimesena langes kriitika alla minu naabrimees Kalju Kangur , kes ei armastanud koosolekutel sõna võtta , vaid istus seal törssis ilmega . </s> <s> Kuid koosolekuid päriselt ignoreerida ta ei võinud , sest Kangur oli parasjagu oma õitseeas ning kirjutas rohkesti värsse . </s> <s> Luuletusi oli aga vaja avaldada ning Hiirel oli mõju mitte ainult " Edasi " toimetuses . </s> <s> Kangur püüdis oludega kohaneda ning sepitses looduslüürika sekka ka mõned sovetliku retoorikaga luuletused . </s> <s> Kuid need ei suutnud noormehe ebarahuldavat ankeeti kompenseeridaning teda hakati taga kiusama . </s> <s> Kord astus Hiir minu juurde ning ütles , et Tallinnast on tulnud käsk Kalju Kangur kui kulaku poeg koondisest välja heita . </s> <s> Käsk on vanem kui meie ning ma kirjutasingi koondise protokolliraamatusse ilusa rohelise tindiga lühikese protokolli Kanguri väljaheitmise kohta . </s> <s> Kõrgemal minu allkirjast seisis küll koondise esimehe Valeeria Villandi allkiri , aga mul on siiani häbi tolle protokolli pärast . </s> <s> Koondise aktivist Lehte Hainsalu on oma romaanis " Kellakuuljad " Kanguri väljaheitmist teisiti kujutanud . </s> <s> See toimunud koondise koosolekul , kus Kanguri luule kohta teinud ettekande Harald Peep . </s> <s> Üliõpilane Harald Peep võttis muidugi sageli nendest Õpetaja tänava koosolekutest osaning 1954. aastal komparteisse astununa oli kohustatud ellu viima parteipoliitikat . </s> <s> Hainsalu joonistatud pilt tundub usutav , kuid mina millegipärast ei mäleta säärast koosolekut . </s> <s> Kuid mälu on lünklik ning võimalikud on mõlemad versioonid - nii minu kirjutatud lühiprotokoll kui ka sõnarohke koosolek : võib-olla ma mingil põhjusel puudusin tollelt istungilt . </s> <s> Igatahes Kanguri tagakiusamine algas varakult ning ta ei saanud õigel ajal oma debüütkogu avaldada . </s> <s> Kuid Kangur jätkas kangekaelselt luuletamist ning kõigi piirangute kiuste õnnestus tal vahel oma värsse avaldada : mitte ainult " Edasis " , vaid ka Tallinna ajakirjanduses . </s> <s> Nende eest saadud honorar oli tema peamine elatusvahend , sest tuberkuloosihaigena ta 1955. aastast alates enam tööl ei käinud . </s> <s> Kui ma Sõbra tänaval elades vahel tema poole sisse astusin , siis leidsin ta ikka diivanil lesivat , pliiats ja paber käepärast , et värsse kirja panna . </s> <s> Ta ei armastanud kurta , kuid tema kurb saatus oli sõnadetagi selge . </s> <s> Pärast väljaheitmist lakkas ta koosolekutel käimast ning nõndakatkesid meie ühised kojutulekud Hiire klubist . </s> <s> Minu silme ette joonistub ta pikakasvulise , sirgeseljalise noormehena , tumeda mantli ning sinise kaabuga . </s> <s> Kaabu oli tema alatine peakate , ei kandnud ta kunagi proletaarset sonimütsi . </s> <s> Meie ühised kojutulekud sündisid enamasti üpris sõnatult - Kangur polnud jutumees . </s> </p>
<p> <s> Hoopis lõbusam oli koju saata Lehte Hainsalu , kes elas lühemat aega samuti Võru tänava ligidal . </s> <s> Kuna mulle meeldis naisseltskond , siis saatsin vahel ka Velli Verevat , kes elas Supilinnas . </s> <s> Kõige viletsamas lobudikus Kroonuaia tänaval elas töölisnoor Milvi Seping , kes häbenes oma tuppa teisi kutsuda . </s> </p>
<p> <s> Värsse toodi Erni Hiire lauale palju , kuid arengut oli raske märgata . </s> <s> Tartu luulekool oli vilets , siin ei hinnatud riimi puhtust ega värsi kõlavust , vaid nõuti poliitiliste loosungite otseütlemist . </s> <s> Felix Kotta deklareeris , et kui tal on vaja sõna " nõukogude " , siis ta seda ka kasutab värsimõõdust hoolimata . </s> <s> Mul soovitas ta eeskuju võtta vene luuletajast Aleksei Surkovist ning käskis osta tema luulevalimiku . </s> <s> Ostsingi , lugesin ja proovisin korraks tõlkidagi . </s> <s> Kuid õnneks taipasin varsti , et Kotta soovitus ei sobi mulle . </s> <s> Surkov polnudki ehk vilets luuletaja , vaid vene nõukogude luule keskmisel tasemel . </s> <s> Kuid ta kirjutas üha sõjast ning see hakkas vastu ; ma ei tahtnud isegi tõlkevärsside kaudu ülistada sõda . </s> <s> Hakkasin pikkamisi mõistma , et Marta Sillaotsa juhitud Tallinna luulekool oli parem . </s> <s> Kuid Tallinnast tulnud Ellen Hiob-Niit , Lembe Õngo ja Harald Rajamets ei armastanud istuda " Hiire klubis " , mida halvustavalt kutsuti ka " Hiire uruks " . </s> <s> Ma ei saanud tallinlastega sõbraks , kuigi Ellen Hiob-Niit kolis koos oma Heldurist mehega minu korteri lähedusse Kastani tänava algusesse . </s> <s> Mõne korra ma seal külas käisin , kuid elavamat suhtlemist ei tekkinud . </s> <s> Ma olin ikka veel talupoegliku mentaliteediga , nemad tundusid linlastena . </s> </p></div2><div2 type="alaosa"><head> 21 . MIDA ME VEEL TEGIME </head>
<p> <s> Õigupoolest jäi vaba aega tollasele tudengile napilt , sest meeletult palju aega kulutati mitmesuguste nimetuste all poliitõppustele , diplom näitab sellel alal koguni viie eksami sooritamist . </s> <s> Marksismi-leninismi kateedrit juhtis 1961. aastani ühes Leningradi kommunistlikus õppeasutuses õppinud Villem Reiman , kes sõjas oli kaotanud käe , nii et teda seepärast hüüti Kummikäeks . </s> <s> Mõni kutsus teda ka Villem Reiman Kolmandaks , sest Eesti kultuuriloos eksisteerisid juba pastor Villem Reiman ja helilooja Villem Reiman . </s> <s> Kuid säärast austavat nime pruukisid vähesed , sest " Marxi-maja " ülem ei hellitanud tudengeid , vaid õpetas dogmaatiliselt : kui olid Stalini tsitaadis ühe sidesõna asendanud teisega , siis olid juba marksismist eemaldunud . </s> <s> Seepärast hoidsime seminari ajal Stalini kirjatööde kogumikku " Leninismi küsimusi " põlvedel ning vedasime sõrmega järge , et mitte kalduda kõrvale kirjatähest . </s> <s> Ka eksamit teha oli üpris riskantne : võisid kõik küsimused ära vastata , kuid siis kostis õppejõud : " Te vastasite küll täpselt , kuid teie hääletoonis pole veendumust , võin panna vaid kolme . " </s> <s> Anekdoodid Reimanist olid samatigedad nagu tema kahtlustav silmavaade . </s> <s> Marksismi kateedri raudvara oli selle laborant - suurte vuntsidega vanamees Leopold Vigla , kes oli harimatu mühakas , kuid teadis oma ülemuse lemmikküsimusi . </s> <s> Seetõttu käidi tema juures enne eksamit konsultatsioonil ning sellest oli isegi kasu - eks konsultatsioonil käijad märgiti üles ning see näitas tudengi püüdlikkust . </s> <s> Kord läinud kateedrijuhataja oma assistendiga tülli , hurjutanud viimast rumalaks ning siis kähvanud Vigla : " Kui juhatajal võib olla kummikäsi , siis laborant tohib olla puupeaga ! " </s> </p>
<p> <s> Kui marksismi tuupimine ja Stalini teoste konspekteerimine ära tüütas , siis püüti vaheldust leida muu tegevusega . </s> <s> Poisid armastasid malet mängida ning seda võis teha " Werneri " kohviku keskmises saalis , mida selle ridastikku latrite tõttu kutsuti autobussiks . </s> <s> Muidugi eksisteeris ka ametlik malering , kuid seal peremehetsesid juristid . </s> <s> Mõned tavatsesid mängida isegi igaval loengul . </s> <s> Mäletan , et psühholoogia osakonna poisid Elem Treier ja Juhan Sõerd istusid tagumises reas , malelaud nuppudega kahe vahel pingil . </s> <s> Juhan Sõerd oli suur naljamees ning mina küll poleks uskunud , et temast saab tulevikus teadlane ja õpikute autor . </s> <s> Seevastu ilmutas suurt huvi teaduse vastu kolmas psühholoogiatudeng Uno Siimann , kes sekeldas teadusliku ringi eesotsas ning seltsis õppejõududega . </s> <s> Tema püüdlused kandsidki vilja , juba 1959. aastal lahkus ta Tartus koolmeistriametist ning sai ülikoolis assistendiks ja 1974. aastal dotsendiks . </s> </p>
<p> <s> Tartu noored sulesepad said üksteisega kokku ka ülikooli kirjandusringis , mille eesotsas seisid tulevased kirjandusteadlased Helene Siimisker ja Heino Puhvel . </s> <s> Kirjandusring kuulus Üliõpilaste Teadusliku Ühingu alla , mida püüti igati arendada ning elavdada . </s> <s> Kuid õigupoolest üritati ÜTÜ-s maksma panna bürokraatlikku akadeemilist stiili ning luuletajatele see ei istunud . </s> <s> Kuid referaate seal peeti ning vähemalt vaidluskunstile tuli seegi sekeldamine kasuks . </s> <s> Vabamas stiilis vaieldi muidugi kohvikutes , millest ning minu aastatel oli kõige populaarsem " Werner " - vahel oli raske seal istekohta leida . </s> <s> Rahulikum atmosfäär valitses Kolme Koopa Kohvikus ehk Ko-Ko-Ko-s , kus kunagi oli sündinud arbujate rühmitus . </s> <s> Selles tumedate laemaalingutega kohvikus oli püütud väljendada juba kujundusega rahvuslikku vaimu ning küllap midagi selles suunas kasaavutati , sest Tartu vaim polnud kosmopoliitlik , vaid ikkagi rahvuslik . </s> <s> Käidi ka kino ja restorani kõrval asunud " Ateeni " kohvikus , kus kahes küljes aknad lasksid rohkem valgust sisse . </s> <s> Eriti armastati seal sünnipäevi tähistada . </s> <s> Sünnipäevalised võisid muidugi minna ka ülikooli peahoone kõrval asunud , raudväravaga suletud õues paiknevasse ülikooli kohvikusse , kus vahel anti neile käsutusse mõni ruum tervenisti . </s> <s> Kes eelistasid kohvile õlut , need istusid " Taara " hämaras baaris , kus tudengid võisid kokku puutuda ka meelehärmi jahutava Karl Taeviga . </s> <s> Nii et vaidluskohti jätkus , piire seadis vaid rahanappus . </s> <s> Mitte kõik tudengid ei saanud stipendiumi , selleks nõuti eksamite sooritamist " neljadele " ja " viitele " . </s> <s> Aga ikka ja jälle kippus mõni " kolm " õpinguraamatusse lipsama . </s> <s> Eriti sõjalises õpetuses , milles kehtisid teistsugused eeskirjad ja tavad . </s> </p>
<p> <s> Õigupoolest oli sõjaline õpetus poolsalajane õppeaine , mida diplomi hinnetelehele ei kantud . </s> <s> Õpetati seda Tähtvere linnaosas ühes natsionaliseeritud elamus , kus hiljem leidis ulualust luuletaja Aleksander Suuman . </s> <s> Sõjalist õpetust tohtis anda ainult vene keeles , kuid inseneriasjanduse õppejõud oli eestiaegne ohvitser ning oskas vene keelt puudulikult . </s> <s> Niisiis seletas ta mõndagi eesti keeles , et tudengid ikkagi aru saaksid , kuidas kaitsekraave kaevata või sildu ehitada . </s> <s> Loenguid tohtis konspekteerida , kuid iga õppuse lõpul korjati konspektikladed kokku ning pandi lukustatud plekk-kappi . </s> <s> Eksamiks ettevalmistamiseks olid määratud vastavad tunnid , kui anti ka konspektid kasutada . </s> <s> Sõjalisele õppusele ilmunutel pidi tingimata olema müts peas . </s> <s> Mäletan , kuidas septembrikuus esimesel õppusel astus hulk poisse rivvi paljapäi . </s> <s> Kateedrijuhataja polkovnik August Feldman hüppas rivi ette ning käratas , et kümne minuti jooksul olgu kõigil mütsid peas . </s> <s> Jooksime kõige lähemasse ühiselamusse ning kahmasime sealsetest varnadest kõik nokatsmütsid , sonid ja kaabud . </s> <s> Need tudengid , kes tegid läbi ka suvelaagri , said selle lõpul nooremleitnandi aukraadi . </s> <s> Ei mäleta , mis haiguse või häda tõttu mul jäi sõjaväelaagrisse minemata , nii et mina reamehest kõrgemat astet pole saanud . </s> <s> Muidugi oli ülikooli sõjaline õppus vilets , isegi pauku teha ei saanud , sest kateedris leiduvatel püssidel olid vintraudadesse augud puuritud . </s> <s> Üldse oleksime lahingusse sattununa osutunud abituks kahurilihaks , sest vaid korra lasti meil ahelikku hargnenuna tormi joosta Tähtvere mõisale ning ka kaevikute kaevamise õppus jäi teoreetiliseks . </s> <s> Aga head haldjad on mind hoidnud , et ma pole pidanud püssiga elava inimese poole sihtima ning ise sattusin kahuritule alla vaid 1944. aasta suvel . </s> </p>
<p> <s> Tollases ülikoolis pandi rõhku ka kunstilise isetegevuse arendamisele . </s> <s> Tegutses mitu näiteringi , neist kõige suuremat ja silmapaistvamat juhtis meditsiinitudeng Guido Arro , kes 1949. aasta kevadel tuli publiku ette ulatusliku dramatiseeringuga A. Fadejevi romaanist " Noor kaardivägi " . </s> <s> Mainitud näiteringis sai esimese näitlejakoolituse juuratudeng Karl Kalkun juunior , kes hiljem sai " Vanemuises " tuntuks Joosep Tootsina . kehastamisega . </s> <s> Selles ringis tutvus näitekunstiga ka psühholoogia osakonna tudeng Endel Link , kellest kujunes teatrikriitik ning " Sirbi ja Vasara " teatriosakonna juhataja . </s> <s> Lisaks üleülikoolilisele ringile oli ka igal teaduskonnal oma näitering , ajaloo-keeleteaduskonna oma juhtis filoloog Heljo Lammas . </s> <s> Preili Lammas lavastas 1950. aasta kevadel ka minu kolhoosiainelise näidendi " Kivi keset nurme " , mille kirjutamisega olin rohkesti vaeva näinud . </s> <s> Näidend kukkus enam-vähem läbi ning mul pole säilinud selle käsikirjagi . </s> <s> Kuid veidi elevust see siiski tekitas , isegi mu teatrikauge isa sõitis linna seda vaatama . </s> <s> Minu näidendikatse ainukeseks teeneks võis olla asjaolu , et peaosi mänginud Toomas Huik ja Tamara Lebedeva said selle kaudu lähemalt tuttavaks ning abiellusid . </s> <s> Kuid rühmakaaslane Jaan Mitt oli varemgi end näidanud urgitsejana ning ta leidis sobiva juhuse taas mind halvustada . </s> <s> Ta avaldas ülikoolilehes arvustuse " Vähese hoolega läbiviidud üritus " , milles heitis näidendileette armastusloo domineerimist ning klassivõitluse pinnapealset näitamist . </s> </p>
<p> <s> Ent etteheiteid sadas mulle kaela mujaltki . </s> <s> Sentimeetripikkuse kriipsu tõmbamise pärast sattusin koguni kohtu alla . </s> <s> Tunniplaanis oli meil laupäeva lõuna aegu poliittund , millest keegi polnud huvitatud . </s> <s> Eriti puudusid sealt maalt pärinevad tudengid , kel oli vaja sõita koju uue leivakoti järele . </s> <s> Kord palus minu rühmakaaslane Silvia Joa , küllap tollal juba Nagelmaa nime kandev , et märkigu ma ka teda ja ta partnerit Abelit kohalolijaiks . </s> <s> Auditooriumis liikus ringi joonitud kontroll-leht , kuhu kohalolijad oma nime taha tõmbasid kriipsu . </s> <s> Tõmbasin midagi kartmata nii enda kui ka Nagelmaade nime taha kriipsud . </s> <s> Aga too oli õnnetu laupäev , sest just enne tunni lõppu hüppas sisse komsomolibrigaad , kes avastas , et kohalolijate arv osutus tublisti väiksemaks kontroll-lehel märgitutest . </s> <s> Järgmistel päevadel toimus kriminulli meenutav ülekuulamiste seeria , mille käigus tehti selgeks , et ka mina olin kohalolijate arvu suurendanud . </s> <s> Tudengite hirmutamiseks korraldati keemiahoone ringauditooriumis nädal hiljem suur ühiskondlik kohtuistung . </s> <s> Süüdistajana esines juuratudeng Aleksander Blumfeldt , kellest on juba varem juttu olnud . </s> <s> Kaitsmisega pidid süüdlased ise hakkama saama , advokaate polnud selles marionettnäitemängus ette nähtud . </s> <s> Ma kirjutasin endale kaitsekõne värssides , mille ma sõna saades paarisajale kuulajale ette lugesin . </s> <s> Kontroll-lehele liigseid kriipse tõmmanud üliõpilased mõisteti süüdi ning neidkaristati valju noomitusega , millele lisati hoiatus edaspidi säärased tudengid ülikoolist välja heita . </s> <s> Blumfeldt lahkus ringauditooriumist võiduka naeratusega - ju oli ta oma karjäärile lisanud veel ühe vundamendikivi : sügisel valitigi taülikooli ELKNÜ sekretäri asetäitjaks . </s> <s> Läksin koos Nagelmaadega " Taara " baari ning rüüpasime lohutuseks porterit . </s> <s> Kui olime õllekannud tühjaks saanud , tulime järeldusele , et olin Blumfeldti üritust liiga tõsiselt võtnud ning kaitsekõneks luuletuse kirjutamine oli ilmne liialdus . </s> </p></div2><div2 type="alaosa"><head> 22 . RETK PROVINTSIST VÄLJA </head>
<p> <s> Sellest kohtufarsist märksa olulisemaks sündmuseks kujunes 1950. aasta suvel ekskursioon Põhja-Eestisse ja Leningradi . </s> <s> Ilmselt korraldas selle Kirjanike Liidu Tartu osakond , sest osavõtjatena on mu märkmikus kirjas ka Felix Kotta ning Tartu noorluuletajad . </s> <s> Põhja-Eestis kordas ekskursioon 1938. aasta kirjanduslikku retke , mida on üüribussi sildi järgi hakatud kutsuma juhuveoks . </s> <s> Meie 6. juulil alanud ringsõidu esimene peatus oli Kiviõlis , kus algas tööstusmaastikuga tutvumine . </s> <s> Pilku püüdis kõigepealt tohutu tuhamägi , kuigi esiotsa keegi sinna üles ei söandanud ronida . </s> <s> Järgmisel päeval turnisime koos Abel Nagelmaaga ka tuhakoonuse otsa ning imetlesime sealt avanevat vaadet . </s> <s> Kohaliku inseneri juhtimisel tutvusime Kiviõli kombinaadiga , sealhulgas põlevkivi utmisega tunnelahjudes . </s> <s> Ahjusuust vastu vaatav leek näis põrgutulena ning äratas hirmutavaid kujutlusi . </s> <s> Üldse tundus põlevkivirajooni maastik ebareaalsena , mingi teise planeedi omana . </s> <s> Kui päev hiljem jõudsime Kohtla-Järvele , siis sürrealistlik kujutelm süvenes , sest siin oli kõik veel suurem ja võimsam . </s> <s> Põlevkivi töötlemise süsteem oli küll teistsugune , generaatorites saadi kaevandatud maagist gaasi , mida kondenseeriti põlevkiviõliks . </s> <s> Kui Kiviõli näis räpasevõitu alevina , siis Kohtla-Järve koosnes uhketest uuselamutest ning tundus esindusliku tööstuslinnana . </s> </p>
<p> <s> 9. juulil 1950 olen ära käinud ka maa all Käva-2 kaevanduses . </s> <s> Iga turist sai kaevurilambi ning üks praktikandist TPI tudeng viis meid sorteerimisjaama kaudu maa alla . </s> <s> Noormees andis lahkel häälel asjalikke seletusi , nii et võhikutest hakkasid saama asjatundjad . </s> <s> Alguses oli paneelstrekk väga porine , kuid pikapeale muutus kuivemaks ning kaevurite ja soonimismasinate juures juba tolmas . </s> <s> Poriselt rajalt väljapääsemine kergitas meeleolu , nii et tekkis soov muljeid vahetada . </s> <s> Peaveoteel nägime elektrivedurit põlevkivivagonettidega kihutamas ning pilt muutus sarnaseks mõne raudteejaamaga . </s> <s> Kuid päikesevalguse puudumine tekitas ängistava tunde , igalpool rusuvad tumepruunid seinad ümberringitegid arusaadavaksselgeks klaustrofoobia mõiste . </s> <s> Ise siin töötada poleks kuidagi tahtnud , kuigi Käva kaevandus oli üks uuemaid ning mitmes suhtes eeskujulik . </s> <s> Kõige vanem kaevandus asus Kukrusel ning see oli juba suletud , kuid sellest oli järele jäänud põlevkivi nimeteisend - kukersiit . </s> <s> Kukruse asula jäi meelde sellega , et kuusteist poolteisekorruselist ühesugust elamut moodustasid mängulikult mõjuva peatänava . </s> </p>
<p> <s> Käisime ka Jõhvis , Sondas , Purul ja Ahtmes , neist viimane jättis hea mulje oma punaste katuste , sirgete tänavate ja puiesteedega . </s> <s> Kuid siin hakkas kõrvu , et kõneldi aina vene keelt . </s> <s> Seevastu kuuldus Purul ka eesti keelt ning koolgi oli seal eestikeelne . </s> <s> Ahtmega sain hiljem rohkem tuttavaks , sest sealsesse elektrijaama sai insenerikoha mu Otepää-aastate pinginaaber Heino Taukar . </s> <s> Kui olin auto omanik , siis käisin tal mitu korda külas . </s> <s> Peale muu viiss ta mu ka oma elektrijaama ning seletas selle tööd nõnda huvitavalt ja täpselt , et julgesin sellest hiljem - aastal 1979 - kirjutada novelli . </s> <s> Nii et ma pole ainult maainimesi , vaid ka töölisklassi kujutanud . </s> <s> Kurb oli aga viimane kohtumine Ahtme asulaga viis aastat tagasi . </s> <s> Siis oleks sealt nagu sõda üle käinud : majadel katused ära ja aknad puruks pekstud , ainult rohtu kasvanud müürid püsti . </s> <s> Pinginaabri puumaja oli küll veel alles , kuid paar aastat tagasi lahkus temagi hävimisele määratud Ahtmelt . </s> <s> Asjatult olin novellis " Loobu jõgi " teda keelitanud rajatud kodu hoidma ning vanas eas ümber asumisest loobuma . </s> <s> Vist ei maksa ilukirjandusel liiga otse ellu sekkuda , las kumbki areneb oma seaduste järgi . </s> <s> Sillamäe keelatud linna meei pääsenud , küll tegime pikema peatuse Narvas , õppisime tundma Hermanni kindlust ning heitsime pilke Kreenholmi vabrikutele , mis oma kõrgete tellisseintega tundusid samuti kindlusena . </s> </p>
<p> <s> Edasi läks retk üle piiri Venemaale . </s> <s> Leningrad üllatas sellega , et äkki keset põlde seisid viie- ja kuuekorruselised valged majad . </s> <s> Sõja ajal olid äärelinnad kahuritulest purustatud või lihtsalt maha põlenud , uued agulid polnud jõudnud veel kerkida . </s> <s> Leningrad oli esimene suurlinn , mida nägin , ning siin oli igatahes palju uudistada ja kogeda . </s> <s> Ent Leningradi vaatamisväärsustest on nii palju raamatutes kirjutatud , et lootusetu oleks midagi uut ütelda . </s> <s> Piirduksin vaid väikese värsstsitaadiga , sest luuletama inspireeris see linn küll : </s> </p><lg type="free"><l> Hää käia Neeva kivikaldal , </l><l> all vesi vaikselt virvendab , </l><l> suur kokkukõla meeli valdab , </l><l> mis hinges kaua kirvendab </l><l> ning tahaks sadestuda luules </l><l> või sirutuda meretuules </l><l> kui taevast torkiv torninõel . </l><l> All silla , tumenenud jõel </l><l> vett lõigates laev mööda ajab , </l><l> tuld kiirgab kajutite pael </l><l> ja rahvas laulab laevalael . </l><l> Laul kaugusest veel siiski kajab , </l><l> kui möödund paat kui linnulend </l><l> ning kõndima taas sunnid end. </l></lg>
<p> <s> Paljude kunstielamuste kõrval mainiksin kontrastiks olustikulist detaili , mis iseloomustab ajajärku . </s> <s> Nimelt õnnestus mul Leningradist koju tuua kohvritäis suhkrut ! </s> <s> Tartus oli 1950. aastal suhkrut veelüpris napilt , nii et kohvikus joodi kohvi mõrult ning keerati kohvitassile määratud suhkruportsjoni paberist torbikusse ning poetati portfelli . </s> <s> Kui Rüütli tänava " Gastronoomis " lasti suhkur vabamüügile , siis tegi ostjate saba tiiru ümber kvartali , pöördudes Raekoja platsilt tagasi Rüütlisse . </s> <s> Ka Leningradis müüdi magusat piirangutega , igale ostjale vaid üks kilo . </s> <s> Tartu ekskursandid olid majutatud Leningradi ülikooli ühiselamusse , mis suveaja tõttu tühi . </s> <s> Internaadi õues seisis kiosk , kust müüdi ka suhkrut . </s> <s> Kuna kohalikud ostjad olid kadunud , siis söandas kioskimutt rikkuda ettekirjutust ning Eestist tulnutele rohkem müüa . </s> <s> Nii seisin ma seal paar korda järjekorras ning saingi kohvri täis kiloseid suhkrupakke . </s> <s> Ja emale mõjusid need märksaigati rohkem kui jutustused Nevski prospektist , Vaskratsanikust , Iisaku katedraalist , Talvepaleest , Neeva sildadest või kunstimuuseumidest . </s> </p>
<p> <s> Igatahes oli retk Leningradi mitmel moel õpetlik ja kasulik , andis palju teadmisi arhitektuurist ja maalikunstist . </s> <s> Lisaks kõigile tuntud Talvepaleele ja sinna paigutatud Ermitaaži suurele kunstimuuseumile oli meil aega minna ka Vene Muuseumisse ning saada ülevaade vene klassikalisest maalikunstist . </s> <s> Emajõe Ateenaks ülistatud Tartu tundus pärast tõelist suurlinna armetult provintslikuna . </s> <s> Pealegi oli suur osa Tartut ikka veel varemetes , ehitustegevus liikus edasi teosammul . </s> <s> Tudengeid sunniti küll taastamistöödele , kuid vastavat sõna kasutati tollal vääralt . </s> <s> Tegelikult me midagi ei taastanud , vaid lammutasime kahjutulest säilinud müüre ja puhastasime vanu telliskive tardunud mördist , et neid saaks kusagil remonditööks kasutada . </s> <s> Säärase tegevusega olime algul ametis peahoone ligidal Lossi tänaval , hiljem jätkasime koristustööd Tiigi uulitsas . </s> <s> Vist teadsime juba , et sõjatules oli hukkunud nii Jannsenite ajalooline maja kui ka Gustav Suitsu korter koos tema käsikirjadega . </s> <s> Tasandatud platsid haljastati ning linn hakkas pikapeale korralikumat ilmet võtma . </s> <s> Raekoja taha tekkinud väljakule püstitati kuulsa vene arsti Nikolai Pirogovi ausammas . </s> </p></div2><div2 type="alaosa"><head> 23 . ÜLIKOOLI NOORENDAMISE JUUBEL </head>
<p> <s> Ausamba panemine kuulus ülikooli juubeli tähistamise kampaaniasse . </s> <s> Nimelt hakati järjest rohkem kuulutama trükisõnas ja koosolekutel , et Tartu ülikooli pidamine kolmesaja-aastaseks ning juubeldamine 1932. aastal oli väär sest , vaid ülikool saab alles 150-aastaseks . </s> <s> Säärast propagandat tegi eriti agaralt ajalooõppejõud Karl Laigna , kes juba 1951. aasta maikuus avaldas ülikoolilehes sel teemal ässitava artikli . </s> <s> Laigna oli ajajärgule iseloomulik tuulelipp ning tema karjäär osutuski lühikeseks . </s> <s> Ta oli 1952. a. saanud ajalookandidaadiks , kuid hiljem avastati , et ta on Saksa okupatsioonivõimudega koostööd teinud ning väravad sulgusid tema ees . </s> <s> Meie kursusele luges ta Eesti ajalugu ning sealgi jättis ta oma keerutamiste ja itsitamisega ebameeldiva mulje . </s> <s> Millegipärast ei osanud Laigna avalalt naerda , vaid ta näomusklid kiskusid ikka ebameeldivaks itsituseks . </s> <s> Kuid Laigna kaastegevusel otsustati 1952. aasta sügisel korraldada ülikooli noorendamist tähistav kampaania . </s> </p>
<p> <s> Juba 1951. aastal oli toimunud ülikooli reaalne vähendamine : eraldati põllumajandust õpetavad teaduskonnad , mille baasil loodi uus kõrgkool - Eesti Põllumajanduse Akadeemia . </s> <s> Selle lühendit EPA hakkasid tudengid välja lugema Elu Parimad Aastad . </s> <s> Igatahes meeltülendav tunnuslause ! </s> </p>
<p> <s> Toimus ka tippjuhtide vahetus . </s> <s> Akadeemik Alfred Koorti väljavahetamiseks oli juba ammu otsitud ettekäänet : kuidas võib kodanlikku filosoofiat propageerinud professor juhtida ülikooli ! </s> <s> Koortile jäeti küll alles loogika ja psühholoogia kateedri juhataja koht , kuid tema mõjuvõim ahenes tublisti . </s> <s> Leningradist leiti uueks rektoriks Venemaa eestlane Fjodor Klement , kes oli vaid teadustekandidaat . </s> <s> Autoriteedi lisamiseks kiirustati Klementile professoritiitlit andma , nii et Tartus hakati teda raudteeprofessoriks pilkama : tulevane rektor sõitnud alles rongiga Tartu poole , kui professorikutse sai ! </s> </p>
<p> <s> Kiilaks kiskuva laubaga pikakasvuline Klement polnud vilets rektor , vaid sai oma uue ametiga kenasti hakkama . </s> <s> Ta kaitses 1962. aastal doktorikraadi ning juhtis ülikooli mõistlikult kuni 1970. aastani . </s> <s> Muidugi pidi temagi kompartei liikmena parteipoliitikat ellu viima ning ülikooli venestama . </s> <s> Oluliseks proovikiviks oli ülikooli juubeli tähistamine , pingsalt otsiti minevikust venelastest õppejõude , keda juubeli aegu esile tõsta . </s> <s> Leiti , et XX sajandi algul oli Tartus studeerinud ning hiljem ka professordanud venelasest kirurg Nikolai Burdenko , kellele nüüd kibekiiresti ausammas püstitati Toome kliiniku ette . </s> <s> Nii hakkasid Emajõelinnas domineerima arstide ausambad : Faehlmann Vana Anatoomikumi ees , Kreutzwald Emajõe ääres Kalevipoja kuju asemel , Ernst Bergmann Toomemäe taganurgas , Pirogov eesserval ja Burdenko Toomemäe lagipeal . </s> <s> Hiljem võeti Burdenko siiski maha , võib-olla just tema Punaarmee mundri pärast . </s> <s> Klassivõitlusest ei pääse ausambadki , Tartus on mitmeid maha võetud : Toomemäelt kadus rahvustunde eestvõitleja Villem Reiman , Emajõe äärest trotslikult ida poole vaatav Kalevipoeg , ülikooli peahoone tagant kuningas Gustav Adolf . </s> <s> Veel meie päevil sai Postipapa Jannsen Toomemäel püsida vaid mõne päeva ning uut kohta polegi talle otsitud . </s> </p>
<p> <s> Ülikooli juubeldamise raskuspunkt kaldus 1952. aasta sügisesse . </s> <s> Kibekiiresti püüti linna korrastada , et külalistele jätta head muljet . </s> <s> Paljutki tehti viimasel minutil , näiteks peahoone esine asfalteeriti alles juubeliaktuse eelpäeval . </s> <s> Kohe sündis asjakohane anekdoot : ühe Moskva professori kingatald jäänud pehmesse tänavakattesse kinni ning ta küsinud vasturutanud tudengilt kingsepa asukohta . </s> <s> Vigurivändast tudeng juhatanud ta " Marxi majja " uue õppejõu Sapožnikovi juurde . </s> <s> Siin sai kaks korda naerda , sest 1951. aastal Kirgiisiast Tartu ülikooli abistama saadetud filosoofiakandidaati ei sallitud , kuna ta käitus Emajõelinnas jultunult - kukutas õigusteaduskonnas pool kursust eksamil läbi , peale selle filoloogias veel kolmandiku kursust . </s> <s> Kõigil oli hea meel , kui ta paar aastat hiljem saadeti Nõukogude Liidu kingitusena ühele Hiina ülikoolile . </s> </p>
<p> <s> Ülikooli juubeliaktus peeti 2. oktoobril 1952 peahoone aulas . </s> <s> Sääraseks ürituseks kippus aula kitsaks jääma , sest NSVL igast vabariigist oli külalisi kutsutud . </s> <s> Omad inimesed jäid enamasti ukse taha ning pidid leppima raadioülekandega . </s> <s> Mina sattusin juubeliaktusele tänu sellele , et ülikoolileht tellis minult aktuse kajastuse . </s> <s> Kuid sellest kujunes minu kõige nahksem reportaaž , sest ühes joonealuses pidin protokolliliselt üles lugema kõik sõnavõtjad ning presiidiumis istujad . </s> <s> Juubel kujunes üksluiseks . </s> <s> Välismaalt polnud tulnud ega vist kutsutudki kedagi . </s> <s> Küll troonisid presiidiumis Tallinna tippvõimumehed Ivan Käbin ja Leonid Lentsman . </s> <s> Nii et suuremat rõõmurõkatust ei kõlanud , kõik suruti bürokraatlikku raami . </s> </p>
<p> <s> Eks juubelidki saa mööda ning elu naaseb tavalistele radadele . </s> <s> Üliõpilaskonnal polnud oma edustust , organisatsioonidest lubati tegutseda ÜLKNÜ-l ehk komsomolil ja ÜTÜ-l ehk Üliõpilaste Teaduslikul Ühingul . </s> <s> Ent nendeski kujunesid oma aktivistid ja liidrid . </s> <s> Kiiresti hakkas silma paistma ajalootudeng Vaino Väljas , kuigi tal polnud venelannast naist ning ta kõneles laitmatut eesti keelt . </s> <s> Mulle tundus hea endena , kui 1951. aasta sügisel valiti Väljas valiti ülikooli komsomoli esimeseks sekretäriks ning minu vana vaenlane Aleksander Blumfeldt saavutas vaid tema asetäitja koha . </s> </p>
<p> <s> Kuid pärast ülikooli juubeldamist 1952. aasta lõpul jõudis ilvesenäoline Blumfeldt hüpata mulle veel säärde . </s> <s> Olin pikka aega plaanitsenud ning üritanud kirjutada üliõpilastest romaani ning jõudnud juba paberile panna mõne peatüki . </s> <s> Pealkirjaks oli lihtsalt " Ülikoolilinnas " ning tegemist oli väljamõeldud sündmustega , kuigi silme ees seisid mõned prototüübid . </s> <s> Kuid tuttavate tudengite elujuhtumeid oli raske vormida sotsrealismi liistude järgi , kuigi võtsin eeskujuks Juri Trifonovi Stalini preemiaga pärjatud romaani " Üliõpilased " . </s> <s> Ülikooli juubeldamise aegu oli vaja igasuguseid kirjutisi ülikoolist ning nii olin minagi lasknud endalt välja meelitada paar lehekülge alustatud tudengiromaanist . </s> <s> Katkend " Jällenägemine " ilmus ülikoolilehes juubeldamise järelpäevadel ning kohe asus seda armutult materdama Blumfeldt . </s> <s> Oma kirjutisele oli ta pealkirjaks pannud " Ebaküps kirjandusteos " , millega püüdis minu kirjatööd kunstiliselt nõrgaks tunnistada , peale selle rõhutas , et ka " probleemi käsitlus on väär " . </s> <s> Ega see võinudki parteipoliitiliselt õige olla , sest olin esitanud kujutlusi sellest , kuidas mu peategelane kohtub Siberist naasnud armastatud tütarlapsega . </s> <s> Katkendis ei olnud küll otse öeldud seda , et tüdruk naaseb väljasaatmispaigast , kuid vististi võis seda ridade vahelt välja lugeda . </s> <s> Niisiis võeti mul tükiks ajaks isu ära romaani jätkata . </s> <s> Blumfeldtile vaidles samas lehes vastu märksa mõistlikumate arusaamadega ajalootudeng Karl Siilivask ning keegi varjunimeline autor . </s> <s> Pikapeale sain ma hirmutavast kriitikast üle ning omandasin sotsrealismi reeglid nii hästi , et jõudsin romaani lõpetada . </s> <s> Pealkirjaga " Raekoja kell lööb kaheksa " saatsin käsikirja aastaid hiljem ühele romaanivõistlusele , kuid sealgi tunnistati see ebakõlbulikuks ning ma sain " Edasis " avaldada vaid ühe peatüki . </s> <s> Suurt vaeva nõudnud ülikooliromaan jäi mu sahtlisse ning koltub seal tänini . </s> <s> Vabamate aegade tulles lugesin selle küll üle , kuid sotsrealismi rööpad olid nii tugevad , et ma ei osanud neid sealt eemaldada . </s> <s> Olin saanud valusa õppetunni : ei maksa maha salata oma paremat mina ning lasta end suruda ajajärgu Prokrustese sängi . </s> </p></div2><div2 type="alaosa"><head> 24 . UDUPILTE TÜTARLASTEST </head>
<p> <s> Kuid vist peaksin siin midagi pihtima ka oma eraelust , sest muidu jääks meenutus tudengiaastatest ühekülgseks . </s> <s> Olin ka Tartus heitnud pilke õrnemale soole ning otsinud püsivat jalutuskaaslast . </s> <s> Kalevi tänaval asus otse mu naabruses kohalik kultuurimaja naaberhoones ning käisin minagi seal laupäevaõhtuti kingataldu kulutamas . </s> <s> Vahel läksin aga südalinnas Kompanii tänaval asunud suurde kultuurihoonesse , mis uhkeldas parkettpõrandaga . </s> <s> Siin juhtis kireva kavaga kontserte tulevane näitekirjanik Vambola Rähn , kes oma kikilipsuga demonstreeris , missugune peab viisakas noormees välja nägema . </s> <s> Ent minul oli seljas vana ülikond ning kikilipsu polnud üldse . </s> <s> Ei leidnud ma kultuurihoonestki pidevat tantsupartnerit . </s> </p>
<p> <s> Mind hakkas hoopis köitma ülikoolis kleenuke ja kitsanäoline blondiin , kes jäi silma esimese ja teise kursuse ühisloengutel viiendas auditooriumis . </s> <s> Meie tutvus algas 1949. aasta sügisel , kui mina olin teisel , Luule aga alles esimesel kursusel . </s> <s> Tütarlaps istus tavaliselt mõnes esimeses pingis , mina püüdsin koha leida tema selja taga , nii et võisin loengu igavas lõigus lasta puhata pilgul puhata tema nisukarva lokkidel . </s> <s> Auditooriumist lahkumisel tõttasin ta kõrvale ning püüdsin tüdrukut saata järgmisse loengupaika . </s> <s> Eks kaks kõrvu sammuvat tudengit pidid omavahel juttu ajama ning eesti filoloogidel ei võinud ometi vestlusteemadest puudust tulla . </s> <s> Meie kiiret tutvumist soodustas asjaolu , et olime õigupoolest ühest kandist pärit : mina Vana-Otepäält , Luule aga Valgjärve ja Vastse-Otepää piirilt . </s> <s> Õigupoolest pidanuksid meie rajad ristuma Otepää linnas , kuid millegipärast oli Valgjärve tüdruk pandud Võru gümnaasiumi , kuigi enamasti õppisid selle kandi noored Otepääl . </s> <s> Kuid me olime üles kasvanud samade maastike taustal , meile olid laulnud samad linnud , meile õitsenud samad lilled . </s> <s> Ka Tartus paiknesid meie elukohad lähestikku , Luule elas Kalevi tänavas väikses hoovimajas . </s> <s> Nii ei pikendanud tema kojusaatmine mu koduteed oluliselt . </s> <s> Ebameeldivaks asjaoluks kujunes aga see , et Luule ei elanud kitsas toapugerikus üksi , vaid koos oma kahe õega - tööliste Endla ja Heljoga . </s> <s> Õed olid temast vanemad ning püüdsid nooremat sõsarat kamandada , kuigi see tudengiseisuse tõttu pidanuks liider olema . </s> <s> Nii kutsuti mind kojusaatmiste aegu harva tuppa ning ühised istungid ei kujunenud kuigi meeldivaks . </s> <s> Endla ja Heljo kõnetasid mind irooniliselt , mida mul oli raske taluda . </s> <s> Eks me siis eelistanud kahekesi jalutada Toomemäel või Tähe tänaval , värssides domineerivad Emajõe motiivid : </s> </p><lg type="free"><l> Kuis hardub hapraist igatsusist meel , </l><l> käes käsi käies kaldal kahekesi ! </l><l> Mis õnn meid otsisklejaid ootab eel ? </l><l> Kas möödub elugi kui vaikne vesi </l><l> või tormleb mägioja äge hoog </l><l> ning kive , kärestikke peidab voog ? </l></lg>
<p> <s> Olen neid meeleolusid väljendanud järjekindlalt sekstiinides ning neist pidi õigupoolest kujunema lembepoeem . </s> <s> Kuid nood aastail 1949-1950 kirjutatud katkendid ongi jäänud katkenditeks ega ole kirjutuslaua sahtlist pääsenud kaugemale . </s> <s> Päevikumärkmetena on need aga ebausaldatavad , sest kompositsioonireeglid ja riimisundus on kiskunud fantaseerima . </s> <s> Pealegi pole värsid kirja pandud kohe , vaid need on vajanud vormumiseks aega . </s> <s> Viimane stroof on paberile pandud 1. veebruaril 1951 : </s> </p><lg type="free"><l> Suu võlutuna järgis haaret käte , </l><l> su suudlus polnud iial nõnda kuum , </l><l> kuid ometi su huulte tormlev läte </l><l> ei joobnuks jootnud minu janust suud : </l><l> ma sinna langend võõrdumuse settest </l><l> sain teadlikuks sest kurvast endapettest . </l></lg>
<p> <s> Kunas see juhtus ? </s> <s> Ja mis õigupoolest juhtus ? </s> <s> Midagi ei selgu neist värssidest . </s> <s> Mida pean ma nende salmikutega peale hakkama ? </s> <s> Ilusaid rohelise tindiga kirjutatud lehekülgi on piinlik heita ka prügikasti , neid peaks hävitama tuli . </s> <s> Kuid säärastki otsust pole lihtne teha . </s> <s> Ülikooliaastate proosapäeviku põletasin ühel tusatunnil , sest milleks peaksid järeltulijad saama naerda minu noorusrumaluste üle . </s> <s> Kuid nüüd oleks toda paksu päevikukladet hädasti vaja , et mitte valetada enesele ja teistele . </s> <s> Ei teadnud siis , et vanas eas ei saa mälu peale loota , et säilivad vaid katkendlikud , kronoloogiast vabad pildikesed , mitte aga värvikate üksikasjadega tervikpilt . </s> <s> Kuidas siis lõppes minu ja Luule lemberomaan ? </s> <s> Kardan väga , et jätsin Luule õnnetuna maha , nagu lubavad järeldada paar katkendlikku mälestuspilti . </s> </p>
<p> <s> Pikemat aega kasutatud ruumidesse jääb nähtavasti maha elaniku aurat . </s> <s> Ehk jäi õnnetust kirjanikust Jaan Kärneristki Sõbra tänava kirjutuskambrisse aura maha , ehk nakatasid selle viirused mindki ja viisid õnnetusse olukorda ? </s> <s> Mäletan , et ühel õhtupoolikul istusin Luulega tolles toas sängiserval hästi ligistikku , minu ihaldav käsi tüdruku põlvedel . </s> <s> Võibolla oleks meie vahel juhtunud see , mis kahe armastava noore inimese vahel varem või hiljem peab sündima ? </s> <s> Kuid ei saanud toimuda midagi otsustavat , midagi saatuslikku , sest olulisel hetkel kiirustas tollesse läbikäidavasse tuppa korteriperenaine ning ehmatas meid lahku . </s> <s> Võib-olla oleks kogu mu edaspidine saatus kujunenud teistsuguseks , kui ma poleks elanud tolles õnnetus toas . </s> <s> Jah , meil Luulega polnud kohta , kus meie armastus oleks võinud kulmineeruda . </s> </p>
<p> <s> Unenäoliselt virvendab veel teinegi ähmane mälestuspilt tollest õnnetu armastuse toast . </s> <s> Peale minu ilmub mälestuste televiisori pildiraami kaks vastandlikku tegelast - blond Luule ja brünett Lilli . </s> <s> Lilli oli bioloogiatudeng , kellega olin tutvunud 1951. aasta suvel Tähe tänava Tõõlismaja õues toimunud tantsupeol . </s> <s> Lillil oli omaette väike kamber Supilinnas ning lähenemist temaga ei võinud takistada privaatruumi puudumine . </s> <s> Tema tuba oli küll tilluke ja asus viletsas kahekorruselises hoovimajas . </s> <s> Väljavaade aknast oli lohutu ning järsust trepist ülesronimine ebameeldiv . </s> <s> Kuid tollal ei olnud vajadust lukustada hoovivärateid ega välisuksi ning võisin sinna igal kellaajal sisse pääseda . </s> <s> Niisiis vastupidi minu soliidsele elupaigale Sõbra tänavas polnud armetus Kloostri uulitsas mingeid takistusi igasugusel suhtlemisel ning meie romaan hakkaski tormiliselt arenema . </s> <s> Mul oligi viimane aeg täiendõpet saada , sest enamik noormehi leiab vajaliku elutarkuse juba keskkoolis . </s> <s> Küllap ongi õigem seda nimetada just elutarkuseks . </s> <s> Kuid elust endast ammutatud teadmised vöivad olla lünklikud ning nähtavasti ka Lilli ei teadnud mõndagi vajalikku . </s> </p></div2><div2 type="alaosa"><head> 25 . ELUTARKUST OMANDAMAS </head>
<p> <s> Märtsikuu algul teatas Lilli , et mul tuleb temaga abielluda . </s> <s> Partneri nõudmine kõlas ultimatiivselt ning mul oli sellele raske reageerida . </s> <s> Tekkis samasugune klaustrofoobiatunne , nagu esimeste mälestuste aegu , kui olin uudishimulikult liiga kaugele aida põranda alla tunginud . . Kuid kuumade aguliööde kaaslane oskas mitmeti mu vastust enda kasuks kallutada ning viis mu aprillikuus oma vanematega tutvuma . </s> <s> Kuidas see toimus , sellest on üksikasjalikult jutustatud novellis " Kosjaskäik " , mis avalikkuse ette jõudis alles 1970. aastal " Loomingus " . </s> <s> Loo puänt on aga välja mõeldud , novelliteooria järgi konstrueeritud . </s> <s> Ei olnud minust ümberotsustajat ega jalgalaskjat , käitusin paraku Lilli kavandatud stsenaariumi kohaselt . </s> <s> Ülalmainitud kolme tegelasega stseen Sõbra tänava toas toimus nähtavasti samuti aprillikuus . </s> <s> Arvatavasti sattusid kolm asjaosalist seal kokku juhuslikult , vaevalt oleksin ma ise söandanud eluteatris säärast kolmnurka lavale tuua . </s> <s> Igatahes esines Lilli tolles dramaatilises jutuajamises võimukalt ning Luule lahkus õnnetu armastuse toast lüüasaanult . </s> <s> Lahkus sealt viimast korda , juba varem olid lakanud meie jalutuskäigud Emajõe ääres . </s> <s> Ei mäleta enam detailselt , kuidas toimus Lilli tutvustamisvisiit minu vanemate juurde . </s> <s> Ei tea , millise mulje jättis Lilli mu kodus , kuid kindlasti otsustati meile korraldada pulmad . </s> <s> Laulatamisest polnud keegi juttu teinud , niisiis toimus abielu tagasihoidlik registeerimine Tartu perekonnaseisubüroos ning sellele järgnes pulmapidu 29. juunil 1952 Vana-Otepää Purdemäel . </s> <s> Sinna sõitsid ka mõned mu kursusekaaslased : Nagelmaad , Lembe Õngo ja Evi Kask . </s> <s> Kuid lõbusat tuju ei suutnud luua isegi tudengid , üldse ei mäleta ma Purdemäelt ühtegi lustakat pidu . </s> <s> Purdemäe oli vaevanägemise maa nagu Tammsaare Vargamäe . </s> </p>
<p> <s> Kui sügisel jõudis kätte aeg õpinguid jätkata , siis tuli Sõbra tänava perenaine mulle vastu ega võtnud oma nurgatuppa endisi üürnikke tagasi , vaid loovutas toa mulle ja Lillile kui vastsele abielupaarile . </s> <s> Kui saanuksin tolle toa aasta varem , oleks võinud mu saatus olla hoopis teistsugune ! </s> <s> Nüüd tõstsin tujutult oma raamaturiiuli õnnetu armastuse toast ümber nurgakambrisse ning kuskilt hangiti meile ka vana puuvoodi . </s> <s> Algas igapäevane elu , millel ikka mitmesuguseid probleeme lahendada . </s> <s> Kui detsembris sündis tütar , siis oskas Lilli peatselt beebi kigatsemisest vabaneda ning leidis võimaluse paigutada titakese Era tänava lastekodusse ning päästis mu lapsehoidja ametist . </s> <s> Helge nime saanud järeltulija võttis hiljem oma hoole alla vanaema Purdemäel , kus ta kasvas kõndijaks ja kõnelejaks . </s> </p></div2><div2 type="alaosa"><head> 26 . KIRJATARKUST POLE KUNAGI KÜLLALT </head>
<p> <s> Viimasel kursusel tekkis mul vaba aega , sest kohustuslikud loengud olid lõppenud . </s> <s> Peamiseks ülesandeks jäi diplomitöö kirjutamine . </s> <s> Selle teema oli varakult teada : Jakob Mändmetsa elu ja looming . </s> <s> Mändmets oli koolilugemikest meelde jäänud novellidega " Kiir kaugusest " ja " Katkiraiutud kaljas " . </s> <s> Imestasin , miks ei ole keegi nii head jutustajat uurinud ning pakkusin vastava teema välja kateedrijuhatajale Karl Taevile . </s> <s> Taev oli nõus ning ma hakkasin käima Kirjandusmuuseumis Mändmetsa loominguga tutvumas . </s> <s> Kui oleksin varem bibliograafiale pilku heitnud ning teada saanud , kui palju jutte Mändmets on kirjutanud , siis oleksin ehk põnnama löönud . </s> <s> Kõik Tallinna ajalehed , kalendrisabad ning mitmesugused koguteosed pakkusid tema jutte . </s> <s> Vahel oli need avaldatud vaid nimemärgi all ning tuli tõestada autorsust . </s> <s> Rohkesti leidus ka käsikirju ning needki tuli läbi lugeda ning seal leidus üllatusigi - peale lühilugude ka paar avaldamata romaani . </s> <s> Kirjandusmuuseum ei asunud kaugel ning selle kõrgetes tubades oli meeldiv töötada - eks ma lugesingi seal kogu Mänmetsa pärandi läbi ning koostasin endale bibliograafilise kartoteegi . </s> <s> See tundus üpris vajalikuna , sest hulk Mändmetsa lugusid oli trükitud mitu korda : ajalehes , jutuvalimikus , üksikbrošüürina ja " Kogutud teoste " kolmes väikseformaadilises köites . </s> <s> Mu juhendajaks oli määratud Taev ise , aga tal oli ikka vähe aega ning mingit tegelikku juhendamist ei toimunud . </s> <s> Olen seda hiljem kahetsenud , kuid 1952. aastal olin nooruslikult enesekindel ning üksnes rõõmustasin et keegi mu tööd ei kontrollinud . </s> </p>
<p> <s> Kirjandusmuuseumis ei saanud ma siiski kõike Mändmetsa kirjutatut lugeda , seepärast anti mulle lahkelt komandeering ning ka erifondi luba . </s> <s> Sõitsin nädalaks Tallinnase , kus astusin põksuva südamega Toompea lossi väravast sisse , kuna Kreutzwaldi-nimelise Avaliku Raamatukogu erifond asus lossi tiibhoones Riigi Trükikoja kõrval . </s> <s> Istusin auväärsel nahkpolstriga toolil , millele küllap varem olid oma tagumikku toetanud ministrid . </s> <s> Heitsin vahel pilke alla hoovi , et ehk näen seal mõnda elusatki ministrit . </s> <s> Kuid kedagi säärast silma ei hakanud , pilgu ette sattus ainult remonditöölisi . </s> <s> Kõrval hakkas mürisema trükimasin ning ma süvenesin avatud ajaleheköitesse . </s> <s> Spetsfondi ametnik istus suletud ukse taga hoidlaruumis ning lugemissaalis ei kontrollinud keegi , mida ma lugesin . </s> <s> Nii sain sõjaeelsetest ajalehtedest haarata palju olulist infot , mis rikastasid mu kujutlust toonase Eesti riigi ajaloost ja oludest . </s> </p>
<p> <s> Kirjandusmuuseumis oli lugu spetsfondiga märksa halvem . </s> <s> Erihoiuosakonna ülem Veera Kangur istus lugejaga samas ruumis ning heitis kontrollivaid pilke lugemisvarale ning registreeris kontoriraamatusse punktipäält kõik raamatud ja ajaleheköited . </s> <s> Eks eeskirjad olid ühesugused nii Tallinnas kui Tartus , kuid midagi sõltub ka ametnike suvast ja iseloomust . </s> <s> Kaitsku meid head haldjad kohusetundlike ametnike eest ! </s> </p>
<p> <s> Iga päev ainult Mändmetsa lugeda kujunenuks tüütavaks , kuid maoskasin leida vaheldust . </s> <s> Filoloogialoengud olid lõppenud , kuid ajaloo-osakonnas loeti ühele kursusele kunstiajaloo algusjärku . </s> <s> Lektoriks oli professor Voldemar Vaga , kes oli endale nime teinud kahe paksu raamatuga : üks ülevaade eesti kunstist , teine koguni üldine kunstiajalugu ! </s> <s> Professor ise oli tüüpiline põhjamaade haritlase tüüp - pikk ja pikapealine , kiilaks kiskuva otsmikuga , sarnanes millegipoolest väga Soome riigimehe Urho Kaleva Kekkosega . </s> <s> Läksin professor Vaga jutule ning palusin luba plaaniväliselt kuulata tema loenguid . </s> <s> Õpperühm polnud suur ning sain professorilt nõusoleku . </s> <s> Kunstiajalugu on nähtavasti naiste ala , rühmas oli vaid üks noormees - vaikseloomuline Rein Loodus , kellest hiljem on kujunenud nimekas kunstiteadlane . </s> <s> Uus meessoo esindaja võeti heasoovlikult vastu ning mahakkasin käima keemiahoones , kus oli kunstiajaloolastele leitud väike auditoorium . </s> <s> Peagi kahetsesin , et polnud taibanud varem kunstiajaloo loenguid kuulata - ühest semestrist jäi häbematult väheks , mitmed ajajärgud jäid mulle tundmatuks . </s> <s> Üllatas see , et kunstitudengid käitusid tagasihoidlikult ning vaikselt , ei kohanud ma mingeid ägedaid diskussioone või boheemlikku käitumist , pärast loengut ei mindud kohvikusse või õllebaari . </s> <s> Arvatavasti ei lubanud seda tunniplaan - tegemist oli kolmanda kursuse tudengitega . </s> <s> Professor Vaga tutvustas Euroopa kunsti huvitavalt , ta polnud ainult palju lugenud , vaid ka palju näinud . </s> <s> Kujutavatest kunstidest eelistas ta arhitektuuri ning jagas nõuandeid , millisel päevaajal vaadelda Invaliidide kirikut Pariisis või Chartresi katedraali Põhja-Prantsusmaal . </s> <s> Sellised soovitused tundusid muinasjutulistena , sest kellel olnuks lootust pääseda Rooma või Firenzesse , rääkimata veel sobiva kellaaja valimisest . </s> <s> Kuid mõnikord ristub elu muinasjuttudega ning 1998. aastal oli mul Pariisis ja Versailles's mõndagi kasu professor Vaga loengutest . </s> <s> Kunstiajalugu meeldis mulle ning oleksin kevadel tahtnud teha ka eksami , kuid kahjuks sattus see samale päevale ühe riigieksamiga ning kaks vastamist ühel päeval käinuks üle jõu . </s> </p>
<p> <s> Mu diplomi ametlikul hinnetelehel ei kajastu mõnda muudki sellest , mida ülikoolis olen õppinud . </s> <s> Üldse polnud kasutatud mu õigusteaduskonna õpinguraamatut ega fikseeritud seal tehtud eksameid ja arvestusi , vaid kirjutati , et olen ajaloo-keeleteaduskonda astunud juba 1948. aastal ( et minu õpiaeg ei erineks rühmakaaslaste omast ) . </s> <s> Olin kuulanud veel professor Ramuli psühholoogialoenguid , kuid sealgi polnud ma eksamit sooritanud . </s> <s> Hõbejuukseline professor Ramul jäi meelde oma loengupidamise viisiga : ta istus laua taha , võttis vestitaskust hõbeuuri , asetas selle enda ette , pigistas silmad kinni ning hakkas oma ainet esitama nagu mõnda meenutust möödunud aegadest . </s> <s> Eks pikaajaline loengute pidamine võimaldas sedaviisi esineda . </s> <s> Muidugi polnud Rammul pikkinud oma loengutesse tsitaate Marxilt ega Leninilt või muul viisil kaasajastanud oma esitust . </s> <s> Kuid psühholoogiaosakonnas polnud nähtavati noori karjeriste , kes oleksid vana professori peale kaebusi esitanud . </s> </p></div2><div2 type="alaosa"><head> 27 . MÄRTSIKUU SÜNDMUSED </head>
<p> <s> 1953. aasta suursündmuseks on Nõukogude Liidu diktaatori J. V. Stalini surm . </s> <s> Sellest on palju kirjutatud , kuid kõik pole kaugeltki selgeks saanud , ent jäägu need probleemid ajaloolaste arutada . </s> <s> Kui Stalini surm ametlikult teatavaks tehti , ümbritsesid kõik ajalehed oma esiküljed leinaraamiga ning trükkisid ära meditsiinilise komisjoni otsuse , millele oli alla kirjutanud üheksa kõrgete tiitlitega arsti eesotsas tervishoiuministri A. F. Tretjakoviga . </s> <s> Komisjoni seletus esitas andmeid haiguse kohta 2. märtsist alates , kuid neid tuleb pidada väljamõeldiseks , sest hilisemate teadete järgi leidis üks kaitsemeeskonna liige Stalini ihuüksi oma toas põrandal hingetult lamamas . </s> </p>
<p> <s> Kuid jätkem kompartei keskkomitee liikmed Kuntsevo suvilasse diktaatori laipa tunnistama ningsiirdugem Eestisse jälgima ajaloolise sündmuse vastukajasid . </s> <s> Luuletajatel oli kohustus tähistada Stalini surma luuletustega ning üksteise võidu hakkasid need ka ajakirjanduses ilmuma . </s> <s> Ülikoolilehes täitis selle ülesande Valeeria Villandi , teised noorluuletajad ei lasknud end kaasa kiskuda . </s> <s> Kõige agaram leinaja sai Juhan Smuulist , kelle viiesalmiline luuletus " Isa surm " trükiti viies lehes ja ajakirjas . </s> <s> Kuid ülipüüdlik Smuul arvas , et sellest on veel vähe ning hakkas 27. märtsil avaldama ajalehes " Sirp ja Vasar " poeemijoru " Stalin " , mille taipas pooleli jätta alles 5. juunil . </s> <s> Seda piinlikku ja poolikut poeemi ei ole tihatud edaspidi enam kuskil trükkida ning Smuul jäi ilma loodetud raamatust ja loorberitest . </s> <s> Ka " Isa surm " jäeti välja ta teoste valimikest . </s> <s> Stalini leinamine oli ju ainult formaalne , kõik tundsid diktaatori surmast suurt kergendust . </s> <s> Taipasin kohe , et vähemalt Eestis on Stalini leinamine lühiajaline ega kirjutanud tema ülistamiseks tookord ridagi . </s> <s> Küll olen hiljem temast kirjutanud novellis " Potsdami paleede pärijanna " ja romaanis " Paruness pihib " , kus ta oli ajaloolise tegelasena vajalik . </s> <s> Olen ka korra pilku heitnud tema laibale , kui see veel uhkeldas Lenini mausoleumis . </s> <s> Kuid 1953. aasta märtsis istusin nädala vaikselt oma toas ega läinud ülikooli ega kirjandusmuuseumi , et mitte näidata avalikkusele oma trotslikku nägu . </s> <s> Ülikoolis korraldati paar ilmetut leinamiitingut ning ajalehel jätkus leina vaid kahte numbrisse . </s> <s> Kohe järgnes Tšehhoslovakkia tippkommunisti Klement Gottwaldi surm ning lein tuli ümber adresseerida . </s> </p>
<p> <s> Stalini surmast hoopis tähtsamaks sündmuseks osutus Tartus rahvakirjanik Oskar Lutsu jäädav lahkumine 23. märtsil 1953. </s> <s> Ma polnud varem ühegi kuulsa inimese matusel viibinud ning Lutsu ärasaatmine oli uudistavaks elamuseks . </s> <s> Kirst tema surnukehaga asetati jumalagajätuks suurde kultuurihoonesse Hariduse ( Kompanii ) tänavas . </s> <s> Muidugi olnuks uhkem viia kirst " Vanemuisesse " , ent selle mõtteni polnud elavad kultuuritegelased jõudnud . </s> <s> Kuid ka kultuurihoone saalis jõudsid paljud tartlased populaarse kirjanikuga hüvasti jätta . </s> <s> Kui saali uksed avati , algas rahva ränd ümber puusärgi . </s> <s> Kirstu kõrval seisis kuueliikmeline auvahtkond , kus osalesid ka Tartu noorkirjanikud . </s> <s> Seisin seal minagi paar vahetust ning märkasin tulijate hulgas mustas kleidis blondi tütarlast , kes mulle tervitades noogutas . </s> <s> Eks see olnud mu uus tuttav , arstiteaduskonna tudeng Inga , keda olin eelmisel õhtul kutsunud Lutsu matusele . </s> <s> Ja ta tuligi ! </s> <s> Üldse oli ärasaatjaid üllatavalt palju . </s> <s> Kirjanike Liit oli Tallinnast saatnud matusekorraldust juhtima sekretär Lembit Remmelga ning viimane olevat ütelnud kiitvalt Tartu sekretärile Erni Hiirele , et see on matused hästi organiseerinud . </s> <s> Hiir olevat tagasihoidlikult vastanud : " Seda tegi Luts ise , oma elu ajal … " </s> </p>
<p> <s> Küllap oli Hiirel õigus , mingit suuremat organiseerimist tema poolt ei mäleta . </s> <s> Kompanii tänavalt liikus pikk-pikk matuserongkäik Võru tänavale ja seda mööda Ropka-Pauluse kalmistule , mille väraval kutsus kiri " Tulge tagasi , inimeselapsed ! " </s> <s> Tavaliselt on Tartu kultuuritegelased maetud Raadi kalmistutele juba Postipapa Jannsenist ja Lauluisa Kreutzwaldist alates . </s> <s> Kuid Luts oli ise soovinud Võru tänava äärde , kodule ligemale . </s> <s> Hiljem on sellele surnuaiale sängitatud veel luuletaja Artur Alliksaar . </s> <s> Mäletan , et oli varakevadine aeg , lumi oli kalmistu teedel hakanud sulama ning segunes kollase liivaga heledaks poriks . </s> <s> Tollal kanti kalosse , mis kaitsesid ka minu kingi . </s> <s> Surnuaia tee lumeplögas jäi mu vasak kaloss porri kinni . </s> <s> Olin keskmine kirstukandja ega saanud päästa jalatsit , vaid pidin peatumata astuma edasi . </s> <s> Nii et väike naljaepisoodki juhtus naljakirjaniku matusel . </s> <s> Hiljem laskis lesk Valentine Luts püstitada honorarirahade eest pronksbüsti , mille valmistasid E. Saks ja E. Taniloo . </s> <s> Alles 1987. aastal rajati Emajõe äärde riiklik moodsas stiilis ausammas . </s> </p>
<p> <s> Lutsu matuste puhul mainitud Inga kohta võlgnen lugejatele seletuse . </s> <s> Kuna mu ametlik abikaasa Lilli oli minuga käitunud ultimatiivselt , siis polnud ma andnud verbaalselt ega ka vaikides mingit truudusevannet ega uskunud säärase abielu püsivusse . </s> <s> Tahtsin kohe pärast ülikooli lõpetamist lahku minna ning abielu ka ametlikult lahutada . </s> <s> Niisiis heitsin endiselt ihaldavaid pilke tütarlastele , kellega ristusid mu rajad . </s> <s> 1953. aasta veebruaris olin sattunud arstiteaduskonna peole , kuid ei näinud seal ühtegi tuttavat tüdrukut . </s> <s> Silmitsesin siis tundmatuid ning ikka ja jälle jäid silmad peatuma mustas kleidis blondiinile , kelle piklik nägu erines teistest väga väikese suuga . </s> <s> Hakkasin kujutlema , kuidas oleks teda suudelda ning palusin ta tantsule . </s> <s> Enne isetegevusõhtu lõppu jõudsin tüdrukut vaid paar korda tantsitada , kuid sellest piisas , et teda koju saata . </s> <s> Inga elas arstiteaduskonna ühiselamus Kastani tänavas ning see endisaegne kivimaja mõjus kuidagi poeetiliselt . </s> <s> Sisse mind ei kutsutud ei tol ööl ega edaspidigi , kuid järgmistel päevadel hakkasime jalutama Emajõe ääres ning hiljem kaugemalgi . </s> <s> Inga oli sale ja pikk , tema kõrval oli uhke astuda . - märkasin vastutulevaid mehi mulle heitvat kadedaid pilke . </s> <s> Saime kokku enamasti Kreutzwaldi samba juures , millest olen kirjutanud ka luuletuse : </s> </p><lg type="free"><l> Pilvilt jõkke on veerenud päikesering , </l><l> iilid veepinda rahutuks enam ei tuula - </l><l> kogu keha on üksainus kõrv , mis kuulab , </l><l> kas ei linna poolt kõpsu su kerge king . </l></lg>
<p> <s> Jalutuskäigud meeldiva tütarlapsega ülendasid meelt , peatselt olin kõrvuni armunud . </s> <s> Teed tahenesid , jalutuskäigud pikenesid ning kord mööda Viljandi maanteed astudes jõudsime kaugele linnapiiridest välja . </s> <s> Meie retked ei saanud siiski jätkuda südasuveni , sest Inga pidi eelviimase kursuse tudengina minema praktikale Pärnusse . </s> <s> Mina aga läksin pärast ülikooli suveks kodukanti Otepääle . </s> <s> Nii et suvised teed viisid meid lahku ning sügisel , kui olin Tallinnasse läinud , polnud mul küllalt järjekindlust , et uuesti rajad kokku juhtida . </s> <s> Aasta hiljem , pärast ülikooli lõpetamist sai Inga töökoha Läänemaale , kuid maolin muude sekeldustega liiga seotud , et teda sealt üles otsida . </s> <s> Mida kahetsen siiamaani , sest Inga oli päikesenaine ning võinuks päikseliseks muuta ka minu elutee . </s> <s> Lembelugu Ingaga oli meeltülendavaks epiloogiks Tartu-aastatele . </s> </p>
<p> <s> Üks kohtumine pärast Tartu kevadet siiski toimus . </s> <s> Kui olin 1961. aastal sattunud neerupõletikuga Tallinna Keskhaiglasse , otsis Inga mind seal üles - ju oli mõni sealsetest kolleegidest talle minust teatanud . </s> <s> Kuid põgus kohtumine haiglapalatis on väga ebasobiv koht lemberomaani jätkamiseks . </s> <s> Ma ei oska seletada , miks ma varem ega ka hiljem Ingat üles ei otsinud ega üritanud jätkata kunagist sümpaatset romaani . </s> <s> Olin muutunud fatalistiks ega söandanud oma saatust juhtida . </s> <s> Küllap olid oma mõju avaldanud tulemusteta Aino otsingud 1948. aastal , veel rohkem aga minu ebasobiv seisund abielulise isikuna 1950. aastail . </s> <s> Kuid Inga ei kadunud mu mälestustest . </s> <s> 1953. aasta värsside kõrval konutab sahtlis kaheleheküljeline novellialgus temast . </s> <s> Nood read on kirja pandud 1981. aasta sügisel . </s> <s> Ega Inga vistteadnudki , et olin abieluikkes ; hiljem seda tunnistada olnuks veelgi raskem . </s> </p>
<p> <s> Olen ikka ja jälle mõelnud , milliseks oleks kujunenud mu elu , kui oleksin hiljem Ingaga kokku puutunud . </s> <s> Kas ta oleks vastu võtnud mu hilinenud abieluettepaneku ? </s> <s> Kas kujunenuks see abielu õnnelikuks ? </s> <s> Nendele küsimustele pole vastust . </s> <s> Ei reaalelus ega kirjanduseski . </s> <s> 1981. aasta novellihakatust pole ju edasi kirjutatud . </s> <s> Miks seegi kavatsus on teostamata ? </s> <s> Tean vaid seda , et 1953. aastal lõi bioloogiatudeng Lilli puruks mu eetilised tõekspidamised , õpetas valetama ning kallutas eraelulises liinis kõrvale sirgelt teelt . </s> <s> Ma ei olegi sirgele teele tagasi jõudnud . </s> <s> Tallinnas lisandus sellele kohe mu esimese ülemuse Endel Sõgla ühiskondlik koolitus , mis nõudis valetamist ühiskondlikus plaanis . </s> <s> Nii muutusin kõhklevaks inimeseks ega suutnud enam hoiduda ohtlikest kompromissidest . </s> <s> Küllap kompromiss oligi ajajärgu iseloomulik märksõna . </s> <s> Ega tooniandvaks kirjanikuks kujunenud Jaan Kross hakanudki asjatult oma romaanides ja novellides analüüsima kõikvõimalike kompromisside mehhanismi ja muserdavat mõju isiksusele . </s> <s> Kuid 1950. aastatel oli Kross alles Siberis ning tema teosed kirjutamata - nii ei saanud õigel ajal tuge temaltki . </s> </p></div2><div2 type="alaosa"><head> 28 . ÜLIKOOLI LÕPETAMINE </head>
<p> <s> Olen tulnud kurvale järeldusele , et sattusin ülikoolis õppima kõige halvemal ajajärgul ning nii pidi jääma mu haridus paraku pinnaliseks . </s> <s> Eriti jäi vajaka maailma filosoofilisest lahtimõtestamisest , kogu filosoofiale määratud aeg raisati vulgariseeritud marksismi õpetamisele . </s> <s> Muidugi olid ka mu isiklikud võimed tagasihoidlikud , näiteks suutnud ma fakultatiivselt õppida võõraid keeli . </s> <s> Selleks leidus ju Tartu ülikoolis häid võimalusi , mõnel jätkus energiat isegi vähekasutatava läti keele õppimiseks ( meie rühmas tegeles sellega emalik Herta Ploompuu ) . </s> </p>
<p> <s> Sisepagulane Jaan Roos on oma päevaraamatus 6. augustil 1952 arutlenud ameeriklaste püstitatud probleemi üle , et kas inimesed tahaksid teises elus elada samamoodi kui esimeses . </s> <s> Roos vastab : " Hirmu ja põlgusega lükkaksin tagasi ettepaneku elada seda elu veel teist korda , mida olen elanud . </s> <s> See oleks hirmus . " </s> <s> Kuigi ma pole Roosi kombel pidanud aastaid hulkuma ja põgenema , vastaksin koos temaga eitavalt , et see oleks hirmus . </s> <s> Ülikooliaastatele tagasi vaadates tekib muidugi nostalgiline meeleolu , kuid säärasel kombel neid korrata ei tahaks . </s> <s> Nii õpingute kui ka eraelu poolest tunduvad mu tudengiaastad segased ja vastuolulised . </s> <s> Kuid mingi hariduse ma sain , diplom näitab isegi keskmisest paremat taset . </s> <s> Diplom tunnistas mu ametlikult filoloogiks , võisin kandideerida kõrgharidust nõudvatele töökohtadele . </s> <s> Paradokslik oli asjaolu , et märksa suurema koormusega psühholoogiaosakonna lõpetajad said vaid õpetaja tiitli . </s> <s> Olen teinud kolm riigieksamit , marksismi-leninismi alustes saanud hinde " hea " , kaasaegses eesti keeles ja selle ajaloos ning eesti kirjanduses hinde " väga hea " . </s> <s> See on isegi kuidagi meeldiv , et ma marksismis ei saanud kõrgeimat hinnet . </s> <s> Kuidas ma saavutasin aga viie ka eesti keele ajaloos , tundub tänapäeval mõistatusena : ei ma armastanud seda ainet ning Arnold Kase loengute konspektid näisid nii viletsad , et ma need peatselt ära viskasin . </s> <s> Viiega on hinnatud ka mu diplomitööd " Jakob Mändmets realistina " . </s> <s> Mäletan , et kaitsmine toimus 29. mail ning olin diplomitöö valmis saanud vaid paar päeva varem . </s> <s> Aga mu töö oli 200-leheküljeline ning kateedris oli vaja selle masinal ümbertippimiseks rohkem aega kui teistel . </s> <s> Õigupoolest poleks ma väärinud kõrgeimat hinnet , sest suur lehekülgede arv näitab ju seda , et ma polnud kirjandusloolise teksti kirjutamist päriselt selgeks saanud . </s> <s> Olin liiga palju esitanud novellide ümberjutustamist , selle asemel , et neid lühidalt hinnata ja iseloomustada . </s> <s> Kui paar aastat hiljem hakkasin diplomitöö põhjal lühimonograafiat kirjutama , siis sain küll aru oma kirjatöö nõrkustest aru ning pidin lühendamiseks tublisti vaeva nägema . </s> </p>
<p> <s> Kui sain diplomitöö viimased lehed masinakirjutaja käest kätte , oli ka viimane aeg seda näidata juhendajale . </s> <s> Taev lehitses paksu käsikirja siit-sealt , ajades lehekülgede järjestuse segamini . </s> <s> Kuid kohusetundlik ja korraarmastaja Velli Verev tuli appi ning me klaarisime segaduse kiiresti , nii et helesinised lehed võisid minna köitja kätte , kes pani neile ümber pruunid kaaned . </s> </p>
<p> <s> Ülikooli diplomi saamine 28. juunil 1953 vääris muidugi tähistamist ning enamik õpperühmi seda ka tegi , mõni oli kinni pannud koguni pool restorani . </s> <s> Eesti filoloogia väiksel õpperühmal ei tulnud aga lõpupeost midagi välja , sest rühmavanem Arno Pikamäe arvas heaks sel päeval pulmi pidada koos oma sugulastega ning jättis rühma saatuse hoolde . </s> <s> Eks siis eesti filoloogid poetanud end mitmele poole kontvõõrasteks teiste lõpetajate juurde . </s> <s> Mina sokutasin end psühholoogide rühma , kus olid õppinud mu sõbrad Endel Link ja Elem Treier . </s> <s> Olin ka tolle rühma tüdrukutega rohkem tuttav kui ajaloolaste või teiste filoloogidega , mäletan minusse sõbralikult suhtunud Viivi Rukkit ja Elvi Kaldmaad . </s> <s> Noorte psühholoogide seltskonnas sain minagi veini rüübata ega tarvitsenud sel tähtsal päeval varakult põhku pugeda . </s> <s> Aga kriipiv okas jäi sellest õhtust siiski südamesse ning ma pole endaga rahulolevale Pikamäele andeks andnud meie lõpupeo ärajäämist . </s> <s> Kas naine oleks temast loobunud , kui pulmad oleksid toimunud paari päeva pärast ? ! </s> <s> Hiljem Tallinnas Teaduste Akadeemia ühiselamus pandi aga just Pikamäe mitmeks kuuks mu toanaabriks , nii et saatusel leidub igasuguseid võtteid nöökimiseks . </s> </p>
<p> <s> Raske öelda , kas just lõpupeo ärajäämine hävitas meie rühma soovi hiljem kokkutulekuid korraldada ja juubeleid tähistada . </s> <s> Mäletan vaid ühtainust kokkutulekut Tartus Nagelmaade eestvõttel ning vist polegi neid rohkem toimunud , kuigi meie rühma eriti laiali ei paisatud , enamik eesti filolooge leidis tööd Tartus ja Tallinnas . </s> <s> Oleksin ka ise tahtnud jääda Tartusse , kus kõik kohvikud , nurgakesed , tavad ja olud tuttavad . </s> <s> Kuid mul tuli siiski kolida Tallinnasse . </s> <s> Tollal määrati ülikoolilõpetajad kohustuslikele töökohtadele , kust ei tohtinud enne kolme aastat lahkuda . </s> <s> Vaba diplomiga sai lõpetada vaid mõni üksik ning selleks läks vaja õnnelikku juhust või osavat kombineerimist . </s> <s> Kui astusin töölemääramise komisjoni ette , avastasid ametnikud paberitest , et olen abielus . </s> <s> Üldine poliitika nägi ette abielus lõpetajate määramise ühte kohta . </s> <s> Nii pakuti perekond Kruusile kõigepealt Mustveed , kus olevat kaks õpetajakohta vaba . </s> <s> See üllatas mind ebameeldivalt ning lükkasin selle pakkumiseotsustavalt tagasi . </s> <s> Siis tuhniti veel paberites ning leiti , et Tallinnas on võimalik eesti filoloogil tööd saada Teaduste Akadeemias , aga bioloogist naine jääks sel juhul kohata . </s> <s> Haarasin sellest võimalusest kohe kinni , sest Lilli pärast ei võinud ma täielikult hävitada oma tulevikku . </s> <s> Lilli oli pealegi ühel riigieksamil läbi kukkunud ; mitte marksismis , vaid koguni oma eriaines - taimefüsioloogias . </s> <s> Nii et ta tahtiski jääda Tartusse , et uuesti üritada sooritada riigieksamit . </s> <s> Mulle antud Teaduste Akadeemia koht oli õigupoolest aspirantuur Keele ja Kirjanduse Instituudis . </s> <s> Kuid otseselt aspirantuuri ei tohtinud määrata , sest sinna võeti vastu eksamitega ning vastav kandidaat võis läbi kukkuda . </s> <s> Kuid sel juhul pidi instituut mulle ikkagi tööd leidma . </s> <s> Niisiis sõitsin augustikuu viimasel päeval Tallinnasse ning astusin äreva südamega Estonia puiestee maja nr. 7 ukse ette , mille kõrval säras kuldtähtedega silt TEADUSTE AKADEEMIA . </s> </p></div2><div2 type="alaosa">
<p> <gap rend="kuupäev"/> </p></div2><div2 type="alaosa">
<p> <gap rend="sisukord"/> </p></div2><div2 type="alaosa">
<p> <gap rend="fotode_allkirjad"/> </p></div2><div2 type="alaosa">
<p> <gap rend="tagakaane_tekst"/> </p></div2></div1>
    </body>
  </text>
</TEI>
</teiCorpus>
</teiCorpus>
