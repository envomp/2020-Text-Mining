<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> VIIS MINUTIT PÄRAST VIHMA </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> VIIS MINUTIT PÄRAST VIHMA </head>
<p> <bibl> <author> <s> Lehte Hainsalu </s> </author> </bibl> </p>
<p> Üks fiktsioon-romaan </p>
<p> <gap rend="ilmumisandmed"/> </p><lg type="free"><l> Sina viid inimese jälle põrmu </l><l> ja ütled : “ Tulge tagasi , inimlapsed ! ” </l><l> Sest tuhat aastat on sinu silmis </l><l> nagu eilne päev , kui see on möödunud , </l><l> ja nagu vahikord öösel . </l></lg>
<p> <s> Ta kuulab ööd , ta ei maga , ta vaatab ööd , ta haistab ööd , ta maitseb ööd , ta sirutab luukõhnad käsivarred aknapaistusesse ja kompab ööd harali sõrmi . </s> </p>
<p> <s> Öö on kõikjal , asjades , inimestes , olendites , mõtetes , tunnetes , öö on tähtedeta ilmaruumis , seesinane tänava kunstvalgusest hämar öö . </s> </p>
<p> <s> Kõik ta ööd on koos tänases öös : tema imikuööd ja tema lapse imikuööd , palavikuööd ja sünnitusvaevaööd , pommivarjendiööd ja maapaguööd , armuööd ja armunäljaööd , õnneööd ja kibeduseööd , hingetäiuseööd ja igatsuseööd , häärberiööd ja hurtsikuööd , isakodu ööd ja vanadekodu ööd . </s> </p>
<p> <s> Kõik uneta ööd oleks nagu ühes , ja samas nagu lahus , kõik kokku on tähtis nagu miski ja väärtuseta nagu eimiski . </s> <s> Midagi ja mittemidagi , täiuste täius ja tühisuste tühisus , olemine ja olematus ühelisi . </s> <s> Ajuti tundub , nagu teda ennastki ei oleks , ajuti jälle - nagu oleks maailm olemas sedavõrd , kuivõrd tema ise olemas on . </s> </p>
<p> <s> Akna taga sibiseb vihma , külma vihma , mis ometi jääd ja lund sulatab ; toas lõhnab niiskuse ja pehkimise , vanaduse ja valude järele . </s> <s> Talle tuleb meelde , mis ta õhtul Iiobi raamatust lugenud - </s> </p><lg type="free"><l> Ons vihmal isa , või kes on sünnitanud kastetilgad ? </l><l> Kelle üsast on väljunud jää , </l><l> ja kes on sünnitanud taeva halla , </l><l> kui veed tarduvad Atsugi civics </l><l> ja sügavuse pinnad tõmbuvad kokku ? </l></lg>
<p> <s> Väljas tibutab ja kirmetab ja kahutab , justkui oleks november ja mitte aprill juba . </s> </p><lg type="free"><l> Jumala hingusest tekib jää ja tardub veepind ! </l><l> Kas sa oled jõudnud mere allikateni </l><l> ja kõndinud sügavuse põhjas ? </l><l> Ons sulle ilmutatud surma väravaid </l><l> või oled sa näinud pilkase pimeduse väravaid ? </l></lg>
<p> <s> Puhuti langeb vihm raskelt ja hääletult nagu teatri eesriie , puhuti jälle nagu viskaks all ootav sõbranna kruusakivikesi aknaruutudesse , robinal ja peotäite kaupa . </s> </p>
<p> <s> Hang pihelga tüve ümber on justkui naelaauke täis ja vihmaveetoru jäisest voodrist paiskub vahutavat vett , teab tema , ehkki ei ole ammu seda pilti näinud ega saa ka vaatama minna , kas on nii . </s> </p>
<p> <s> Ümberringi hingab kaheksa voodit , siiski ei leidu ühtainust hinge , kellele oleks antud asemelt tõusta , aknale komberdada ja talle silmadeks olla . </s> <s> Kõik on lamajad olijad , mõni on juba kümme aastat ärateeline . </s> <s> Jumal teab miks nii kaua . </s> <s> Või nagu Iiob ütleb - </s> </p><lg type="free"><l> Miks antakse valgust vaevatule </l><l> ja elu neile , kelle hing on kibestunud , </l><l> kes ootavad surma , mis ei tule , </l><l> aga kes otsivad seda enam kui varandust , </l><l> kes on rõõmsad , kui leiavad haua . </l><l> Sest see , mille ees ma tundsin hirmu , tuli mulle , </l><l> ja mida ma kartsin , see tabas mind . </l></lg>
<p> <s> Seda on Iiob akkuraat tema kohta ütelnud . </s> <s> Aga ilmas on teisigi , teistsuguseid . </s> <s> Üks istub seal - ööhämus sängi veerel , õõtsutab ennast küljelt küljele , koogutab talumatus igavuses . </s> <s> Eks Resete , kes muu , nagu ikka - ööd läbi , tüdimata . </s> <s> Voodireform nagiseb tasakesi justkui kiigelaud või kätki . </s> <s> Kas pole too istuja kauges nooruses küll saanud õõtsuda , haige laps kätel , et nüüd vanuigi ikka veel ? </s> </p>
<p> <s> Ta teab , et Resete kardab surma , Resete on talle rääkinud - kardab , et surm tuleb öösel kellegi nägemata ja abi ei anta . </s> <s> Päeval , siis võib magada , siis mõni ikka juhtub jaole , ja päeval Resete magabki kui surnu , et öösel jõuaks virge olla . </s> <s> Resete tahab surra , ammu oleks aeg , tahab küll , aga kardab . </s> <s> Resete ütles : ei karda muud , kui et vanamees üle aisa lööb , niipea kui Resete surnud on , seda vanamees ainult ootab , häbitu , ise üheksakümmend täis . </s> <s> Resete on küll vanadekodus ja eest ära , aga eluvaim sees veel , ega vanamees seni julge , Resete teab kõik , vanamees on olnud kindel ja truu nagu raudnael talli seinas hoburakmete all , aga kes võib vana meest siis tagasi hoida , kui võõrad naised nagu mesilased ümber umisevad , niipea kui oma naist valvamas pole . </s> </p>
<p> <s> Ja nõnda ei saa Resete ära surragi , tahab küll , aga ei tohi . </s> <s> Koogutab siis pealegi koikuserval , valvab , käed rinnal vaheliti . </s> <s> Päeval ei saa ükski Resetet jutule , ei arst ega süstija-õde , kui need tulema juhtuvad ; ja alla teeb kõik , ei kuulegi , kui kuivaks pannakse . </s> </p>
<p> <s> “ Sina kah es ole und saanu , tädi Juuli ? ” ütleb Resete äkki . </s> </p>
<p> <s> “ Ei tea , mis see on jah , ” kostab tema . </s> </p>
<p> <s> “ Pole sul jo vanamihe perrä kaemise vaiva , ” ühmab Resete . </s> </p>
<p> <s> “ Pole mul kedagi omasid . </s> <s> Üksipäini ajast üle jäänd justku seest pehkind sügisjoonik , ” ütleb tema . </s> </p>
<p> <s> “ Sedasi õkva jah , keväjäni puun . </s> <s> Mädänd , ” ümiseb Resete . </s> </p>
<p> <s> Loreida keerab end unes , oigab , iniseb , unenäovaevas või ihuhädas . </s> </p>
<p> <s> “ Kas sul valutass väegade , tädi Juuli ? ” küsib Resete . “ Nuu lammatise omma sul iks väegade valosa . ” </s> </p>
<p> <s> Resetel lamatisi ei ole , öösiti Resete istub ju , saab istuda , päeval ei jaksa , päeval Resetet tõstetakse . </s> </p>
<p> <s> Tema mõtleb , misasja Resete küsis , imestab - ei valutagi ! </s> <s> Kohe mitte kuskilt ei valuta , isegi lamatised mitte . </s> <s> See on võõras tunne , see vist ajas une pealt ära . </s> <s> Aga ei ta kosta Resetele musta ega valget , ja ega Resete vastust oota , Resete küsis nii muidu , mis Resetel tädi Juuli lamatistest , kui endal neid ei ole , nii palju huvi ehk , et mis tädi Juuli vahib ning magada ei näe nagu kõik teised ümberringi . </s> </p>
<p> <s> Resete hämar kuju püsib sängiserval vait , ei õõtsu harjunult , ehk tuli teisel tukk peale . </s> </p>
<p> <s> Tema mõtleb jälle Iiobist , mis muud - </s> </p>
<p> <s> Öösiti pistab mul kontides ja mu valud ei pea vahet ! </s> <s> Nende ägeduse tõttu on mu nahk muutunud : see nöörib mind nagu kuuekaelus ! </s> <s> Jumal on heitnud mind savi sisse , ma olen saanud põrmu ja tuha sarnaseks ! </s> </p>
<p> <s> Nii on . </s> <s> Ja öösiti just , ööd on otsata pikad , nii et õhtut ei mäleta , kui kord hommikusse välja vead . </s> <s> Päeval on isevahe - siis ootad , kas sanitar koristama tuleb või ikka ei , veekausi ta vähemalt tabureti peale toob , käterätt on omal padja all . </s> </p>
<p> <s> Vesi on nii õnnis , nii õnnis pihkudega tõsta ja näo kortsudesse vajutada , see jahutab , leevendab , see meenutab midagi - kauget , ammutuntut , ammuunustatut ; vesi lõhnab koguni , nagu tuleks välisilmast elusalt ega oleks torudes öö läbi surenud . </s> <s> Kämblatäis vett , see on kõik , mis ta veel vajab . </s> </p>
<p> <s> Sest toiduhimust on ta peaaegu prii . </s> <s> Sooja teed , seda ta ikka veel võtab , kui pakutakse , ja lusikatäie putru - sanitar Neena saab ju muidu kurvaks . </s> <s> Ei ole isugi , kõik on suus kuiv puru ja kõigel on mültsa maik juures . </s> </p>
<p> <s> Ta uurib laternavalguses oma käsivarsi . </s> <s> Ja jälle tuleb Iiob meelde - </s> </p>
<p> <s> Mu luud on jäänud kinni naha ja liha külge ja mu igemed paljastuvad . </s> </p>
<p> <s> Ei peaks õhtul hilja seesugust lugema . </s> <s> Sa lähed veel lolliks kätte oma piiblilugemisega , noomib Loreida tihemini kui tarvis . </s> <s> Loreida ise ei loe midagi , tema jälle on alati lugenud ega saa nüüdki järele jätta . </s> <s> Kamalutäis vett ja paar raamatut , sellest ta ei loobu , muu võib jäädagi . </s> </p>
<p> <s> Öö on häältest küllane , salapärased öö hääled - tuult ja vihma ning väetite hingamist , mis päeval jääks tähelepanuta . </s> <s> Päeval jääks märkamata valguse liikumine hallis krobelises laes , kui mõni harv auto mööda sõidab , ja pihelgaokste varjude õõtsumine öötumedal aknaklaasil . </s> </p>
<p> <s> Resete ei noogu pahemale-paremale , istub vaiki kui varjude vari , sai vist sõba silmale - või on koguni surnud ? ! </s> </p>
<p> <s> Kas peaks tõstma lärmi või laskma rahus minna ? </s> </p>
<p> <s> Ta kergitab end küünaspea najale , et terasemalt vaadata , ta küünitab , venitab end , kui järsku . . . mis see küll on ! . . . madrats ja voodi vajuvad kohinal alt ära . . . hingeõhk tormab tuhinal rinnust . . . miski nagu tiivuline , suurte tiibadega , vehib robinal lagipeas . . . peas sees . . . lööb tiibadega silmad pimedaks . . . oh , oh rabeleb . . . rabeleb . . . pääses välja . . . ei . . . pääseski . . . </s> </p>
<p> <s> Ta on korraga lae all , hõljub kui üks kosmonaut , käed-jalad hargu . </s> <s> Ei , käsi ei ole , aga nagu oleksid . </s> <s> Kui vaatad , ei ole , aga tunned , et on . </s> <s> Jalgadega niisamuti . </s> </p>
<p> <s> Otse tema all lebab kägaras keha , peotäis luid-konte õhukese teki all , tekk vaevalt märgatavalt mügardunud , nii pisut on seda olendit . </s> <s> See peab Juuli olema . </s> <s> Oota - Resete on seal , koogutab jälle hoolega , Loreida oigab seal , kaksikud õed on seal ukse all , siis veel Malvi , Laura , Maali , Paula . </s> <s> Kõik kaheksa . </s> <s> See üheksas akna all peab tema ise olema , ei jää muud üle . </s> </p>
<p> <s> Kas teda on nüüd kaks - tema üleval ja Juuli all ? </s> </p>
<p> <s> Issand ! </s> <s> Kas ma olen ära surenud ? </s> <s> Vist olen . </s> <s> Mis ma nüüd tegema pean ? </s> </p>
<p> <s> Ta märkab halli juuksekarva , mis ulatab all lamava kehani . </s> <s> Tema enda juuksed on ju lühikeseks pügatud , tema karv see ei ole . </s> <s> See pole ühegi juuksekarv . </s> <s> Misasi siis ? </s> <s> Või on see hingeniit ? </s> <s> Hing niidiga kaelas , ütles Neena eilegi . </s> </p>
<p> <s> Kui on hingeniit , siis peab selle ju katki tõmbama , siis pääseb ju minekut ? </s> <s> Lähen eemamale , küll see katkeb . </s> </p>
<p> <s> Ei see katke , mine kus tahad . </s> </p>
<p> <s> Ta heljub Resete kohal , ütleb talle : </s> </p>
<p> <s> Heida magama , mis sa piinad ennast , ei sa sure enne kolme aastat ja su vanamees läheb enne sind . </s> </p>
<p> <s> Resete ei küsi , et kust sa tead , Resete ei tee kuulmagi , Resete ei tee puudutust tundmagi , müksa või patsuta palju tahad , silita teise pead või põski või haara käest . </s> </p>
<p> <s> Ju siis ei kuule ega tunne , sest Resete on elus , aga mina olen teises ilmas ? </s> <s> See siis ongi teine ilm ? </s> </p>
<p> <s> Mina olen ära surenud , ütleb ta ja heljub koridori . </s> <s> Sein ei avalda vähimatki vastupanu , ta ei tunne midagi , kui seinast läbi läheb . </s> </p>
<p> <s> Lähen ütlen Neenale , et mina olen ära surenud . </s> </p>
<p> <s> Selsamal hetkel on ta öövalvetoas , hõbeniit nagu härmalõng järel . </s> <s> Neena tõstab pea , vaatab talle otsa , lööb raamatu kinni ja astub otse temast läbi ! </s> </p>
<p> <s> Kui Neena on temast läbi astunud , läheb kustutab ukse juurest laetule , tõmbab tugitooli asemeks lahti ja heidab pikali . </s> </p>
<p> <s> Justkui poleks midagi juhtunud ! </s> </p>
<p> <s> Issand halasta ! </s> </p>
<p> <s> Selsamal hetkel kuuleb ta väga kiiret tuhisevat heli ja teda justkui kistakse mööda kitsast toru üles ja üles . </s> <s> Toru see on , kuigi ta ei tunne ruumi kitsust ega seinte puudutust . </s> <s> On väga pime ja tuhisev hääl väga vali . </s> </p>
<p> <s> Ta sööstab otse valgusesse . </s> </p>
<p> <s> Ta tunneb , et sööstab , kuigi kohe on kõik liikumatu . </s> <s> See on imeline valgus , mille sees ta on , nii kirgas , nagu seda pole veel kusagil nähtud , Kubanimaalgi mitte , seal oli terav valus valgus . </s> </p>
<p> <s> Ja nad on kõik siin - mamma ja Marie ja Zoja ja Ignat - kõik ! </s> </p>
<p> <s> Ta ei näe kedagi , aga siin nad on . </s> <s> Rõõmsad , õnnelikud , avalikäsi on nad talle vastu tulnud . </s> </p>
<p> <s> Issand , ma olen ju alasti ! märkab ta . </s> </p>
<p> <s> Sealsamas on tal valge pikk rüü seljas , nii peent rõivast pole enne nähtud . </s> </p>
<p> <s> Mis ma pean nüüd tegema ? </s> </p>
<p> <s> Sul tuleb maise eluga arved lõpetada . </s> </p>
<p> <s> Kuis , mismoodi ? </s> <s> Olen ikka taipamatane olnud säherduses asjas . </s> </p>
<p> <s> Mis sa muretad ! </s> </p>
<p> <s> Mis pärast saab : ma olen patune inimene olnud ? </s> </p>
<p> <s> Ära tunne muret . </s> </p>
<p> <s> Kui kaua see lõpetamine kestab ? </s> </p>
<p> <s> Ajalikus elus nelikümmend päeva . </s> <s> Siin aeg ei kulge , siin on ajata elu . </s> <s> Aeg on otsa lõppenud . </s> </p>
<p> <s> Ja neljakümne päeva pärast ? </s> <s> Mis siis tuleb ? </s> </p>
<p> <s> Jäta muretsemine . </s> </p>
<p> <s> Korraga on ta üksi . </s> <s> Täiesti , absoluutselt . </s> </p>
<p> <s> Issand , kas ma tohin siia jäädagi ? </s> <s> Kas ma saan nüüd puhata ? </s> </p>
<p> <s> Äkki on tema kõrval , tema ligi , tema juures valgusolend . </s> </p>
<p> <s> Juuli , kas oled valmis ? </s> </p>
<p> <s> Ülearugi . </s> <s> Ammugi . </s> </p>
<p> <s> Kas sul ei jäänud veel miskit : mõnd soovi , mõnd sidet , mõnd lubadust , mõnd igatsust ? </s> </p>
<p> <s> Ei ühtegi . </s> </p>
<p> <s> Mida on sul oma elust ette tuua ? </s> </p>
<p> <s> Ma olen ustav olnud ühele mehele . </s> </p>
<p> <s> Valgusolend naeratab . </s> <s> Olendil ei ole nägu , ei suud ega silmi , kuid siiski naeratab . </s> <s> Olendist kiirgab üleloomulikku armastust , äravõitmatut heasoovlikkust , ennenähtamatut usaldust . </s> </p>
<p> <s> Ta ei saa teisiti , tal tuleb endal ka olla usaldav , heasoovlik , armastav . </s> </p>
<p> <s> Lõpmata rahu mähib teda nagu mähkmed , nagu surilina . </s> </p>
<p> <s> Ta on nagu on , ta tunneb , et siin võib olla mistahessugune , siin ei tunta vajadust valetada ega kohustust kaalutleda , mis oleks viisakas , mis oleks arukas , mis vastus oleks õige või mis väär või koguni kahjulik . </s> </p>
<p> <s> Ta ei peagi vastust vormima . </s> <s> Sõnu ei ole , mis mõtteid riietaks , mis mõtlejat varjaks . </s> <s> Ta mõistab nüüd täiesti - </s> </p><lg type="free"><l> Jehoova , sa uurid mind läbi </l><l> ja tunned mind . </l><l> Sina tead , millal ma maha istun </l><l> ja millal ma tõusen ; </l><l> sa mõistad kaugelt ära mu mõtted ! </l><l> Sa mõõdad ära mu käimise </l><l> ja mu pikali-olemise , </l><l> ja kõik mu teed on sulle tuttavad ! </l><l> Sest ei ole veel sõnagi mu keelel , </l><l> näe , siis sa , Jehoova , tead selle kõik ära ! </l></lg>
<p> <s> Kui saaks siia jäädagi . </s> </p>
<p> <s> Miks tahad sa siia jääda ? </s> </p>
<p> <s> Tahan jääda su armastuse soojusse . </s> <s> Ma olen palju külmetanud . </s> </p>
<p> <s> Usud sa , Juuli , et see on nüüd võimalik ? </s> </p>
<p> <s> Usun . </s> </p>
<p> <s> Sündigu sulle su uskumist mööda . </s> </p>
<p> <s> Selsamal hetkel paisatakse teda sündmuste keskele . </s> <s> Ta näeb oma eluhetki kõiki korraga nagu tuhandel ekraanil ühelisi , aga mitte nagu kinos , see kõik on ruumiline , kõik on ihulik , tema ise on ka ihus , mõtleb , tegutseb , kõneleb , elab . </s> <s> Ta on eneses ja vaatab ennast kõrvalt , ta on laps ja neiu ja naine ja lesk , ta tunneb ära oma tunded , tal on häbi oma häbist ja rõõm oma rõõmust ning seletamatul kombel häbi oma rõõmust ja rõõm oma häbist . </s> </p>
<p> <s> Kõik on nii , nagu oli , ja kõik on teisiti ! </s> </p>
<p> <s> Talle tuleb Iiob meelde - </s> </p>
<p> <s> Häda mulle , kui oleksin süüdi ! </s> <s> Aga isegi õigena ei julge ma pead tõsta , olles täis häbi ja nähes oma viletsust ! </s> </p>
<p> <s> Valgusolend naeratab ja ütleb : </s> </p>
<p> <s> On häbenemist , mis saadab patule , ja on häbenemist , mis saadab au ja armu . </s> </p>
<p> <s> Ta märkab , et valgusolend räägib Jeesus Siiraki sõnadega , ja mõtleb : Kumba mulle ? </s> <s> Patupalka või armu ? </s> </p>
<p> <s> Nagu sa usud , nõnda sulle sündigu . </s> </p>
<p> <s> Selsamal hetkel on valgusolend kadunud . </s> <s> Vahest pole valgusolend siiski ära läinud , - millest muidu see täiusetunne ? </s> </p>
<p> <s> Kedagi ei ole , aga hüljatus puudub . </s> </p>
<p> <s> Midagi ei ole , aga tühjus puudub . </s> </p>
<p> <s> Eimiski on miski . </s> <s> See miski ongi eimiski . </s> </p>
<p> <s> Kohe on ta tagasi oma vanadekodu toas . </s> </p>
<p> <s> Selle mõne hetke jooksul , mis ta oma meelest ära käis , on öö otsa saanud ja suur valge väljas . </s> <s> Aknaalune voodi on seinast välja tõmmatud , sanitarid seisavad seal ratasringi ja vahivad . </s> </p>
<p> <s> Üksi Neena nutab . </s> </p>
<p> <s> Puhka rahus , armas tädi Juuli , mõtleb Neena . </s> </p>
<p> <s> Armas laps , mõtleb tema Neenast ja heidab pilgu sellele , kes lamab . </s> </p>
<p> <s> Armas tädi Juuli ? </s> </p>
<p> <s> Nii krõnksus , nii kuivanud , nii eluta , et ajab tõega nutu peale . </s> <s> Kas seda keha on Neena armastanud ja nutab nüüd taga ? </s> </p>
<p> <s> Või ehk seda , kes lihast väljas ? </s> <s> Hinge ja vaimu ? </s> </p>
<p> <s> Siis ei peaks ju Neena küll nutma ! </s> </p>
<p> <s> Nüüd õngitseb sanitar Manja kaheksakandilisest veeklaasist tädi Juuli proteesid ja uurib neid . </s> <s> Jämedaid veepiisku libiseb mööda Manja käeserva ja kukub põrandale . </s> </p>
<p> <s> “ Pai Valli , pomogii , tee ta suu lahti . ” </s> </p>
<p> <s> “ Kes ? </s> <s> Mina ? </s> <s> Ee-ei-ei ! ” </s> </p>
<p> <s> Valentiina tõmbub kühmu ja taganeb . </s> </p>
<p> <s> “ Nu-nu , mis nüit ? </s> <s> Tedi Juuli peab illus olema oma matussel . </s> <s> Ilma ambid illus ei ole . </s> <s> Mis sina pelgad , ei ole tarvis pelgada , elus tedi Juuli hea oli , surnud tedi Juuli hea ikke ! ” </s> </p>
<p> <s> Riistapesija Ilona tuleb tuppa , astub kõhklemisi lähemale , nagu usuks ja nagu ei usuks ka . </s> </p>
<p> <s> “ Nu , Iloona , pomogii ! ” </s> </p>
<p> <s> Manja lööb risti ette , keerab kunsthambaid kõikipidi ja üritab neid siis paika panna . </s> </p>
<p> <s> Ei lähe kuidagiviisi . </s> </p>
<p> <s> “ Eilatse tal küll veel olivad suun , ” ütleb Loreida . </s> </p>
<p> <s> Manja katsetab veel , jätab siis järele , lopsatab hambad tagasi veeklaasi , nagu tagavaraks või pärijatele üle anda . </s> </p>
<p> <s> “ Ildaks jäime , kere on juba kevaks temband . ” </s> </p>
<p> <s> Aga nüüd ei saa nad suud kinni . </s> <s> Enne oli ilusti olnud . </s> </p>
<p> <s> Ilona toetab käeseljaga lõuaalust , kuid ei midagi - nagu käe ära võtad , nii vajub lahti see , mis viimasel otsal nii vähe rääkinud ja veel vähem söönud . </s> </p>
<p> <s> Nüüd astub Valli esile , tõmbab padja alt käterätiku , voldib selle sidemeks , vilunud liigutusega seob tädi Juulile ümber pea . </s> </p>
<p> <s> Suu jääb kinni . </s> </p>
<p> <s> “ Vot tak ! ” ütleb Manja , tirinud tädi Juulile lina ropsti üle näo . </s> </p>
<p> <s> Kõik jääb vaiki . </s> <s> Kuulda on vaid Resete norisemist , kui see lõõskab , selili , suu lahti . </s> <s> Ei Resete tea maast ega ilmast . </s> </p>
<p> <s> “ Ilus kerge surm , annaks Jumal endalegi , ” ütleb Laura ohkamisi . </s> </p>
<p> <s> Äkki on toas kõik teisiti . </s> </p>
<p> <s> Voodisid tundub vähem ja lamajate näod on teised , kõik puhta võõrad . </s> <s> Aknatagune pihelgas paistab ruugest kandamist lookas , lehti ei ole nähagi , nii rohkelt on sel marjakobaraid . </s> </p>
<p> <s> Ta näeb , et Laura voodi ette on sirm säetud , ja sirmitagune on täis tilguteid ja voolikuid , aga Laurast endast pole järel muud kui suured silmad ja sinised huuled . </s> </p>
<p> <s> Nüüd võetakse see pilt ära ja kõik on jälle kui ennegi . </s> <s> Tädi Juuli lamab , surilina üle näo , ja Resete kõrvalvoodis teeb igasuguseid unehääli . </s> <s> Laura öökapil tiksub vekker nagu raiuks puid , see käib ainult kõhuli asendis , nii et tema sihverplaati ei näe . </s> <s> Kui tahad seiereid vahtida , pead kella üles tõstma , aga siis jääb see kohe seisma , nii et kui oled ära vaadanud , pead seda meheste raputama , kõrva ääres kuulama , kas läks käima , ja tagasi kõhu peale panema . </s> </p>
<p> <s> Vana kell või vana inimene , mõlema aeg on otsa saamas . </s> </p>
<p> <s> Mariel oli akkuraat säärane vekker , kaks haamrikest kupli all äratust kloppimas , kuhu see mälestusasi on saanud , viimati on Ruudi selle prügimäele visanud ? </s> </p>
<p> <s> Ta tunneb kohe ära , kelle kotta nüüd sattus . </s> </p>
<p> <s> Ruudi naine on küll kardinad vahetanud ja mööblit lasknud ümber tõsta - pole ta ju oma kolm aastat siin olnud , sestsaadik kui vanadekodu uks tema taga kinni langes - aga lõhn on seesama , Ruudi pesa lõhn . </s> </p>
<p> <s> Zoja pilt on neil akkuraat alles , seisab kapi taga , pea alaspidi , vasemas nurgas ristämbliku heegeldus . </s> <s> Tema kalli Zoja pilt ! </s> </p>
<p> <s> Ja kell on seal - anumakapi servakese peal , ja see eksemplar käib vaid küliti , paremal küljel , vasem jalg õhku kaapamas . </s> <s> Kas see on nüüd rohkem mälestusasi või saab lamaja haigena tiriseda ka ? </s> </p>
<p> <s> Tirisebki . </s> <s> Liiga kõva häälega sellele , kes ei maga . </s> </p>
<p> <s> Ase on neil alles tegemata . </s> <s> Külli lamaskleb veel ja Ruudi istub ku ? eti ääre peal , pea ripakil , segab suure varbaga põrandateki narmaid , haigutab ja sügab rinda . </s> </p>
<p> <s> Klopitakse uksele . </s> <s> Teravalt , mehekäega . </s> <s> Tema näeb küll , kes seal klopib , üks võõras lombakas mees , jalgratas välja seina äärde jäetud . </s> </p>
<p> <s> “ Mine sina vaata , ” sunnib Külli . “ Kes too hull ometi peaks olema pühapäeva hommikul ! ” </s> </p>
<p> <s> “ Kes on ? ” küsib Ruudi eeskojas , keha ettepoole kumaras nagu vanal mehel , kui see teraselt kuulatab . </s> <s> Ruudi vana ju ongi , tema õe poeg . </s> </p>
<p> <s> “ Telegramm . ” </s> </p>
<p> <s> Ruudi teeb ukse lahti . </s> <s> Esiti kramp , siis lukk . </s> </p>
<p> <s> Ruudi paneb jälle kinni , esiti lukku , siis krampi . </s> </p>
<p> <s> Kui Ruudi asemeservale istub telegrammi uurima , vahib Külli teda viiliti ja vaenulikult . </s> </p>
<p> <s> Külli napsab paberi Ruudi peost , teeb ise lahti . </s> </p>
<p> <s> “ Näita ette , mis naised sul . . . ” </s> </p>
<p> <s> Külli laskub patjade najale seliti , silmab teksti üle . </s> <s> Kargab siis püsti , laseb paljad jalad põrandale . </s> </p>
<p> <s> “ Juuli on surnud . ” </s> </p>
<p> <s> Ruudi ei liiguta ennast . </s> </p>
<p> <s> “ Kuulsid ! </s> <s> Tädi Juuli on ära surnud ! ” </s> </p>
<p> <s> “ Seda ma arvasin . </s> <s> Ma nägin teda just unes . </s> <s> Lumi oli paks maas ja tema jooksis paljajalu . </s> <s> Niikui klopiti , ma arvasin kohe et . ” </s> </p>
<p> <s> “ Sa pole teda ammugi vaatamas käinud . ” </s> </p>
<p> <s> “ Eks sina minnud . ” </s> </p>
<p> <s> ” Issand , kui palju sekeldamist . </s> <s> Täna veel pühapäev ka , ei saa ühtki asja ajada . ” </s> </p>
<p> <s> Ta tahab neile öelda , küll vanadekodu korraldab , temal matuseraha ju ammugi sisse maksetud , kas Ruudi ei mäleta . </s> <s> Ta puudutab neid , ta lohutab neid , aga nemad on teised teises ilmas . </s> </p>
<p> <s> “ Kui vana ta õige õigede on ? ” küsib Külli sukki jalga ajades . </s> </p>
<p> <s> “ Augustis oleks üheksakümmend kolm saand . ” </s> </p>
<p> <s> “ Mis sa veel tahad ! ” </s> </p>
<p> <s> “ Parem talle endale ja meile kõigile . ” </s> </p>
<p> <s> “ Kas lähed kohe või teen enne kohvi ? ” </s> </p>
<p> <s> “ Tee kohvi . </s> <s> Kus see enam kiire . ” </s> </p>
<p> <s> Kiire on temal , ta tunneb , et Tallinna Minna kutsub . </s> </p>
<p> <s> Istub päevi näinud kiiktoolis see tubli elupõline sõbraana Minna , päevi näinud vatitekk jalgade ümber keeratud , ja tops , milles koirohutee lusikaga keerutamisel jahtub , on kah päevi näinud , lusikas niisama . </s> <s> Kõik on igivana ühes igivanas elus , nagu peabki . </s> </p>
<p> <s> Tere , va Minna , ütleb tema ja laskub toolikorjule , justkui oleks ta üks koiduliblikas . </s> </p>
<p> <s> Minna kohendab juukseid , rehmab käega üle pea , raiub käeseljaga temast läbi , kui kõverat kammi kuklasse sätitab . </s> </p>
<p> <s> Ma olen ikka väga hõredast ainest . </s> </p>
<p> <s> Minna istub rahus . </s> <s> Vaatab üle toa peeglisse , peegliklaasile on lina leina märgiks peale visatud . </s> <s> Kiiktool ei kiigu . </s> <s> Kell ei käi . </s> <s> Ainult plekklusikas kilksatab haledalt vastu mõrast kruusi . </s> <s> Tee aurab koirohulõhna . </s> </p>
<p> <s> Ma olen nüüd siin . </s> <s> Nagu me kokku rääkisime , kumb ennem ära sureb , see katsub kuigiviisi sõbraanale märku anda , kas midagi on , või tuleb arvata , et see on paljas luule . </s> <s> Nagu ma ära suresin , nii ma siia tulin . </s> <s> Sa mõtlesid mulle ja kutsusid . </s> <s> Aga nüüd sa arvadki , et see oli paljas luule . </s> </p>
<p> <s> Minna on telegrammi saanud , Minna on albumid välja toonud , need vedelevad laiali , Minna on armas ja kurb . </s> <s> Aga võiks olla rõõmus , sest kaua ei ole enam jäänud . </s> </p>
<p> <s> Minna lamab rentslis , kukal vastu äärekivi , vasem jalg kõveras ja parem sirgu , sõrmed krampis ümber kepipideme . </s> <s> Tuul keerutab krõmpsu tõmmanud vahtralehti Minna ümber ja Minna peale , musta turukoti peale , mis on kaugemal küliti , sealt voolab piima , valget piima noore rohurohelise vahtrataime juurele , mis rentslipraos kasvama hakanud . </s> </p>
<p> <s> Kaks naist kummardavad Minna üle , teisel on roosa barett . </s> </p>
<p> <s> “ Naine ? </s> <s> Ma arvasin , et joodik . ” </s> </p>
<p> <s> “ Vana naine jah , kepiga . </s> <s> Kas saite väga haiget , memmeke ? ” </s> </p>
<p> <s> “ Ta ei räägi . </s> <s> Võib-olla ei tohi teda paigast liigutada . </s> <s> Mine helista kauplusest kiirabi . </s> <s> Ma valvan seni , et auto peale ei sõidaks . ” </s> </p>
<p> <s> Asjata vaev . </s> <s> Minna tiirutab juba vahtra ladva kõrgusel nagu sinine tuvike , kes pesapaika otsib . </s> </p>
<p> <s> Näeh , ikka oli mul miskit kokkurääkimist ja lubadust , mis kinni hoiab ja tagasi kutsub , ütlesin küll valgusolendile et . </s> </p>
<p> <s> Valgusolend naeratab ja kostab : </s> </p>
<p> <s> Kui inimene on lõpetanud , siis ta vast algab . </s> </p>
<p> <s> Jälle on sügav rahu ümberringi ja see imeline valgus , mida pole nähtud , ja vaikne muusika , mida pole kuuldud . </s> <s> Kas see on juba paradiis ? </s> <s> Ei vist - mamma ütles , nelikümmend päeva . </s> <s> Matmata olen ka alles . </s> <s> Mis pärast saab , mis ma siis pean tegema ja kuhu minema ? </s> </p>
<p> <s> Ära muretse , ütleb mamma . </s> <s> Midagi ei ole kinni kaetud , mis ei ilmuks , ja midagi ei ole salajas , mis ei saada teada . </s> </p>
<p> <s> Kas ma saan kõik teada ? </s> </p>
<p> <s> Mida oled küsinud , selle saad teada . </s> </p>
<p> <s> Aga seda , mis mina , rumal inimene , pole küsida mõistnudki ? </s> </p>
<p> <s> Mamma on läinud , keegi ei vasta , ent mamma on nõnda läinud , nagu oleks jäänud . </s> </p>
<p> <s> Tema läheb kergelt läbi seina , otsekui oleks sein õhust - või isegi õhust mitte , nagu oleks see kivimüür laotud mittemillestki , või nagu müüri polekski , kuigi ju on . </s> </p>
<p> <s> Kas ma olen nüüd nagu mõni raadiolaine või ? </s> </p>
<p> <s> Ta on pesuruumis . </s> </p>
<p> <s> Lõhnab odava seebi ja veest pehkinud puurestide järele . </s> <s> Kaks pikka pinki on kõrvu pandud ja tädi Juuli lamab seal laudsil , öösine aluslina üle laotatud , üle näogi tõmmatud . </s> </p>
<p> <s> Friide köötsutab kummargil , linaserv kahe näpu vahel , ja piilub serva alt sisse . </s> <s> Madde ja Elmira seisavad niisama muidu kõrval . </s> </p>
<p> <s> “ Ongit tädi Juuli , ” ütleb Friide ja laseb lina tagasi . </s> </p>
<p> <s> “ Kas on näost ära langend ? ” küsib Madde . </s> </p>
<p> <s> “ Eks tule vahi ! ” ütleb Friide . </s> </p>
<p> <s> “ Mis me tast tülitame , ” ütleb Elmira . </s> </p>
<p> <s> “ No nüid on valge väljas ! </s> <s> Mis temal sellest ! ” ütleb Friide . “ Tema ei tea sellest midagit ! ” </s> </p>
<p> <s> Friide sokutab kolm alpikanni endisele toakaaslasele lina peale , umbes rinna kohta , kus peaks olema risti pandud käed . </s> </p>
<p> <s> “ Need ju su naistepäevalilled ! </s> <s> Ull pääst ! </s> <s> Kuu aega seisnud ! ” ütleb Elmira . “ Vahi , misukesed nad sul on , prügiunikukraam ! ” </s> </p>
<p> <s> “ Elmirakene , kas see pole ükstaskõik , lill on lill ! </s> <s> Tädi Juuli ise ka juba vanakene , olgu lillgi siis sobiv , ” ütleb Friide . “ Kuda ta siin ilma lilleta on , mõtle isi , temal pidi ikke lill klaasi sees olema . </s> <s> Oli tädi Juulikene , enam ei ole , ära närtsis , oli lillekene , enam ei ole , ära närtsis , selge see . ” </s> </p>
<p> <s> “ Ilus kerge surm olla olnd , ” ütleb Madde . “ Annaks Jumal meile kõigile nisukest . </s> <s> Kui nüid saaks ilusa matusse ka veel . ” </s> </p>
<p> <s> Äkki on ta väga vanas kalmuaias põliste vahtrate all . </s> </p>
<p> <s> Umbe kasvanud taraenelapuhmastest kostab hõiskel linnuhääli , viis heledas suverõivas naist ja paar-kolm meespoolt seisavad ümber augu , augu peal on neljale ristlauale asetatud must lahtine puusärk . </s> <s> Keegi vanem naine harutab Madde lõuasidet ära . </s> </p>
<p> <s> Samal ajal on ta vastsel lagedal kääpamaal . </s> </p>
<p> <s> Tuul keerutab pinnatuisku üle põlvekõrguste jõulukuusekeste , rebib huilates hõbenarmaid pruunil puusärgil , kui see Friide põrmuga kuue turske mehe vahel õõtsub . </s> <s> Meeste näod on peieviinast ja põhjatuulest punased , nende silmad on pilukil vastu rämedat lumekeerutust . </s> </p>
<p> <s> Samal ajal on ta vanadekodu matuseplatsil Ülejõel . </s> <s> Elmirat maetakse , kedagi omasid ei ole juures , kolm sanitari ja autojuht talitavad asjalike nägudega ning kaks hauakaevajat aitavad kinni ajada . </s> <s> Kabelikell lööb ja päike läheb jumalihe , viltuses valguses tantsivad kolm põualiblikat . </s> </p>
<p> <s> Ta meenutab - Kõik liha läheb vanaks kui riie , sest see on seadus maailma algusest : sa pead surma surema . </s> </p>
<p> <s> Ta mõtleb omaenese viimsevoodikese üles otsida , kui ta juba kord tulevikku on sattunud - kui Elmirat tuuakse , siis peaks tädi Juuli ammu ees olema . </s> <s> Aga ei ole ! </s> <s> Ta leiab Oskari hauakotuse ja kaugemalt Mallegi platsi , neid kaht oli vanadekodus paari pandud , Oskar üle seitsmekümne leskmees ja Malle kaheksakümnene vanapiiga , ja surmas lahutati neid jälle : Oskar läks ees ja Malle aasta pärast järele , vahepeal surnud maeti nende vahele . </s> </p>
<p> <s> Oskari mätast on lapsed rehitsemas käinud , Mallel pole kedagi oodata . </s> </p>
<p> <s> Nemad - Oskar ja Malle - läksid ammu enne teda . </s> </p>
<p> <s> Üks värskem haud on sisse vajunud . </s> <s> Viltu kiskunud ristipuul istub helesinine Resete , valvab ja koogutab end vasemale-paremale . </s> </p>
<p> <s> Sa pole ikke rahu saand , ütleb tema . </s> </p>
<p> <s> Kos ma's saa , ütleb Resete , na maida matseva jo minnu seie vanadekoduplatsi , mitte vanamehe kõrva . </s> <s> Mine tiiä , mis tuu ull vanamiis tiib vai om . </s> </p>
<p> <s> Kas vanamees pole siis vaim ja vaba ? </s> </p>
<p> <s> Noh mina oia taad jo kinni . </s> </p>
<p> <s> Mis sa tast kinni hoiad , eks sa tea , et ta truu ja ustav on olnud , ütleb tema . </s> </p>
<p> <s> Seenimaani küll , aga kuis edespidi ? </s> </p>
<p> <s> Mis edaspidi olla saab , pole siin keegi naisterahvaks ega meesterahvaks , see jäi maha , ütleb tema . </s> <s> Maapealne jäi maa peale ja jäägu . </s> </p>
<p> <s> Kellel no jäi , kellel es jää . </s> <s> Ma ei ole vanamehele seenimaani andiss andnu , tooperäst . </s> </p>
<p> <s> Andeks andnud ? </s> <s> Et ta truu ja ustav on olnud ? </s> </p>
<p> <s> Ta es kinnütä oma truuvust nii kimmäde , et ma uskma oless jäänü . </s> <s> Kui ei usu , siss ei ole . </s> <s> Kui ei usu vanamehe truuvust , siss vanamehe truuvust niisamati kui ei ole . </s> </p>
<p> <s> Nüüd tead , et oli . </s> </p>
<p> <s> Nüid ma tiia kimmäde . </s> <s> A mis tuu inämb avit . </s> </p>
<p> <s> Anna siis nüüdki andeks , ütleb tema . </s> </p>
<p> <s> Kuis ma saa andiss anda , kui midägi ei oleki andiss anda , ütleb helesinine Resete . </s> </p>
<p> <s> Anna siis endale andeks , et sa ikke veel andeks anda ei saa . </s> </p>
<p> <s> Ma anna hindäle andiss , ütleb Reseete pühalikult , vahetab värvi ja sulab oma ristipuul kui helevalge lumemüts silmnähtamatuks . </s> </p>
<p> <s> Tema on tagasi olevikus . </s> </p>
<p> <s> Nad seisavad tropis all koridoris . </s> </p>
<p> <s> Ruudi pealagi on ülalt vaadates õige hõredaks kulunud , keskpaika katavad õrnad ebemed , midagi titejuuste sarnast . </s> </p>
<p> <s> “ Ma tulin Juuli-tädi hauapaigast mööda , ” ütleb Ruudi . “ See ju poolest saani vett täis , kudas sa sinna matad või oled . ” </s> </p>
<p> <s> “ Ei oleks õhtul tohtind valmis kaevata lasta , ” ütleb juhataja . “ See meie igakevadine häda . </s> <s> Aga matusepäeva hommikuks ka ei julge jätta , siis võib kirstuga minnes auku mitte eest leidagi . </s> <s> Eriti kui raha ette makstud . ” </s> </p>
<p> <s> “ Mis siis nüüd saab ? </s> <s> Seal ei aita vist kühveldamine ka , ” ütleb Ruudi . </s> </p>
<p> <s> “ Mina ei luba kallist tädi Juulit vette matta , ” ütleb Neena ja hakkab nutma . </s> </p>
<p> <s> “ Kes teda vette on pannudki , me ju peame nõu , ” ütleb juhataja . “ Kas teil , armsad leinajad , kuskil mõnd vaba platsi ei ole ? ” </s> </p>
<p> <s> “ Kui oleks olnud , siis oleks ju olnud , ” ütleb Ruudi , näperdab põuetaskust ninarätiku , suurte roheliste ruutudega rätiku , nuuskab hoolikalt ja mütsutab jälle kokku . </s> <s> Teise käe protees kõigub nagu asjamees kaasa . </s> </p>
<p> <s> “ Aga seal Marie kõrval ? ” ütleb Neena läbi nuutsatuse . </s> </p>
<p> <s> “ Kuhu ma siis ise lähen ? </s> <s> Too plats on minu jagu , Marie minu ema on , ” ütleb Ruudi . </s> </p>
<p> <s> Kuhu sul suremisega kiiret , mõtleb Neena . </s> <s> Täishärga mees . </s> </p>
<p> <s> “ Oleks aega mõne muu surnuaiaga läbirääkimisi pidada . </s> <s> Uus auk kaevata . </s> <s> Peab vist matuse homseks lükkama , ” ütleb juhataja . </s> </p>
<p> <s> “ Mul rahvas tänaseks kutsutud . ” </s> </p>
<p> <s> “ Õige küll , rahvas kutsutud . </s> <s> Ma olen harjunud , et meie omadel rahvast ei tule . ” </s> </p>
<p> <s> Järsku lööb juhataja nägu särama , talle meeldib lahendamatuid olukordi lahendada . </s> </p>
<p> <s> “ Oodake üks hetk , ma viskan palitu selga . </s> <s> Mul on tutvusi . ” </s> </p>
<p> <s> Tema püüab Neenat lohutada . </s> <s> Neena nutab elu kaduvuse pärast , õnne mööduvuse pärast , oma üksilduse pärast , vanadekodu vaesuse pärast , aafriklaste näljasurma pärast ja nutmise enese pärast . </s> </p>
<p> <s> Tema sõrmitseb Neena ülemist ripakil pluusinööpi , lükkab juukseid piiga silmilt , paitab kevadkahvatuid põski . </s> <s> Kas siis Neena , nii erk olend , ei tunne tema puudutust , pidagugi seda päiksepaisteks või õhu liikumiseks . </s> <s> Kuigi - mis päiksepaistet , mis õhku siin vanadekodu koridori haisutunnelis ! </s> </p>
<p> <s> Neena nutab muudkui , kui kord juba nutma hakkas , nii paljud asjad tahavad nutmist . </s> <s> Neena ei lase ennast lohutada . </s> </p>
<p> <s> Ma olen tõesti väga hõredast ainest . </s> </p>
<p> <s> Tädi Juuli lamab puukuuris . </s> </p>
<p> <s> Tädi Juuli on öömusta riidega üle löödud puusärgis , kaaski lõdvalt peale kruvitud . </s> <s> Juuli jalutsis on teine sark , äravahetamiseni sarnane , nagu nad kõik on . </s> </p>
<p> <s> Tollel kirstul kügeleb hall vaim . </s> </p>
<p> <s> Saimegi jälle kokku , ütleb tema hallile . </s> </p>
<p> <s> Ühüh . </s> </p>
<p> <s> Tookord augustis , viimsel tädi Juuli omal-jalal-päeval , kui Juuli kalmuaeda Mariet vaatama tahtis minna ja all koridoris Neenat ootas , oli too vanapapi värskelt toodud ja õnnetus olekus oma saatust vastu võtma jäetud . </s> <s> Sugulane oli papit Arturiks hüüdnud . </s> <s> Tädi Juuli oli uuele Arturile lubanud kõike näidata , aga ise kukkus õe haual maha , murdis kiiderkondi ning viidi allkorrusele surma ootama , nii et lubadus lubaduseks jäigi . </s> </p>
<p> <s> Kes oleks seda arvanud , ütleb Artur . </s> <s> Sa vist tahad kehasse tagasi ? </s> </p>
<p> <s> Ühüh . </s> </p>
<p> <s> Mina küll ei taha . </s> <s> Miski hinna eest . </s> </p>
<p> <s> See peaks ometi võimalik olema . </s> <s> Kuidas ma välja pääsesin , nõnda peab sisse pääsema . </s> <s> Nüüd ei leia ava üles . </s> </p>
<p> <s> Mina ei ole otsindki , ütleb tema . </s> </p>
<p> <s> Ma pean minema poega hoiatama . . . sest . . . sest . . . </s> </p>
<p> <s> Lähed ütlema , et surma ei ole ? </s> </p>
<p> <s> Nüüd võtab poiss tolle lipaka ära ja kõik , mis ma kogunud olen , läheb . . . ma ei taha mõelda , kuhu . </s> </p>
<p> <s> Kus on su varandus , seal on su süda . </s> <s> Aga too oli ajalikus elus . </s> <s> Ajatus elus ei kehti , ütleb tema . </s> </p>
<p> <s> Ma pean minema testamenti ümber tegema , saagu nad siis - kingin kõik esimesele vastatulejale venelasele . </s> </p>
<p> <s> Mina olen kolm päeva kauem surnud ja tean , ütleb tema . </s> </p>
<p> <s> Esimesele venelasele , kes vasta tuleb uulitsa pääl , ütleb tema . </s> <s> Nagu hingeaugu üles leian , nii kohe . </s> </p>
<p> <s> Artur on hall . </s> <s> Teised on seni olnud sinised või kuldsed või valged või tulekarvalised või nähtamatud . </s> </p>
<p> <s> Tema ütleb : </s> </p>
<p> <s> Too ei ole sinu varandus enam . </s> </p>
<p> <s> Esimesele venelasele . </s> </p>
<p> <s> Nagu sa paljalt läksid sünniväravast , nõnda sa paljalt tuled surmaväravast . </s> </p>
<p> <s> Seda ei jäta . </s> <s> Nüüd kus ma kõik tean . </s> </p>
<p> <s> Lepi sellega , et sul ei ole meelevalda . </s> </p>
<p> <s> Tollepärast nad mind vanadekodu panidki , nüüd saan aru küll . </s> </p>
<p> <s> Unusta ära ja anna andeks . </s> </p>
<p> <s> Nii loll ma ka ei ole . </s> </p>
<p> <s> Sul on võimalus ajalikuga lõpparve teha . </s> </p>
<p> <s> Ühüh ! </s> <s> Esimesele venelasele , nii et mäletavad ! </s> </p>
<p> <s> Artur hakkab ratasringi tuiutama nagu sokk ümber kablatusvaia , hall kuju hallis udus , ise hall udu . </s> </p>
<p> <s> Võti pistetakse lukuauku . </s> </p>
<p> <s> Kuidas ma Arturit saan aidata , mamma ? </s> </p>
<p> <s> Ei kuidagi , Juuli . </s> </p>
<p> <s> Mis temast saab ? </s> </p>
<p> <s> Talle sünnib sedamoodi , kuidas ta uskunud on . </s> </p>
<p> <s> Ta on uskmatu olnud . </s> </p>
<p> <s> On temalegi temasuguste koht . </s> <s> Minu isa majas on palju eluasemeid . </s> </p>
<p> <s> Kas mina saan tema eest paluda ? </s> </p>
<p> <s> Ei . </s> </p>
<p> <s> Kas maapealsed saavad ? </s> </p>
<p> <s> Saavad . </s> <s> Aga kes ? </s> <s> Pole neist kellestki . </s> </p>
<p> <s> Kuuri uks ragistatakse lahti . </s> <s> Valgusvoog paneb tolmukübemed helendama . </s> </p>
<p> <s> Kolm puhvaikas meest vaaruvad sisse . </s> </p>
<p> <s> “ Kumb ? ” </s> </p>
<p> <s> “ Kindlasti tagumine . </s> <s> Nagu alati . </s> <s> Vean pooliku pääle kihla . ” </s> </p>
<p> <s> “ Kurat võtaks . </s> <s> Kergita sel esimesel kaast . ” </s> </p>
<p> <s> “ Vanamees . </s> <s> Habe itsi . </s> <s> Võtame teise . ” </s> </p>
<p> <s> “ Vaata igaks juhuks seda kah . ” </s> </p>
<p> <s> “ See kurat on kinni kruvitud . ” </s> </p>
<p> <s> “ Keera lahti . ” </s> </p>
<p> <s> “ Ei hakka kurat kruvima . </s> <s> Kaks ju ongi , mõtle ajudega . ” </s> </p>
<p> <s> “ Kui vale vanamuti viime , koputatakse su ajud sisse . ” </s> </p>
<p> <s> “ Kaks kirstu ju ainult on . </s> <s> Teine oli vanamees . ” </s> </p>
<p> <s> “ Vanamees vai vanaeit , lõpus on nad ühte nägu kõik . ” </s> </p>
<p> <s> “ Habe oli itsi , kurat võtaks . ” </s> </p>
<p> <s> “ Vast vahtisid eide alumist otsa ? ” </s> </p>
<p> <s> Kaks plahvatavad naerma , asivad tädi Juuli kirstu sangadest kinni ja hakkavad seda üle Arturi rükkima . </s> <s> Kolmas komberdab kurja vandudes järele . </s> </p>
<p> <s> Kuuri uks keeratakse lukku . </s> </p>
<p> <s> Hoone hoovikülg vahib saatvate silmadega . </s> <s> Igal aknal on nägusid nii palju , kui vähegi mahub . </s> <s> Kes ei mahu , kuulab tagapool , mis teised näevad . </s> </p>
<p> <s> “ Jummal küll , pillavad teese veel maaha ! ” </s> </p>
<p> <s> “ Kes siis surnut viib , pää ees ! </s> <s> Ütle nüid joodikuid , ei tunne puusärgi pääotsa ära ! ” </s> </p>
<p> <s> “ Haud olla poolest saani vett täis . </s> <s> Sugulased ei tahta sinna matta . ” </s> </p>
<p> <s> “ Mõtle ! </s> <s> Kohe ta siss viidass ? ” </s> </p>
<p> <s> “ Küll ta viidass koheki muiale . ” </s> </p>
<p> <s> “ Vändrade vast ? ” </s> </p>
<p> <s> “ Vändrasse nüit ! </s> <s> Ole ikke , kes sääl vaatamas käib , nii kaugel ! ” </s> </p>
<p> <s> “ Kui sinna , siis säält me kabelikelli ei kuulegi . ” </s> </p>
<p> <s> “ Vai sulle viil kabelikelli ! </s> <s> Küll sa peräkõrd ommi kulled ! ” </s> </p>
<p> <s> “ Mis sa võlsit , vanna inemine , koolnu sul jah kulles ! ” </s> </p>
<p> <s> “ Nii vanna oleja tan kui tädi Juuli om , ja nüid ei anda tõistele matussekelligi kullelda . ” </s> </p>
<p> <s> “ Tuu pikk , kaege , tuu om vast tuu sõsarepoig ! ” </s> </p>
<p> <s> “ Kes muu jah kui õepoeg . ” </s> </p>
<p> <s> “ Vahi , autusse visatass kah , pääots iin ! ” </s> </p>
<p> <s> “ Õge loll , kuis sa muido saat , jala iin , maha võtta , autun ei mahu ju kerstu ümre püürmä ! ” </s> </p>
<p> <s> Hoovivärav pannakse auto järel kinni . </s> <s> Ots käes selle koduga . </s> </p>
<p> <s> Ta on oma Toome-kodus . </s> </p>
<p> <s> Kolmeaastane tolm särab põrandalaudadel kui härmakahu . </s> <s> Pliit on varisenud ega varja musta ammuli suuauku , otsekui oleks temagi surmavallas . </s> <s> Tapeet näitab pleekimata nelinurki - siin on olnud Zoja pilt , siin raamaturiiul , siin muhu käsitöövaip , siin peegel , lai koiaukudega puuraam ümber . </s> </p>
<p> <s> Pööningutuppa on majaelanikud kuhjanud oma tarbeta majakraami , mööblitükke ja lõhkisi pangesid ja muud kola . </s> <s> Üle kõige heljub hüljatuse lõhn . </s> </p>
<p> <s> Ma olen ära lõpetanud ühe korteri elu , nagu ka ühe haru oma sugupuus olen ära lõpetanud . </s> </p>
<p> <s> Samal ajal on ta oma Tähtvere-kodus . </s> </p>
<p> <s> Alla-proua kolm last on tema tuppa kolinud ning siin suureks jõudnud kasvada . </s> <s> Tema oma lõhna pole siin aimatagi enam . </s> </p>
<p> <s> Proua Alla seisab peegli ees , kammib juukseid . </s> </p>
<p> <s> Peaks midagi musta selga panema , aga pole , mõtleb Alla . </s> <s> Palitu kah , tuletõrjepunane . </s> <s> Ei ole matustel käimisi , ei ole matuserõivaid , minemata jätta ka ei taha . </s> </p>
<p> <s> Rõõmusta koos minuga , pane punane selga , ütleb tema . </s> </p>
<p> <s> Ei jää muud üle , ütleb Alla endale vastuseks . </s> </p>
<p> <s> Samal hetkel on ta isakodus . </s> </p>
<p> <s> Seal võõras rahvas , saevad maha valget klaari , mis papa-mamma magadiskambri akna all kasvab ja kus otsas nad Mariega juba pealt jaani olid käinud õunapaiseid salamisi mekkimas ja kus tema ükskord kogemata kombel läbi akna tuppa midagi sellist oli näinud , mille nime ta terve elu jooksul nimetanud ei ole . </s> </p>
<p> <s> Neil jääb see uibu kasvuhoonele ette . </s> <s> Neil ei ole mälestusi , neile on see puu nagu hambatüügas hädaks ja häbiks . </s> </p>
<p> <s> Sealsamas on ta mõisas , oma minevikuunistuste riigis . </s> </p>
<p> <s> Ju see peab tema toatüdrukukamber olema , kui ta just siin seisab . </s> <s> Praegu on see katkiste ratastoolide ladu . </s> <s> Aga kõrval , preilite Hermine toas magavad vanakesed kärinal keskpäevaund , voodi voodis kinni ja õhk raske , et viska või kirves üles kõlku . </s> </p>
<p> <s> Pole märkigi tapeetidest härrade kirjutustoas , pole vähimatki jälge kirglikest vaidlustest , kui professorid mitmest ilma äärest kokku olid sõitnud ja nii hoos olid olnud , et ei olnud mahtinud söömatuppagi minna , nõnda et eine neile teebrettide peal kirjutustuppa viia oli tulnud . </s> </p>
<p> <s> Peab siis minu jälgedes aina vaestemajasid kasvama ? </s> <s> Taevas hoidku ! </s> </p>
<p> <s> Valgusolend naeratab ja ütleb : </s> </p>
<p> <s> Aeg muutub hommikust õhtuni ja kõik on väle Issanda ees . </s> </p>
<p> <s> Nad on tädi Juuli surnukeha kabelisse vaatamiseks valmis pannud . </s> </p>
<p> <s> Rahvast tuleb linnaliini lõpp-peatusest elavalt juteldes , astub punastest tellitest väravakaarte alt läbi , näod tõsinevad , samm muutub mõõdetuks . </s> </p>
<p> <s> Valgeks lubjatud kabelisse jõudnult on nad leinajad valmis : küünalde ubisemine , elupuuokste hõng ja surnu lõhn teevad oma töö . </s> </p>
<p> <s> Tädi Juuli suu on jälle lahti vajunud , niikui rätik pea ümbert ära võetud sai . </s> <s> Tuhakarva paled on aukus ja suletud silmad sügaval koopas . </s> </p>
<p> <s> Alla-proua tuleb oma punases palitus , paneb kummardumata , vaid põlvi nõtkutades alpikannipoti tädi Juulile jalutsisse ja , kandamist vabanenud , kiindub pilguga endise korterikaaslase näkku . </s> <s> Nii teravasti pole ta ehk tädi Juulit silmitsenudki : nüüd ei vaata tädi Juuli läbinägevalt vastu . </s> <s> Mitte et Allal oleks teab mida varjata olnud , kuid aeg oli selline , kelletahes ainitine pilk sünnitas hingelist segadust . </s> <s> Sest vene riigi ees polnud keegi süüta . </s> </p>
<p> <s> Proua Alla vaatab tädi Juulit ja tema vaatab , kuidas proua Alla vaatab . </s> </p>
<p> <s> Proua Allale tuleb meelde Sylvia Plath - </s> </p><lg type="free"><l> Naine on saavutanud täiuse . </l><l> Ta surnukeha </l><l> naeratab lõpetatuse viimistletud naeratust . </l></lg>
<p> <s> Kui vana Sylvia Plath õieti oli , siis kui elust otsustas lahkuda ja enne veel selle kirjutas , mõtleb proua Alla . </s> <s> 1932 - 1963 , täit kolmkümmend ühtki mitte , niisiis täpselt kolm korda noorem . </s> </p><lg type="free"><l> The woman is perfected . </l><l> Her dead </l><l> Body wears the smile of accomplishment . </l></lg>
<p> <s> Juuli-tädi on varsti üheksakümmend kolm , mõtleb Alla . </s> <s> Ta näib naeratavat nagu Plath , nagu vist kõik surnud . </s> <s> On ta saavutanud täiuse ? </s> <s> Kulus tal seks kolm korda rohkem aega ? </s> <s> Või anti talle kolm korda rohkem armuaega ? </s> </p><lg type="free"><l> Nainen on saanut lopullisen muodon . </l><l> Hänen kuollut </l><l> ruumiinsa kantaa viimeistellyn työn hymyä . </l></lg>
<p> <s> Igas keeles seesama , mõtleb Alla . </s> </p>
<p> <s> Miks ma seda siin mõtlen , mõtleb Alla . </s> <s> Hea et keegi mõtteid ei loe , oleks piinlik : igaviku palge ees ikka ainult filoloog . </s> </p>
<p> <s> Proua Alla manab näole vaga ja süvenenud ilme . </s> </p>
<p> <s> Kas on tõsi , et tädi Juuli näljutas ennast surnuks ? mõtleb Alla . </s> <s> Sugulastelt seda küsima ei lähe , seda võetaks etteheitena , solvamisena lausa . </s> </p>
<p> <s> Tädi Juuli kondised käed on rinnal . </s> </p>
<p> <s> Tema vaatab : käeselja sooned on püsti kui piitsad ja sõrmejätkud jämedad nagu sõlmed , mis mõisa kutsar tavatses siduda piitsapiusse , sundides koormahobust pingutama üle jõu . </s> <s> Ta on pikki öid vahtinud oma käsi tänavalambivalguses ega mitte märganud , millised need õige õigede on . </s> </p>
<p> <s> Seal tuleb Ruudi matusetalitajaga . </s> <s> Pikk kõhn mees hindab publiku üheainsa pilguga ära , võtab tädi Juuli päitsis koha sisse . </s> <s> Õõnes hääl alustab kõnet ilusti elatud pikast elust ja väsimisest ja lõplikust lahkumisest ja igavesest lahusolekust . </s> </p>
<p> <s> Ta läheb ära oma auku vaatama . </s> </p>
<p> <s> See on kuuseokstega vooderdatud , Külli käsi on viimse annina pistnud kuivatatud õlelillenuppe haljaste okste vahele . </s> <s> Kuldkollane metsarohelises . </s> <s> Need võttis Külli oma talveakende vahelt halliks tuisanud vatikihi pealt . </s> </p>
<p> <s> Kabelist kostab vaskpillide leinahääli , seal mälestatakse tema ihu . </s> </p>
<p> <s> Viis sammu viimsevoodikese päitsist hakkab maa liuhka alla Emajõe ürgorgu laskuma . </s> <s> Sügavas orupõhjas on aprillikuiste vete peal kollane laiguline pude kaas . </s> </p>
<p> <s> Eks kirjutanud Jeesus Siirak - </s> </p><lg type="free"><l> Kui külm põhjatuul puhub , </l><l> siis kirmetab jõgi kui kristallklaas . </l><l> See jääb iga koha peale , kuhu vesi on kogunenud , </l><l> ja vesi tõmbab selga kui raudriide . </l></lg>
<p> <s> Nüüd on see lagunemas , kristallklaas , raudriie . </s> <s> Õhk on siiski veel karm , küllap närtsitab alpikannide alasti ihu , niipea kui need kabelist välja tuuakse ja kääpasse sängitatakse . </s> </p>
<p> <s> Zojal , kas temal on ka lillekest ? </s> </p>
<p> <s> Mis ehitusplatsi ma nüüd sattusin ! </s> </p>
<p> <s> Sinna , kuhu mõtlesid , mamot ? ka . </s> </p>
<p> <s> Zoja ! </s> </p>
<p> <s> Mina . </s> <s> Jäta mure . </s> <s> Ei kalmuaedagi enam , mis siis platsist või kääpast või lillest . </s> </p>
<p> <s> Ilmatu kärinaga rammitakse betoonvaiu kalmistuliivasse . </s> <s> Iga paugatuse peale kajavad vastu Krasnodari õhtutühjad uulitsad , prügi ehmub rentslist lendu ja aknaklaasid klirisevad närviliselt nagu raukade käega kokku löödud viinapitsid . </s> </p>
<p> <s> Kas sinu habrastel kontidel hakkab see mürakas kaubamaja seisma , Zojake ? </s> </p>
<p> <s> Ära muretse . </s> <s> Paljas on surmavald Jumala ees ja kadupaigal pole katet . </s> </p>
<p> <s> Need hauasambad , need uhked marmorist ausambad , kus need said ? </s> <s> Ma mäletan , inimesed koonerdasid eluaegas , korjasid , et viimselt auku ehtida ? </s> <s> Nende maine vara oli ju kõik siin surnuaedas ? </s> <s> Nende uhkus ja rikkus ja teiste kadedus ? </s> </p>
<p> <s> Buldooseriga hunnikusse aetud , mamot ? ka . </s> <s> Kui lased pilgul lennata selle peale , siis ei ole seda enam , sest rikkus saab enesele tiivad , otsegu kotkas , kes lendab taeva poole . </s> </p>
<p> <s> Issand , ma olen ühe kalmuaia ära lõpetanud , nagu ka ühe sugupuu haru olen ära lõpetanud ! </s> </p>
<p> <s> Valgusolend naeratab ja ütleb : </s> </p>
<p> <s> Kus on tee sinna , kus tuul jaguneb , kust idatuul levib üle maa ? </s> </p>
<p> <s> Zoja kääbas on alles kõrge ja savine , üleni paberlilledes , neid on matuselised palju kokku tassinud . </s> <s> Juuli lamab kummuli , käed üle kääpa heidetud . </s> </p>
<p> <s> Pisarad on lõppenud , kaebed raugenud , süda on tühi ja veri seisab vait . </s> <s> Juuli tahab jäädagi siia , imbuda kääpasse nagu vihm , nagu sulavesi , jõuda sel kombel tütrekese juurde . </s> </p>
<p> <s> Hommik oli , kui Juuli tuli , tuli korraks käima , enne tööle minekut südant vaigistama . </s> <s> Nüüd on palju tunde mööda läinud , aeg on ära voolanud nagu vesi mägijõest , nagu veri lahinguväljal langenust , alles on kuiv põudne säng ja tühjad sooned . </s> </p>
<p> <s> Ta kuuleb Zoja hääle ütlevat : </s> </p>
<p> <s> Võta ennast trööstida leinamises , sest liiast leinamisest tuleb surm ja südame leinamine teeb oimetuks . </s> </p>
<p> <s> Tema kuuleb , ent Juuli ei näi kuulvat . </s> <s> Juuli ihuliikmed on lamamisest tuimad , Juuli kaelasooned on kanged , pea ei anna pöörata ega sõrmed liigutada . </s> </p>
<p> <s> Võõrad marmorkujud piiravad Zoja platsikest kaheksast ilmakaarest , seisavad nagu valged ja mustad malenupud , nii kaugele kui silm küünib - terve väli . </s> <s> Zoja ihu puhkab seal võõra au sammaste vahel , nagu ta halli päitsikivi alla pandi - kuueteistaastane , ilus ja rõõsk niikui pühapilt . </s> </p>
<p> <s> Juuli põlvenukid on koredasse liiva kõva lohu vajutanud , see koht on nüüd nagu karm kivipõrand altari ees . </s> </p>
<p> <s> Zoja vaim ütleb , helesinine - </s> </p>
<p> <s> Haljale aasale paneb ta mind lebama , hingamise veele saadab ta mind ; tema kosutab mu hinge . </s> </p>
<p> <s> Juuli aga ei näe , ei tea , ei tunne . </s> <s> Tema näeb valgusolendit Juulit puudutamas . </s> </p>
<p> <s> Valgusolend naeratab ja ütleb : </s> </p>
<p> <s> Et ta Jumalale meelepärast oli , siis armastati teda ; ja et ta patuste seas elas , siis võeti ta ära . </s> <s> Ta korjati ära , et kurjus ei muudaks ta mõistust ega eksitaks kavalus ta hinge . </s> </p>
<p> <s> Juuli ei kuule , Juuli sosistab , kurt ja pime ja meeletu : </s> </p>
<p> <s> “ Zoja , lapseke , ainusündinud tütar , miks jätsid sa oma vana ema orvuks ! ” </s> </p>
<p> <s> Juuli on ikka veel kääpal kummuli , kaevab vaevaliselt kümmet sõrme paakunud savimulda . </s> <s> Taevassinine Zoja vaim tiirutab heitunult oma leinava ema kohal . </s> </p>
<p> <s> Tema mõtleb nüüd : </s> </p>
<p> <s> Anna andeks , Zoja , ma ei teadnud . </s> </p>
<p> <s> Valgusolend naeratab ja ütleb : </s> </p>
<p> <s> Õnnis on see , kes ei mõista end hukka </s> </p>
<p> <s> selles , mida ta õigeks peab . </s> </p>
<p> <s> Zoja ütleb : </s> </p>
<p> <s> Kes olen ma , sinu ihu vili , et tauniksin oma sünniväravaid ! </s> </p>
<p> <s> Ta on valguses , valguse süles , valguse üsas , valguse rüpes , valguse hõlmas , valguse kaisus , valguse põhjas , valguse pinnal , valgus on tema ümber nagu pehmed puhtad mähkmed , nagu emakoda , nagu Looja armastus . </s> </p>
<p> <s> Kas ma saan ka ise valguseks ? </s> </p>
<p> <s> Usud sa seda , Juuli ? </s> </p>
<p> <s> Usun ja loodan . </s> </p>
<p> <s> Sulle saab su uskumist mööda . </s> <s> Looda ja oota . </s> </p>
<p> <s> Ta on lõikusetoas . </s> </p>
<p> <s> Juuli lamab külmal kõval laual , operatsioonisärgike kõrgele rinde alla kääritud . </s> <s> Meesarst küürib kraani all käsi , kratsib harjakesega küünealuseid . </s> <s> Arsti valge kitli seljapõõn väljendab kratsimise ägedust . </s> <s> Õde sorteerib instrumente , kummikindad käes , tema ilme on ligipääsmatu nagu kindas teretus . </s> <s> Õde ei vaata patsienti , et teda ausalt mitte mäletada , kui üle kuulama peaks hakatama . </s> </p>
<p> <s> “ See on patt , noorik , ja seaduse ees kuritegu veel pääle selle , ” ütleb arst . </s> </p>
<p> <s> “ Ma olen liiga vana juba . ” </s> </p>
<p> <s> “ Kulla noorik , selle üle otsustab loodus . </s> <s> Päris kindlasti ei saa lapsi liiga vanad . ” </s> </p>
<p> <s> “ Mul üks tilluke tütar juba on . </s> <s> Ma olen sisserändaja , meil kellelgi pole kahte last . </s> <s> Ma ei tea homset päeva . </s> <s> Ma palun teid väga , doktor . ” </s> </p>
<p> <s> “ Kas mõtlesite hästi järele ? </s> <s> Abikaasaga nõu pidasite ? ” </s> </p>
<p> <s> “ Me oleme otsustanud . </s> <s> Ma palun teid , doktor . ” </s> </p>
<p> <s> Doktor teab , tal on endal ülearuseid suid . </s> <s> Ja ta on sisserännanu . </s> </p>
<p> <s> Kallis Julika , usu , see oleks poiss , jäta seekord , Julika , kui saad , ütleb Ignat . </s> </p>
<p> <s> Ema , ma palun sind väga , ema , ma palun , palun sind , ütleb see , kes tahab seatud ajal sündida . </s> </p>
<p> <s> Õde lükkab rataste kriginal lähemale käru , kus kaks korrusetäit nõelu , tange , kääre , süstlaid , orasid , näpitsaid , pintsette . </s> </p>
<p> <s> Kas neid kõiki kavatsetakse minu kallal tarvitada , mõtleb Juuli . </s> </p>
<p> <s> Juuli suleb õuduses silmad . </s> </p>
<p> <s> See , kes sünniväravates , suleb õuduses silmad , vehib ägedalt vastu , aga terariistad tulevad ja emakoda ei kaitse loomukest . </s> <s> Isegi emakoda mitte , ja kes võiks sündimatut kaitsta tema ihuliku ema vastu , kui see üska keelab . </s> </p>
<p> <s> Anna andeks , sina , kes sa ei sündinud , ütleb tema nüüd . </s> </p>
<p> <s> Ta viib täide , mis mulle määratud , ütleb see , kes ei saanud sündida . </s> <s> Ma pean vaikima pimeduse ees , ja pilkane pimedus katab mu palet . </s> </p>
<p> <s> Ma olen väga patune olnud , ütleb tema . </s> <s> Oma nime pärast , Issand , anna andeks mu süütegu , sest see on suur . </s> </p>
<p> <s> Valgusolend naeratab ja ütleb : </s> </p>
<p> <s> See tuleb olematuna ja läheb pimedusse , ja pimedus peidab ta nime ! </s> <s> Ta pole päikest näinud ega tundnud , ja temale ei saa osaks isegi mitte matust - ometi on tal enam hingamist kui tollel , kes , isegi kui elaks kaks korda tuhat aastat , ometi ilma et oskaks õnne nautida - jah , eks kõik lähe ühte paika ! </s> </p>
<p> <s> Valgus on tema ümber . </s> <s> Ja nende ümber , kes tema sünniväravatesse olid tulnud , kuid kellele ta üska oli keelanud . </s> <s> Ja needsinatsed on kobaras tema ümber , lumivalged , ja tema tunnistab nad oma lasteks . </s> </p>
<p> <s> Valgusolend naeratab ja ütleb : </s> </p>
<p> <s> Õnnis on see , kelle üleastumine </s> </p>
<p> <s> on andeks antud , </s> </p>
<p> <s> kelle patt on kinni kaetud . </s> </p>
<p> <s> Ta on sünnitusmajas . </s> </p>
<p> <s> Juuli kõnnib väsimata vaevas nagu pendel palatist välja koridori lõpuni ja sealt taas alguspunkti , et uueks tuhuhooks voodi juures tagasi olla : võtab voodi raudpäitsist ja raputab seda , kiigub päitsi najal edasi-tagasi , hirmu ja surma vahel . </s> </p>
<p> <s> Pai emake , tee lahti lihased väravad , lase lahti lapsekoda , ütleb see , kes tahab ilmale tulla . </s> </p>
<p> <s> Kõik riidenagi pulgad on Juuli üle lugenud - vasemalt paremale ja jälle tagasi , kõik elektrikontaktid seinas , kõik põrandaliistu liitekohad ja linoleumiaugud on arvel . </s> <s> Igas seinas on seisatatud , iga nurgas nuutsutud . </s> </p>
<p> <s> Suren nagunii , aga miks mind enne veel nii pikalt piinatakse , mõtleb Juuli . </s> </p>
<p> <s> Pai emake , su hirmu täis veri mürgitab mind , sinu surmahirm on minu surmahirm , ütleb see , kes sündima peab . </s> </p>
<p> <s> Issand , ole Julika juures , hoia ta kätt , sest vaata , tema aeg on tulnud , ütleb Ignat , uneta ja üksi lubjatud lae all , kolmandat ööd ootamas rõõmsat sõnumit . </s> </p>
<p> <s> Valgusolend ütleb Ignatile : </s> </p>
<p> <s> Kas mina avan emakoja , </s> </p>
<p> <s> ilma et laseksin sünnitada ? </s> </p>
<p> <s> Kannata veel pisut , pea vastu veel väheke , ütleb sündija . </s> </p>
<p> <s> “ On inimesel ka aru , ise üle kolmekümne , ja tuleb esimest last saama ! ” ütleb arst ämmaemandale . </s> </p>
<p> <s> Emake , hüüa mind , ma kuulen ! </s> <s> Lase end avali , ma katsun tulla ! ütleb sündija . </s> </p>
<p> <s> Ent Juuli tardub väljakannatamatus valuhoos , kivistub sambaks , pigistab kinni oma ihu , hoiab tagasi hingamise . </s> </p>
<p> <s> Ta ütleb nüüd : </s> </p>
<p> <s> Anna andeks , Zoja , ise vaevas , ei teadnud ma sinu vaevadest ! </s> </p>
<p> <s> Kes olen ma , sinu üsast tulnu , et tauniksin oma sünniväravaid ! ütleb Zoja . </s> <s> Ole õnnistatud ilmale kandmast ! </s> </p>
<p> <s> Ta on madala palklae all hämaras tares . </s> </p>
<p> <s> On juulilõpu leitsak , õhk seisab , kärbsed sumisevad . </s> </p>
<p> <s> Mamma soiub nurgavoodis , iniseb läbi suletud hammaste , tekid-palakad segi väherdatud , jalgadega hunnikusse pekstud . </s> </p>
<p> <s> Pisike Marie seisab kõrvaltoas ahju varjus , sõrm suus ja teine peo kleidisaba mäkerdamas . </s> <s> Marie on hirmul vakatanud ja kuulab pärani silmi , kuidas mamma keelatud toas teeb nende kirju lehma häält . </s> </p>
<p> <s> Juuli on sündimas . </s> </p>
<p> <s> Ta tunneb lämmatavat kuumust ja kitsuse pitsitust , mida Juuli parajasti tunneb . </s> <s> Vastupandamatu jõud lükkab Juulit tasahaaval alla pesast ja välja sünnitunnelist . </s> </p>
<p> <s> Ja siis - ühest kosmilisest tõukest lõikub Juuli pea ilmale. Vastsündiv vahib pilukil silmi näkku kargavat valusat valgust . </s> <s> Tema näeb oma mamma moondunud nägu ja higipulkas juukseid . </s> </p>
<p> <s> Nad pistavad karjuma ühekorraga - Juuli ja mamma . </s> <s> Kolmandana liitub Marie ilmmõistmatusest heitunud hääl . </s> </p>
<p> <s> Anna andeks , mamma , see vaev , mis sulle tegin , anna andeks kõik võlad läbi elu , ütleb tema nüüd . </s> </p>
<p> <s> Oma võlad oled sa maksnud oma lapsele , ütleb mamma . </s> <s> Nagu mina oma mamma võlga sinule maksin . </s> </p>
<p> <s> Valgusolend naeratab ja ütleb : </s> </p>
<p> <s> Mis on , see on juba olnud , </s> </p>
<p> <s> ja mis tuleb , seegi on juba olnud . </s> </p>
<p> <s> Jumal otsib möödunu taas välja . </s> </p>
<p> <s> Ta on kõrges jahedas maakirikus . </s> </p>
<p> <s> Mamma istub naistepoolel , käed vagalt süles ümber mustakaanelise lauluraamatu . </s> <s> Mammal on uus talvepalitu esimest päeva seljas , ehkki oleks veel viimane sügispalitu aeg . </s> <s> Aga mamma on ju nii noor ja palitu nõnda uus . </s> </p>
<p> <s> Tema näeb , et Juuli-iduke on mamma rinde all , vaevalt neli tundi vana sinepi-iva . </s> </p>
<p> <s> Millest küll mu ihu nii imeline ja hing nii hele , mõtleb mamma ja teeb nagu vaataks meestepoole kirikuaknaid , aga ise silmab papat , et näis , kas see pead pöörab . </s> </p>
<p> <s> Papa pöörab pead ja naeratab mammale vastu . </s> <s> Kellele siis veel ! </s> <s> Papa on alles koidikul oma sinepipõllukest seemendanud ja sellest nii elevil . </s> <s> Kaks naeratust kohtuvad kõrges heledas kirikus . </s> </p>
<p> <s> Orel hüüab võimsalt , helid tulvavad esile enne , kui eelmiste kaja on võlvidesse kustunud . </s> <s> Üks kiituselaul ja tänupalve ! </s> </p>
<p> <s> Üminal loeb kogudus usutunnistust . </s> <s> Sadadest suudest kerkib soe hing nähtaval kujul üles kuplialusesse . </s> </p>
<p> <s> Mamma loeb kaasa tasa-tasa , sest mamma loeb kodukandi keeles . </s> <s> Mamma kuulatab koguduse häälemüha oma ümber , kuulab seda pehmemat , laulvamat tooni kui tema kõrv harjunud kuulma , eraldab üksikuid teisilde sõnu , hellitab neid kuulmekäikudes - oma mehe lapsepõlvekodu murrakut . </s> </p>
<p> <s> Meie usume Jumala , Esä , Kõigevägevä , taiva nink maa Looja sisse - nink Jesuse Kristuse , Jumala ainusündinü poja , meie Issanda sisse , kes om saadu Pühäst Vaimust , sündinü neitsist Mariast , kannatanu Pontiuse Pilatuse all , risti pääle poodu , ärä koolnu , nink maaha matetu , alla lännü põrgu hauda , kolmandal päiväl üles tõusnu koolnuist , üles lännü taivade , istup Jumala , Kõigevägevä Esä hääl käel , säält saap Tema tulema kohut mõistma elävide nink koolnuide pääle . - Meie usume Pühä Vaimu sisse , ütte pühhä kristlikku kerikot , pühhi kogodust , patu andissandmist , liha ülestõsemist nink igäväst ello . </s> </p>
<p> <s> Valgusolend ütleb talle : </s> </p>
<p> <s> Ennegu mina sind valmistasin emaihus , tundsin ma sind , </s> </p>
<p> <s> ja ennegu sa lapsekojast välja tulid , pühitsesin ma sind . </s> </p>
<p> <s> Tema ütleb : </s> </p>
<p> <s> Heida mulle patusele armu oma helduse pärast ! </s> <s> Ma ei ole su ettehooldust väärt olnud ! </s> </p>
<p> <s> Valgusolend naeratab ja ütleb : </s> </p>
<p> <s> Võta vastu kõik , mis sulle juhtub , </s> </p>
<p> <s> sest kulda katsutakse läbi tules </s> </p>
<p> <s> ja armsaid inimesi madaldamise ahjus . </s> </p>
<p> <s> Tema peale tulvab valgust ja soojust ja armastust ning ta tunneb , nagu viibiks mamma ta juures . </s> </p>
<p> <s> Ma olen oma algust näinud , mamma , aga mis saab pärast lõppu ? </s> </p>
<p> <s> Siin ei ole pärast ega enne , siin ei ole algust ega lõppu , sest siin ei kulge aeg . </s> </p>
<p> <s> Kuidas on see võimalik ? </s> </p>
<p> <s> Mis on su meelevallas , seda mõtiskle , sest salajasi asju pole sulle vaja . </s> </p>
<p> <s> Kas see on saladus , kuhu ma lähen , kui nelikümmend ajalikku päeva täis saab ? </s> </p>
<p> <s> Kannata . </s> <s> Mida sulle ei ole jutustatud , seda saad sa näha . </s> </p>
<p> <s> Anna andeks . </s> <s> Ma ei ole uudishimus , ma tahan end valmis panna . </s> </p>
<p> <s> Jumal paneb sind valmis . </s> <s> Tema seest ja tema läbi ja tema poole on kõik asjad . </s> </p>
<p> <s> Rattad on reialusest välja aetud . </s> </p>
<p> <s> Ja punane mära on ette rakendatud . </s> <s> Papa tõstab unist Juulit üles ja sätib muhklikule heinakotile istuma , nii kõrgesse , et hirm alla vaadata . </s> </p>
<p> <s> “ Pane selg kõvaste vasta papat ja oia redelist kinni , siis pole äda kedagi , ” õpetab mamma ja näitab ette , kuidas vankriraamist kinni hoitakse . </s> </p>
<p> <s> Juuli pole veel ilmaski nii kaugesse saanud ja veel ilma mammata . </s> <s> Juuli pole ilmaski istunud , selg vasta papat , Juuli polegi pikalt papaga kahekeskis viibinud , seda enam ohtlikus olekus , kus pead ennast hoidma kui munakorvi . </s> </p>
<p> <s> Ei usu Juulike palju ringi vahtida ega papalt pärida , mis kohad need kõik on . </s> <s> Tasapisi laps harineb , asi pole pooltki nii hull , uni läheb ka üle ja hommikurõskus annab järele , nõnda et võib suurräti õlgadelt maha lasta , nüüd käändub pea paremini hüvakule ja pahemale vahtima . </s> </p>
<p> <s> “ Papa , kas mamma on kauges ? ” </s> </p>
<p> <s> “ Kauges , tüdrek . </s> <s> Mamma on Vändras . </s> <s> Vändra on kauges selja taga . ” </s> </p>
<p> <s> “ Papa , kas Pärnu on kauges ? ” </s> </p>
<p> <s> “ Kauges . </s> <s> Aga mära sõidab ruttu-ruttu . ” </s> </p>
<p> <s> Juulike jääb rahule , Juulike vahib isukalt põllulappe ja metsatukkasid ja talukohti ja teeveerset lepistikku ja vankri alt välja tõmmatava tee looklemist . </s> </p>
<p> <s> Temal on hea meel märgata : väike Juuli naudib igapäevasuse ilu . </s> <s> Veel märkab ta midagi , mida Juulike märgata ei saa . </s> <s> Siit ülalt näeb ta Vändrat , kust tullakse , niisama hästi kui Pärnut , kuhu minnakse . </s> <s> Vändra ja Pärnu pole kuhugi kadunud , ehkki laps võib näha vaid seda maastikupunkti , mida parajasti läbitakse . </s> </p>
<p> <s> Ühtäkki taipab ta , et samal kombel jääb kehtima minevik ja tulevik , ehkki ajas kulgeja näeb seda hetke , mil ta kulgeb , näeb olevikku , ikka ja alati ainult olevikku . </s> </p>
<p> <s> Minevikku võib surelik mäletada ja tulevikku aimata , ent mitte näha , otsekui Juulike mäletab Vändrat ja teab Pärnust seda , mis tema kohta on kuulnud räägitavat , ent ei näe kumbagi , kui ühest väljas ja teise pole veel jõudnud . </s> </p>
<p> <s> Maastikul kulgedes vastab ühele meetrile üks meeter , maastiku kohale tõustes mõõtkava suureneb . </s> <s> Ajas kulgedes vastab sekundile sekund ja tunnile tund , ajast väljudes kogeb surematu teisi vahekordi . </s> </p>
<p> <s> Nii lihtne see ongi . </s> </p>
<p> <s> Ta on vanadekodu aias . </s> </p>
<p> <s> Päevapaabusilm lehvib ja lendleb päevakübarate kohal , lehvib ja lendleb ja laskub siis ühele õiele , avab ja suleb tiibu , avab ja suleb kui lehvikut , küütleb ja särab , punakaspruun , kollakassiniste tiivasilmadega , siid ja samet . </s> </p>
<p> <s> Lendleb päevapaabusilm päeva või kaks või nädala ? </s> <s> Toitub päevapaabusilm nektarist või röövikupõlve varudest ? </s> </p>
<p> <s> Ta meenutab - </s> </p>
<p> <s> Minul on süüa rooga , millest teie ei tea . </s> </p>
<p> <s> Ühtäkki taipab ta - teine aeg on inimesel ja teine liblikal . </s> <s> Teine aeg on Maal ja teine Kuul ja teine aeg on Jupiteril ja teine Saturnil . </s> <s> Teisel Linnuteel on teine aeg . </s> <s> Igavikus pannakse aeg seisma , seal eikuskil eimiskis , mis on kuskil miski . </s> </p>
<p> <s> Ta saab asjalugude mõistmisest nii rõõmsaks , nagu oleks talle kihelkonnakoolis vene keele eest horo ? o pandud . </s> </p>
<p> <s> Talle meenub - </s> </p>
<p> <s> Võtke haridus vastu kui hõbevarandus , </s> </p>
<p> <s> ja te omandate tema läbi palju kulda . </s> </p>
<p> <s> Ta märkab ümberringi olevat hulganisti vaime , kes näivad justkui raamatukogus või õpitoas viibivat : mõne otsiv pilk justkui jookseks mööda raamatuselgi otsata pikas riiulis , teine jälle on lõpmata süvenenud otsekui lugemisse , kolmas mõtleb , pilk sissepoole oma hinge pööratud , neljas paistab küsivat , näol ootuspõnevus . </s> </p>
<p> <s> Valgusolend ütleb : </s> </p>
<p> <s> Küsi ja sulle öeldakse , koputa ja sulle tehakse lahti , otsi ja sa leiad . </s> </p>
<p> <s> Valgusolend kiirgab kirkust sadadele , ei - tuhandetele nõnda nagu ei kiirgaks tuhandetele , vaid sulle ainuliselt . </s> <s> Valgusolend näikse suhtlevat sadadega , ei - tuhandetega nõnda nagu ei suhtleks tuhandetega , vaid sinu üheainsaga . </s> </p>
<p> <s> Nõnda nagu arvutiga vist on . </s> </p>
<p> <s> Kas ma olen nüüd arvutiks saanud ? </s> <s> Misuke see arvuti õige õigede on , pole ihuselus saanudki katsuda ? </s> </p>
<p> <s> Sealsamas on tal selge arusaam arvuti olemusest , ilma et ta mõistaks arusaamist sõnadesse tõlkida või teisele seletada . </s> <s> Sõnad ongi üleliigsed , sõnad ongi eksitavad , seevastu mõte ja mõistmine on puhas . </s> <s> Asi ja asja idee , need on isevahe . </s> </p>
<p> <s> Helesinine kirkus valitseb kõikjal - ülal , all , hüvakul , pahemal , ees , taga . </s> <s> Ehkki niisuguseid mõisteid ei ole nagu ees ja taga ja all ja ülal ja pahemal ja paremal . </s> </p>
<p> <s> On see kõiksus ? </s> <s> Ei vist - nelikümmend ajalikku päeva . . . </s> <s> Ta viibiks nagu imelises klaaskuulis , selles , mis mamma kummutil . </s> </p>
<p> <s> “ Mamma , mis selles munas sees on ? ” küsib väike Juuli . </s> </p>
<p> <s> “ Ei miskit , ” ütleb mamma . </s> </p>
<p> <s> “ Mis ta siis sihuke ilus on ? ” </s> </p>
<p> <s> “ On sihuke . ” </s> </p>
<p> <s> “ Miks seda puttu ei või ? ” </s> </p>
<p> <s> “ Lähab katki . ” </s> </p>
<p> <s> “ Saaks näha , mis sees . ” </s> </p>
<p> <s> “ Kas sa küll pole klaasasju lõhkund , mis sääl siis sees on olnd , ei miskit . ” </s> </p>
<p> <s> Juuli keerutab klaaskuuli silmade ees , vahib vastu valget . </s> <s> Imeline kirgas maailm ! </s> </p>
<p> <s> “ Saaks ühekorra selle muna sisse ! ” </s> </p>
<p> <s> “ Kas sa , tüdrek , paned asja kummuti pääle vai ei ! ” ütleb mamma õige kurjalt . “ Kas sina oled selle muna teind vai teed uue , kui maha pillud ! ” </s> </p>
<p> <s> “ Ma ei pillugi , pai mamma , vaata isi , kui ilus see on ! ” </s> </p>
<p> <s> “ Iluasi on silma vaadata , mitte näppega katsuda ! ” ütleb mamma , ilma et vaataks . </s> <s> Mamma koorib kartulit , kui vaataks , lõikaks sõrme . </s> </p>
<p> <s> Valgusolend naeratab ja ütleb : </s> </p>
<p> <s> Sa oled kuulnud , nüüd vaata seda kõike . </s> </p>
<p> <s> Sinine kirkus läheb kirkamaks , kirkamaks , kuni haihtub ; kristalne heli , justkui harfilt , läheb kirkamaks , kirkamaks , kuni katkeb nagu pillikeel ülepingest . </s> </p>
<p> <s> Hämaras halli rõskuses istub Ignat . </s> <s> IGNAT ! </s> </p>
<p> <s> Ignati ümber külmetavad määrdunudvalged kahhelseinad . </s> <s> Ignati pea kohal on mingi ülespidi kõver toru , sõel otsas . </s> <s> Du ?? . </s> <s> Ignat istub du ? inurgas põrandal , põlved lõua all , käed ümber põlvede , pea põlvedel , istub nagu emaihus . </s> </p>
<p> <s> Du ? ikurnast nõrgub vett - tilk ja sekund , tilk ja sekund , tilk ja sekund . </s> </p>
<p> <s> Ülal imbub veehäme viltuse kurna ühte serva . </s> <s> Koguneb piisa jagu vett , moodustub tilk , mis meeleheitlikult hoiab peenema otsaga sõela servast kinni , paisub , raskub , kuni pindpinevus katkeb ja pisar helinal alla kukub - sekund ja tilk , sekund ja tilk . </s> </p>
<p> <s> All hallis tsementpõrandas on lohuke eelkäijaid tilku täis , ülalt tulija teeb endale ruumi , paisates veemärga laiali pihkpihustatud pritsmetena . </s> </p>
<p> <s> Ignat mõtleb Iiobi sõnadele - </s> </p>
<p> <s> Ohkamine on mulle leivaks </s> </p>
<p> <s> ja mu karjed voolavad kui vesi . </s> </p>
<p> <s> Mööda seinaveeri istuvad ja kükitavad vaikivad kogud , vaikseks sõimatud , vaikseks näljutatud , vaikseks tüntseldatud inimkogud . </s> <s> Mitugi oigab ja soiub , üks kui teine vaatab oma haavu üle . </s> </p>
<p> <s> Ignat mõtleb oma sõpradest , neist toredatest poistest ja töökaaslastest , majanaabritest , klassivendadest , ja Ignat ei saa midagi parata , Iiob tuleb talle meelde - </s> </p>
<p> <s> Mu vennad on petlikud nagu jõgi , </s> </p>
<p> <s> otsegu kuivaks valguvad jõesängid , </s> </p>
<p> <s> mis jääst on muutunud sogaseks , </s> </p>
<p> <s> kuhu lumi on pugenud peitu : </s> </p>
<p> <s> veevaeseks jäädes need vaikivad , </s> </p>
<p> <s> kuumuses kaovad oma asemelt ! </s> </p>
<p> <s> Killavoorid põikavad teelt kõrvale , </s> </p>
<p> <s> lähevad kõrbe ja hukkuvad ! </s> </p>
<p> <s> Seesuguseiks olete nüüd saanud minule : </s> </p>
<p> <s> te näete kohutavat asja ja kardate ! </s> </p>
<p> <s> Kas ma olen ütelnud : </s> </p>
<p> <s> “ Lunastage mind vägivallategijate käest ! ” ? </s> </p>
<p> <s> Valgusolend ütleb talle ja neile : </s> </p>
<p> <s> Ärge kartke neid , kes tapavad ihu ja pärast ei saa rohkem midagi teha ! </s> </p>
<p> <s> Ignat ei kuule , nad keegi ei kuule , kurdid ülekohtust , sõgedad vihkamisest , tumedad hüübinud verest . </s> </p>
<p> <s> Valgusolend ütleb : </s> </p>
<p> <s> Kes oled sina , </s> </p>
<p> <s> et sa kardad </s> </p>
<p> <s> surelikke inimesi , </s> </p>
<p> <s> inimlapsi , </s> </p>
<p> <s> kes on nagu rohi , </s> </p>
<p> <s> ja unustad Jehoova , </s> </p>
<p> <s> kes sind on teinud , </s> </p>
<p> <s> kes on laotanud taevad </s> </p>
<p> <s> ja rajanud maa ? </s> </p>
<p> <s> Ignat ei kuule , Ignat mõtleb enesest - </s> </p>
<p> <s> Nagu tall , keda viiakse tappa , </s> </p>
<p> <s> nagu lammas , kes niitjate ees on vait . </s> </p>
<p> <s> Äkki tõstab Ignat pea ja kisendab : </s> </p>
<p> <s> “ Tõmba mind ära , Jehoova , </s> </p>
<p> <s> kurjade inimeste käest , </s> </p>
<p> <s> varja mind vägivaldsete meeste eest ! ” </s> </p>
<p> <s> Uksetahvlisse rohmakalt raiutud luuk avaneb , purjus lõust ja püssitoru vahivad sisse , räme hääl kamandab : </s> </p>
<p> <s> “ Molt ? atj ! </s> <s> Prokljatõje fa ? istõ ! </s> <s> Streljatj buudu ! ” </s> </p>
<p> <s> Ignat vajub kössi , peidab näo põlvedevahesse . </s> </p>
<p> <s> Tema ütleb Ignatile nüüd : </s> </p>
<p> <s> Kes Issandat kardab , see ei karda midagi muud ega lähe araks . </s> </p>
<p> <s> Ignat tõstab pea ja vaatab talle nägelike silmadega otsa . </s> <s> Tõuseb siis püsti , astub temast läbi , pöörab suu du ? ikurna suunas , et langevat tilka püüda . </s> </p>
<p> <s> Tilk ! ja tilk ! ja tilk ! kukub sooja vett Juuli käsivarrele ja sealt rüppe . </s> <s> See on Uljana silmavesi . </s> </p>
<p> <s> Nad istuvad Juuli lesankal valgeks lubjatud poolahju ääres , pea vastu pead . </s> <s> Juuli pisarad kukuvad Uljana roosikirja halati avarasse kaelusesse . </s> </p>
<p> <s> Talle meenub Jeremija - </s> </p>
<p> <s> Naised , õpetage oma tütreile halisemist </s> </p>
<p> <s> ja üksteisele halamist . </s> </p>
<p> <s> Kui pisarad ülekohut peseks , oleks maailm nüüd puhas küll . </s> </p>
<p> <s> “ Kas minu silmakesed teda veel näe-ee-vaaaad ! ” ulub Uljana . </s> </p>
<p> <s> Kisendamisele järgneb nutuvaling nagu äikesemürinale vihmavool . </s> <s> Siis jääb kõik äkki vaiki ja kerget roosilõhna hõljub , see tuleb Uljana halati kaelusest , hommikusest lõhnaõlitupsutusest , mis nüüd Juuli silmaveest kastevärskeks sai . </s> </p>
<p> <s> Sealsamas kargab Uljana püsti , ringutab ja kisendab jälle , paneb pihud poolahju peale ning õõtsutab end selle najal , nagu mõtleks last tooma hakata . </s> </p>
<p> <s> “ Nii noor , nii noor oli minu Nikolai ! </s> <s> Miseest pidi ta nii vara surema-aaa , see minu vanamee-ees ! ” </s> </p>
<p> <s> Valgusolend ütleb ; </s> </p>
<p> <s> Et ta täieliseks sai , on ta natukese ajaga palju aega täitnud . </s> </p>
<p> <s> “ Ehk polegi nad surnud . . . ärme mata enneaegu . . . naine peab viimseni lootma . . . ole ustav surmani . . . ja pärast seda ka veel , ” ütleb Juuli nuuksatuste kaupa . </s> <s> Lause lõpuni saanud , langeb Juuli lesankale kummuli , nagu oleks õnnetuse õudus alles nüüd tema kujutlusse jõudnud . </s> </p>
<p> <s> Fjokla tormab sisse , juuksed sassis ja slõtska ripakil . </s> </p>
<p> <s> “ Hää-daa-aa on meie peale tulnud , õekesed õnne-ee-eetud ! ” halab Fjokla suure häälega ja täiest südamest . </s> </p>
<p> <s> Fjokla Paavel ei olnud teistega turule läinud ega siis ka haarangusse kukkunud , sest Fjokla oli rahakoti peitnud , nõnda et Paavel seda üles ei leidnud ning maha pidi jääma . </s> </p>
<p> <s> Kas nad arvavad nüüd , et mina andsin Ignati ja Nikolai üles ? mõtleb Fjokla . </s> <s> Või et Paavel ? </s> </p>
<p> <s> Nii ülekohtune mõte ajab Fjokla vihale . </s> <s> Fjokla silmad kuivavad ära , kuidas ka pisarat ei pigista . </s> </p>
<p> <s> “ Küll nad kodu tulevad , ega ikka nii ka ei ole , et ilmsüüta inimesed kaovad , kui nad ilmsüüta on , ” ütleb Fjokla . </s> </p>
<p> <s> Sellise kahtlase lohutuse peale pühib Uljana silmad undrukusabaga kuivaks ja ütleb välkuvi silmi : </s> </p>
<p> <s> “ Mis võiks süüks panna minu vanamehele , vahest ehk seda , et lollist pääst haarangusse jäi ! ” </s> </p>
<p> <s> Fjokla mõtleb : </s> </p>
<p> <s> Issand , pane mu suu ette valvur ! </s> <s> Nad arvavad , et ma naabrimeeste süütust ei usu . </s> <s> Aga ma ju usun ! </s> <s> Keel vääratas . </s> </p>
<p> <s> Juuli mõtleb : </s> </p>
<p> <s> Misasja Fjoklal siin kisendada , pangu uks lukku ja olgu õnnelik ! </s> </p>
<p> <s> Uljana mõtleb : </s> </p>
<p> <s> Vahi kus kommunist väljas , või nii ikka ei olevat , et ilmsüüta inimesed kaovad ! </s> </p>
<p> <s> Fjokla mõtleb : </s> </p>
<p> <s> Ma ei saa eluilmas seda ütelust ära kaotada . </s> <s> Seletades läheks veel rohkem umbe . </s> <s> Oh mind õnnetut ! </s> <s> Nii on minuga alati ! </s> </p>
<p> <s> Ja Fjokla pistab hingepõhjast uluma . </s> </p>
<p> <s> Paavel ütleb : </s> </p>
<p> <s> Nagu astumine liivas vana jalgele , </s> </p>
<p> <s> nõnda on latraja naine vaiksele mehele . </s> </p>
<p> <s> Tema ütleb nüüd : </s> </p>
<p> <s> Anna andeks , Fjokla , et sind võõriti mõistsin ja sinu sõnu kümned aastad nagu nuga hinges kandsin , veel Tartuski . </s> </p>
<p> <s> Fjokla ütleb nüüd : </s> </p>
<p> <s> Ma tundsin , et Paavel oleks nagu süüdi , et teiste saatust ei jaga , minu süü tõttu , sest mina peitsin rahakoti , ja hingepõhjas mõtlesin , et oleks hea , kui Ignat ja Nikolai oleksid tegelikult süüdi , siis oleks Paavel nagu süüst prii ja minu peale ei langeks vari mu enese silmis . </s> <s> Sellest mu keelevääratus . </s> <s> Kohtupäeval pean aru tegema sellestki tühjast sõnast , olgu Issand mulle armuline ! </s> </p>
<p> <s> Valgusolend ütleb : </s> </p>
<p> <s> Jumal ei ole oma poega läkitanud maailma , </s> </p>
<p> <s> et ta maailma üle kohut mõistaks , </s> </p>
<p> <s> vaid et maailm tema läbi õndsaks saaks ! </s> </p>
<p> <s> Kes usub temasse , selle üle ei mõisteta kohut , </s> </p>
<p> <s> aga kes ei usu , selle üle on kohus juba mõistetud . </s> </p>
<p> <s> Oooo ! kostab hoone sügavusest paljuhäälne õudusehüüatus , see levib suult suule nagu tuuleiil - ooooo ! </s> <s> Eidekesed löövad risti ette ja halavad kaasa , teadmata , mis ja milleks , see on nende endi õudusetunne , lootuste purunemise hirm , mis teiste inimeste tundetulvaga üheks rümaks ühineb . </s> </p>
<p> <s> Valgusolend ütleb : </s> </p>
<p> <s> Maa ilmutab oma veresüü </s> </p>
<p> <s> ja ei kata enam kinni </s> </p>
<p> <s> neid , kes tema peal on tapetud . </s> </p>
<p> <s> Juuli jalad vaevalt puudutavad kiviplaate , rahvavool kannab teda peaaegu õhus . </s> <s> Oooo ! häälitseb ka Juuli , ise seda märkamata , keegi ei pane kedagi tähele , Juuli on ühises halamises täiesti üksi , ehkki Uljana käekõrval . </s> </p>
<p> <s> Terve Krasnodar on siia kokku jooksnud halama : </s> </p>
<p> <s> Jehoova , too tagasi meie vangid </s> </p>
<p> <s> nagu veeojad lõunamaalt ! </s> </p>
<p> <s> Valgusolend ütleb : </s> </p>
<p> <s> Vaata , rahvad on otsegu tilk ämbris </s> </p>
<p> <s> ja neid peetakse kübemeks </s> </p>
<p> <s> kaalukaussidel ! </s> </p>
<p> <s> Saksa ohvitser seisab linnasauna leiliruumis ja seletab uutele ja uutele hulkadele : </s> </p>
<p> <s> “ Gaasiahjud . </s> <s> Gaasikambrid . </s> <s> Teie kommunistid põletasid siin inimesi . ” </s> </p>
<p> <s> Kõrge vanaeidehääl võtab üles Jeremija nutulaulu : </s> </p>
<p> <s> Surm on tulnud sisse meie akendest , </s> </p>
<p> <s> ta on meie suurisse kivihooneisse tulnud , </s> </p>
<p> <s> kaotama mängivaid lapsi uulitsalt </s> </p>
<p> <s> ja noori mehi turgudelt . </s> </p>
<p> <s> Nutukoori ninanuuskamise kahin vastab eidehäälele . </s> </p>
<p> <s> Juuli mõtleb : </s> </p>
<p> <s> Zoja ma matsin ja tean , kus teda leinata . </s> <s> Kus on Ignati ihu ja kus peaksin teda leinama , kas pean teda leinama igavesti nagu surnut või ootama igavesti kui elavat ? </s> <s> Zoja suri pääpõlendikku , millesse suri Ignat või kas ta ülepea surnud on ? </s> </p>
<p> <s> Ignati hääl ütleb : </s> </p>
<p> <s> Kui ma langen , </s> </p>
<p> <s> siis ma tõusen üles ; </s> </p>
<p> <s> kui ma istun pimeduses , </s> </p>
<p> <s> siis on Jehoova mulle valguseks . </s> </p>
<p> <s> Tema ütleb : </s> </p>
<p> <s> Ignat , Ignat , ma olen silmad tühjaks nutnud sinu süütust uskudes ja ma olen põlved lamedaks põlvitanud sulle palvet tehes . </s> </p>
<p> <s> Ignati hääl ütleb : </s> </p>
<p> <s> Hea naise mees on õnnis </s> </p>
<p> <s> ja ta päevade arv on kahekordne . </s> </p>
<p> <s> Tema ütleb : </s> </p>
<p> <s> Ma olen sulle olnud ustav surmani . </s> <s> Aga selles olen süüdi , Ignat , et ma ei ole jaksanud andeks anda sinu piinajatele . </s> <s> Aastakümneid , aastakümneid olen kandnud andeksandmatust kui iseenda piina . </s> </p>
<p> <s> Valgusolend ütleb : </s> </p>
<p> <s> Taevad haihtuvad suitsuna </s> </p>
<p> <s> ja maa kulub kui kuub , </s> </p>
<p> <s> selle elanikud surevad otsegu sääsed ! </s> </p>
<p> <s> Aga Jehoova õnnistus jääb igavesti </s> </p>
<p> <s> ja tema õiglus ei lõpe mitte ! </s> </p>
<p> <s> Tema ütleb : </s> </p>
<p> <s> Kes olen mina , inimene , olgu ihus või ihust väljas , ikka ainult väeti inimene , kes olen mina , et ma karistust ei usu Looja hooleks ! </s> <s> Kes ma olen , ülbe , et olen unustanud , mis on öeldud - ärge mõistke kohut , et teie peale kohut ei mõistetaks ! </s> </p>
<p> <s> Valgusolend naeratab ja ütleb : </s> </p>
<p> <s> Ära karda , sest sul ei ole vaja häbeneda , </s> </p>
<p> <s> ja ära tunne piinlikkust , </s> </p>
<p> <s> sest sa ei jää häbisse , </s> </p>
<p> <s> vaid unusta ära oma nooreea häbi </s> </p>
<p> <s> ja ära meenuta enam oma lesepõlve teotust . </s> </p>
<p> <s> Soe hälliv valgus on tema ümber kui küps rukkiväli keskpäeva päikses , millest silm üle ei ulata . </s> <s> Ta on nagu äranutnud laps , kes uinub mamma süles , andeks andnud ja andeks saanud . </s> </p>
<p> <s> Ma unustan ära , mis on taga , </s> </p>
<p> <s> ja sirutun sinnapoole , mis on ees , mõtleb tema ja küsib : </s> </p>
<p> <s> Mamma , mis mind ootab ? </s> </p>
<p> <s> Seesama . </s> <s> Oma ihuelust õppimine , Juuli . </s> </p>
<p> <s> Kui kaua , mamma ? </s> </p>
<p> <s> Kokku nelikümmend päeva . </s> </p>
<p> <s> Seda sa juba ütlesid . </s> <s> Aga siis ? </s> </p>
<p> <s> Siis ? </s> <s> Kuidas kellelegi . </s> </p>
<p> <s> Kuidas mulle ? </s> </p>
<p> <s> Saad hingehoidjaks . </s> </p>
<p> <s> Hingehoidjaks ? </s> </p>
<p> <s> Kaitseingliks . </s> </p>
<p> <s> Kellele ? </s> </p>
<p> <s> Zojale . </s> </p>
<p> <s> Minu oma Zojale ? ! </s> </p>
<p> <s> Ei , ühele teisele . </s> <s> Kui ta sünnib , siis . </s> <s> See Zoja on juba olemas oma ihus , kuid sünnitunnelist läbi minemata . </s> <s> Sul tuleb tema sünniväravatesse vastu minna . </s> </p>
<p> <s> Kas ma saan tolle Zoja teenijaks ? </s> </p>
<p> <s> Eks inglid ole kõik teenijad vaimud , läkitatud abistama neid , kes õndsuse pärivad . </s> </p>
<p> <s> Ja kui see Zoja on õndsuse pärinud ? </s> </p>
<p> <s> Siis saab temastki ingel , kellegi teenija vaim . </s> </p>
<p> <s> Selleks saada õndsaks , et hakata teenijaks vaimuks ? </s> </p>
<p> <s> Meenuta - Jeesus ütles : Eks mina olen teie seas nagu see , kes teenib . </s> </p>
<p> <s> Siis olen minagi õnnis ? </s> <s> Saan ingliks ? </s> </p>
<p> <s> Saad . </s> </p>
<p> <s> Kas ma saan ? </s> </p>
<p> <s> Kui sa usud . </s> </p>
<p> <s> Tahan uskuda ! </s> </p>
<p> <s> Valgusolend naeratab ja ütleb : </s> </p>
<p> <s> Sündigu sulle su uskumist mööda . </s> </p>
<p> <s> Tema küsib jälle : </s> </p>
<p> <s> Aga mamma ! </s> <s> Kas minul ei olnud kaitseinglit ? </s> </p>
<p> <s> Mis sa siis arvad ! </s> <s> Kas sa vahest ei tundnud ? </s> </p>
<p> <s> Tundsin ! </s> <s> Aga ei teadnud . </s> </p>
<p> <s> Millest sa tundsid ? </s> </p>
<p> <s> Mõni rumalus jäi tegemata . </s> <s> Keski pani käe ette . </s> </p>
<p> <s> Tema ! </s> </p>
<p> <s> Kus ta on ? </s> </p>
<p> <s> Vaikus . </s> </p>
<p> <s> Siis vihurituule hääl . </s> </p>
<p> <s> Kollases kirkuses hakkab üks sinine täpike pöörlema , nööpnõelapea suuru täpike , pöörleb ja pöörleb , kuni pöörleb end rõhknaelapea suuruseks . </s> </p>
<p> <s> Mina olen . </s> </p>
<p> <s> Kes sa oled ? </s> </p>
<p> <s> Sinu kaitseingel . </s> </p>
<p> <s> Aga kes ? </s> <s> Ilmuta ennast ! </s> </p>
<p> <s> Mitte enne kui sinu õpiaeg möödas . </s> <s> Aga siis sa ei tunne mind ära , sest sa ei tarvita mind enam . </s> </p>
<p> <s> Ole kes oled , ma tänan sind , sa oled mind heaste hoidnud . </s> <s> Ja anna mulle andeks minu ilmmõistuseta rumalused . </s> </p>
<p> <s> Sa oled hästiloodud laps ja saanud hea hinge . </s> <s> Täna oma Loojat nüüd ja igavesti . </s> <s> Meeletule on õpetus kui jalarauad jalgade ümber ja kui käerauad parema käe ümber . </s> <s> Aga sinule mitte , sinuga oli mul kerge käia . </s> <s> Salajasi asju ei saa ju ära tunda , sest need tuleb vaikselt ära mõista . </s> <s> Jää Jumalaga . </s> </p>
<p> <s> Kuidas saan sulle su armuhoole tasuda ? </s> </p>
<p> <s> Zojale . </s> </p>
<p> <s> Rõhknaelapea hakkab teisipidi pöörlema , pöörleb ja pöörleb tuulevihuri helis , kuni temast saab nööpnõelapea , ei , trükimustapunkt , eimiski , mis kaob eikuskile . </s> </p>
<p> <s> Kes too Zoja on , kas Hermine sarnane ? </s> </p>
<p> <s> Ta on katusekambris . </s> </p>
<p> <s> Keegi võõras naine istub päevi näinud kiiktoolis , juuksepahmakas õlgadel laiali nagu põlev põõsas . </s> <s> Naine koob , naine on väikse silmanägemisega , kuid häbeneb prille kanda - kudumistöö on silme ligi tõstetud . </s> </p>
<p> <s> Naine koob titejakikest . </s> </p>
<p> <s> Sinist . </s> </p>
<p> <s> Aga Zoja on tema sees nagu soe timbusai siidrätikus . </s> </p>
<p> <s> Naine laseb töö vahetevahel rüppe , vaatab enesesse ja naeratab . </s> <s> Tõstab siis kudumi silme ligi , loeb pominal silmi , nagu loendaks õnnistatud nädalaid . </s> </p>
<p> <s> Ma ootan sind , Zojake , ütleb tema neile . </s> </p>
<p> <s> Ta on häärberis . </s> </p>
<p> <s> Hermine naeratab õndsalt , viskab käed üle pea , sirutab varbad üle voodijalutsi nagu see , kes magusast unenäost veel magusamasse hommikusse tohib astuda . </s> </p>
<p> <s> Valgusolend naeratab ja ütleb : </s> </p>
<p> <s> Voodi on sirutuseks lühike </s> </p>
<p> <s> ja vaip katteks kitsas . </s> </p>
<p> <s> Seda Hermine märkab ka ise , et neitsivoodi äkki , üle öö liig ahtakeseks saanud . </s> </p>
<p> <s> Juuli , nähes preileid ärganud olevat , lükkab öökatted kõrvale , teeb aknad lahti , võtab siis jaapani tikanditega sirmi tagant pesukausi ja veekannu : badetsimmerit esmaspäeval ei köeta . </s> </p>
<p> <s> Pesukauss on valgest portselanist taevassiniste muinasjutulilledega ja paradiisilindudega ning kann on selle paariline . </s> </p>
<p> <s> “ Kas tead , Julchen , ma nägin teda jälle unes ! ” ütleb Hermine , naeratades enesesse . </s> </p>
<p> <s> “ Ma loodan , preilid nägid kaunist und . ” </s> </p>
<p> <s> “ Ah ! </s> <s> Oh ! </s> <s> Kaunist küll , aga ma arvan , et mu mamma arvaks , et see kõik ei olnud just väga sünnis . </s> <s> Aga see oli ju unes , Julie , saad sa aru , see oli paljalt unes ! ” </s> </p>
<p> <s> “ Jumal annab oma armsatele unes , ” ütleb Juuli . </s> </p>
<p> <s> “ Arvad sa , et see oli Jumalast ? ” küsib Hermine ja jääb teda käsipõsakil silmitsema . </s> </p>
<p> <s> “ Kellest siis veel , mu käskija ? ” ütleb Juuli . </s> </p>
<p> <s> “ Noh , siis ma lähengi talle mehele ! ” hõiskab Hermine , hüpates voodist kui valge tennispall . </s> </p>
<p> <s> Valus tuksatus lõikab Juuli südamesse . </s> <s> Mind jäetakse maha nagu see pesukauss ja käterätik , nagu see lühikeseks jäänud voodi . </s> <s> Samas sõitleb ennast . </s> </p>
<p> <s> “ Mis sa sellest arvad , Julie ? ” küsib Hermine kelmikalt ja sirutab käe veejoa alla kui lapsuke . </s> </p>
<p> <s> Juuli käsi värahtab , kui ta vett valab ja teise käega käterätikut valmis hoiab . </s> </p>
<p> <s> “ Juuli on aind toatüdrek , preilid Hermine . ” </s> </p>
<p> <s> “ Aga noh , kui sa oleksid näituseks minu sõbranna , Julie , kui sa oleksid minu paar-kolm aastat vanem sõbranna ? ” kiusab Hermine . </s> </p>
<p> <s> “ Talutüdrek ei passi preilitele sõbraanaks , pai Hemine-preilid . </s> <s> Mis seltsimist oleks savikruugil tsukrutoosiga ! ” </s> </p>
<p> <s> “ Noo ! </s> <s> Too siis mulle üks savikruus ja ma valan hommikulauas suhkrutopsi sinna ümber , saad näha ! </s> <s> Tänapäev ! ” </s> </p>
<p> <s> Valgusolend naeratab ja ütleb : </s> </p>
<p> <s> Üks inimene ei ole Issandale armsam kui teine . </s> </p>
<p> <s> Hermine nipsab Juulile seebivett pilduda ja kiljub , nagu oleks ise märjaks saanud . </s> <s> Tema luikvalge õrn ihu kumab ja kuumab läbi valgest musliinist öösärgi . </s> </p>
<p> <s> Oh Hermine , kus sinu kondikesed küll puhkavad , mõtleb tema . </s> </p>
<p> <s> Ta seisab lagedas stepis . </s> </p>
<p> <s> Nii kaugele kui inimsilm ulataks , pole muud kui paljas tühi põlenud maa . </s> <s> Tuul rudjub harvu kulurohukõrsi , nagu silitaks raugajuukseid , nõnda et need hellitaja peo alt kangekaelselt jälle püsti rühivad . </s> </p>
<p> <s> Tasases maas on üks lahmakas nelja kanti lohk , ei muud . </s> <s> Seal , vaevalt seitsme jala sügavuses nad ongi , Hermine-preilid , ihuväel , ei ainsat hilpu ümber , sest noodki räbalad kõlbasid veel kellelegi , olid veel liiga head . </s> <s> Hermine lamab , ise hambutu neljakümneaastane vanaeit , ühel käel ihualasti mustlasmoor , teisel verest paakas särgis kohalik karjapoiss , all sorakil vuntsidega krimmi tatarlane , peal kiilaspäine volga sakslane . </s> <s> Neid oli laotud nagu tooreid kasehalge , nii tihedalt kui läks ja nii palju kui mahtus . </s> </p>
<p> <s> Tema ütleb : </s> </p>
<p> <s> Ja sa ei teagi , et oled vilets ja armetu </s> </p>
<p> <s> ja vaene ja pime ja alasti . </s> </p>
<p> <s> Valgusolend ütleb : </s> </p>
<p> <s> Nuta surnu pärast , sest valgus on tal kustunud , ja nuta jõleda pärast , sest mõistus on tal kadunud . </s> <s> Vähemini nuta surnu pärast , sest ta hingab , aga jõleda elu on pahem kui surm . </s> <s> Leinamine surnu pärast kestab seitse päeva , aga jõleda ja jumalakartmatu pärast tema elu aja . </s> </p>
<p> <s> Tema ütleb : </s> </p>
<p> <s> Ma olen silmad kuivaks nutnud otsekui kõrbe kaevud ja südame pehmeks saanud otsekui mulluse sügisjooniku , aga kurjus jäi vääramata . </s> </p>
<p> <s> Valgusolend naeratab ja ütleb : </s> </p>
<p> <s> Sa oled ise puhtaks saanud . </s> </p>
<p> <s> Hermine kaitsevaim ütleb : </s> </p>
<p> <s> Põrm saab jälle mullasse , </s> </p>
<p> <s> nõnda kui ta on olnud , </s> </p>
<p> <s> ja vaim läheb Jumala juurde , </s> </p>
<p> <s> kes tema on andnud . </s> </p>
<p> <s> See imeline , imeline valgus , pehme nagu pinde haavale , soe nagu villane sokk väsinud jalale , kirgas nagu mägestikupäike tuhmunud silmale . </s> <s> See imeline , imeline muusika , õrn nagu mamma ainuline hääl , kirglik nagu Ignati sosin suveöös , hell nagu Zojakese salaja pai . </s> </p>
<p> <s> Kui saaks jäädagi , kui saaks ollagi , kui saaks unustadagi . </s> </p>
<p> <s> Valgusolend naeratab ja ütleb : </s> </p>
<p> <s> Kes võib üles arvata mere liiva ja vihma piisad ja igavese elu päevad ? </s> </p>
<p> <s> Jälle see harfi hääl - süütu kui hommik kastemärjas rohus . </s> </p>
<p> <s> Ta on Vändras . </s> </p>
<p> <s> Päike pistab nina maa veere varjust välja rohukõrsi äratama . </s> <s> Kõrred kehitavad end , sirutavad südamelehti , võililled ajavad silmad rattaks , need , keda päiksekiir pistandtara lippide vahelt ulatab lõua alt kõditama , seevastu need , kes taralipi varju alla jäävad , ringutavad alles . </s> </p>
<p> <s> Salkus plika , juuksed plettimata , lendab läbi heina , kastevarred peksavad vastu paljaid põlvi . </s> <s> Äkki jääb lapseke jahmatuses seisma Looja ime ees - üle öö on sündinud kuldkollane väli , koplitäis päikeserattaid , kes alles eile igavad rohelised nupud olid ! </s> </p>
<p> <s> Lydia Emilie Florentine , väike Koidula ! tunneb tema ära . </s> </p>
<p> <s> Issand , sa oled andnud , et ma enese teadmata olen seda aiaäärset tänavat lapsepõlv läbi käinud , ütleb tema nüüd . </s> <s> Kasteheinad peksid vastu minugi paljaid põlvi . </s> <s> Seesama vaim on puutunud mind ja teda . </s> </p>
<p> <s> Valgusolend naeratab ja ütleb : </s> </p>
<p> <s> Sellel , kel oli palju , ei olnud ülearu , </s> </p>
<p> <s> ja kel oli pisut , ei olnud puudust . </s> </p>
<p> <s> Lydia seisab suurtoas nurgas . </s> </p>
<p> <s> Lydia seisab sõrmeküünega seina näkitsedes ja mamma Annette Juliana Emilie riidleb ja paugub saksa keeli nagu paha ilm : laps läinud kammimata ja pesemata teiste inimeste silma alla - nagu mõni matsilaps ! </s> </p>
<p> <s> Lydia seisab nurgas , silm pildumas sädemeid . </s> </p>
<p> <s> Oota aga , kui vaid papa tuleb ! mõtleb Lydia kiuste maakeeli . </s> </p>
<p> <s> Aga tema näeb - Lydia papa on alles naimata , alles papaks tõusmata , alles uduhabemene . </s> </p>
<p> <s> Tähistaeva sinine valgus tiniseb külmalt ja kõrgelt , reejalaste rudin kostab nagu kartulijahu hääl perenaise näppude vahelt , kui selle häädust katsutakse enne mustikasupitegu . </s> </p>
<p> <s> Kimli ja võigu suukarvad on härmas ja rinnuse ilunaastud helgivad kuuvalgel hõberahadena . </s> </p>
<p> <s> Üks võõras härrastemaja põleb tuledes kui jõulupuu , nagu kutsuv soojalubadus karges pakaseõhtus . </s> </p>
<p> <s> Tõld lendab läbi auhoovi paraadtrepi ette . </s> <s> Nad raputavad ülevammused ja reisivaibad üks kutsaripukki ja teine tõlda ning lähevad häärberisse seadsal kombel - pastor Karl Körber peatrepist , Johann Voldemar köögiuksest . </s> </p>
<p> <s> Köögis paitavad rammusad toidulõhnad tulijat . </s> <s> Naerusuised saikohevad mamslid tõstavad Johann Voldemarile ette head ja paremat - sihuke mõnus poisu see kirikisanda kutsar ! </s> <s> Tagatipuks seisab Johann Voldemari ees lilleservaline taldrik mannapudru saarega mustikasupi meres . </s> </p>
<p> <s> Enne kui Johann jõuab suu mustaks teha , avaneb uks saksapoolele ja parunihärra enda toatüdruk tõmbab külalise kutsarit sõrmega lähemale . </s> </p>
<p> <s> Johann Voldemar püüab otsale saada , mis juhtuma hakkab , kuid toanäitsik vaid edvistab ja itsitab - sihuke peen saksapoolne härra ju ! - ja tuiskab teenäitajana läbi tubade . </s> </p>
<p> <s> Saalis põlevad sajad küünlad - kandelaabrites , lühtrites , küünlajalgades , laes , laual , põrandal , aknalaudadel . </s> <s> Heljub magusaid aroome lõhnaõlidest ja hästi pestud inimestest , sahiseb siidi ja brokaati . </s> <s> Johann Voldemar kohmetab , teeb kraapsu nagu koolipoiss . </s> </p>
<p> <s> “ See mu kutsar ongi , ” ütleb Karl Körber ja köhatab kuivalt . </s> </p>
<p> <s> “ Pai Johann Voldemar , kas sa ei musitseeriks pisut , minu enda käed on külmast kohmas ja hääl kähe , ” ütleb Karl Körber . </s> </p>
<p> <s> On siis nii või ei ole , mõtleb Johann Voldemar . </s> <s> Tahab pastor Körber ilmarahvale kiidelda , mis ta mulle õpetanud on ? </s> <s> Tahab ta mulle võimaluse anda , teed sillutada ? </s> </p>
<p> <s> Saal vakatab , oleks kuulda nõela kukkumistki , saati siis veel Johann Voldemari kutsarisaabaste käginat . </s> </p>
<p> <s> Aga Johann Voldemar küsib laitmatus saksa keeles , mida härrased eelistaksid kuulata , ja sirutab siis oma ärevusest kuumavad sõrmed klaveri klahvidelt jahutust otsima . </s> </p>
<p> <s> Üks kui teine preilitest tõstab uudishimuliku pilgu - sihuke peen härra , kahju et matsisoost . </s> </p>
<p> <s> Valgusolend naeratab ja ütleb : </s> </p>
<p> <s> Kes ei armasta venda , keda ta on näinud , </s> </p>
<p> <s> ei või armastada Jumalat , keda ta ei ole näinud . </s> </p>
<p> <s> Kostab klaverimängu , nagu mängiks keegi su oma hingekeeltel , vaiksest palvusest tõuseb hääl tormituuleks . </s> </p>
<p> <s> Sinine valgus läheb sinilillaks , sinililla punalillaks , punalilla punaseks , punane punasemaks ja punasemaks . </s> </p>
<p> <s> Vana-Vändra koolimaja põleb ! </s> </p>
<p> <s> Torm kangutab katust , elusad leegid kargavad sarikate vahelt vabadusse . </s> <s> Tuul pühib leegi selle jalalt , tuul rullib ja keerab tulelonte kõikipidi , tuul virutab põleva tuki alla põuast kõrbenud õuerohtu , lükkab siis tulukest piki lainetavaid kõrrepäid edasi nagu hõõguvat kera , kuni see moonaka hüti ka veel läidab . </s> </p>
<p> <s> Tuul möirgab ja tuli ulvab , need möirgavad ja ulvavad teineteise uhal , teineteist õhutades . </s> <s> Koolimaja ja moonakamaja pragisevad võidu , et näis kumb enne kokku kukub . </s> </p>
<p> <s> Alevirahvas on laata jooksmas , läbi marutormi trügimas . </s> <s> Mõisahärra von Ditmar tõttab , külg ees , ja mõlemad pihud hoiavad kuuehõlmu koomal , see ähvardab iga hetk seljast lennata . </s> <s> On siis härral meelevalda õnnetuse peatamiseks ? </s> <s> Vahest loodab härra oma olemasoluga südameid kinnitada , ei muud ? </s> </p>
<p> <s> Pastor Sokolovsky seevastu hakkab vanematest alevipoistest ketti korraldama , et veepangesid käest kätte anda . </s> <s> Midagi peab ju katsuma teha , olgugi see silmnähtavalt tühi töö . </s> </p>
<p> <s> Koolimaja põleb nagu takukoonal . </s> </p>
<p> <s> Tuli hõiskab ja tantsib , torm undab ja ulvab . </s> <s> Lendab tahma ja sädemeid , puuoksi ja risu ja katusetükke , pesunöörilt rebitud särke ja pükse , veereb aiateibast kistud lüpsikuid ja kurnalappe nagu peata kanu . </s> </p>
<p> <s> Mamma seisab pisut eemamal ja nutab suure häälega . </s> </p>
<p> <s> “ Kus ma nüid sügise lähan , ” nutab mamma . “ Ma jäängi nüid rumalaks , kes mind tahab , ma jään vanatüdrekuks . ” </s> </p>
<p> <s> “ Küll kolitaks muiale , vast minu vanasse koolitarre , ära nuta , ei keski tooperast kooli kinni pane , ” lohutab mammamamma ja võtab mamma oma siilu alla , otsekui oleks kanaema . </s> </p>
<p> <s> Mammamamma räägib kõrgel üleval , mamma on madalas väike , tuul viib mammamamma sõnad minekut , aga mammal on hea julge mammamamma siilu all . </s> <s> Küll mammamamma kõik korraldab , usub mamma . </s> </p>
<p> <s> Mölder vaatab , kuidas üks kui pikk õngeritv ja üks kui õlekõrreke suistepühal kahjutule ääres külmetavad . </s> <s> Nemad on teineteise kaenlas , aga koolmeister on puhta paljaks põlenud ! </s> </p>
<p> <s> Mölder võtab kuue seljast ja pakub koolmeistrile . </s> </p>
<p> <s> “ Säh võta , sa oled vist nüid üsna ilma , ” ütleb mölder . </s> </p>
<p> <s> “ Nüid jääd isi ilma , ” tõrjub koolmeister . </s> </p>
<p> <s> “ Mul on kodu vest veel , sul ei ole kodugi , ” ütleb mölder ja paneb kuue koolmeistri õlgadele . </s> </p>
<p> <s> Valgusolend naeratab ja ütleb : </s> </p>
<p> <s> Igaüks andku nõnda , kuidas süda kutsub , mitte kurva meelega ega sunniviisil , sest Jumal armastab rõõmsat andjat . </s> </p>
<p> <s> Tuul lükkab leeke jalalt lahti , puhub nagu surnuks , aga teine või seesama leek kargab õhinal siitsamast või teisest kohast ja lahvatab himukalt , nagu naeraks lükkajat . </s> </p>
<p> <s> Äkisti võtab suur kõiv tuld , leek ronib mööda rippoksi üles osavalt kui orav , nagu ruuge lehviva sabaga orav lendab leek alt üles kõivu latva , nii et noored , veel vaigused lehed tõmbuvad lendaja kannul mustaks känkraks . </s> </p>
<p> <s> “ Kui kutsuks õige koolmeistre meile , meil tagakammer tühi üsna , seenimaani kui koolmeister miskit seadsamat leiab , ” ütleb mammamamma äkki . </s> </p>
<p> <s> “ Ma pelgan , ma olen kõva pääga tüdrek olnd ja , ” ütleb mamma . </s> </p>
<p> <s> “ Ei tost ole kedagit . </s> <s> Pää võib kõva olla , kui süda aga pehme on , ” ütleb mammamamma . </s> </p>
<p> <s> Temal on hea soe siin sada aastat vana tulekahju ääres . </s> </p>
<p> <s> Kevadesoe . </s> </p>
<p> <s> Päike paistab palavasti , nagu oleks tali igaveseks läbi , ja ükski puuoks ei liigu , need hautavad pungi lahti . </s> <s> Koguni valged pilved , suvepilvede sarnased , seisavad paigas nagu laevad Pärnu sadamas . </s> </p>
<p> <s> Ilmpikk pidulik rongikäik hakkab kurttummade kooli juurest tulema , kümned seltsilipud pea kohal tuuleõhu puudusel närtsus nagu puhkava liblika tiivad . </s> <s> Mõni poisim mees püüab lipuvarrast lehvitada , et lipuliblikas oma ilu näitaks - selge siid ja naistel käsitsi välja õmmeldud . </s> </p>
<p> <s> Vaskpillid mürtsuvad , päike mängib tuuba laias lehtris ja pritsimeeste kuldnöpsidel . </s> <s> Kas võib vabadusepühaks ilusamat päeva välja mõelda kui see lehekuu esimene hommik 1917 ! </s> </p>
<p> <s> Nad on kõik kaasas - Marie ja Juuli ja mamma ning papa ja Volli muidugi kõigepealt kui rahvamehed . </s> <s> Volli on näiteseltskonnaga , Marie laulukooriga , papa ja mamma kogudusega . </s> <s> Juuli kõnnib ja lippab rongikäigu kõrval , otsekui käiks rongikäigus ja samas ei käiks ka , hoiab kord Marie , kord mamma ja papa , kord Volli lähikonda . </s> <s> Juuli on täna nende kirju krantsi ametis , ka see laseb tavaliselt pere liikmete vahet edasi-tagasi , sest krantsi meelest ei seisa pere muidu koos . </s> </p>
<p> <s> Koidikust peale , ei juba pool nädalat käib neil kodus igavene närveldamine . </s> <s> Mamma leiab enda paksu olevat , pluuse ei mahu selga , tuleb üles harutada ja järgi lasta , Vollil on ülikonna püksid torus ja plekke täis , ning Mariel ei ole üldse midagi selga panna . </s> </p>
<p> <s> Õige madin läheb lahti hommikul . </s> <s> Tehakse tuli päris niisama muidu pliidi alla , et pressrauda süsi saada , ja siis veel teistki korda , et juuksekrussimise tange tuliseks ajada . </s> </p>
<p> <s> Parajasti kui Juuli on tangid kuumaks saanud ja harude vahel Päevalehte katsub , kas on paras või kärsatab , tuleb Volli oma hädaga - vestinöps eest ja kadunud ! </s> <s> Kuni seda tõugu nööp ja niit ja nõel saab leitud ning nööp ette aetud , on lokitangid muidugi jahtunud ja sütesilmgi lõukas kustunud . </s> <s> Kus sa nüüd lähed , pool pead krässus nagu lambal ja pool sorakas nagu pikakarvalisel krantsil . </s> </p>
<p> <s> “ Tee nüid tuli alla , kõik sinu pärast ! ” ütleb Juuli . </s> </p>
<p> <s> “ Tuletegu naiste töö ! ” ütleb Volli , läheb ära peegli ette ennast vahtima ja mukkima . </s> <s> Volli pelgab ju oma noort pruuti . </s> </p>
<p> <s> “ Pai tüdrek , pressi minu püksa ka , ” ütleb papa . </s> </p>
<p> <s> “ Hää küll , aga kas sina lokid minu ära , ” ütleb Juuli . </s> </p>
<p> <s> “ Sa ilus ilma lambapäätagi , ” ütleb papa . </s> </p>
<p> <s> “ Papa oleks kohe võind lokkis pääga lapse teha , aga ei raatsind või ei olnd aega , ” irvitab Volli , ja ütleb veel juurde : “ Puudulikku ei saa täiendada . ” </s> </p>
<p> <s> “ Vai pühakirja solkima kallil pühal ! ” saab mamma nagu pahaseks , aga jätab selle . </s> <s> Pole õige päev riidlemiseks . </s> </p>
<p> <s> Ma ei saanud tookord aru , kuskohtas see piiblis seisab , et puudulikku ei saa täiendada , mõtleb tema nüüd . </s> </p>
<p> <s> Mamma hääl ütleb : </s> </p>
<p> <s> Seda ütleb Koguja . </s> </p>
<p> <s> Rongikäik jõuab haridusseltsi maja ette , hakkab ennast uksest sisse kerima . </s> <s> Kerib ja kerib ja kerib ja siis on lõpp - muist voolab jälle tagasi , sest seltsi saal ei paisu mitte ja koridori ei kuule sedagi , mis välja kostab , kui aknad pärani lükatakse . </s> </p>
<p> <s> Platsile jääb aruta palju rahvast ja mõned lipudki veel . </s> <s> Oma tuhat pead on küll tihedalt koos seismas ja ime ootamisel pidulikult vakka . </s> <s> Kas meid on siin Vändra kandis tõesti nii palju , kas siis meie oleme nii perekad siin suurte metsade ja soode taga , kus kevadeti kaotavad teed põhja alt , nii et välisilma tuuleõhkki pärale ei jõua ! </s> </p>
<p> <s> Saalist kostab marulist käteplaginat . </s> <s> Nüüd tehakse rõdu uks lahti ja õhetav pritsimeeste pealik lükatakse rõdule oma kõnet kordama , et õuerahvaski pühendatud saaks . </s> </p>
<p> <s> Pealik on kuldsuu ja sõnadki on pealikul kuldsed . </s> <s> Pealik ütleb selgelt ja kõvasti ja kõrgelt nagu kantslist alla need mõtted , mis igamehe südamesopis ju ammugi idu ajavad . </s> </p>
<p> <s> Priius ! </s> <s> Rippumatus ! </s> <s> Enesemääramine ! </s> <s> Omas meelevallas ! </s> </p>
<p> <s> Rahvas all hõiskab ja plaksutab , ülal saalis hõisatakse ja plaksutatakse juba teisele kõnemehele , kes ka varsti rõdu peale ilmub , et allrahvaski võiks pihud tuliseks peksta . </s> </p>
<p> <s> Juuligi plaksutab kogu südamest , isegi siis polnud ta nii ennastunustavalt plaksutanud , kui jõumees Lurich Vana-Vändra vallamajas värvijameister Stefaniga rinnad kokku pani . </s> <s> Tookord oli Volli nagu arust ära läinud , aga Juuli oli midagi üheksa aastane olnud , mis Juulike teadis . </s> </p>
<p> <s> Üha uued ja uued kõnemehed ütlevad üha uuesti ja uuesti : </s> </p>
<p> <s> Vabadus ! </s> <s> Rippumatus ! </s> <s> Priius ! </s> <s> Oma maa ! </s> <s> Oma riik ! </s> </p>
<p> <s> Valgusolend naeratab ja ütleb : </s> </p>
<p> <s> See on päev , mille Jehoova on teinud , </s> </p>
<p> <s> ilutsegem ja rõõmustagem temast ! </s> </p>
<p> <s> Vaimustus kerkib haripunkti , ei saa harjalgi pidama , kerkib ja kerkib väljakannatamatusse kõrgusse , lausa pilvedesse , tõuseb pealepoole pilvi . </s> <s> Joovastatud inimesed kaelustavad üksteist , vingamehed lepivad hardunult ainsa sõnata ära , hõiskav laps leiab ema , juubeldav õde venna . </s> <s> Kui ilusad on inimesed ümberringi , kõik need võõradki mehed ja naised Orikülast ja Võidulast , Lellelt ja Kärust ja Rõusalt ja Suurejõelt või kust ilma äärest . </s> <s> Kui ilusad vaimustusetuhinas , kui rõõmsad kokkukuuluvuses ! </s> </p>
<p> <s> Valgusolend ütleb : </s> </p>
<p> <s> Kui sa oled kutsutud orjana , siis ära hooli sellest . </s> <s> Aga kui sa võid vabaks saada , siis kasuta pigem seda . </s> </p>
<p> <s> Inimesed hingavad ühes rütmis , selg sirgu , rind kummis , teevad ühesarnaseid liigutusi , tundetulv nende nägudes on üsna seesama . </s> <s> Mis võiks olla nüüd veel võimatu - ei miski ! </s> </p>
<p> <s> Pilt muutub . </s> </p>
<p> <s> See on seesama rahvas , aga hoopis teine , teisiti riides , teisiti meelestatud . </s> <s> Vaimustus on mõne kuuga lörtsi jooksnud nagu õhk nõelaga torgatud õhupallist . </s> </p>
<p> <s> “ Seda oligi karta , ” ütleb papa mammale . “ Kas siis eestlane saab miskit ühemeeles lõpuni aetud . </s> <s> Hea et meie peres pole rikkust kiskelda . ” </s> </p>
<p> <s> “ Meil pole kiskujaid kah , ” ütleb mamma . </s> </p>
<p> <s> “ Ära ole nii kindel kedagist , ” ütleb papa . “ Rikkus rikub . ” </s> </p>
<p> <s> “ Vaesus rikub niisamati , ” ütleb mamma . “ Keda rikkuda saab . ” </s> </p>
<p> <s> Tema näeb nüüd : see on seesama maja , seesama haridusseltsi saal ja koridorid , aga rahvas on kahes lehes , kahes jaos - maatamehed peavad koosolekut teises ruumis ja maaga mehed teises , enam ei sünni nad ühte , nende vahel on läbikuuldamatu sein , pilgutungimatu müür , ületamatu seisusevahe , vend seisab venna vastu . </s> </p>
<p> <s> Tema meenutab : </s> </p>
<p> <s> Samast suust lähtuvad tänu ja sajatus . </s> </p>
<p> <s> Keelt ei suuda ükski inimene talitseda , </s> </p>
<p> <s> seda rahutumat pahategijat , täis surmavat mürki . </s> </p>
<p> <s> Pilte näidatakse kiiresti , värvid vahelduvad . </s> </p>
<p> <s> Töörahva nõukogu istub kärekülmal jaanuarihommikul 1918 Vändra vallamajas . </s> <s> Pead laua kohal kobaras , pannakse punalipulist polku kokku , irvitatakse peremeeste ja rahvameeste üle . </s> </p>
<p> <s> Valgusolend ütleb : </s> </p>
<p> <s> Kolme asja all väriseb maa , </s> </p>
<p> <s> jah , nelja all , mida see ei suuda taluda : </s> </p>
<p> <s> sulase all , kui ta saab kuningaks , </s> </p>
<p> <s> ja jõleda all , kui tal on külluses leiba , </s> </p>
<p> <s> vihatud naise all , kui ta saab mehele , </s> </p>
<p> <s> ja ümmardaja all , kui ta kõrvale tõrjub oma emanda . </s> </p>
<p> <s> Sakslased panevad Saaremaal hobuseid teravasse rauda , hakkavad tulema , kuni jää kannab . </s> <s> Vene väed voorivad , silmnähtavalt hirm krae vahel , Pärnust üle Vändra idatuulekaarde , ikka idatuulekaarde . </s> <s> Neid on otsata palju kui rohutirtse ja idatuulekaar on otsata avar . </s> </p>
<p> <s> Pritsimaja aias kärgatavad kõrvurebestavad paugud . </s> <s> Moonavoori venelased saadavad supikatlaid ja vankreid taeva poole , nagu homme polekski sööjaid või nagu oleksid nad homme ise ka taevas. Taganevad soldatid müüvad sadulaid , püsse , laskemoona ja koguni kuulipildujaid , nagu ei läheks neid ilmaski enam tarvis või nagu kavatseks venelane oma piiridesse ära mahtuma hakata . </s> <s> Odava hinna eest müüvad neid , saaks aga kandamist lahti , saaks aga ennast silmini täis juua kuulsat Vändra õlut , mis on puhas ja selge nagu hane veri ja mida hoitakse maakividest keldris puntsude sees , et külma käes käiks pikameelselt ja põhjalikult . </s> </p>
<p> <s> Pole idakaares sihukesi elumajugi kui siin keldrid . </s> <s> Prokljatõje fa ? istõ . </s> </p>
<p> <s> Veripunaseks lööb humalas silm , mis langeb võõras aidas rippuvate singikintsude peale ja kukub sealt alla perenaise säärtele . </s> </p>
<p> <s> Valgusolend ütleb : </s> </p>
<p> <s> Justnagu kaev oma vee - </s> </p>
<p> <s> nii hoiavad nad värske oma kurjuse . </s> </p>
<p> <s> Hirmsad jutud käivad ees , hirmsate sündmuste ees . </s> <s> Hirm teeb hirmsaks kõik asjad . </s> <s> Teatakse oodata päramisi - seitsmekümne-mehelist punast ratsasalka , kes peab Vändras pursuidele otsa peale tegema . </s> <s> Kes pursuid on ? </s> <s> Need kes nimekirjas . </s> <s> Kes on nimekirjas ? </s> <s> Oleneb kes nimekirja tegi , ütles papa . </s> </p>
<p> <s> Juuli istub kütmata ahju veeres , sukahakatus varrastel jõude . </s> <s> Mis sa siin kood või oled . </s> </p>
<p> <s> Ja nad tulevadki hämara kamul - akkuraat seitsekümmend hobust , ratsameestel punased märgid mütsi ees . </s> <s> Härmas ja habemes , rohkem habemes kui härmas , kogunevad nad vallamaja ette parve , joovad ise ja joodavad hobuseid , räuskavad ja vaidlevad . </s> </p>
<p> <s> Ei taha nad ühekaupa peredesse öömajale minna . </s> <s> Aga nii on peremehed maha teinud ja nõu kokku pannud : vitsakimpu ei murra , küll aga vitsaraod ühehaaval . </s> <s> Et andku relvad ja mingu Issanda rahus , ei muud kurjemat plaani nende vastu olegi . </s> </p>
<p> <s> Pajakõrvad on neile midagi ette sosistanud , pärast sõimlemist ja seletamist ja hobuste jootmist hüppavad nad äkki sadulasse ja kaovad kõrvalteid pidi , paks lehk järel . </s> </p>
<p> <s> Valgusolend ütleb : </s> </p>
<p> <s> Esimene häda on möödas , </s> </p>
<p> <s> vaata kaks häda tuleb veel pärast seda . </s> </p>
<p> <s> Kahe häda nagu kahe tuhu vahel antakse armuaega hinge tõmmata , teab tema nüüd . </s> </p>
<p> <s> Iseseisvuseasjaga on kiire käes . </s> </p>
<p> <s> Juuli läheb hääletama . </s> <s> Papa seletas ette , kuidas tuleb hääletada , et hääl oma riigi poolt läheks . </s> <s> Pärast Volli seletas veel üle nagu mõni asjamees . </s> </p>
<p> <s> Manifesti kõigile Eestimaa rahvastele kuulutatakse kantslist alla . </s> <s> Kirik on seekordki seinast seina täis ja püsib nii vait , et oleks kuulda mõne mamsli juuksenõela kukkumist , kui sel oleks ruumi kukkuda . </s> </p>
<p> <s> Siiski pole joovastus täieline - sakslased tulevad ! </s> </p>
<p> <s> Nõnda nad seal tulevad - teraskiivrites , kasitud mehed , klanitud hobused , kena vaadata , vähemalt kaugelt . </s> <s> Nad jaotatakse peredesse toidule . </s> <s> Juuli ja Marie kolivad papa-mamma tuppa kõigi oma asemeriietega . </s> </p>
<p> <s> Komandant nõuab kõige esiteks eesti lippu , see tõmmatakse pritsimaja otsa lehvima saksa lipu kõrvale , kus ta täit kaheksat kuud lehvida ei jõua , enne võetakse mõlemad maha , see sünnib siis , kui sakslased sõja maha on mänginud . </s> </p>
<p> <s> Kübendab lund . </s> <s> Juuli seisab haopinu taga kumaras , kuhu ema teda kiiruga on lükanud , et taganejad kaasa ei kahmaks või mis veel . </s> <s> Eile küll oli Fritz õige hakkamas olnud , et tulgu aga ühes , neil vahelträäkijat tarvis ja Juulil sula saksa keel suus ja ise ka täisküps jungfrau juba , saaks ilma näha . </s> <s> Nüüd Juuli vahib oma pelgupaigast pikkade silmadega valgehämarikku kaduvat voorisaba , kus ühel moonavankril teadupärast nende kesik peal ruigub . </s> </p>
<p> <s> Kui Juuli varbad õige ära kohmetavad ja tüdruk üle esimese lumekirme väratisse läheb , käeserv silmavarjuks tõstetud , märkab ta uulitsa teisest otsast musta metsa lähemale rümisevat . </s> </p>
<p> <s> “ Mamma ! </s> <s> Enamlased ! ” kisendab Juuli ja laseb põlleserva peost , nii et haokandam maha pudeneb . </s> <s> Üks leparoigas jääb undrukusiilu tokerdama . </s> </p>
<p> <s> “ Nüid kardulasalve varjule , tüdrek ! ” kisendab ema vastu . </s> </p>
<p> <s> Nad tulevad , tulevad , tulevad . </s> </p>
<p> <s> Valgusolend ütleb : </s> </p>
<p> <s> Kas etiooplane saab muuta oma nahka </s> </p>
<p> <s> või panter oma täppe ? </s> </p>
<p> <s> Muidu saaksite head teha ka teie , </s> </p>
<p> <s> kes te olete harjunud tegema kurja . </s> </p>
<p> <s> Esimene salk vuriseb Vändrast läbi nagu õlitatud välk . </s> </p>
<p> <s> “ Neil sakslaste hais ninas , sellepärast , ” ütleb Volli . “ Ega see sellega jää . ” </s> </p>
<p> <s> Tema ütleb : </s> </p>
<p> <s> Issand , anna puhkust mu silmadele , need on maailma tühjaks vaadanud ! </s> </p>
<p> <s> Valgusolend naeratab ja ütleb : </s> </p>
<p> <s> Tarkade kõrv otsib teadmist . </s> </p>
<p> <s> Ta on oma vanas klassitoas . </s> </p>
<p> <s> Hallitoimseks nühitud pikal pingil ristjalglaua taga on nad kõik reas nagu külmatihased . </s> <s> Terve kolmas jagu , kolmteist viimase aasta last , enamasti kaheteistkümnendat talve vanad . </s> <s> Väike Juuli on kõige servmine , see on hea paik , pääseb kärmesti minekut , kui rehkendustund läbi , aga see häda on jälle , et vahel ei jätku pingil pikkust ning Juuli peab istuma ühe näki peal . </s> <s> Nagu nüüdki . </s> </p>
<p> <s> Koolmeister seisab teisel pool lauda , liinejaan püsti peos ja uurikett üle kõhu . </s> </p>
<p> <s> Tema paneb imeks koolmeistri verinoorust ja veel rohkem seda , et Juuli koolmeistrit pelgamisväärselt vanaks peab . </s> </p>
<p> <s> “ Mis arvule on see väljatuleku poolest ükskõik , kas sa teda kolmega kasvatad või temale kolm juure arvad ? ” küsib koolmeister ja vahib ise kavala silmaga kõigile kolmeteistkümnele kordamööda otsa ja kordamööda vajub kolmteist pead lauaplaati vahtima nagu kõrred tuuleiilis . </s> </p>
<p> <s> “ Noh mis imelik arv see on ? ” nõuab koolmeister . “ Kes teab kostust ? </s> <s> Keda ma küsin ? ” </s> </p>
<p> <s> “ Mitte mind . . . mitte mind , ” mõtleb kolmteist pead . </s> </p>
<p> <s> “ Ta ei saa mitte väga suur arv olla . </s> <s> Teeb sama välja , kas kasvatad kolm korda või ehk arvad kolm juure ? ” </s> </p>
<p> <s> Koolmeister koputab liinejaani teise otsaga tasakesi omale pihku , nagu loendaks tühje sekundeid . </s> </p>
<p> <s> “ Juuli ikke teab , ” arvab koolmeister viimaks . </s> </p>
<p> <s> Juuli ei tea mitte , tema pea on tühi nagu õhtune lõunaleivakomps . </s> <s> Siiski tõuseb ta aegamisi püsti , pool liigutust selleks kulubki , poolest saati üle pingiotsa nagu ta on . </s> </p>
<p> <s> “ Poolteist , ” ütleb Juuli selge kõlava häälega . </s> <s> Vastus tuleb kuskilt Juuli sügavast sisemusest ja tüdruk kohkub oma häält kuuldes kaameks . </s> </p>
<p> <s> “ Hää laps ! ” kiidab koolmeister . “ Kuis me seda kirja paneme ? ” </s> </p>
<p> <s> Juuli võtab oma tahvli ja maalib sellele krihvliga : 1,5 </s> </p>
<p> <s> Kaksteist pead küünitab Juuli tahvli poole . </s> </p>
<p> <s> “ Väga hää ! ” ütleb koolmeister . </s> <s> Kõik vaatavad Juulit . </s> </p>
<p> <s> Juuli põsed löövad leekima , otsekui oleks ta just pakase käest tulnud . </s> <s> Ta paneb laua all salaja käed kokku : armas Taevaisa , mul on nii häbi , et ma rehkendust ei mõista ja ma ei tea , kes mu suu lahti tegi . </s> </p>
<p> <s> Valgusolend naeratab ja ütleb : </s> </p>
<p> <s> Me ei julge arvata iseendid mõningate hulka . </s> </p>
<p> <s> See peab nüüd küll riigikeele tund olema . </s> </p>
<p> <s> Ongi . </s> </p>
<p> <s> Juulil on Marie vana kleit seljas , tumesinine , volangidega . </s> <s> Õpiraamat on kah Volli ja Marie jagu , selle õhuke kaas on üsna näruks aetud , hiirekõrvades , aga aitab veel küll . </s> <s> Utsebnik kasutarstvennavo jasõkaa tlää estohv . </s> <s> Esimesel lehel on petroolilambi pilt ja esimesed sõnad : paapa , maama , malaa lampa . </s> </p>
<p> <s> Seitsmes lehekülg on neil laual lahti . </s> <s> Terve rida külmatihaseid veerib püüdlikult kooris : </s> </p>
<p> <s> saani ii vagonn </s> </p>
<p> <s> saani ii vagonn </s> </p>
<p> <s> sollj laagerr kasakk </s> </p>
<p> <s> sollj laagerr kasakk </s> </p>
<p> <s> puska rusjoo saabli </s> </p>
<p> <s> puska puska puska </s> </p>
<p> <s> rusjoo rusjoo rusjoo </s> </p>
<p> <s> saabli saabli saabli </s> </p>
<p> <s> Kas tõesti ? </s> <s> Kohe alguses ? imestab tema nüüd . </s> </p>
<p> <s> Valgusolend naeratab ja ütleb : </s> </p>
<p> <s> Mida sa nooruspõlvel ei ole kogunud , kuidas tahad sa seda vanas eas eest leida ? </s> </p>
<p> <s> Ta on karskusseltsi lugemistoas . </s> </p>
<p> <s> Hea pestud põranda ja lugemata raamatute lõhn levib kitsukeses kambris , koguneb lambiklaasi alla valgussõõri . </s> <s> Plikaohtu Juuli õngitseb õieli varbaotsaga laua alt järi lagedale ja asutab ennast istuma , kobades istet käega , sest ta pilk on raamatus kinni . </s> <s> Misuke pisuke hall raamatuke ! </s> <s> Juuli mõtles pikaks vihmaõhtuks lugemist saavat , aga see siin on õhem kui õhuke , kuda sihukest ka trükitakse . </s> </p>
<p> <s> “ Wene maast ja rahwast , ” loeb Juuli poolpominal . </s> </p>
<p> <s> Ah gooti tähed ? </s> <s> Noh nendega ka ei jää hätta . </s> </p>
<p> <s> Tema loeb nüüd sedasama koos Juuli-plikaga . </s> </p>
<p> <s> Mustamere kassakad on kärme , kaunis ja julge rahwas , kellele isamaa ja eluammet iseäralise sõjawaimu ja kehaloomu annud. Jekaterinodar on Mustamere kassakate päälinn . </s> <s> Jekaterinodarist kõneldes ei tohi mitte üht asja nimetamata jätta - suurt muda uulitsatel . </s> <s> Suuremalt jaolt aastas on muda seal nii paksult , et mingisuguse sõiduriistaga läbipeasemise lootust ei ole . </s> <s> Naisterahwas istugu mitu nädalat tuas paigal . </s> <s> Tihti peab aknaluukide kinnipanija hobuse seljas istuma . </s> <s> Ainult kolmel uulitsal on lauast jalgteed jalainimestele , ja needgi ehitati wast mõne aasta eest . </s> </p>
<p> <s> Tema ütleb : </s> </p>
<p> <s> Ma olen selle õhtaspooliku unustand . </s> <s> Ei võind arvata , et Kubanimaale saan elama , või et just Jekaterinodari . </s> <s> Ei teadnud ma hulka aastaid , et Krasnodar on Jekaterinodar . </s> </p>
<p> <s> Valgusolend naeratab ja ütleb : </s> </p>
<p> <s> Eks tema näe su teed ja loe kõiki su samme . </s> </p>
<p> <s> Tema ütleb : </s> </p>
<p> <s> See siis ei olnudki juhus , too õhtu Hallika karskusseltsi lugemiskambris ? </s> </p>
<p> <s> Mamma hääl ütleb : </s> </p>
<p> <s> Ma püidsin sind raamatutest eemal hoida . </s> <s> Anna mulle andeks . </s> </p>
<p> <s> Tema ütleb : </s> </p>
<p> <s> Anna mulle andeks , et ma käsku ei pidand . </s> <s> Aga usu , mamma , millestki pole mul suuremat lohutust olnud kui raamatust . </s> </p>
<p> <s> Mamma ütleb : </s> </p>
<p> <s> Mul on väga kahju . </s> <s> Pidasin iseeneses aru , et sina oled nagu mina . </s> <s> Aga sina oled sina . </s> <s> Hea nüüd , et sa selle koha pealt käsku ei kuulanud . </s> </p>
<p> <s> Valgusolend naeratab ja ütleb : </s> </p>
<p> <s> Teie ei ole käsu all , vaid armu all . </s> </p>
<p> <s> Aga mamma , kas sina siis ei ole raamatuhaige olnud ? ütleb tema . </s> </p>
<p> <s> Ta on oma vanas klassitoas . </s> </p>
<p> <s> Ei , mamma omas . </s> </p>
<p> <s> Hallitoimseks nühitud pikal pingil on nad kõik reas nagu värvukesed . </s> <s> Väike mamma on kõige servmine ja mamma peab istuma teise näki peal , sest üks paks poisslaps rõhub kohe külje alla , ja mamma meelest peab õhuvahet ka jääma . </s> <s> Mamma vahib läbi akna laia lume liuglemist ja ootab , mil pääseb minekut . </s> <s> Hea on olla servmine , saab kõige enne uksest lume sisse möllama . </s> </p>
<p> <s> Koolmeistri enda tütar veerib , põsed laigulised ja selg higine . </s> <s> Koolmeistri tütar torkab rehkenduspulgaga igal tähel silma peast ja veerib ja veerib . </s> </p>
<p> <s> Tema vaatab , mis mamma ABD-raamatus seisab . </s> <s> Mamma enda silmad on mujal . </s> </p>
<p> <s> jo-dik jõk-ke </s> </p>
<p> <s> in-gel kal-jo kõr-ge kü-nal </s> </p>
<p> <s> eb-ba-usk-lik el-la-min-ne </s> </p>
<p> <s> pa-lu-ge ja wal-wa-ge </s> </p>
<p> <s> Koolmeistri usin tihane toksib ja toksib , aga mamma tunnistab ja tunnistab aknatagust ilma , mis toob meelde jõuluigatsuse . </s> <s> Saaks koolist lahti ! </s> </p>
<p> <s> Tema vaatab : ABD-raamatu kaanel on ilmatu uhke kukk , kes näitab oma aabitsaraamatust tähti kepiga , ja lapsed uudistavad ratasringi , et näis , mis sest saab . </s> <s> Otse samal kombel tonksab kukk tähevigurit nagu koolmeistri tütargi . </s> <s> Koolmeistri pisukesel tütrel on selleks rehkenduspulk , aga kukel kaardikepp , see vahe ainult . </s> </p>
<p> <s> Mamma , kus see ABD-raamat sai , ma pole seda näindki ? </s> </p>
<p> <s> Jõkke . </s> </p>
<p> <s> Jõkke ? ! </s> </p>
<p> <s> Mul oli nii lõpmata hää meel , et kool läbi sai , sidusin kõik punti ja saatsin allavett . </s> </p>
<p> <s> Mis mammamamma ütles ? </s> </p>
<p> <s> Mammamamma hääl ütleb : </s> </p>
<p> <s> Mis sa oma lapsest ikke sõitled . </s> <s> Eks elu ise vitsad annab . </s> </p>
<p> <s> Nad on kartulikoopa lahti võtnud , Volli ja Marie . </s> <s> Juuli ukerdab ligi nagu asjamees , kus Juuligi jääb . </s> <s> Ei julge Juuli koopasse minna , aga välja jääda kah ei julge . </s> </p>
<p> <s> Tont on koopas , oli Volli ütelnud , sööb ära meie kardulad . </s> </p>
<p> <s> Ei ole , ei söö , oli Marie ütelnud . </s> </p>
<p> <s> Lähme vaatama , kui ei usu , oli Volli ütelnud . </s> </p>
<p> <s> Mis tost vahti , nigunii ei ole , oli Marie ütelnud . </s> </p>
<p> <s> Sa ei julge , oli Volli ütelnud . </s> </p>
<p> <s> Ise sa ei julge , oli Marie trotsinud . </s> </p>
<p> <s> Mina julgen , ütles Volli ja astus esimese sammu . </s> </p>
<p> <s> Ei sa julge , ütles Marie ja astus järele . </s> </p>
<p> <s> Nüüd näed , et julgen , ütles Volli ja astus teise sammu . </s> </p>
<p> <s> Rohkem sa ei julge , ütles Marie ja astus järele . </s> </p>
<p> <s> Ja nüüd on nad mõlemad peadpidi koopas , Volli ees , Marie tagapool . </s> </p>
<p> <s> “ Kus see sul on ? ! ” põlastab Marie . </s> </p>
<p> <s> “ Sääl taga ! ” </s> </p>
<p> <s> “ Kus taga ? ” </s> </p>
<p> <s> “ Sääl all ! ” </s> </p>
<p> <s> “ Kus all ? ! ” </s> </p>
<p> <s> “ Sääl taga all , kardulate all , togu ! ” </s> </p>
<p> <s> “ Ise oled togu ! ” </s> </p>
<p> <s> “ Kaevame ta välja ! </s> <s> Ära karda , ega tondid päeval miskit tee , aga vaata õhtal , siis . ” </s> </p>
<p> <s> Ja Volli hakkab kartuleid tagasikätt koopasuust välja pilduma . </s> <s> Juuli kilkab rõõmust , kui ümmargused kerad sügavasse lumme kargavad , supsaki ja supsaki , nagu ubinad kõrgesse rohtu , kui valget klaari raputatakse . </s> </p>
<p> <s> Juuli kilkamine ajab Marielegi isu peale . </s> <s> Marie sukeldub venna kõrvale . </s> <s> Nüüd lendab kartuleid tihedasti nagu muistsest kiviheitemasinast . </s> <s> See on lõpmata lõbus lugu . </s> </p>
<p> <s> Kostab mamma röögatus . </s> </p>
<p> <s> Marie ja Volli ronivad kohmetult välja . </s> </p>
<p> <s> “ Mis hull vaim teile on peale tulnud ! ” karjub mamma et alev vastu kõliseb . </s> </p>
<p> <s> Volli sügab vasema saapakotaga paremat säärt . </s> </p>
<p> <s> “ Nagu selja pöörad , nii on ei tea mis ! </s> <s> Kardulas kõik külma käes väljas , ei tea kas kõlbavadki enam . </s> <s> Vahtige nüid ise ! ” </s> </p>
<p> <s> Nad vahivad . </s> <s> Hale lugu . </s> </p>
<p> <s> “ Räägi sina üles , Marie ! ” käsutab mamma . </s> <s> Ega nalja ole . </s> </p>
<p> <s> “ Koopatont . ” </s> </p>
<p> <s> “ Mis koopatont ? ! ” </s> </p>
<p> <s> “ Volli ütles , koopas on tont . ” </s> </p>
<p> <s> “ Kirevase päralt ! </s> <s> Ma sulle veel näitan tonti ! ” ütleb maruvihane mamma ja hakkab lepa otsast hagu murdma . </s> </p>
<p> <s> Volli ja Marie teevad sääred . </s> </p>
<p> <s> Juuli jääb kätte . </s> <s> See ei oska aimatagi . </s> </p>
<p> <s> “ Sina kah ! </s> <s> Kaks aastat juba vana , aga ikka käpuli maas ! </s> <s> Mis mood see on ! </s> <s> Vahi misuke su kasuk on ! </s> <s> Kes seda kasib ! ” </s> </p>
<p> <s> Ja Juulikene saab lepaoksaga sihmaka üle kasukaturja . </s> </p>
<p> <s> Mamma hääl ütleb : </s> </p>
<p> <s> Ma olen seda südamest kahetsenud , Juuli . </s> </p>
<p> <s> Tema ütleb : </s> </p>
<p> <s> Kuula nüid ! </s> <s> Mis see tegi ! </s> <s> Oma ema vits , ja kasuk paks . ” </s> </p>
<p> <s> Aga sa karjusid kolm tundi takkajärgi . </s> <s> Suured jäidki nuhtlemata , ja kardulaid polnd aega kokku korjata . </s> </p>
<p> <s> Eks kõige väiksema nahk pea ikka kõigi eest vastama , see ju loodusseadus . </s> </p>
<p> <s> Ma olin seekord endast väljas . </s> <s> Mul oli hirm , et jälle olen käima pääl . </s> </p>
<p> <s> Sa ei olnud ju ? </s> </p>
<p> <s> Olin . </s> <s> Sellepärast tuligi kõik . </s> </p>
<p> <s> Aga ? </s> </p>
<p> <s> Ma kaotasin ära . </s> </p>
<p> <s> Oh mamma ! </s> <s> Kui kahju on mul sinust ! </s> </p>
<p> <s> Ma olen väga patune olnud . </s> <s> Mu süütegu on väga suur . </s> </p>
<p> <s> Valgusolend naeratab ja ütleb : </s> </p>
<p> <s> Kõik on pattu teinud ja on Jumala aust ilma ning mõistetakse õigeks täiesti muidu , tema armust , lunastuse läbi . </s> </p>
<p> <s> Volli hääl ütleb : </s> </p>
<p> <s> Mina olen seda koopalugu Juuli ees kõik need aastad häbenenud . </s> <s> Aga usu , mamma , mul olid kõige paremad kavatsused , tahtsin tondi koopast välja visata , et ta meie kardulaid nahka ei pistaks . </s> <s> Ma ei tunne ju ära , mida ma teen ; sest ma ei tee seda , mida ma tahan , vaid mida ma vihkan , seda ma teen . </s> </p>
<p> <s> Tema ütleb : </s> </p>
<p> <s> Oh Volli , mul see meelestki läinud ! </s> </p>
<p> <s> Marie ütleb : </s> </p>
<p> <s> Mina ka olen sulle , Volli , ammu kõik andeks andnud . </s> </p>
<p> <s> Ja mina sulle , ütleb Volli . </s> </p>
<p> <s> Ja mina teile , ütleb mamma . </s> </p>
<p> <s> Valgusolend naeratab ja ütleb : </s> </p>
<p> <s> Armuline ja halastaja on Jehoova , pika meelega ja rikas heldusest . </s> </p>
<p> <s> Juuli on kodumajja käima tulnud . </s> </p>
<p> <s> Aga mamma peseb pesukojas . </s> </p>
<p> <s> Mamma vasem pihk on rõivatükil seda otsapidi paigas hoidmas , kuna teine käsi tuuseldab särgi või mille hõlmaosa kolmjala põhja peal nühkida . </s> <s> Mamma nüüstab sinist nutsakat nii jõuliste liigutustega , et kolmjalg mööda seebist põrandat mamma kõhu varal edasi nihkub , tasahaaval ja hiilimisi , nagu püüaks oma kohustuste eest põgeneda . </s> </p>
<p> <s> Vahetevahel ammutab mamma kamaluga lehelisevett kokku keeratud nuustile , lartsab selle jälle teisipidi ja nuhtleb edasi . </s> </p>
<p> <s> Mamma tuli pesukotta jänesekoidu ajal , teab Juuli , ja nüüd on suur lõuna käes . </s> </p>
<p> <s> “ Aga meil mõisas on pesunaistel sihuke robeline pesulaud , ” ütleb Juuli ja näperdab ajaviiteks lehelisepudeli korki , mille leidis roheliste mustuseviirgudega aknalaualt . </s> <s> Pudel ise on kolmjala all . </s> </p>
<p> <s> Mamma puserdab sinise nutsaka seebivee seest välja , raputab lahti - on papa särk - ja viskab tagasikätt künasse külma uhtevee alla . </s> <s> Siis õngitseb kolmjala sügavamast servast leost triibulise padjakoti . </s> </p>
<p> <s> “ Meil mõisas on triigivalged padjapöörid , sa peaks ükskord nägema , ” ütleb Juuli . “ Pitsid puha otstes ja . ” </s> </p>
<p> <s> Mamma ei ütle midagi . </s> <s> Mamma annab seitset päikest näinud padjakotile valu . </s> </p>
<p> <s> Juuli näppude vahelt kargab pudelikork maha , see mädand veereb kärmelt ja lipsab veeauku kaotsi . </s> <s> Juuli rabab küll järele , aga no kus ! </s> </p>
<p> <s> “ Kas sa näet ! </s> <s> Teil mõisas ja teil mõisas ! ” ütleb mamma nüüd . “ Laps tuleb korra koju ja ei mõista muud kui mängi ! </s> <s> Kõik viimseni ära unetand ! ” </s> </p>
<p> <s> Juuli lahvatab näost roosaks , otsekui oleks mamma teda kaleda ligase nutsakaga põske pidi rehmanud . </s> </p>
<p> <s> Kas Juuli ei tohigi kodus käimas olla , kas tuleb nagu segajaks arvata või ? ! </s> <s> Ehk loodab mamma , et Juuli hakkab pesu puserdama nagu vanasti - sedaviisi , puhtalt riides ? </s> <s> Et nagu uksest sisse saab , nii kohe ahne askeldama ? </s> </p>
<p> <s> Mamma ütlebki : </s> </p>
<p> <s> “ Kasvatad lapse üles - kellele ? </s> <s> Nigu jalad all , nii lähab . </s> <s> Vana mamma vaadaku isi , kuis saab vai ei saagi . ” </s> </p>
<p> <s> Juuli viskab pea kuklasse , pigistab silmad kinni . </s> <s> Juuli nägu on kõrk ja läbitungimatu . </s> </p>
<p> <s> Juuli näeb ennast puusärgis , lumivalget valgete rooside keskel , tunneb rooside lõhnagi , ja mammat süsimustas , nutulapp peos puserdada , tunneb nutu lõhnagi . </s> <s> See on hirmus ja magus asi mõtelda , see on ikka Juuli pelgupaik ja kättemaks olnud . </s> </p>
<p> <s> “ Elusast lapsest on ikke kasu , mamma , ” ütleb Juuli kinnisilmi . “ Seenimaani kui laps elus on , kuniks veel on ! ” </s> </p>
<p> <s> Ütleb ja pöörab pesukojast välja ega näe , milliste silmadega mamma talle järele vahtima jääb . </s> </p>
<p> <s> Tema tõmbab end hetkest lahti . </s> </p>
<p> <s> Asjata , sest hullem on ees . </s> </p>
<p> <s> Nüüd on ta Juuli kõrval Krasnodaris , kus Zojake väheldases kambris laudsile pandud . </s> <s> Zoja , ilusa klaari näoga kui üks pühapilt , kuusteist aastakest vana . </s> </p>
<p> <s> Issand ! </s> <s> Minu oma sõnad tulid mulle koju ! ütleb tema . </s> </p>
<p> <s> Valgusolend naeratab ja ütleb : </s> </p>
<p> <s> Nõnda nagu te tahate , et inimesed teile teeksid , nõnda tehke neile . </s> </p>
<p> <s> Ta on roosiaias . </s> </p>
<p> <s> Valgete rooside hõngu on kõik õhtune ilm täis . </s> </p>
<p> <s> Juuli on tulnud Hermine-preilitele hommikulauale paari õit valmis lõikama , ja talli-Juhan on tulnud hobuseid koplisse laskmast . </s> <s> Nii ongi nad kokku saanud , kogemata nimme . </s> </p>
<p> <s> Nad seisavad ja vaatavad kahekesi , kuidas vesi ilutiiki voolab - voolab ja voolab ja voolab . </s> <s> Puhu aega vuliseb , puhu nagu ei vuliseks , vere kohin kõrvades on kuuldavamgi . </s> </p>
<p> <s> Juuli on käisteväel ja talli-Juhan niisamuti , hämaras helendava särgiga , nad arvavad tundvat teineteise keha hõõgamist . </s> <s> Vahetevahel puutuvad nende käsivarred kergelt kokku , ja see on nii imelik , nagu oleks laia laotuse all vähe ruumi seista . </s> <s> Õnn et õhtu on jahedavõitu , muidu ehk läheks ihupalav väljakannatamatuks . </s> </p>
<p> <s> Kui ta mulle nüüd ütleb , mida ma siis vasta ütlen ? mõtleb Juuli . </s> </p>
<p> <s> Mida ta küll vasta ütleb , kui ma nüüd ütlen ? mõtleb Juhan . </s> <s> Ega ta mind ometi naeruks pane ? </s> </p>
<p> <s> Kas ma vaatan talle silma , siis ehk saab ise aru ? mõtleb Juuli . </s> </p>
<p> <s> “ Näe kuu tõuseb , ” ütleb Juhan . </s> </p>
<p> <s> “ Näe tõusebki juba , ” ütleb Juuli . </s> </p>
<p> <s> Kui kuu on üle triipuse katuse tõusnud , siis ütlengi , mõtleb Juhan . </s> </p>
<p> <s> Kui kuu on üle triipuse katuse tõusnud , siis lähen ära tuppa , mõtleb Juuli . </s> <s> Ei passi ju tüdrekul sedaviisi , Juhan mõtleb veel , et olen mõni magatud mari . </s> </p>
<p> <s> Kui too pilv läheb kuust mööda , siis olgu see märgiks , et ta naeruks ei pane , mõtleb Juhan . </s> </p>
<p> <s> Kui pilv kuu peale läheb ja ta ikke ütelnud ei ole , siis tal polegi ütelda , mõtleb Juuli . </s> </p>
<p> <s> Pilv läheb pooliti üle kuu . </s> </p>
<p> <s> Roosid lõhnavad ennastunustavalt . </s> <s> Varjud tihenevad ja liiguvad , sedamööda kuidas kuu oma taevateekonda jätkab . </s> <s> Nemad seisavad , ei saa paigast , otsekui oleks neile juured alla kasvanud . </s> </p>
<p> <s> Öö kauged hääled on lähedal : koer haugatab , hiline kaevuvinn krigiseb ja kett jookseb kilinal , keegi kutsub kassi ära tuppa . </s> <s> Koplis hakkab ööbik laksutama . </s> </p>
<p> <s> Kui ööbik vait jääb , siis ütlen , mõtleb Juhan . </s> </p>
<p> <s> Ööbik jääb vait . </s> </p>
<p> <s> Aeg seisab ja vesi voolab . </s> </p>
<p> <s> “ Näe kuu läheb looja , ” ütleb Juhan . </s> </p>
<p> <s> “ Kui kahju , et nii ruttu , ” ütleb Juuli . “ Peab ära tuppa minema , homme jälle päev . ” </s> </p>
<p> <s> “ Homme ka päev , ” ütleb Juhan kergendusega . </s> </p>
<p> <s> Oh Juhan , sõtta sa läksid ja sõtta sa jäid . </s> <s> Või leidsid ehk pruudi kuskiltki ? </s> </p>
<p> <s> Juhani hääl ütleb : </s> </p>
<p> <s> Tina rinnus , oli minu viimne mõte sinust . </s> </p>
<p> <s> Ma olen siis surnu eest palvetand , ehkki elavat mõtlesin ? </s> </p>
<p> <s> Vaimu eest , kes oli kord Juhan . </s> <s> Pferde-Johann . </s> <s> Tänan sind , kes sa olid kord Juuli . </s> <s> Zimmermädchen Julie . </s> </p>
<p> <s> Sa surid üsna ilmaasjata , Juhan ? </s> </p>
<p> <s> Ei . </s> <s> See riik tuleb veel . </s> </p>
<p> <s> Aga sind ei mäletata ? </s> </p>
<p> <s> Ma ei võidelnud minu mälestuse eest . </s> <s> Ma võitlesin meie riigi eest . </s> </p>
<p> <s> Mina mäletan sind , Juhan . </s> <s> Naine selle läbi naine ongi , et mäletab igavesti . </s> </p>
<p> <s> Valgusolend naeratab ja ütleb : </s> </p>
<p> <s> Keegi meist ei ela iseenesele ega sure iseenesele . </s> </p>
<p> <s> Tema mõtleb nüüd : </s> </p>
<p> <s> Ei olnud antud meile Juhaniga . </s> <s> Ma olekski pea leseks jäänd . </s> <s> Kas oleks lastki jõudnud saada , mine tea . </s> <s> Ignatiga sain . </s> <s> Paraku sündis nagu Jesaja on ütelnud : </s> </p>
<p> <s> Aga kuule nüüd seda , sa himur , </s> </p>
<p> <s> kes elad muretumalt , </s> </p>
<p> <s> mõeldes südames : </s> </p>
<p> <s> “ Mina ei ela lesena </s> </p>
<p> <s> ega tunne lastetust ! ” </s> </p>
<p> <s> Ent need mõlemad saabuvad sulle </s> </p>
<p> <s> äkki ühel päeval : </s> </p>
<p> <s> lastetus ja lesepõlv ! </s> </p>
<p> <s> Valgusolend naeratab ja ütleb : </s> </p>
<p> <s> Kui sa oled hoobeldes rumal olnud , siis mõtle järele , käsi suu peal ! </s> </p>
<p> <s> Ta näeb Juulit häärberi paraadtrepil . </s> </p>
<p> <s> Juuli seisab härrastrepil , mida teenijad vaid pilguga on tohtinud puutuda , või olgu siis küürimise päeval . </s> <s> Ent täna on kõik pea peal . </s> <s> Pikkvankreid tagurdatakse kas roosipuhmastesse , talupojasaapad kratsivad saali põrandat , kui kannavad , tassivad , lohistavad . </s> </p>
<p> <s> Juuli seisab kui uimane . </s> </p>
<p> <s> Juuli näeb , kuidas härrad Eberhard lasevad koormast maha võtta ilukividest kaanega kirstukese , mille prouad Hildegard pilk aega tagasi on käskinud koormasse mahutada . </s> </p>
<p> <s> “ See ei lähe mitte , armuline proua , ” ütlevad härrad Eberhard . “ Ma ei või lubada , et ühe ehtekastikese pärast meid kõiki maha tapetakse . ” </s> </p>
<p> <s> Prouad Hildegard löövad pihud näo ette ja tormavad ulgudes häärberisse . </s> </p>
<p> <s> Juuli süda tõmbub valust kokku . </s> </p>
<p> <s> Lähevad nad siis tapale ? ! </s> </p>
<p> <s> Ja papat ei ole ikka veel ! </s> </p>
<p> <s> Ja Juuli teab , et papat ei tulegi ! </s> <s> Papa ei anna talle iialgi andeks ! </s> <s> Nagu papa nädal tagasi tormiks sai , nõnda on jäänud . </s> </p>
<p> <s> Oled sa sakste sabarakk vai ! oli papa põrkinud . </s> <s> Isi meelemõistja inimene juba ! </s> <s> Oma riik käes , nüid võiks märgata elada ! </s> <s> Sinna Venemaa põhja nüid ! </s> </p>
<p> <s> Venemaa see ei ole , see on Kubanimaa . </s> <s> Ei või olla , et härrad Eberhard ei tea , kuhu oma pere viivad . </s> <s> Ja Herminet ei saa Juuli jätta , nagu oma laps teine , olgu küll et juba abielus - või seda enam , sest kes prouade Hermine lapsekest seal võõrsil hoidma hakkab ! </s> </p>
<p> <s> Nüüd näeb tema , et papa istub kodus kemmergulaua servakese peal ja kibe sarnavesi voolab mööda põski alla nädalahabemesse . </s> <s> Ons papa millaski ennem nutnud ? ! </s> <s> Teine küünaspea on papal põlve peal , pihk toetamas märga põske , ja teise käega hoiab papa uksehaaki obaduses , et keegi peale ei juhtuks . </s> </p>
<p> <s> Oh papa , mul on nii kahju sinust ! </s> </p>
<p> <s> Anna mulle andeks , ütleb papa nüüd . </s> <s> Sa ootasid , et ma tuleks ja viimselt sind rinnale suruks ja oma õnnistust ei keelaks . </s> </p>
<p> <s> Valgusolend ütleb : </s> </p>
<p> <s> Jehoova pillutab teid nagu lendlevaid kõrsi kõrve tuules . </s> </p>
<p> <s> Nad on Piiteris . </s> </p>
<p> <s> Sissesõiduhoovi pikk pime kõrtsituba on täis haput maademarssija-haisu . </s> <s> Väsinud vankrikottidel ja lamatud põhusületäitel konutajate vahel pole jalatäitki ruumi . </s> <s> Käib joobnute jora ja larivarin . </s> <s> Peremees võtab tule üles ning kuidagiviisi hakkavad nad tahapoole , saksakambrisse lengerdama . </s> </p>
<p> <s> Keegi pikutajatest haarab härrasid Eberhardi ümber põlvede . </s> </p>
<p> <s> “ Zum Donnerwetter ! ” kiruvad härrad Eberhard , kui tattnina kõrgele tõstetakse , nii et valgus ulatab näitama mõndamitut naabermõisa alamat , kõik täitanud ja kaltsudes . </s> </p>
<p> <s> Nad tulevad tagasi umbes sealt kandist , kuhu härrad Eberhard kavatsevad jõuda . </s> </p>
<p> <s> Siiski mitte päris sealt , oma pool tuhat versta jääb vahet . </s> <s> Ja neil seal oli punaste võim , mitte valgete . </s> <s> Ja neid ei olnud ees ootamas mitte ühtki Liivimaa parunit . </s> <s> Ja õnnegi pole neil olnud ega eelteadmisi , nad olid läinud umbpahku ja ummispäi . </s> </p>
<p> <s> Nad on mitmes paigas omasid matnud , nad on hingetaguse vara müünud või lasknud varastada ja välja petta , nad on kerjates ja küüti paludes tagasi läbi põhjata suure mandri peaaegu koduni jõudnud ega tea nüüd , kas riigiks saanud isamaa neid tolliväravatest läbi lasebki . </s> </p>
<p> <s> Juuli surub kõvast jutust ehmunud preilikese vastu rinda ja niisutab nende põske kuuma silmaveega . </s> <s> Juulil on häbi , et nii pisukest tõuget oligi tarvis usu ning lootuse kõigutamiseks . </s> </p>
<p> <s> Valgusolend ütleb : </s> </p>
<p> <s> Ela omal maal ja pea ustavust . </s> </p>
<p> <s> Mina mõtlesin ustav olla leivaisale , ütleb tema . </s> </p>
<p> <s> Valgusolend naeratab ja ütleb : </s> </p>
<p> <s> Kui meie süda meid hukka ei mõista , on meil julgus Jumala ees . </s> </p>
<p> <s> Tema ütleb : </s> </p>
<p> <s> Minu minek oli ilmaasjanda . </s> <s> Nad võeti minult ära - härrad Eberhard ja prouad Hildegard ja prouad Hermine ja pisike Irmgard veel takkapihta . </s> </p>
<p> <s> Valgusolend naeratab ja ütleb : </s> </p>
<p> <s> Nad külvasid nisu , aga lõikasid kibuvitsu , nad väsitasid endid asjata ja häbenesid oma saaki . </s> </p>
<p> <s> Meie kõigi häbi on suur . </s> <s> Kas ma ei saa nende eest palvetada ? ütleb tema . </s> </p>
<p> <s> Valgusolend ütleb : </s> </p>
<p> <s> Õige inimese vägev palve muudab palju . </s> <s> Ent Jehoova on armuline , kellele ta on armuline , ja halastab , kellele ta halastab . </s> </p>
<p> <s> Siitsaadik on Jumal meid aidanud , ütleb tema . </s> </p>
<p> <s> Sündigu sulle su uskumist mööda . </s> </p>
<p> <s> Ta näeb neid kõiki , helesiniseid , rahulikult magamas sõjaväe hospidalis , kus Juuli nendest viimselt väevõimuga lahutati . </s> </p>
<p> <s> Valgus on tema ümber : valgus on ülal , all , ees , taga , pahemal , hüvakul , soe valgus nagu prouade Hermine naeratus , pehme valgus nagu väikse Irmgardi pai . </s> </p>
<p> <s> Valgusolend naeratab ja ütleb : </s> </p>
<p> <s> Ja sünnib , et kui Jehoova on nad ära kitkunud , </s> </p>
<p> <s> siis halastab taas nende peale , </s> </p>
<p> <s> ja toob nad tagasi igaühe tema pärisosa juurde </s> </p>
<p> <s> ja igaühe ta maale . </s> </p>
<p> <s> Tema on tagasi Vändras . </s> </p>
<p> <s> Aga oh - mammamamma nooruse-ajas ! </s> </p>
<p> <s> See peab nüüd küll Käärpuu Mari olema ? </s> </p>
<p> <s> Ongi . </s> </p>
<p> <s> Mammamamma on küll ja küll Käärpuu Marist rääkinud ja lausa naeruks pannud . </s> </p>
<p> <s> Ta näeb - Käärpuu Mari lippab kärmesti mööda vankriroobasteed , kingad näpus ja undruk kaheksas keerus ümber puusade . </s> <s> Tiidakil tanu tantsib Mari sugemata takukoonla otsas , kui naispool sedaviisi tulistvalu lõmmutab . </s> <s> Kaelas kilksub Maril palju riste , vene usu riste . </s> </p>
<p> <s> “ Uduveres on kirjapanek ja salvimine ! ” hõiskab Mari juba suurest kaugest vastutulijale hobusemehele . </s> </p>
<p> <s> Mari saistub teeperve ja katsub hingamise kõhukoopast jälle õige koha peale saada . </s> </p>
<p> <s> Mari võtab ruuna suuraudadest kindla käega . </s> </p>
<p> <s> “ Kuuled sa , Altvälja oma , Uduveres on jälle kirjapanek ! ” </s> </p>
<p> <s> “ Tea'nd . ” </s> </p>
<p> <s> “ Siis pole vaja mõisale makse maksa . ” </s> </p>
<p> <s> “ Õigede vai ? ” </s> </p>
<p> <s> “ Kindel kui surm . </s> <s> Maad antakse ilma eest ja . ” </s> </p>
<p> <s> “ Kuule'nd juttu ! ” </s> </p>
<p> <s> “ Poegi ei võeta soldatiks . ” </s> </p>
<p> <s> “ Tohhohh ! ” </s> </p>
<p> <s> “ Ei võeta , ei võeta ! </s> <s> Vene usus pole koolisundust kah ! ” </s> </p>
<p> <s> “ Ära sa märgi ! ” </s> </p>
<p> <s> “ Ega see siis ilmaasjanda pole - õige usk ! ” </s> </p>
<p> <s> “ Aga võõras keeles . ” </s> </p>
<p> <s> “ Mis tost ! </s> <s> Jumal mõistab kõiki keeli . </s> <s> Aga sa mõtle isi - maad pole tarvis välja osta , mitte kopka eest , makse pole tarvis maksa , mitte kopkatki , poissi soldatiks ei nõuta , last pole tarvis kooli sundi . </s> <s> Soola ja rauda jagatakse ka üsna muidu . </s> <s> Ja ega kõiki viimast või ka üles rääki ! ” </s> </p>
<p> <s> Üheainsa maduväleda liigutusega vangerdab Mari kobaka risti oma kaelast Altvälja kaela ning sööstab edasi . </s> </p>
<p> <s> “ Lauba on Uduveres kirjapanek ! </s> <s> Ära sa ära uneta , salvimine on kohe kah , saab ühe käimisega . </s> <s> Ära sa uneta , Jumal ei lase ennast pilgata ! ” </s> </p>
<p> <s> Ja veel kaugemalt hüüab Marikene : </s> </p>
<p> <s> “ Kui sa isi ei usu menna , siss tulen võtan su käekõrva ! ” </s> </p>
<p> <s> Altvälja seisab mõne hea minuti nõutult , nagu oleks aisaotsaga pähe saanud . </s> <s> Võtab siis risti kaelast , sülgab sellele , viskab maha rattaroopasse . </s> </p>
<p> <s> Kimmel vahib üle oma tagumiku tagasi , lingutab kõrvu . </s> <s> Kui peremees on põlatud kingitusele pastlaninaga pisut liiva peale lükanud , loeb ruun vahejuhtumi lõpetatuks ja hakkab käskimata astuma . </s> </p>
<p> <s> Altvälja käib mõned sammud koorma kõrval , ohjad lõdvalt peos . </s> <s> Ärkab siis järsku kui unest . </s> </p>
<p> <s> “ Ptruu , raisk ! ” </s> </p>
<p> <s> Altvälja jookseb tagasi , korjab risti koos ketiga maast üles ja kõlgutab endale kaela . </s> </p>
<p> <s> Nüüd võetakse see pilt ära . </s> </p>
<p> <s> Ta näeb Käärpuu Marit sauna laval kõiges naisinimese katmatuses . </s> </p>
<p> <s> Mõisasundija hulgub akna taga , klopib patseertokiga seinapalkide pihta . </s> </p>
<p> <s> “ Mari , tule hääga välja ! </s> <s> Mõisast on karm käsk ! ” </s> </p>
<p> <s> “ Saa ma tulla ühti , ma ju ihuväel ! ” </s> </p>
<p> <s> “ Mis põrgut ihuväel ! </s> <s> Saun külm ja kütmata ! ” </s> </p>
<p> <s> “ Ma ju vihtlen ! ” </s> </p>
<p> <s> Ja Mari õngitseb lava alt vana viharootsiku ning sopsib sellega vastu lavalauda . </s> </p>
<p> <s> “ Ütle nüüd ilmamära , vihtlebki ! ” </s> </p>
<p> <s> Mõisasundija paneb nina vastu seapõit , mis aknaauku katab . </s> <s> Tühja sealt läbi näha on ! </s> </p>
<p> <s> Maril on sedaaegu külm , Marikene otsustab läbirääkimisse laskuda . </s> </p>
<p> <s> “ Mise mõis must tahab ? ” </s> </p>
<p> <s> “ Keerad inimesi ülesse . </s> <s> Ullutad ülerinna sõnadega . </s> <s> Et makse pole tarvis maksa . </s> <s> Et maad pole tarvis välja osta . </s> <s> Isi tead küll , mis sa kokku oled kedrand . ” </s> </p>
<p> <s> “ Aga see ju salgamata tõsi . </s> <s> Tule lauba Uduveresse , kuuled oma kõrvaga , kui need sul pesemata pole . ” </s> </p>
<p> <s> “ Ma sääl küll käind , härra käsu pääle . </s> <s> Ükski vene papp ei aja säärast kuulmata löra . ” </s> </p>
<p> <s> “ Vene papp võib-olla ei ajagi . </s> <s> Aga mõistlik mõistab mõnda asja isi kah ! ” </s> </p>
<p> <s> “ Kus see lirtaugu mõistus on - hänna all ! ” </s> </p>
<p> <s> “ No ooda sa , paksmagu ! ” </s> </p>
<p> <s> Mari kargab saunast , raudristid tisside vahel ainuliseks ihukatteks . </s> </p>
<p> <s> Mõisasundija kaotab sealsamas patseertoki ja võib olla et ka nägemise , nii tuline kiire on tal lahingust pageda . </s> </p>
<p> <s> Mari laseb sörki jahtunud vere käima ajamiseks , löntsib mitu head tiiru ümber saunaosmiku , enne kui naeru kiskudes ära tarre läheb . </s> </p>
<p> <s> Valgusolend ütleb : </s> </p>
<p> <s> Jõleda süda on kui vankriratas , ta mõtlemine on kui rattarumm , mis assi ümber jookseb . </s> </p>
<p> <s> Tema ütleb : </s> </p>
<p> <s> Kas ma ei saa selle õnnetu hinge eest paluda ? </s> <s> Mari on minu mammamamma kooliõde . </s> </p>
<p> <s> Mis sa ette tood ? </s> </p>
<p> <s> Mari on ilmmõistamata lootust lootnud . </s> <s> Mari on oma lootuse valgust teistelegi tahtnud jagada . </s> </p>
<p> <s> Valgusolend naeratab ja ütleb : </s> </p>
<p> <s> Kui see valgus , mis temas on , on pimedus , </s> </p>
<p> <s> kui suur on siis pimedus ? </s> </p>
<p> <s> Tema ütleb : </s> </p>
<p> <s> Armuline ja halastaja on Jehoova , pika meelega ja rikas heldusest . </s> </p>
<p> <s> Hall Mari liugleb kui hall määrdinud lumehelves lähemale . </s> </p>
<p> <s> Ole tuhandest tänatud , sõbraana tütretütar ! </s> <s> Ma valisin oma varjupaigaks vale ja pugesin pelgu pettusesse . </s> <s> Verepisaraid olen ma valanud oma eluea sõgeduse pärast . </s> <s> Otsegu hirv kisendab veeojade järele , nõnda igatseb mu hing sinu juurde , Issand ! </s> </p>
<p> <s> Valgusolend naeratab ja ütleb : </s> </p>
<p> <s> Kuigi teie patud on helepunased , </s> </p>
<p> <s> saavad need lumivalgeks ; </s> </p>
<p> <s> kuigi need on purpurpunased , </s> </p>
<p> <s> saavad need villa sarnaseks . </s> </p>
<p> <s> Ma lähen üles pilvede kõrgustikele , ütleb Mari ja liugleb ära kui üks valge lumehelves . </s> </p>
<p> <s> Tema aga on kirjutustoas . </s> </p>
<p> <s> Ei ole tuttav kirjutustuba . </s> </p>
<p> <s> Ent kirjutaja ometi on tuttav - pika halli ümaraks pöetud habemega , seda habet on Juuli lapsena näinudki . </s> </p>
<p> <s> Kirjutaja on sügavas mures ühe kirjatüki üle kummargil , lauba ristvoldid paistavad vilkuvas küünlavalguses iseäranis sügavad . </s> </p>
<p> <s> Tema loeb , mis Ernst Sokolovsky paberil seisab . </s> </p>
<p> <s> Kõigearmulisem Suur Wägev Keisri Härra ! </s> <s> Teie suurt armu otsin mina vaene rummal talupoeg , Karl Õun nimega ja palun teie armu südamest . </s> <s> Päästke mind ühes lapsukestega ühest vangipõlvest lahti . </s> <s> Ma rumal pois läksin oma noore rumala peaga oma usku maha heitma ajaliku rikkuse pärast võõra usu poole . </s> <s> Sest tuleb mulle igapäev hinge mure ja häbi , et see oleks mulle õigeks nuhtluseks olnud , kui mu hing seal juures hukka lähheks . </s> <s> Ma olen vene usku varastanud ja varastud usk on nüüd kui tuli mu käes , teeb valu ühte puhku . </s> <s> Ollen nüüd lahutatud kõigest oma sugust , omast naesest ja mu naine nutab mõeldes , et lapsed võõras usus peab kasvatama . </s> <s> Oleme nagu luku taga ja tunneme ära , et peame laste usu eest vastutama . </s> <s> Minu hing himustab üliväga , et oma naesega võin Lutteruse kirikus laual käia ja omad vanad nii rumalasti ära põlgtud tunnistused jälle rahus pidada . </s> <s> Egga ma õige vene usu kirikus ilmas ei käinud muidu kui aga laual üksi , ja seda ka tahtmata , muidu aga kombe poolest tegin . </s> <s> Mis mina nüüd siis teen , armuline keisri härra , kui süda teises jaos ja iho jälle teises jaos , eks ihho peaks ikka minema , kus süda tahhab . </s> <s> Oh halastage mu vaese peale . </s> </p>
<p> <s> Kõigearmulisema Helde , Wägeva Keisri Herra kõige alvem </s> </p>
<p> <s> alandlik alam Karl Õun ja lapsed Ado ja Hans Ria maal Wändra vabrikus </s> </p>
<p> <s> Pastor on hakanud seda kirjatööd vene keelde ümber panema , kaaludes iga sõna ettevaatlikkuse vaekausil - Jumala asemiku tähtsat kantseleirotti on ju kerge solvata . </s> <s> Pastor Sokolovsky ise on selle kirja mustandi kokku seadnud - ühe inimese härda palve peale , kes on viimses hingehädas ja teab , et härra Lopski - nagu rahvas Sokolovskyt kutsub - on kirglik vene usu vastaline . </s> <s> Vastaline olla on pastor Sokolovsky meelest õige ja kohus , aga on see ka Looja meele pärast ? </s> </p>
<p> <s> Ernst Sokolovsky võtab laua nurgalt puukaantega raamatu , lükkab metall-lukud lahti ja loeb huupi : </s> </p>
<p> <s> Nõnda kui Issand igaühe on kutsunud , nõnda käigu tema . </s> </p>
<p> <s> “ Seda ütleb apostel Paulus Korintuse rahvale ja miks siis mitte ka Vene riigi alamatele : Igaüks käigu oma esivanemate usus . </s> <s> Aamen , ” ütleb Sokolovsky endaette . </s> </p>
<p> <s> Aga mis peab minust saama , kui ma selsinatsel viisil arvan võimaliku olevat Jumala maapealse asemiku õige usu ära põlata ? ! mõtleb Sokolovsky . </s> <s> Pastor on silmaklaasid eest ära võtnud ja mõtiskleb nüüd , sõrmeotsad silmalaugudel , nagu oleks küünlatuli helevalus , valusam veel kui tõde . </s> </p>
<p> <s> Valgusolend naeratab ja ütleb : </s> </p>
<p> <s> Parem kannatada head tehes kui paha tehes . </s> </p>
<p> <s> Tema ütleb : </s> </p>
<p> <s> Mina ka käisin Kubanimaal teises kirikus . </s> <s> Kas see on mulle süüks pandud ? </s> <s> Ma küll palusin seal omaenda Issandat ega hoolinud võõrikust kombetäidust : kui ka päältnäha kõik kaasa tegin , jäi süda ometi ustavaks . </s> </p>
<p> <s> Valgusolend naeratab ja ütleb : </s> </p>
<p> <s> Eks inimene on igal pool endaga kaasas . </s> <s> Ja jumalariik on inimese südames . </s> </p>
<p> <s> Jälle see valgus ja valguse muusika . </s> <s> Nagu kandle helid , nagu naabli ja keelpillide hääled , nagu simblite kumin . </s> <s> Ülendab ja lunastab ja kannab kui inglitiibadel . </s> </p>
<p> <s> Taamalt kostaks nagu kirikukelli , ammuseid koduseid kelli . </s> </p>
<p> <s> Ta näeb Juulit , leerikleidis särasilmset Juulit kirikupärnade alla rühkivat . </s> <s> Marie ripub Juulil käevangus ja mamma on mõni samm tagapool naabrinaiste summas , samuti kangesti elevil . </s> </p>
<p> <s> On nii ilus päev nagu iganes oskad ette kujutada . </s> </p>
<p> <s> Kõik rahvas voolab ühes suunas . </s> <s> Juulil on põnev : keegi peaks siiski ju vastugi tulema , keegi , kelle järgi saaks Juuli endale eluteed ennustada . </s> <s> Peaks see ometi aaptegimamsel olema ! </s> <s> Sihuke nagu aaptegimamsel tahaks Juuli küll olla . </s> </p>
<p> <s> Aga mamselgi on teel pühakoja poole , mamsli häält kuulukse mammale tere ütlemas . </s> </p>
<p> <s> Sealt see tuleb - Kummi Kaie ! </s> </p>
<p> <s> Marie pitsitab Juuli käsivart valuvalusasti , Marie veab Juulit ära sirelipuhmaste vahele , otsekui oleks neil äkki vaja sukapaela kohendada . </s> <s> Aga Juuli ei anna järele : oma kahara kleidiga ei usu Juuli kuhugi tükkida . </s> <s> Ja mis see aitaks - Kummi Kaie on ära silmatud , Kummi Kaie esimeseks vastutulijaks jääb ja jääbki . </s> </p>
<p> <s> Juuli vaatab Kaiele otse silma ja Kaie Juulile ka . </s> <s> Kaiel on kõik teada , mõni ühe-öö-kosilane on otse suhu irvitanud : Kaie olla nii lõdva püksikummiga , et sealt on välja pudenenud koguni kolm sohipoega . </s> <s> Küll Kaie teab , mis Juulit täna muretab . </s> <s> Juuli mure saab Kaie mureks . </s> </p>
<p> <s> Issand , pööra ära see õnnetus ! mõtleb Kaie ja teeb ristimärgi . </s> </p>
<p> <s> Tema näeb seda alles nüüd . </s> </p>
<p> <s> Nõnda õpin tundma oma ülekohut , mõtleb tema . </s> </p>
<p> <s> Ent Juuli rebib küünaspea sõsara käevangust lahti ja viskab pahema kontsa peal ägedaid tiire - viraki ! viraki ! viraki ! viraki ! </s> <s> Kolm tiiru tuleb teha , aga neli vist sai . </s> <s> Oleks olema , viskaks tuhkagi Kaie jälgedesse ! </s> <s> Sihuke ! </s> </p>
<p> <s> Ei mina lase eluilmas ühtki poissi ligi , tõotab Juuli endale . </s> <s> Juuli on nõnda noor , nõnda puhas ja lapsemeelne . </s> <s> Juuli läheb elu esimesele armulauale . </s> </p>
<p> <s> Kaie seevastu on nii põlatud , nii alandlik ja õnnetu , et rõõsk teiste inimeste õnnistamispäeva hommik kisub sellest pilve . </s> </p>
<p> <s> Valgusolend naeratab ja ütleb : </s> </p>
<p> <s> Kui kaks magavad üheskoos , siis on neil soe , aga kuidas üksik sooja saab . </s> </p>
<p> <s> Nüüd näeb tema Juulit nikkelnuppudega voodis pööramas ja käänlemas , ikka ühelt küljelt teisele ja teiselt jälle teisele . </s> <s> Lõunamaa sügavmust öö akna taga on täis linnuhääli ja armusosinaid , Juuli tühjaks viidud toas tiksub vekker tühje sekundeid tühjadeks tundideks . </s> <s> Juuli tõuseb üles , läheb teeb kööginurgas suhkruvett ja joob seda , hambad vastu klaasiserva kliksumas , nagu vaevaks halltõbi . </s> <s> Juulile meenub Iiob - </s> </p>
<p> <s> Kui ma magama heidan , siis ma mõtlen : </s> </p>
<p> <s> “ Millal võin tõusta ? ” </s> </p>
<p> <s> ja kui olen tõusnud , siis : </s> </p>
<p> <s> “ Millal tuleb õhtu ? ” </s> </p>
<p> <s> Ma olen koiduni täis rahutust . </s> </p>
<p> <s> Kirjakoht tuleb üliväga elavalt silme ette , nagu oleks keelatud keeles piibel Juuli ees laual ja aken kaetud ja tuli üles võetud . </s> </p>
<p> <s> Oh Ignat ! </s> <s> Kus sa küll oled ! ohkab Juuli sängi heites . </s> <s> Oh Ignat , miks sa küll ütlesid , kui ihuvilja hukkama läksin : olgu nii , Julika , aga vaata , et sa kahetsema ei peaks ! </s> </p>
<p> <s> See pilt võetakse ära . </s> </p>
<p> <s> Talle näidatakse Kummi Kaie lapsi . </s> </p>
<p> <s> Kümme nooruspikka aastat on keskmine poeg Tõnis karjaseks ja tööpoisiks . </s> <s> Palka Tõnis välja ei võta , ütleb : Ma laps veel ! </s> <s> Ütleb jälle : Ma poisike veel ! </s> <s> Siis on Tõnisel saada kümne aasta eest kokku sedavõrd , et peremeeski pole ühekorraga nii palju raha näinud . </s> </p>
<p> <s> “ Ei sihukest poissi või pidada , ajab peremehe pankrotti ! ” naerab peremees , endal ikka hea meel ka , sest peremehe puuduliku silmanägemisega õde on pruudiks hakanud ja tahab Tõnisega talu alustada . </s> <s> Nad löövad kolmekesi käed . </s> </p>
<p> <s> Valgusolend naeratab ja ütleb : </s> </p>
<p> <s> Ka Jaakob teenis Raaheli pärast seitse aastat , ja need olid tema silmis kui üksikud päevad , sellepärast et ta teda armastas . </s> </p>
<p> <s> Tõnis ehitab heinaküünile hagudest lae ja teeb ukse ette . </s> <s> Tõnis ehitab väikse elumaja , heinaküün jääb laudaks . </s> <s> Tõnis ehitab päris maja , väike jääb vihusaunaks . </s> <s> Tõnis ostab naisevenna talu ära , oma talu müüb Jaanist vennale . </s> </p>
<p> <s> Aga kõige nooremat venda Voldemari näidatakse nagu mõne suure linna uulitsal kõndimas , patseertokk käes ja hõbekett üle kõhu . </s> </p>
<p> <s> Valgusolend naeratab ja ütleb : </s> </p>
<p> <s> Hea on rikkus , kus ei ole pattu juures , </s> </p>
<p> <s> ja vaesus on paha jumalakartmatute suus . </s> </p>
<p> <s> Kaie , kas sa annad mulle andeks ? küsib tema nüüd . </s> </p>
<p> <s> Ma andsin sulle sealsamas andeks . </s> <s> Kõigile olen ma andeks annud , nad olid eksituses , kui arvasid mind põlgavat iseoma headuse tõttu . </s> </p>
<p> <s> Sa oled elus palju vaeva näinud . </s> <s> Kas sul on olnud ka hea meel oma poegadest ? </s> </p>
<p> <s> Minu poiste hing on kui kastetud rohuaed ja nad ei närbu enam . </s> </p>
<p> <s> Nad on siis õndsuse pärinud ? </s> <s> Aga sina , kas oled ka õndsuse pärinud ? </s> </p>
<p> <s> Minu patud on kinni kaetud . </s> </p>
<p> <s> Issand olgu kiidetud ! ütleb tema . </s> </p>
<p> <s> Neile sündis nende usu järgi , ütleb valgusolend . </s> </p>
<p> <s> Aga mulle ? </s> <s> Kas mulle sünnib mu usu järgi ? </s> </p>
<p> <s> Mida sa usud , Juuli ? </s> </p>
<p> <s> Et mul on lunastaja . </s> </p>
<p> <s> Sul on lunastaja . </s> </p>
<p> <s> Ma olen maa peal palju vaeva näinud , viletsust ja ülekohut nii rohkesti , et ei jaksa üles rääkida . </s> </p>
<p> <s> Sul on rikas elu olnud , ütleb valgusolend . </s> </p>
<p> <s> Lõpuks jäin üksi ja päratuks . </s> </p>
<p> <s> Valgusolend naeratab ja ütleb : </s> </p>
<p> <s> Kas tõesti ? </s> <s> Kellest sa iial mõtlesid , need sul ju olid . </s> </p>
<p> <s> See nüüd on vist Juuli Tähtvere-kodu . </s> </p>
<p> <s> Jah , sest rõivakapp seisab seljaga seina vastu , mitte otsaga nagu Toome-kodus . </s> <s> Muidu on seal kõik üsna samamoodi . </s> </p>
<p> <s> Juuli peab videvikku . </s> <s> Krasnodaris videvikku ei tuntud , pimedaks ja valgeks läks , nagu oleks keegi nupule vajutanud . </s> <s> Videvikust on soojal maal see kõikse suurem puudus . </s> <s> Ja mustast leivast , teadagi . </s> </p>
<p> <s> Tema näeb , et Juuli tuba oleks nagu täis õige rõõmsaid inimesi . </s> <s> Ei , mitte just inimesi , sest paljud neist pidid tollal ju ammugi kalmumäel hingama , ja teised pole jalagagi Tartusse saanud . </s> <s> Kooliõed ja Krasnodari vesiravijad ja mõisarahvad - kuis saavad need omavahel kohtuda ! </s> <s> Aga siin nad on , võta või jäta . </s> </p>
<p> <s> Teiste hulgas on Juuli ämm - naeratamas , märkab tema imestusega . </s> </p>
<p> <s> Misuke iludus ometi ! mõtleb tema . </s> <s> Oleks ma ämmamamma ilu varem märgand , oleks mõnigi asi teisiti läind . </s> <s> Miks ta küll iial ei naeratand ! </s> <s> Kas ma tõesti pole ämma millaski rõõmustand ? </s> </p>
<p> <s> Kostab vali koputus . </s> </p>
<p> <s> Juuli kargab väledalt üles , liigutab kardinaserva . </s> <s> Ruudi on all , vehib oma ainsa käega . </s> </p>
<p> <s> Ruudi klopib ikka nagu kästud veetorule , see kostab üles hästi ja annab aknast vaadata , kes on . </s> <s> Juulil ju väike kõrvakuulmine , muidu peab proua Alla ust lahti tegema . </s> <s> Proua Alla ütleb küll , et ärgu tädi Juuli arvaku , see pole miski tüli , aga Juuli tahab oma külalisest otsekohe ise rõõmu tunda . </s> </p>
<p> <s> Ruudi on saiakesi kaasa toonud , Juuli läheb paneb teevee priimusega üles . </s> </p>
<p> <s> “ Ega sa , Ruudi , pahanda , kui me veel videvikku peame ? </s> <s> Ma justament mõelsin siin omakeskis vanadest asjadest . ” </s> </p>
<p> <s> “ Tubli-tubli , tädi Juuli ! </s> <s> Peame siis videvikku üheskoos , saab rutem peetud . </s> <s> Mis asjavärkidest sa siis mõtlesid kah ? ” </s> </p>
<p> <s> “ Sina neid inimesi ei tea . </s> <s> Olid ilmas enne sind . ” </s> </p>
<p> <s> “ Ma ju samast kännust . </s> <s> Eks ma mõnda asja ikka tea ka . ” </s> </p>
<p> <s> “ Toda Vändra naabri-Mari tead ? ” </s> </p>
<p> <s> “ Mamma on rääkinud . ” </s> </p>
<p> <s> “ Vana Sokolovskyt ikka ei tea ? ” </s> </p>
<p> <s> “ Mammamamma on rääkinud . ” </s> </p>
<p> <s> “ Neist ma viimati mõelsingi , kui sa all kloppisid . ” </s> </p>
<p> <s> “ Siis sa ülendasid nende hinge . ” </s> </p>
<p> <s> “ Kuis nii ? ” </s> </p>
<p> <s> “ Sina neist ju paha ei mõtelnud . ” </s> </p>
<p> <s> “ Ega vist jah . ” </s> </p>
<p> <s> “ Et sina ka kellestki õigust ei raatsi mõtelda ! ” </s> </p>
<p> <s> “ Nii palju häid inimesi on minu ümber olnud . ” </s> </p>
<p> <s> “ Või nii ? </s> <s> Kuula - vesi keeb ! ” </s> </p>
<p> <s> Valgusolend naeratab ja ütleb : </s> </p>
<p> <s> Hea inimene toob südame heast tagavarast esile head ja halb inimene toob südame halvast tagavarast esile halba . </s> </p>
<p> <s> Tema ütleb : </s> </p>
<p> <s> Jah . </s> <s> Ignat oli hea inimene . </s> <s> Ta oli nii hea , et minustki oleks hea inimene saand , kui meile veel natuke armuaega oleks antud . </s> <s> Oh Ignat , Ignat , kuidas ma sinu järele olen igatsenud ! </s> </p>
<p> <s> Ja mina sinu järele , ütleb Ignat . </s> </p>
<p> <s> Sa ei ole mulle seda ennemalt ütelnud . </s> </p>
<p> <s> Kas ma oleks pidanud ütlema ? </s> </p>
<p> <s> Miks sa ei oleks pidanud ? </s> </p>
<p> <s> Minu igatsus oli ülemäära suur . </s> </p>
<p> <s> Ülemäära , kuis nii ? </s> </p>
<p> <s> Jah . </s> <s> Seda mõistsin täienisti alles seal - inimeste tapamajas . </s> </p>
<p> <s> Siis muidugi . </s> <s> Kuidas sa olekski saand sealt ütelda . </s> </p>
<p> <s> Ütlesin ! </s> <s> Igal õhtul ! </s> </p>
<p> <s> Ma vist tundsin . </s> <s> Aimasin . </s> </p>
<p> <s> Igal õhtul mõtlesin , kuidas sa juuksed päästad ja kuidas pluuse üle õlgade libiseb . </s> </p>
<p> <s> Esiti ma ei võtnudki riidest lahti . </s> <s> Mõtlesin , ükskord öösel tullakse mulle nagunii järele . </s> </p>
<p> <s> Igal hommikul mõtlesin , kuidas sa juukseid soed ja peeglisse vaatad , vahest naeratadki iseenese näolapile . </s> <s> Mõtlesin , su oma naeratus olgu sulle lohutuseks . </s> </p>
<p> <s> Peegel oli mul kummuli , Ignat . </s> </p>
<p> <s> Ma ei teadnud , ma arvasin , kõik jääb nii , nagu minust jäi . </s> </p>
<p> <s> Sinust jäi täieline tühjus . </s> <s> Sinu olemasolu , Ignat , polnud nii käegakatsutav kui puudumine . </s> </p>
<p> <s> Oh Julika ! </s> <s> Kui palju ilusat jäi meil nägemata . </s> </p>
<p> <s> Ühest on mul kahju : et Zojakest pioneerilaagrisse vaatama ei läinud . </s> <s> Palmid olid ükskord ometi mulle nii lähedal , nii lähedal . aga kus meie ! </s> </p>
<p> <s> Julika , Zojakese laagris küll palmipuid ei kasva . </s> <s> Zoja nägi palme , kui neid ekskursioonile viidi . </s> </p>
<p> <s> Ma oleks nii tahtnud neid korra näha saada . </s> <s> Muidu paljalt kinos , ütleb tema . </s> </p>
<p> <s> Neile näidataksegi . </s> </p>
<p> <s> Nad vaatavad , kuidas kari tüdrukuid kohmakast pika ninaga bussist välja vupsab ja ennast kohevile soputab justkui sädistav varblaseparv . </s> </p>
<p> <s> Zoja hakkab äkki heast peast jalgu kaksipidi pildudes jooksma nagu mõni varss Vändra koplis paksus heinas . </s> <s> Tüdruk läheb silmnäolt lähema palmi alla , silib ja patsutab selle tüükalist tüve , nuusutab koguni ja tagatipuks katsub keelega . </s> </p>
<p> <s> Siis võtab Zojake kahe käega palmi ümbert , surub põse vastu tüve , nii et vist küll vajutusvorbid põsenahale peavad jääma . </s> <s> Zoja vaatab üles kõrgel sahisevat lehelehvikut , silmad nagu mõnel , kelle eluunistus on ettearvamatult täitunud . </s> <s> Siiski sosistab tüdruk : Oh oleks siin praegu mu paapa ja maama ! </s> </p>
<p> <s> Nemad näevad , et Juuli ja Ignat hõljuvadki kõrgel palmilehvikus , näod õndsad . </s> </p>
<p> <s> Kas sa ei leia , et tütreke sai meil ilus rõõsk , ütleb Ignati vaim . </s> </p>
<p> <s> Armastuse lapsed on ikka ilusad , ütleb tema . </s> </p>
<p> <s> Mina armastan sind tões ja väes , ütleb Ignat . </s> </p>
<p> <s> Mina sind nõndasamuti , ütleb tema . </s> </p>
<p> <s> Miks sa seda mulle ennemalt ei ütelnud ? ütleb Ignat . </s> </p>
<p> <s> Kas sina ise ütlesid ! ütleb tema . </s> </p>
<p> <s> Eks sa ise märganud nii ilmselget asja , ütleb Ignat . </s> </p>
<p> <s> Kas sina märkasid ! ütleb tema . </s> </p>
<p> <s> Seda ma panin tähele , et Zoja on sulle üle kõige . </s> <s> Sa olid tema pärast valmis minema läbi tule ja vee , ütleb Ignat . </s> </p>
<p> <s> Aga üks teine on tähtsam veel , ütleb tema . </s> </p>
<p> <s> Seda ma märkasin ka . </s> <s> Sinu mamma ! </s> <s> Sinu mamma oli koguni nõnda armas , et osa sellest armastusest langes minu maamale , ehk see küll alalõpmata torises , ütleb Ignat . </s> </p>
<p> <s> Miks meie maama torises ? ütleb tema . </s> </p>
<p> <s> Armastusest . </s> <s> Kes oma lapsi ei armasta , ainult see nendega ei riidle . </s> <s> Nii on pruugiks mitmel pool maailmas , ütleb Ignat . </s> </p>
<p> <s> Ignat , kuula nüüd . </s> <s> Mamma on minu sünnivärav ja mina olen Zoja sünnivärav , see jääb igavesti nõnda . </s> <s> Aga ustav naine käib oma mehe järel läbi hea ja kurja , sest teda armastab ta üle kõige . </s> </p>
<p> <s> Valgusolend naeratab ja ütleb : </s> </p>
<p> <s> Armastus vabandab kõik , usub kõik , loodab kõik , sallib kõik . </s> <s> Armastus ei väsi iial ära . </s> </p>
<p> <s> Ignat on läinud , aga läinud nõnda , nagu oleks jäänud . </s> <s> Ignati lõhn on tema ümber nagu uni , nagu unustus . </s> </p>
<p> <s> Ta näeb : Juuli istub vesiravila saalis . </s> <s> Tooliderida on alt kahe hööveldamata latiga kokku löödud ja seina äärde seatud ja seal Juuli aknakardina taustal istubki . </s> <s> Juuli kõrvale on jäetud tühi tool , aga järgmisel istub Ignat . </s> </p>
<p> <s> Ühtäkki tunneb Juuli , et põrand on armutult viltu , nii kisub ja kisub võõra mehe poole . </s> <s> Juuli peab tooliservast lausa kinni hoidma , sõrmenukid valged . </s> <s> Samal ajal tunneb Ignat , nagu oleks saali põrand langevas joones ehitatud , nõnda et mees kipub küljetsi võõra naise suunas libisema . </s> </p>
<p> <s> See on Julia Ivanovna , vallaline veel , mõtleb Ignat . </s> <s> Polina Urõsantovna ise ütles . </s> </p>
<p> <s> See on Ignat , ungarlane , sugulane niisiis , mõtleb Juuli . </s> <s> Polina Urõsantovna ütles , et polegi abielus . </s> </p>
<p> <s> Äkki on Ignat Juuli kõrval ja paneb oma sõbraliku pihu Juuli sõrmedele . </s> <s> Juuli tõstab teise käega Ignati käe küll ära , kuid patsutab rahustavalt sissetungija käeseljale . </s> <s> Ignatile tundub , nagu viivitaks Juuli käsi naabri käelt lahkumisega . </s> </p>
<p> <s> Tunnistas omaks ! rõõmustab Ignat . </s> </p>
<p> <s> Järgmine hetk on kinos . </s> </p>
<p> <s> Ignat on hankinud piletid viimasesse ritta , seal on hea äraolek . </s> </p>
<p> <s> Nad on Chaplinit juba mitu korda vaadanud ja vaataksid nüüd rohkem teineteist , kui saalis nii pime poleks . </s> <s> Aga nad näevad pimedaski ! </s> </p>
<p> <s> Ignat hellitab Juuli kätt ja annaks ehk salakesi põse peale suudki , kui saalis poleks nii hirmus vaikne . </s> </p>
<p> <s> “ Kas tead , ” sosistab Juuli . “ Meil Vändras on kurttummade kool , kino tuletab mulle seda meelde . ” </s> </p>
<p> <s> “ Ma olen kuulnud , et mõnikord mängitavat klaverit saateks , ” ütleb Ignat . “ Tarvis siis pilet saada , siis võin sulle rahumeeli suud anda . ” </s> </p>
<p> <s> “ Jäta nüüd jutt ! ” tõrjub Juuli , aga ise nihkub mehele lähemale , mehe lõhna sisse . </s> </p>
<p> <s> “ Kuidas nad seda ometi teevad ? ” ümiseb Juuli . </s> </p>
<p> <s> “ Mida , Julika ? ” </s> </p>
<p> <s> “ Seda pilti ! </s> <s> Nagu elusad lina peal ! ” </s> </p>
<p> <s> “ Meie teeme seda nii , ” ütleb Ignat ja vajutab oma suu Juuli suu peale , sest parajasti on rahvas naerma ja plaksutama hakanud . </s> </p>
<p> <s> Tema tõmbab ennast hetkest lahti . </s> <s> Pole ilus nudrutsemist pealt vaadata . </s> <s> Isegi ennast mitte . </s> <s> Isegi mitte seitsmekümne aasta pärast . </s> </p>
<p> <s> Aga hullem on alles ees . </s> </p>
<p> <s> Nad on tulnud registreerimast , teiste salaja . </s> </p>
<p> <s> Nad on nurgapealses t ? ainajas joonud kaheksakandilisse klaasi kallatud ? ampanjat ning krõbistanud pähkleid peale . </s> <s> Õhtu otsa on nad hulkunud tänavatel ja noore öö varjus hiilinud käsikäes Ignati poissmehekambrisse . </s> </p>
<p> <s> Mis nüüd saab ? mõtleb Juuli . </s> <s> Ega ta ometi otsekohe ? </s> </p>
<p> <s> “ Anna käsi , muidu lööd vastu kola ennast ära , ” sosistab Ignat ja talutab Juulit ümber laua ja taburettide , kuni Juuli põlvenukid vastu sängiserva puutuvad . </s> </p>
<p> <s> “ Oota , ma teen voodi üles . </s> <s> Viimse poissmehevoodi . </s> <s> Homme talitad juba sina oma meele järgi . ” </s> </p>
<p> <s> Varsti sosistab Ignat : “ Tule ! ” ja kobab pimedas teise suunas . </s> </p>
<p> <s> “ Mis ! </s> <s> Sa veel kleidis ! </s> <s> Mina juba valmis ! </s> <s> Kas aitan ? ” </s> </p>
<p> <s> “ Küll saan , ” pomiseb Juuli ja hakkab nööpe näperdama . </s> <s> Neid on kleidirinnal moekas rida . </s> </p>
<p> <s> Kui Juuli oma arust viimase nööbi lahti on saanud , selgub , et teisipidi on ta need jälle kinni nöpsinud , pealegi puseriti puha . </s> </p>
<p> <s> “ Kas teen valgust ? </s> <s> Sul ehk võõras paik . ” </s> </p>
<p> <s> “ Oh ei-ei , palun ära tee ! ” </s> </p>
<p> <s> Nüüd ongi kleit võidetud ja Juuli voldib selle korralikult kokku , voldib ja voldib ja voldib , ei saa küllalt korralikult . </s> </p>
<p> <s> Lõpuks jääb Juuli hämmeldunult seisma valges pikas hames nagu vaim . </s> <s> Juuli kuulab vere kohisemist kõrvus : mühaks nagu kevadine Kuban . </s> </p>
<p> <s> “ Minu kallis kodukana ! ” ütleb Ignat . “ Tule ära oma pesasse ! ” </s> </p>
<p> <s> Säng kranksatab , kui Ignat istukile tõuseb . </s> <s> Säng kranksatab veel teistki korda , kui Ignat jalad maha laseb . </s> <s> Siis naksatab äraandlik põrandalaud , sest Ignat tõstab Juuli sülle . </s> </p>
<p> <s> Oh Jumal küll , mis naabrid mõtlevad ! </s> </p>
<p> <s> “ Ära karda , sa oled omas kodus , ” sosistab Ignat ja paneb naise hellalt sängi , seina poole . </s> </p>
<p> <s> Nüüd usaldab Juuli vastu sosistada ja nõnda nad sosistavad hommikuni välja . </s> </p>
<p> <s> Valgusolend naeratab ja ütleb : </s> </p>
<p> <s> Mehed , elage naisega targasti nagu nõrgema astjaga ja osutage neile austust , sest nad on elu armuanni kaaspärijad . </s> </p>
<p> <s> Ükskord öö südames on see toimunud . </s> </p>
<p> <s> Kõik hirmud on üsna asjata olnud . </s> </p>
<p> <s> Uudishimu on uinutatud , igatsus suigutatud , hellus äratatud , üleküpsuse vaevad vaigistatud . </s> </p>
<p> <s> Nad vajuvad unenägudeta unne üksüheteise hõlmas nagu süütumad lapsukesed . </s> </p>
<p> <s> Valgusolend naeratab ja ütleb : </s> </p>
<p> <s> Naisel ei ole meelevalda oma ihu üle , vaid mehel ; ja nõndasamuti ei ole mehel meelevalda oma ihu üle , vaid naisel . </s> </p>
<p> <s> Juulit-Ignatit jalutavad Krasnaja uulitsal . </s> <s> Laialehelised puud pakuvad viluvarju ning joonistavad mustreid hõõguvale kõnniteele . </s> </p>
<p> <s> Roidunult igritseva purskkaevuga platsil mängib roosa tüdruk , puhas kui nukuke . </s> <s> Ignat jätab Juuli kus seda ja teist , kui läheb lapsele appi ümber läinud nukuvankrit kohendama . </s> <s> Juuli ootab , et laps heidaks altkulmu pilgu võõrale onule ja põgeneks vankri kõrinal vanaema juurde , kuid ei , need kaks sobivad kui päike ja naeratus . </s> </p>
<p> <s> “ Kelle laps see oli ? ” küsib Juuli pärast . </s> </p>
<p> <s> “ Eks ta kellegi oma ikka olnud . ” </s> </p>
<p> <s> “ Päris võõras siis ? ” </s> </p>
<p> <s> “ Aga muidugi . ” Ignat vaatab Juulile teravasti otsa . “ Mis sina siis arvasid , et minu oma või ? ” </s> </p>
<p> <s> “ Ei , aga ma panin imeks , et nii usaldav . </s> <s> Ei võõrastanudki . ” </s> </p>
<p> <s> “ Oh sa pisike ! </s> <s> Mind pole ükski laps võõrastanud , tuleta meelde , isegi sina mitte ! ” ütleb Ignat ja kahmab Juulit sealsamas kõikide nähes kaenlasse . </s> </p>
<p> <s> Juulil tõusevad silmad vett täis . </s> </p>
<p> <s> Meil pole ikka veel last tulemas , mõtleb Juuli . </s> <s> Vaene Ignat on nähtavasti liialt vana naise saanud . </s> </p>
<p> <s> Juuli võtab end kokku , kiire pilgutamisega saab silmad kuivaks . </s> </p>
<p> <s> Eks saatus tea , mõtleb Juuli . </s> <s> Ehk on nii paremgi : ajad ju viletsad . </s> </p>
<p> <s> Õhtul , kui Juuli asutab end musta mere kilu praadima , kukub pilk seinakalendrile . </s> <s> Kahvel käes , asub Juuli asja uurima . </s> <s> Juuli otsib kõige viimast tindipliiatsitäpikest , mis nagu kärbse visiitkaart peaks ühe teatud kuupäevanumbri juures ilutsema . </s> </p>
<p> <s> Ei leidu tervel eelmisel kuulgi mitte . </s> </p>
<p> <s> Kahvel kukub Juuli käest . </s> </p>
<p> <s> Üks mis kindel , riiderumbid jäävadki tulemata ! </s> </p>
<p> <s> Juuli rõõm on hirmusegune , Juuli jahmatus on õnne täis . </s> </p>
<p> <s> Juuli väherdab hõbehalle kilupoegi jahus ja munas ning istutab poslamaslapannile nagu unenägija . </s> <s> Tarvis Ignatile ütelda , aga kuidas seda tehakse ? </s> </p>
<p> <s> Ükskord , kui välja paistma hakkab , eks Ignat märka isegi . </s> <s> Kuid millal see veel tuleb ! </s> <s> Või sosistavad naabrinaised ette : sa ju nüüd varsti paapa , kuidas on kah ? </s> <s> Ignat jääb sedasi narrikese olukorda . </s> </p>
<p> <s> Juuli pöörab kaladel teist külge . </s> <s> Kui teeks õige nii , et ütleks hommikul rõivile pannes , et näe vaata kleit on nagu väiksemaks jäänud , vöökoht soonib . </s> <s> Aga hommik alles kaugel , peab siis nii kaua unest ära olema ja hääletooni ja lauset lihvima . </s> </p>
<p> <s> Võib-olla Ignat ei saa aru , ütleb et osta uus kleit , ja kogu lugu . </s> </p>
<p> <s> Kui kataks söömalaua täna naljaks kolmele . </s> <s> Ignat küsiks : keda sa ootad , tema ütleks : eks tütrekest , kas sina ei oota . </s> <s> Ignat ütleks : kas me peame nii kaua söömata olema , mina ei jaksa . </s> <s> See oleks ilus küll . </s> <s> Aga mis siis , kui Ignat ei küsi midagi , et näis millal see ise rääkima hakkab . </s> <s> Siis ei tea ka , kas sai aru või arvas , et Juuli tema maamat ootab . </s> </p>
<p> <s> Või ütleks keset söömaaega nii muuseas : Ignat , sulle väiksed tüdrukud meeldivad , eks sea end valmis . </s> <s> See kõlaks nagu etteheide , kas Juuli saaks suust ? </s> </p>
<p> <s> Kui Juuli on lauale uue lina laotanud , oleks nagu midagi veel puudus . </s> <s> Juuli jookseb toob aiast mõned jorjenipead vaasi . </s> <s> Ei need kaua seisa , aga või neid kauaks vaja ongi . </s> </p>
<p> <s> Ignat teab täpselt , millal koju jõuda . </s> <s> Kingad jalast raputanud , rühib mees kööki , silmab lauda ja lauakatjat . </s> <s> Juuli lööb häbelikult pilgu maha nagu pruut või süüdlane . </s> </p>
<p> <s> Ignati nägu läheb särama . </s> </p>
<p> <s> “ Julika , kas oled oma tindipliiatsi ära kaotand või on paremaid uudiseid kui pliiatsi kadumine ? ” </s> </p>
<p> <s> Juuli surub silmnäo teise tulekusooja kraevahesse ja pomiseb : </s> </p>
<p> <s> “ Ignat ! </s> <s> Ma poleks uskund , et sa teise inimese saladusi nuhid ! ” </s> </p>
<p> <s> “ Ei ma nuhi ühti . </s> <s> Sul maakaart seinal , vaata kui Uljana ja Fjokla uurimas ei käi . ” </s> </p>
<p> <s> “ Uih heldeke ! ” hüüatab Juuli nagu mamma omal ajal , leiab põlletaskust pliiatsijupi , kastab suus märjaks ja teeb mõned iseäranis rammusad täpid kuhu tarvis . </s> </p>
<p> <s> Valgusolend naeratab ja ütleb : </s> </p>
<p> <s> Need kaks on üks liha . </s> <s> See saladus on suur . </s> </p>
<p> <s> Juuli on käsivarretäie lapselappe õuest toonud ja sordib neid ning hõõrub käevahel pehmemaks . </s> <s> Juuli sõrmenahk on vahetpidamata pesemisest verevalumitäpiline . </s> </p>
<p> <s> “ Näe seegi lapp on triigivalgeks läinud , lõunamaa päiksel on ikka suur jõud küll , ” ütleb Juuli Zojakesele . </s> </p>
<p> <s> Ihualasti Zoja peesitab päevatekil , roosa ja lõhnav kui uibuõis . </s> <s> Zoja on viis kuud vana , hea suur tükk teist tõsta juba . </s> <s> Zoja unustab jalgadega vehkimise , vahib andunult mamma suu peale ja ahvib huulte liigutusi järele . </s> <s> See on nii vahva vaadata , et nad mõlemad peavad naerma pahvatama . </s> </p>
<p> <s> “ Oh sina vigurivänt ! </s> <s> Tahad , maama loeb sulle laulukest , ütle aga järele muudku - </s> </p>
<p> <s> Koer läks karja kimpa kampa </s> </p>
<p> <s> Saba sorus pää tal norus </s> </p>
<p> <s> Karjast kodu timpatampatirrdi </s> </p>
<p> <s> Vintaväntavirrdi ! </s> <s> Ahaa , see sulle meeldib jah , kui keegi jalgu võimeldab . </s> <s> Aga kauakene maama seda tohib , hakkad rääkima , peab maama eesti keele ära taskusse panema , et Zojakene põlguse alla ei langeks . </s> <s> Sina oled ju kubanka , Zojake , mõistad , eesti laps on puhastverd kubanka , mis sa vaenekene Eestis tegema hakkad , kui sinna kord saad - või ei saagi , Jumal ise teab . ” </s> </p>
<p> <s> Zojal on seda nii hea meel kuulda , et ajab mõnusalt kõhu punni . </s> <s> Midagi kahtlaselt sooja siriseb vastu Juuli põlve . </s> </p>
<p> <s> “ Ah sa sitikas küll ! </s> <s> Päevatekile siis ! ” </s> </p>
<p> <s> Juuli haarab lapse ja paneb ära hälli . </s> </p>
<p> <s> Äkilisest õhusõidust kohkunud Zojake pistab hüüdma nii mis kõri võtab . </s> </p>
<p> <s> Juuli põlvitab lapse juurde . </s> </p>
<p> <s> “ Anna andeks , pisike , su maama on ise süüdi , ise andis Hermine-preilite kalli mälestusasja sulle siputada . ” </s> </p>
<p> <s> Musitamise peale Zojake juba naerabki nii mis kugin , endal silmanurgast veeremas suur-suur inimesepisar . </s> </p>
<p> <s> Õhustik on muutunud . </s> </p>
<p> <s> Nutukil Zoja lendab Juuli käte vahele . </s> </p>
<p> <s> “ Pai maama , ma tegin tädi Fjokla akna katki . ” </s> </p>
<p> <s> “ Kas Fjokla tutistas sind ? ” </s> </p>
<p> <s> “ Ei tutistanud . ” </s> </p>
<p> <s> “ Mis sa siis nutad ! </s> <s> Paapa teeb akna terveks jälle . ” </s> </p>
<p> <s> “ Paapa saab kurjaks . ” </s> </p>
<p> <s> “ Ei saa , kui lapsel kogemata . </s> <s> Kuis see sul juhtus ? ” </s> </p>
<p> <s> “ Ma viskasin palli vastu akent . </s> <s> See läks ise katki . </s> <s> Pall kukkus tädi Fjokla tuppa , läbi klaasi . </s> <s> Tädi Fjokla palli kätte ei andnud . </s> <s> Ma palusin küll andeks , aga ikka . ” </s> </p>
<p> <s> “ Kas sa ei tea , suur laps , et aken on klaasist ja klaas katki läheb ja klaasi ei ole kuskilt saada ! ” </s> </p>
<p> <s> “ Seda ütles tädi Fjokla ka . ” </s> </p>
<p> <s> “ No näed siis . </s> <s> Pühi silmad kuivaks , ega silmavesi akent paranda . </s> <s> Kui andeks palusid , siis andeks saad . ” </s> </p>
<p> <s> Seal ongi Fjokla kohal mis kohal , paneb palli kõneka liigutusega nurka tooli peale , ise õigust täis ja õhevil . </s> <s> Vaatab siis naabrinaise kaenlas nutvat olendit ja ütleb pisut vähem ründavalt kui plaanitsenud oli : </s> </p>
<p> <s> “ Julia Ivanovna , ta tegi seda üsna meelega . ” </s> </p>
<p> <s> “ Fjokla Fjodorovna , ärge muretsege , ma palun Ignatil see kohe korda teha . </s> <s> Me oleme kõik lapsed olnud . ” </s> </p>
<p> <s> “ No muidugi . </s> <s> Juhtub . </s> <s> Aga üks helepala on ta küll , seda peab ütlema . </s> <s> Kui minul lapsi oleks , Julia Ivanovna , siis ma ikka noomiks neid ka . </s> <s> Mõnikordki . ” </s> </p>
<p> <s> “ Pärast noomimist kallistaksite jälle , kas pole , Fjokla Fjodorovna ? ” </s> </p>
<p> <s> Kaks naist vaatavad teineteisele otsa . </s> <s> Fjokla hakkab naerma enne . </s> </p>
<p> <s> “ Noh muidugi , kallis Julit ? ka , kui ma oma vanameestki kallistan , niipea kui see kaineks on saanud ja mul sinine viha üle läheb . ” </s> </p>
<p> <s> Õhustik on muutunud . </s> </p>
<p> <s> Juuli laseb ülejala , nii et kõrvalt vaatajale paistaks ruttaja nagu tuule paindes pajuoks - kere kaugel ees , jalad ei jõua järele . </s> <s> Ent kõrvalt vaatajaid ei ole : on hilisõhtu . </s> </p>
<p> <s> Viimane vesiravila patsient juhtus jutukas olema , võtmete üleandmise žurnaal juhtus öövalve laualt kaduma , buss juhtus vahelt ära jääma . </s> </p>
<p> <s> Nüüd Juuli tormab tulisttuhat mööda Krasnoarmeiskaja uulitsat , lendab viimast viitkümmend meetrit . </s> </p>
<p> <s> Toa aken pime ! </s> </p>
<p> <s> Vööruses jääb Juuli nagu vahus hobune võhkatades seisma . </s> <s> Hingamise kätte saanud , kobab Juuli palitu taskust võtmekimpu . </s> </p>
<p> <s> Juuli teeb toa valgeks ja vaatab lennult kõik üle . </s> </p>
<p> <s> Mõlemad sängid on tühjad ! </s> </p>
<p> <s> Õhtusöök puutumata ! </s> </p>
<p> <s> Mis see peab tähendama ? </s> <s> Kus laps on ? ! </s> </p>
<p> <s> Juuli robistab ukse kuidagiviisi kinni , astub välja hoovile . </s> <s> On turkane pime , nagu ainult lõunamaal olla saab , eksi või oma uksealuses ära . </s> </p>
<p> <s> Fjokla armastab paksud kardinad hoolikalt ette kiskuda , valgusevaimu sealt läbi ei immitse . </s> </p>
<p> <s> Juuli koputab kahtlikult : Fjokla ehk lõõskab juba magada ? </s> </p>
<p> <s> Aga Fjokla teeb rutem kui silmapilk lahti , küsimatagi kes on . </s> <s> Ootas ! </s> </p>
<p> <s> Fjokla tõstab sõrme huultele : tasa ! </s> </p>
<p> <s> Muidugi , Zojake magab Fjokla sohvanurgas nagu käänispeaga nuga , keha ühte , peake teise , jalad kolmandasse suunda käänatud . </s> </p>
<p> <s> “ Kus mehed ? ” küsib Juuli . </s> </p>
<p> <s> “ Ära pahanda , Julia Ivanovna , Ignat Ignatovit ? ja minu vanamees läksid väheke . </s> <s> Eks mehed taha tuulutamist . </s> <s> Nikonossovite Volodjal nimepäev , sinna . ” </s> </p>
<p> <s> “ Sel ju alles oli nimepäev . ” </s> </p>
<p> <s> “ Mine tea . </s> <s> Aga nii ta olla ütelnud ja kangesti kutsunud . ” </s> </p>
<p> <s> “ Millas nad kodu lubasid tulla ? </s> <s> Kuis jutt jäi ? ” </s> </p>
<p> <s> “ Et kohe . ” </s> </p>
<p> <s> “ Kohe ! </s> <s> Vai kohe ! </s> <s> Laps sedaviisi jätta ! ” </s> </p>
<p> <s> “ Zojakest ei saand ju kaasa võtta . </s> <s> Kus sa sellega , Julia Ivanovna , mida lapseke seal vaatama peaks ! ” </s> </p>
<p> <s> “ Igatahes palju tänu , Fjokla Fjodorovna . </s> <s> Anna andeks , kui Zojake ehk tüliks oli . ” </s> </p>
<p> <s> “ Mis sa nüüd , Julia Ivanovna , mis tüli sihukesest tulesädemest ! </s> <s> Ainult et ära kustus armsake . </s> <s> Ütlesin küll , Zojake , heida tädikese Fjokla sängi , aga kus tema - ootan maamat , ootan paapat . ” </s> </p>
<p> <s> Juuli puudutab Zojat käsivarrest , raputab õlast , teine ei kõssagi . </s> </p>
<p> <s> “ Zojake , tee silm lahti , maama siin , lähme ära kodu . ” </s> </p>
<p> <s> Zojake teeb silma lahti küll , kuid silm näib unenägu vaatavat , nii tühi ja võõras on selle pilk nagu ükskord hiljem - laudsil . </s> </p>
<p> <s> Fjokla pakub patja ja tekki . </s> </p>
<p> <s> “ Ei sa seda saa paigast , las magab rahus hommikuni , Julia Ivanovna . </s> <s> Kui ärkab , toon ta sulle ise ära . ” </s> </p>
<p> <s> “ Ei nisukest tüli ole ! </s> <s> Kus sa sellega ! ” ütleb Juuli ja mõtleb : miks peaks Zojake võõrast kodusõda vaatama . </s> </p>
<p> <s> Juuli asib Zoja sülle , tüdruk on nii pikk , et jalad ripendavad peaaegu maani , unised vedelad jalad otsekui liivaga täidetud kaltsunuku omad . </s> </p>
<p> <s> Fjokla haspeldab ees ja taga , teeb uksi lahti ja paneb kinni , rapsib vööruses tikke põlema . </s> </p>
<p> <s> Soo-oh ! ohkab Juuli õnnelikult , kui millegi otsa komistamata saab lapse sängi . </s> </p>
<p> <s> Juuli võtab Fjokla näpu vahelt kustuva tiku , läidab tattnina põlema . </s> <s> Leek esiotsa tõuseb ja vajub , tõuseb ja vajub , Fjokla kummituslik vari seinal on kord väike ja terav , kord suur ja hall nagu vihmapilv . </s> </p>
<p> <s> “ Heida puhkama ise ka , Julia Ivanovna , kus nad ikka jäävad , kahekesi üksühe toel . ” </s> </p>
<p> <s> “ Pole ma harinenud sihukese asjaga , ” ütleb Juuli . “ Seenimaani on kõik kallastes seisnud . ” </s> </p>
<p> <s> “ Ükskord ikka esimene . </s> <s> Kaua naaskel kotis püsib ehk kevadine Kuban sängis , ” ütleb Fjokla juba vöörusest . </s> </p>
<p> <s> “ Eestimaal jälle öeldakse teisiti : kuhu roe rattast jääb , ” ütleb Juuli . </s> <s> Hea on , et Fjokla juba läinud , paneks ehk pahaks või võtaks vihaks . </s> </p>
<p> <s> Juuli keerab Pravdast lambile varju , nii et tuli lapsele silmnäkku ei paista , ise jääb laua äärde käsipõsakil istuma . </s> </p>
<p> <s> Vekker tiksub , Zoja hingab ja Juuli valvab . </s> </p>
<p> <s> Vekker tiksub , Zoja hingab ja Juuli valvab . </s> </p>
<p> <s> Juuli tõuseb laua tagant , sügav ohe tõuseb Juuli südamest . </s> <s> See ohe on kaua väljapääsu oodanud . </s> </p>
<p> <s> Juuli tõukab lambi lauaotsale , sest mõtleb riistariiulit kraamida . </s> </p>
<p> <s> Tema vaatab , kuidas Juuli toimetab : kõigepealt tõstab Juuli ülemise riiuli plekkpurkidest lagedaks ning küürib ja nüüstab selle puhtaks , siis võtab ette järgmise ja järgmise , seejärel leiab laua suhvlist tallele pandud ilusat valget paberit ja käärid ning istub riiulikaunistusi nikerdama . </s> </p>
<p> <s> Mammal olid need valgest linasest , pitsid veerde heegeldatud ja õunad-marjad peale tikitud . </s> <s> Kust sa siin Kubanimaal niiti võtad , mis pesus värvi ei annaks , ja nõelast ära parem räägigi ning heegeldusnõel - misasi see veel on ! </s> <s> Kui mõistad paberit õigesti voltida ja viitsid kääridega mängida , saavad paberpitsid kah kenad nii mis hoidku . </s> </p>
<p> <s> Õmblussuhvli kahekordse põhja all on Juulil peidus mõisa-aegseid ilupeaga nupleid , nendega pistab Juuli oma näputöö riiuliservadest rippuma . </s> </p>
<p> <s> Keegi otsib , kobab , kraapab ukseauku . </s> </p>
<p> <s> Keegi suur ja lai ei mahu ega mahu tulema . </s> </p>
<p> <s> Tema näeb , et Ignat . </s> </p>
<p> <s> Juuli teab , et Ignat . </s> </p>
<p> <s> Viimaks on tulija päral , seisab , mõtleb , vaatab . </s> </p>
<p> <s> “ N-n-naine k-k-kaunistab k-k-kodu , ” ütleb Ignat . </s> </p>
<p> <s> Juuli ei ütle midagi , Juuli kaunistab kodu . </s> </p>
<p> <s> “ P-p-pagana Voh-vohlodka p-p-pakkus p-p-praskat , ” ütleb Ignat . “ S-s-solk ! ” </s> </p>
<p> <s> Juuli ei ütle midagi , kui solk siis solk , eks mees pea teadma . </s> </p>
<p> <s> Ignat vajub , selg vastu seina , vajub ja vajub ja vajub , kuni põrand armu heidab ja vastu tuleb . </s> </p>
<p> <s> Vekker tiksub , Zoja hingab , Juuli kaunistab kodu ja Ignat võitleb sisikonnaga . </s> </p>
<p> <s> Ignat luksub ja kõõksub , otsekui oleks ta plika , kes suure naeruga püksid märjaks teinud . </s> </p>
<p> <s> Ühtäkki võtab Ignat kätte ja hakkab üle ääre ajama ning haisema nagu silmini täis mustaveepang . </s> </p>
<p> <s> Juuli viskab käärid käest , läheb katsub vähemalt mantlisiilusid päästa . </s> </p>
<p> <s> “ Maama , kas paapa hakkab surema ? ” küsib Zoja , näost valgem kui öösärk . </s> </p>
<p> <s> “ Ei hakka , niipeagi veel mitte . ” </s> </p>
<p> <s> “ Ma kardan . ” </s> </p>
<p> <s> “ Mine ära sängi tagasi , tütreke , ei ole hullu , ma tulen ka sinu juure , mine hoia ase soe . ” </s> </p>
<p> <s> “ Millas sa tuled , maama ? ” </s> </p>
<p> <s> “ Kohe , kui ma selle olen aseme peale saanud ja suurema roppuse ära kraaminud . ” </s> </p>
<p> <s> Valgusolend naeratab ja ütleb : </s> </p>
<p> <s> Ta nagu lamaks keset merd ja magaks masti tipus ! </s> </p>
<p> <s> Zoja säng on lühike ja kitsas . </s> <s> Juuli lamab , selgroots vastu servalauda , mida aluskott ei ulata katma , sest sai head värsket nisupõhku liiga täis topitud . </s> <s> Juuli silmad on pimedusse pärani , Juuli valvab ja kuulab teise voodi hääli . </s> </p>
<p> <s> Ignat nutab unes . </s> </p>
<p> <s> On see unenäost või tõrjutud tõsielust ? mõtleb Juuli . </s> </p>
<p> <s> Juuli vaatab nägelike silmadega ükshaaval üle kõik nende korteri asjad , kõik need vaesuse ja viletsuse ja kitsikuse ja puuduse vaikivad tunnistajad . </s> <s> Muidugi - puhas on neil elamine küll , aga teab siis Ignat midagi mustusest ? </s> <s> Ignati maama juures on puhtamgi veel , ja maama sööb paremini , ja maama keedab paremini , ja maama käib turul paremini , ja maama ketrab ümber Ignati paremini . </s> <s> Maama ütles : mis sa võõrast naisest võtad , kui sul on sinu oma maama . </s> </p>
<p> <s> Juuli on seni endamisi aru pidanud , et nad on Ignatiga ilusti elanud , aga mis Ignat asjast arvab , on teadmata . </s> <s> Kas peaks Juuli midagi teisiti tegema , teisiti olema ja hingama ? </s> <s> Teisiti mõtlema koguni ? </s> </p>
<p> <s> Hommik on õhtust targem , Juuli , jää ükskord magama , ütleb Juuli enesele , sest kes muu Juulile seda ütleks . </s> </p>
<p> <s> Hommikul ei paista tarkust kusagilt . </s> <s> Juuli on nagu linakolgitsast välja tõmmatud , luud-kondid valutavad harjumata asemest ja pea on magamatusest paks . </s> <s> Zoja pikad koivad vedelevad risti üle Juuli kõhu , need oleks nagu tina täis , nii rasked . </s> <s> Zoja terav küünaspea puurib ribivahet . </s> </p>
<p> <s> Tuleb end püsti ajada , tarvis tuli alla teha . </s> </p>
<p> <s> Juuli näeb , aga ei vaata : Ignat istub sängiveerel , jalad rippu , juuksed sakris , nägu karvane . </s> </p>
<p> <s> Nagu Põrgupõhja Jürka , mõtleb Juuli . </s> <s> Ja kerge naeruvina jookseb üle näo . </s> </p>
<p> <s> Ignat paneb seda tähele . </s> </p>
<p> <s> “ Usu , Julika , eilaõhtust pilti ei pea sa iial enam nägema , ” ütleb Ignat . </s> </p>
<p> <s> Juuli sunnib end silmi tõstma . </s> </p>
<p> <s> “ Mul on kahju , et kodukana pidi oma pesast põgenema , sest mees . . . sest mees . . . ” </s> </p>
<p> <s> “ Ega ma sellepärast , ” ütleb Juuli . “ Sa olid nii risti-põiki , et ma lihtsalt ei mahtunud . ” </s> </p>
<p> <s> “ Kudas sa mind üleüldse sängi said ? ” </s> </p>
<p> <s> “ Lohistasin nagu jahukotti . </s> <s> Teise jahukoti olin enne Fjokla poolt tassinud . ” </s> </p>
<p> <s> “ Unustame ära , Julika . </s> <s> Kas ? ” </s> </p>
<p> <s> “ Unustame , Ignat . ” </s> </p>
<p> <s> Valgusolend naeratab ja ütleb : </s> </p>
<p> <s> Kõike on teil luba teha , aga kõigest ei ole kasu ; kõike on teil luba teha , aga miski ei tohi saada meelevalda teie üle . </s> <s> Katsuge kõik läbi ja pidage kinni , mis on hea . </s> </p>
<p> <s> Ignat seisab akna all , käed seljal , varjab valguse sootumaks . </s> </p>
<p> <s> Juuli murrutab kastrulisse makarone , pisarad silksuvad keevasse vette . </s> </p>
<p> <s> Ei tea , mis neil kahel omakeskis on . </s> </p>
<p> <s> Juuli arvab , et Ignat . </s> </p>
<p> <s> Ignat arvab , et Juuli . </s> </p>
<p> <s> Hea on olnud vaikidagi , kui sõnad on liigsed . </s> <s> Sant on vaikida , kui sõnad puuduvad , tunneb Juuli . </s> </p>
<p> <s> Kõnelda on võimatu , sest ei tea , millest kõnelda , sest ei tea , mis lahti on , tunneb Juuli . </s> </p>
<p> <s> Ignat võiks tulla ja ütelda : Julika , sa soolad makaronid üle ! </s> </p>
<p> <s> Ignat ei tule . </s> </p>
<p> <s> Juuli võiks minna mehe selja taha , panna pihu õlale ja ütelda : oled sa klaassepa poeg , et aina akna all seisad ? </s> </p>
<p> <s> Juuli ei lähe . </s> <s> Läheks , aga jalad ei vii . </s> </p>
<p> <s> Nagu Ignat maama poolt tuli , nii hakkas . </s> <s> Mida maama uut ütles ? </s> </p>
<p> <s> Seda , mida üks maama ütelda võib , on maama ikka korrutanud . </s> <s> Kas nüüd on midagi teist , on nüüd Juuli veel vanemaks , veel võõramaks , veel salalikumaks saanud ? </s> </p>
<p> <s> Ignat jälle mõtleb : mis see Julika nukrutseb , on tal villand hallidest makaronidest , on ta tüdinud saamatust mehest , on ta viimseni vaevatud pugerikust kambrist või Kubani kliimast koguni ? </s> </p>
<p> <s> Ma olen nii õnnetu , et Ignat on õnnetu , mõtleb Juuli . </s> <s> Aitaks , paneks pihu ette , kui teaks , kuhu . </s> </p>
<p> <s> Ma olen nii õnnetu , sest Julika on minuga õnnetu , mõtleb Ignat . </s> <s> Ma muudaks või Kubanimaa Eestiks , kui see sellest oleks . </s> </p>
<p> <s> Valgusolend naeratab ja ütleb : </s> </p>
<p> <s> Ära anna oma hinge kurbusse ning ära ahista iseennast oma nõuga . </s> </p>
<p> <s> Tema ütleb nüüd : </s> </p>
<p> <s> Hea , et mina tookord maama-teemat üles ei kergitanud ega Ignat Eestimaa-teemat . </s> <s> Mis on inimesel kasu südamepuistamisest , sest süda on põhjatum merest ja sügavam taevast . </s> <s> Pealispinnas sogamine tõstab vaid torme ja tuuli lisaks . </s> <s> Jää rahusse , lase asjadel selgida , talitse end , et iga samm seletust ei nõua - sealt kus selgust ei olegi . </s> </p>
<p> <s> Valgusolend naeratab ja ütleb : </s> </p>
<p> <s> Inimesed mõõdavad end iseenestega ja võrdlevad iseenestega . </s> </p>
<p> <s> Ignati maama hääl ütleb : </s> </p>
<p> <s> Mul on südamest kahju , et sa mind oma vastaliseks oled arvanud ja selle arvamisega elanud . </s> <s> Mina vaeneke kahetsesin poja kaotust , sest kedagi muud kui Ignat mul polnudki . </s> </p>
<p> <s> Tema ütleb : </s> </p>
<p> <s> Eks sa teadnud , et mees jätab maha oma isa ja ema ning hoiab naise poole , see on seadus . </s> </p>
<p> <s> Ignati maama ütleb : </s> </p>
<p> <s> Täitsa valesti tõlgitsetud seadus . </s> <s> Nii peaks kirjas seisma : mees toob oma naise isale ja emale tütreks . </s> </p>
<p> <s> Kui vasta ei võeta , ütleb tema . </s> </p>
<p> <s> Sellest oled sa , kallis laps , võõriti aru saanud . </s> <s> Sina ei mõista vene keelt setukestki nii palju kui mina . </s> <s> Kui ma midagi ütlesin , siis kukkus see vene keeli teisipidi välja ja sina said aru kolmat moodi . </s> <s> Sõnal nagu igal asjal on mitu külge ja kanti ja nurka . </s> </p>
<p> <s> Tema ütleb : </s> </p>
<p> <s> Oh maama ! </s> <s> Miks sa ilmaski ei naeratand , sellest oleks ma aru saand küll ! </s> </p>
<p> <s> Maama ütleb : </s> </p>
<p> <s> Mul olid esimesed hambad just välja kukkund , kui Ignat sind näha tõi . </s> </p>
<p> <s> Pärast sul ju olid - metallist naeruhambad , ütleb tema . </s> </p>
<p> <s> Need üksjagu veel äratumad kui tühi auk . </s> <s> Mis sa siis arvad ! </s> <s> Need oleks ma iseoma käega välja kiskund , kui oleks saand . </s> </p>
<p> <s> Nüüd oled sa , maamake , sellest murest prii . </s> <s> Sinu vaim on ilus . </s> <s> Ma olen selle ka ära näinud , misuke su naer on , sa naersid minu pool Tähtveres . </s> <s> Kahju , et nii hilja tuli see teadmine . </s> </p>
<p> <s> Hea et nüüdki , ütleb maama ja kaob . </s> </p>
<p> <s> Rahu olgu sinuga , ütleb tema . </s> </p>
<p> <s> Norutunne ja ärevus ei kao . </s> </p>
<p> <s> “ Ma lähen käin meestega turus , ” ütleb Ignat . </s> </p>
<p> <s> “ Too siis tangu ka . ” </s> </p>
<p> <s> “ Kui on . ” </s> </p>
<p> <s> “ Too ükskõik mida . </s> <s> Herneid , ube , mannat , ükskõik mis aga saad . ” “ Mannat pole uneski nähtud , Julika , on sul alles fantaasia ! ” </s> </p>
<p> <s> “ Mis sa sinna turgu siis lähedki . ” </s> </p>
<p> <s> “ Teised mehed lähevad . </s> <s> Eks katsub midagi hõlma alt vahetada . </s> <s> Ei raha taha keegi , neid paberilipakaid on igalühel endalgi . ” </s> </p>
<p> <s> “ Olge ettevaatlikud . ” </s> </p>
<p> <s> “ Küll me teame . ” </s> </p>
<p> <s> “ Naised rääkisid : Kasakova Veera pandud vangi . </s> <s> Eks Veerakene müünud hädaga pätsi leiba , aga ostja olnud enkavedee ja Veerale käänatud spekuleerimise eest seitse aastat pluss kogu vara konfiskeerimine . ” </s> </p>
<p> <s> “ Millal see küll lõpeb , Julika ! ” </s> </p>
<p> <s> “ Ega enne kui käed risti rinnal . ” </s> </p>
<p> <s> “ Nõukogude inimese käed pannakse kahele poole küljele . ” </s> </p>
<p> <s> “ See mõnitus ka veel ! ” </s> </p>
<p> <s> “ Ma siis läksin . </s> <s> Musi ei annagi ? ” </s> </p>
<p> <s> “ Mis musi , ega sa sõtta kao . </s> <s> Ja mis sa sest rohelisest pluusest panid , see ju tähtjas , hakkab igaleühele silma ja jääb ilmaasjata meele . ” </s> </p>
<p> <s> “ Pruuni vahetasin juba ära . </s> <s> Tookord . </s> <s> Kilu kruubi vasta . ” </s> </p>
<p> <s> “ Oh Jumal ! </s> <s> Sellepärast too pudru nii lõntse oli ! ” </s> </p>
<p> <s> “ Pole midagi , Julika , peatähtis et elame . ” </s> </p>
<p> <s> Ja Ignat läks . </s> <s> Läks ja jäi . </s> </p>
<p> <s> Tema vaatab nüüd Ignatit ja vaatab ja vaatab ja vaatab ega saa isu täis . </s> </p>
<p> <s> Oh Ignat , oleks ma seekord taiband sind veel viimselt vaadata ja heasti meele vajutada ! ütleb tema . </s> <s> Oleks vähemalt miskit asjemat teele kaasa ütelnud ! </s> </p>
<p> <s> Julika , sa ju nägid vaatamatagi , sa teadsid mind peast , ütleb Ignat . </s> <s> Mis sa veel oleks pidand ütlema , mis sa juba ennemalt öelnud ei olnud ! </s> <s> Sõnadetagi öeldakse . </s> </p>
<p> <s> Kust teab naine , mis ta oma mehele sõnadeta ütleb ? </s> </p>
<p> <s> Julika , kui naine läheb oma mehe kõrval ustavuses läbi elu , siis mis võiks sellest kõnekam olla ! </s> </p>
<p> <s> Ignat ! </s> <s> Ma olen su eest aina palvetanud , ütle , oled sa nüüd õnnis ? </s> </p>
<p> <s> Olen , Julika . </s> <s> Me oleme nüüd õndsad . </s> </p>
<p> <s> Valgusolend naeratab ja ütleb : </s> </p>
<p> <s> Õnnis on mees , kes elab mõistliku naisega ja kes keelega ei ole eksinud ja kes ei ole säherdust teeninud , kes tema vääriline ei ole . </s> </p>
<p> <s> Ignati pilt kustub . </s> </p>
<p> <s> Ignat kaob udupilve , mida näo ümber koomale tõmmatakse nagu kotisuud , nii et paled , laup ja lõug kahanevad ja kahanevad , kuni peidetakse ninaots ka . </s> </p>
<p> <s> Siis tõmmatakse ümmargune kotisuu jälle tasahaaval avali , paistma hakkab üks teine mehenägu , võnnuvõõras . </s> <s> Või siiski mitte päris võõras . </s> </p>
<p> <s> Juuli viimane patsient vesiravilas ! </s> <s> Sidorov vist . </s> <s> Sidorov jah ! </s> </p>
<p> <s> “ Võtke seal sirmi taga püksid jalast , ” ütleb Juuli . </s> </p>
<p> <s> “ Kas kõik ? ” </s> </p>
<p> <s> “ Trussikud ka . </s> <s> Kuis ma muidu saan . ” </s> </p>
<p> <s> “ Ma mõtlesin , seda ravitakse sõnadega . ” </s> </p>
<p> <s> “ Mina ei ole mustkunstnik , tovari ? t ? </s> <s> Sidorov , mina olen tavaline masseerija . ” </s> </p>
<p> <s> Sirmi tagant astub esile häbistatud ja alandatud mehike , jääb poolküljetsi aitaja ette seisma , külmavärinad ihul . </s> </p>
<p> <s> Juulil tarvitseb oma sooja käega vaid põgusalt puudutada toda muret teinud ihuliiget , kui ihuliige tõstab uhkelt pead nagu ärritatud madu . </s> </p>
<p> <s> Uskumatult tundlik patsient , mõtleb Juuli . </s> <s> Temaga saame korda . </s> </p>
<p> <s> “ Ah ! </s> <s> Oh ! </s> <s> Funktsioneerib ! ” hüüatab Sidorov ja vaatab ennast võib-olla esimest korda elus imetlusega . </s> </p>
<p> <s> Sidorov tahab Juulit kaisutada . </s> <s> Küllap tänumeelest . </s> </p>
<p> <s> Juuli taganeb . </s> </p>
<p> <s> “ Mitte nii tormiliselt , noormees ! </s> <s> Mina olen juba kõike näinud , mina olen vana naine . ” </s> </p>
<p> <s> “ Mitte oluliselt vanem kui mina - nii viiskümmend umbes , eks ? </s> <s> Mulle on räägitud , te olete lesk ? </s> <s> Andke andeks minu häbitus , vabandage lahkelt , kui ma solvama peaks , aga see on tõsiselt mõeldud - kas te ei sooviks minuga katsetada , ma tahan eneses päris kindel olla . ” </s> </p>
<p> <s> “ Olge nüüd ikka , tovari ? t ? </s> <s> Sidorov , unustame selle , teeme nii , et teie pole mulle midagi seesugust öelnud . </s> <s> Teid ju abikaasa pikisilmi ootamas . </s> <s> Aga minust on valesti räägitud , mulle ei ole keegi teatanud , et ma lesk olen . </s> <s> Ma jään oma meest ootama , nagu teiegi naine jäi teid sõjast koju ootama . ” </s> </p>
<p> <s> “ Minu tänu ja imetlus , Julia Ivanovna ! </s> <s> Te olete ilus naine ka vaimult . </s> <s> Kuid öelge siiski , kuidas see teil õnnestus , kui minul naisega ei õnnestu kuidagiviisi ? </s> <s> Millest see tuleb ? ” </s> </p>
<p> <s> “ Te olete kahekesi ehk ülearu häbelikud . </s> <s> Ja teie , Sidorov , kardate juba ette . </s> <s> Mehel peab enesesse usku olema . </s> <s> Sõjaväljal te ju ei kartnud ? ” </s> </p>
<p> <s> “ Ei . </s> <s> Mis te siis arvate - ma olen vanemleitnant ! ” </s> </p>
<p> <s> “ Seal see häda ongi . </s> <s> Sõjas peab kartma , aga naist peab usaldama . </s> <s> Armastus ei ole sõda , siin ei pea kedagi vallutama ega oma üleolekut tõestama , siin ei ole ka häbiväärseid lüüasaamisi , on vaid ajutised raskused . ” </s> </p>
<p> <s> Sidorov vaatab Juulile särasilmi otsa . </s> <s> Sidorov on unustanud , et alastiolekus seisab võhivõõra naisterahva ees ja see naine on tagasi lükanud puhtast südamest mõeldud pakkumise ning loeb nüüd veel moraali ka . </s> </p>
<p> <s> “ Te olete võlur , kallis Julia Ivanovna , aga kui jälle . . . noh kui . . . siis ma tohin tagasi tulla , eks ? ” </s> </p>
<p> <s> Päev on läbi , Juuli peseb käed , paneb valge kitli riidepuuga ukse külge kõlku ja astub päiksest üle ujutatud uulitsale . </s> <s> Kubanimaal oleks nagu lakkamatult heinaaeg ! </s> </p>
<p> <s> Valgusolend naeratab ja ütleb : </s> </p>
<p> <s> Puhtaile on kõik asjad puhtad , aga roojasele pole miski puhas , vaid roojane . </s> </p>
<p> <s> Ülehetke kakskümmend aastat nooremaks saanud meesterahva pilk ei lähe ega lähe Juulil meelest . </s> <s> Koguni ümin tuleb huultele . </s> <s> Juuli tunneb oma häbiks muudki : ihu on imelikuks pööranud . </s> <s> Lööks või küüned kiviseina ja roniks näugudes üles . </s> </p>
<p> <s> Juulile meenub nende kirju kana , see tükkis veel vanas eas mune peitma ja salaja hauduma . </s> <s> Mis papamamma temaga tegi - eks papamamma pistnud kana taguotsapidi külma vee toobrisse . </s> <s> Linnukesel oleks olnud nagu kaheksa paari tiibu ja sada kõri ning tagatipuks kümme nokka , millega papamamma käeselga puru haamerdada . </s> <s> Siis aga jäi tibu rahule , laskis naha silmile nagu hauks juba mõnusalt - toobris . </s> <s> Pärast jalutas hoovis ja siblis ja nokkis , justkui poleks sobimatuid kavatsusi olnudki . </s> </p>
<p> <s> Juuli otsib silmapesukausi põrandale maha , katab akna kinni ja läheb toob kaevust värsket vett . </s> <s> Laseb enne veel hea tükk aega torust maha joosta , et hästi külm oleks . </s> </p>
<p> <s> Valgusolend naeratab ja ütleb : </s> </p>
<p> <s> Kas keegi võib käia elavate süte peal , </s> </p>
<p> <s> ilma et ta jalad kõrbeksid ? </s> </p>
<p> <s> Juuli seisab Polina Urõsantovna kabinetis , põlves kramp ja käed tobedalt rippu . </s> </p>
<p> <s> See on kummaline kabinet , see muundab sõbrannaliku Polina Urõsantovna jäigaks peatohtriks , kohemaid kui Polina jala üle läve saab , olgu või naistepäevapeolt , olgu või ? ampanjat joonult . </s> </p>
<p> <s> Võib-olla mõjuvad mõisatest ära võetud lõvijalgadega kirjutuslauad ja lõvipeadega kaustakapid nõnda , et puhta ankeediga inimene ei kannata mööbli raskust välja . </s> </p>
<p> <s> “ Ärge saage minust valesti aru , Julia Ivanovna , ” ütleb Polina Urõsantovna . </s> </p>
<p> <s> Juuli ei olegi head lootnud . </s> <s> Sellest kabinetist . </s> <s> Sellisest hääletoonist . </s> </p>
<p> <s> “ Mina oma ameti tõttu olen kohustatud aru andma igast inimesest . </s> <s> Kui keeldun , saan sule sappa . </s> <s> Asemele tuleks mõni mõistmatum inimene , kas pole ? ” </s> </p>
<p> <s> Juuli ei leia kostust . </s> <s> Matemaatika on Juulile alati üle mõistuse käinud . </s> </p>
<p> <s> Aga Juuli seisab sirgelt ja vaatab silma ausalt ning see ei sobi kokku Polina Urõsantovna ettekujutusega rahvavaenlase naisest . </s> </p>
<p> <s> “ Räägime avameelselt , mind võite ju usaldada nagu seni , eks ? </s> <s> Mis teie mehega lahti on , Julia Ivanovna ? ” </s> </p>
<p> <s> “ Kui teaks , Polina Urõsantovna ! ” </s> </p>
<p> <s> “ Noh - aga midagi te ju ometi märkasite , midagi kahtlustasite ? ” </s> </p>
<p> <s> “ Millest te räägite !! </s> <s> Ignat Ignatovit ? läks tol korral koos naabritega turgu , et natuke tangu või midagi osta . </s> <s> Ja kukkusid haarangusse . </s> <s> Ma pole teda sestsaadik unes ka näinud . ” </s> </p>
<p> <s> “ Paljugi mis võib olla . </s> <s> Naised on lihtsameelsed . ” </s> </p>
<p> <s> “ Polina Urõsantovna tunneb ju ise ka Ignat Ignatovit ? i , kauemgi kui mina . </s> <s> No öelge , kas võib veel ausameelsemat inimest olla ! ” </s> </p>
<p> <s> “ Ma arvasin siiani ka nii . ” </s> </p>
<p> <s> “ Mis on juhtunud , Polina Urõsantovna ? </s> <s> Inimene kaob ja kellegilt ei tohi küsida ka ! </s> <s> Vannutan teid , halastage , kas olete Ignatist midagi kuulnud ? </s> <s> Kus ta on ? ” </s> </p>
<p> <s> “ Rahunege , kullake . </s> <s> Küllap ta kuskil on . </s> <s> Räägitakse , et neid viidi linnasauna ruumidesse vangi , aga ega meiesugustele öelda . </s> <s> Neile pandavat süüks partisanitegevust ja diversiooni . </s> <s> Nad olevat ühe silla Kubani peal õhku lasnud . ” </s> </p>
<p> <s> “ See ei ole ju ometigi võimalik , nii tõesti kui Jumal taevas elab ! </s> <s> Teie ei usu ju ise ka seda , Polina Urõsantovna ! ” </s> </p>
<p> <s> “ Võib-olla ei usugi , aga faktide vastu ei saa . ” </s> </p>
<p> <s> Polina Urõsantovna tõuseb oma toolist kui troonilt ja Juuli tõmbub embuse kartuses vaistlikult kühmu . </s> <s> Aga Polina Urõsantovna läidab vaid paberossi , ja seda närviliselt pahvides läheb vaatab , kas kedagi on ukse taga kuulatamas . </s> </p>
<p> <s> “ Julia Ivanovna . </s> <s> Teil ju jäi Eestisse või sinna kuhugile sugulasi . </s> <s> Ehk oleks õigem . . . </s> <s> Ega minagi tea , aga küllap mul teid vallandada tuleb , mul ei lasta ju pidada ametis rahvavaenlase . . . ” </s> </p>
<p> <s> Juuli tormab kabinetist , kisub jooksu pealt pluusinööpe lahti : õhku , õhku , andke hingamist ! </s> </p>
<p> <s> Kui Juuli ennast kõrvalt näeks , kohkuks kivisambaks . </s> </p>
<p> <s> Valgusolend ütleb : </s> </p>
<p> <s> Ärge hakake võõras ikkes vedama ühes uskmatutega , sest mis on ühist õigusel ülekohtuga ? </s> <s> Mis on ühist valgusel pimedusega ? </s> </p>
<p> <s> Polina Urõsantovna hääl ütleb : </s> </p>
<p> <s> Julit ? ka daragaja , ma ei uskunud seda koletut väljamõeldist silmapilkugi . </s> <s> Ma ju kirjutasin - mäletate ? - kui selgus , et toda Kubani silda pole ilmaski ehitama hakatud , rahad löödi läbi ja siis mõeldi välja , et partisanid . </s> <s> Andke andeks , et teid vallandasin , uskusin , et teie enda huvides , sest aeg oli selline ja nii oli parem . </s> </p>
<p> <s> Tema ütleb : </s> </p>
<p> <s> Ma olen kõigile andeks andnud . </s> <s> Puhake rahus . </s> <s> Fjokla kirjutas ja teie kirjutasite nagu mõnd rõõmusõnumit , et mõelge ometi kui tore , silda ei olnudki ja Ignat oli tõesti süüta . </s> <s> Seda uskumatut lihtsameelsust oli mul kõige raskem andeks anda . </s> </p>
<p> <s> Fjokla ütleb : </s> </p>
<p> <s> Aga ma kirjutasin seda kõige parema kavatsusega , ma olin tõesti rõõmus , et riik oma viga parandab . </s> </p>
<p> <s> Tema ütleb : </s> </p>
<p> <s> Armas hing , mismoodi on võimalik selliseid vigu parandada ? </s> <s> Kas riik teeb uue Ignati või annab meile uue saatuse ? </s> </p>
<p> <s> Fjokla ütleb : </s> </p>
<p> <s> Ülestunnistusega . </s> <s> Ülestunnistusega parandabki . </s> </p>
<p> <s> Tema ütleb : </s> </p>
<p> <s> Sellel ei ole kahetsuse ega meeleparanduse märki juures , see ülestunnistus on kogunisti väärtuseta . </s> <s> Aga teie puhake rahus , mina lähen ka ära rahusse . </s> </p>
<p> <s> Valgusolend ütleb : </s> </p>
<p> <s> Mõistlik vaikib sel ajal , sest see on kuri aeg . </s> </p>
<p> <s> Tattnina hakkab kustuma . </s> </p>
<p> <s> Petrooli ei ole , tööd ei ole , leiba ei ole , lootust ei ole . </s> </p>
<p> <s> Juuli krutib tattnina tahti - ehk hingab veel pisut , veel raasikene , ehk laseb kirja läbi lugeda . </s> </p>
<p> <s> Tema loeb koos Juuliga . </s> </p>
<p> <s> Kallis õde . </s> <s> Kui sul tõega kodu tulemise mõted on eks siis mutku tule . </s> <s> Kortenid on veiksed meil kõikil aga venemaa eestlastele on kõik teed lahti küllap saat koheki pinna pikapääle tööd kah meil on sest meil on kah vüsiteraabi kabinettid kus maseeriad töös . </s> <s> Kirjuta millas tulet tuleme hulkana rautejaama vasta eks sul </s> </p>
<p> <s> Upubki kõik pimedusse . </s> </p>
<p> <s> Vekker tiksub , kõht koriseb , mõtted uluvad kuuldavalt . </s> </p>
<p> <s> Valgusolend ütleb : </s> </p>
<p> <s> Ja olgu nii , et kes nutavad , nagu ei nutakski , ja kes on rõõmsad , nagu ei olekski rõõmsad , ja kes ostavad , nagu ei saakski seda enesele pidada , ja kes seda maailma tarvitavad , nagu ei tarvitakski seda ; sest selle maailma nägu kaob . </s> </p>
<p> <s> Juuli seisab vööruse uksel , pestud , soetud , rõõmsapoolne . </s> <s> Slõtska on tarbetuks muutunud : Juuli on lasknud juuksed ära pügada . </s> <s> Must leinakleit on juba sumadani pakitud , Juulil on pruun undruk ja tumehall jakk . </s> <s> Juuli on üleni uus . </s> </p>
<p> <s> Juuli jagab varandust . </s> </p>
<p> <s> Naabrinaised ja ümberkaudsed babuljad seisavad hardas imetluses , silm märg ja midagi kaenla all või põlles hoida - kellel pann , kellel pott , kellel küünlajalg , kellel toalill , kellel lillevaas , kellel Zojakese suvekleit , kellel Ignati kuub . </s> </p>
<p> <s> “ Me ei unusta sind iialgi , tjotja Julit ? ka ! ” </s> </p>
<p> <s> “ Issand ise õnnistagu sind andide eest ! ” </s> </p>
<p> <s> “ Saada otsekohe aadress , kirjutame sulle kõik ! ” </s> </p>
<p> <s> “ Kirjuta Uljanale ja Fjoklale , ega sa kõikidele jaksa , küll me nende käest kuuleme . ” </s> </p>
<p> <s> “ Me oleme ikke isekeskis heasti läbi saand , ega miskit pahandust ole mäletada . ” </s> </p>
<p> <s> “ Nisukest inimest kui Julia Ivanovna ilmas teist ei ole . ” </s> </p>
<p> <s> Juuli ütleb : </s> </p>
<p> <s> “ Te justku mataks mind , nii palju järeleüideid ! </s> <s> Elame veel , ja kaua ! ” </s> </p>
<p> <s> Ning Juulil üks silm naerab ja teine nutab . </s> </p>
<p> <s> Valgusolend naeratab ja ütleb : </s> </p>
<p> <s> Meil pole siin jäädavat linna , vaid me otsime tulevast . </s> </p>
<p> <s> Tema ütleb : </s> </p>
<p> <s> Issand , kõik on nähtud , surmgi üle elatud , kas su sulane tohib nüüd tulla ? </s> </p>
<p> <s> Valgusolend naeratab ja ütleb : </s> </p>
<p> <s> Sa oled pisku üle ustav olnud , ma panen sind paljude üle ; mine oma Issanda rõõmusse ! </s> </p>
<p> <s> Kostab pikset ja müristamist ja Häält : </s> </p>
<p> <s> Mina annan igaühele igavese nime , mida ei saa hävitada ! </s> </p>
<p> <s> Ja tema kerkib üles oma hiilgava tähe poole , kerge kui hommikutuul , rõõmus kui õunaõis , õnnelik kui armuohe , täiuslik kui igatsus , lõplik kui unustus , vaevalt enam Juuli . </s> </p></div1>
    </body>
  </text>
</TEI>
</teiCorpus>
</teiCorpus>
