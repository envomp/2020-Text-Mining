<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Ebanormaalne </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Ebanormaalne </head>
<p> <bibl> <author> <s> Kaur Kender </s> </author> </bibl> </p>
<p> Ainale </p>
<p> <s> Let me serenade on the streets of NYC </s> </p><div2 type="alaosa"><head> I </head><head> 1 . </head>
<p> <s> " Ja miks te tulete Ühendriikidesse ? " küsib sult klaaskastis istuv suur neeger , ja sa ei tea , sa tõesti ei tea , ja sa tead , et see vastus , mille sa kohe ütled , on esimene vale lõpmatust valedeahelast , mida sul tuleb siin tõe pähe esitada . </s> <s> Sa teed suu lahti , et neegrile vastata , ja sulle meenub , et sa ei tohi isegi mõelda mitte " neeger " , vaid sa pead mõtlema afroameeriklane , sest kedagi siin ei huvita , kuidas sinu pisikeses olematus keeles mõeldakse ja räägitakse , kedagi ei huvita , et sinu väikeses keeles ei ole " neeger " sõimusõna , sest neegrid on seal kaugel põhjas , seal lamedal maal , haruldasemad kui vulkaanipursked , kuid järsku sa taipad , et ka see mõte on vale . </s> <s> Teiste , mitte sinu jaoks , on " neeger " ammu sõimusõna . </s> <s> Ja see , mida sina arvad , ei tähenda midagi . </s> <s> Ei siin , ei seal , arvad sa . </s> </p>
<p> <s> " Mis ? " kergitab afroameeriklane kulme ja sa pahvatad : </s> </p>
<p> <s> " Turism , mis muu , muuseumid , näitused . " </s> </p>
<p> <s> " Varem olnud ? " </s> </p>
<p> <s> Sa noogutad : " Poolteist aastat tagasi . " </s> </p>
<p> <s> Afroameeriklane uurib su passi . </s> <s> JFK lennuväli . </s> <s> British Airwaysi terminal . </s> <s> Passi viimasel lehel on su foto . </s> <s> Millal see tehti ? </s> <s> Kuus või isegi seitse aastat tagasi ? </s> <s> Või hoopis kaheksa ? </s> <s> Sinus hakkab tekkima paanika . </s> <s> Sa lased koti vaikselt põrandale , sest käsi kisub krampi . </s> <s> Afroameeriklane heidab pilgu su näole . </s> <s> Seda ette aimates olid sa juba hetk varem naeratada püüdnud . </s> <s> Mida ta uurib ? </s> <s> Su otsaesisele tekivad väikesed higipiisad . </s> <s> Sa tead , et sa ei ole selle neetud passipildi nägu . </s> <s> Kolmkümmend kuus tundi tagasi Bangkoki lennuväljal ütlesid sulle viis naervat Taimaa piirikontrolli tüdrukut nii : </s> </p>
<p> <s> " Mitte sina ! " </s> </p>
<p> <s> " Jah , mina ! " vastasid sa . </s> </p>
<p> <s> " Ei ! </s> <s> Sina kole ! " näitasid pilusilmsed tüdrukud näpuga sinu peale . </s> </p>
<p> <s> " Tema , tema ilus ! " naeratasid nad heldinult ja näitasid sulle sinu ammutehtud passipilti . </s> </p>
<p> <s> " Ei-Ei , " vaidlesid sa , " see mina ! " </s> </p>
<p> <s> " Ei ! </s> <s> Sina kole . </s> <s> Tema , tema väga ilus ! " </s> </p>
<p> <s> Millal see juhtus ? </s> <s> Millal sai sinust , kergelt juudilike näojoontega rõõmsast poisist selline , nagu sa oled nüüd : lühikeseks aetud juustega , kurva või tõsise pilguga 26-aastane mees . </s> <s> Mille eest ? </s> </p>
<p> <s> " Ah , ma näen , " ütleb afroameeriklane , kui leiab su passist USA viisa . </s> <s> Pilt , mis on sellel , on hoopis rohkem sinu nägu . </s> <s> Tegelikult , sellel koopiamasinaga tehtud , natuke laialivenitunud pildil oled sa tõesti kole . </s> <s> Ka Tai tüdrukuid oli see pilt veennud . </s> </p>
<p> <s> " Kus sa peatud ? " </s> <s> Kus sa peatud ? </s> </p>
<p> <s> Sa olid selle vastuse juba varem valmis mõelnud . </s> <s> Kus ? </s> </p>
<p> <s> " New Yorker Hotel . " </s> </p>
<p> <s> Afroameeriklane vaatab sind : " Tõesti ? " </s> </p>
<p> <s> " Tõesti . " </s> </p>
<p> <s> " Reserveeritud ? " </s> </p>
<p> <s> Järgneb vale : " Läbi interneti . " </s> </p>
<p> <s> Afroameeriklane noogutab aeglaselt ja lehitseb su kulunud ja väsinud passi . </s> <s> Venemaa , Ukraina , Küprose , Austria , Hollandi , Egiptuse , Iisraeli viisasid märkad sa ta tumedate sõrmede ja heledate peopesade vahelt läbi libisemas . </s> </p>
<p> <s> " Sa reisid palju ? " </s> </p>
<p> <s> " Mitte nii palju kui tahaksin . " </s> </p>
<p> <s> " Mis siis takistab ? " </s> </p>
<p> <s> " See , mis ikka . " </s> </p>
<p> <s> " Raha ? " </s> </p>
<p> <s> " Yup . " </s> </p>
<p> <s> " Sul on plaanis siin tööd teha ? " muutub ta tähelepanelikumaks . </s> </p>
<p> <s> " Ei , ei ole , " vastad sa sundimatult . </s> <s> Võib-olla siiski natuke vähem sundimatult , kui sa tahaksid . </s> <s> Ja kui sa suudaksid . </s> </p>
<p> <s> Kiiremini kui sa märkad , on afroameeriklane haaranud hõbedase mehaanilise templi . </s> <s> " Hrõmps ! " ilmub paberile sinine platsakas ja sama kiiresti on tal käes klambritangid : " krõmps-krõmps ! " , ja " Siin sa oled , söör ! " ulatab ta sulle passi , mille vahelt paistab valge leht . </s> </p>
<p> <s> " Tänan sind , söör , " ütled sa , haarad koti ja lähed uksest välja . </s> </p>
<p> <s> Selles madalas , suhteliselt väikses ruumis , mille uksed avanevad teeserva , kus peatuvad autobussid , selles pisikeses , mitte väga puhtas ruumis istud sa ühele paarikümnest plastmasspingist , paned koti , kus pole tegelikult muud kui paar pükse , neli-viis särki , natuke pesu ja raamatuid , raamatuid , raamatuid enda kõrvale ja pühid ohates otsaeest higipiisku . </s> <s> Nagu unes , automaatselt kougid sa taskust telefonimärkmiku ja paar veeranddollarilist ja vaatad telefoniaparaatide poole , et helistada oma vennale . </s> </p>
<p> <s> Sa raputad pead . </s> <s> Vaatad läbi klaasuste välja . </s> <s> Just sel hetkel sahiseb aknast mööda suur kollane NY takso . </s> <s> Katusel on tal punane reklaam : " Red means GO ! " , ja sa tunned hinges mingit imelikku , vähemalt sinu keele sõnadega kirjeldamatut tunnet . </s> <s> Sa tunned ... </s> </p>
<p> <s> Pisarad jooksevad su silmist . </s> <s> Sa surud silmad kinni . </s> <s> Sa tead : sa oled vaba . </s> <s> Sest sa oled sees . </s> </p></div2><div2 type="alaosa"><head> 2 . </head>
<p> <s> Sa arvad , et sul on eriline , kordumatu , mis vist tegelikult tähendab erakordne anne situatsioonid pateetiliseks mõelda . </s> <s> " Pateetilist " tõlgid sa mõttes enda jaoks " hale " . </s> <s> Sa pole kindel , kas kõik muidu mõistavad . </s> <s> Aga kõik peavad sind mõistma . </s> <s> Peavad , sa tead . </s> </p>
<p> <s> Kaks minutit tagasi lõppenud passikontrolli oma peas nutulauluks muutmine käis sul lihtsalt . </s> <s> Sa naeratad ja süütad sigareti . </s> <s> Sulle ei piisa lihtsast tavalise inimese hingevärinast , ei ! </s> <s> Sa vajad rohkemat . </s> <s> Sa vajad draamat . </s> <s> Ja draama sa saad . </s> <s> Oma peas . </s> </p>
<p> <s> " Hei , mees , vajad sõitu ? " küsib sult laia kraega lillelise pluusi , hõbedase pintsaku ja läikivate kingadega tumedanahaline tüüp . </s> <s> Tal on kohutav aktsent . </s> <s> Sa vaatad teda ega suuda välja mõelda , kust ta pärit võiks olla . </s> <s> Ta näeb välja täpselt samasugune , nagu on mees sellel plakatil , mis saalis ripub : " Iial ära usalda juhuslikke tüüpe . </s> <s> Sõida ainult NYC kollase taksoga . </s> <s> Fixed price to Manhattan 30$ . " </s> </p>
<p> <s> Kindlasti on see tüüp seda plakatit näinud , kuid sa usud , et kuna ta lugeda ei oska , peab ta seda reklaamiks . </s> <s> Enda reklaamiks . </s> </p>
<p> <s> " Ei , mu vend saab korjama mind üles , " vastad sa . </s> </p>
<p> <s> Tüüp noogutab , veab viuksuga õhku läbi oma suurte vahedega pikkade hammaste ning ilmselt tahtmata päris miinusesse jääda , küsib : " On sul mõni suits üle ? " </s> </p>
<p> <s> Naeratad ja annad talle . </s> </p>
<p> <s> " Tuld ? " </s> </p>
<p> <s> Süütad välgumihkli . </s> </p>
<p> <s> Suitsu süüdates paneb ta käe vastu sinu kätt . </s> <s> Kaks kätt . </s> <s> Tema käel : viis sõrme , seitse sõrmust . </s> <s> Ka sul on viis sõrme . </s> <s> Üks sõrmus . </s> <s> Kümne briljandiga . </s> </p>
<p> <s> " Mmmmmm , " teeb tüüp tunnustavalt ja viibutab oma väikest sõrme su sõrmuse suunas . </s> </p>
<p> <s> " Mhm , " teed sa ja noogutad tema sõrmuste suunas . </s> </p>
<p> <s> " Kindel , et vend ? " küsib ta suitsu välja puhudes . </s> </p>
<p> <s> Noogutad ja lükkad kotti seina poole . </s> </p>
<p> <s> Tüüp noogutab ja asub õõtsuval kõnnakul üle tee astuma . </s> <s> Õudusega märkad sa , et ta istub kõrvalistuja kohale , käivitab mootori ja sahiseb minema ! </s> <s> Hei ! </s> <s> Sa oled NYCs ! </s> <s> Tais on rool v a l e l pool . </s> <s> Harju ära . </s> <s> Siin on jällegi õigel . </s> <s> Nii nagu sa tegelikult harjunud oled . </s> <s> Sa vaatad kaugenevat autot . </s> <s> Huvitav , kui kaugele oleks ta su viinud ? </s> <s> Sulle meeldib , et sul ei olnud esimest korda NYCsse saabuva inimese nägu ees . </s> <s> Selle tunnevad siinsed šaakalid kohe ära . </s> <s> Issand , millised stereotüübid , mõtled sa . </s> <s> Tõmmu , kirevalt riides , siis kohe suli . </s> </p>
<p> <s> Sul korraks peas vilksatanud mõte seda tüüpi kuidagi oma esimeses romaanis ära kasutada haihtub . </s> <s> Sa ei taha olla üks järjekordne stereotüübi masin , muidugi mitte ! </s> <s> Mis mõtet oleks siis üldse kirjutamisest unistada , kui ainus , mida sa toota suudad , on see , mida igaüks ise kohe ilma kellegi abita näeb ja taipab . </s> <s> Samuti ei rahulda sind miinusmärgimeetod . </s> <s> Ei , see on sama mündi teine pool . </s> <s> Petise välimusega õilishingi oleme me kõik näinud . </s> <s> Sul on vaja midagi uut . </s> <s> Just seda uut oled sa tulnud siia NYCsse ju otsima , just seda uut loodad sa siit leida . </s> </p>
<p> <s> " Ootajal aeg seisma jääb , tunniks minuti ta näeb , " pomised sa omaette laulda . </s> </p>
<p> <s> New York on oluliselt külmem kui Bangkok . </s> <s> Sinu troopikariided ei ole piisavad . </s> <s> Ja korraks tunned igatsusevärinat , mis samal hetkel asendub õudusevõdinaga , mis läheb sujuvalt üle külmavärinaks . </s> <s> Poolteist päeva tagasi olid sa peaaegu lootusetu . </s> <s> Sa ei uskunud , et üldse kunagi Bangkokist minema pääsed . </s> <s> Kõigepealt passikontroll . </s> <s> Ja siis lennuk . </s> <s> Suur . </s> <s> Thai Air . </s> </p>
<p> <s> " Palume kõiki lennukisse . " </s> </p>
<p> <s> Sa olid check in'is spetsiaalselt kohta palunud , kus oleks võimalikult palju jalaruumi . </s> <s> Tai tüdruk oli mõistvalt naeratanud , siis korraks oma silmad su näkku puurinud , siis klahvidega klõbistanud ning ulatanud sulle boarding passi : " Palun älla . " </s> </p>
<p> <s> Muidugi oli ka see tai täpselt mõistnud , mida sa tahad , ning sa said endale väärika koha . </s> </p>
<p> <s> Lennuk oli jagatud kolmeks : akna ääres kõrvuti kolm rida pinke , keskel neli , ning teisel pool akna ääres samuti kolm rida . </s> <s> Sinu koht oli keskmise , neljase rea teine koht , kuid ... viimases reas . </s> <s> Ainsas reas , kus toolide seljatoed olid vastu vaheseina . </s> <s> Ja ei liikunud sentimeetritki allapoole . </s> <s> Neetud , mõtlesid sa tikksirgelt istudes ja surusid hambad risti . </s> <s> Hea küll , mõtlesid sa , kannatan selle viimase Tai lolluse ära . </s> <s> Kuid nagu su vanavanaema ikka korrata armastas : " Kõik tulleb sõnnupidi kätte . " </s> </p>
<p> <s> Sa sattusid istuma kahe tai vahele . </s> <s> Vähemalt niigi palju vedas , mõtlesid sa . </s> <s> Ei ole vähemalt suured saksa kollid , saan vähemalt küünarnukkidega laiutada . </s> </p>
<p> <s> " Tele , teie kapten läägib , meie lend viibib tehnilistel põhjustel kolmkümmend minutit . " </s> </p>
<p> <s> Muidugi , mis see kolmkümmend minutit enam . </s> <s> Tunni ja kolmekümne minuti möödumisel hakkasid sa närviliseks minema . </s> </p>
<p> <s> " Tele , teie kapten jälle , meie leis viibib veel kolmkümmend minutit , palume vabandust ja pakume kalastusjooke . " </s> </p>
<p> <s> " Viskit , " sisisesid sa läbi hammaste . </s> </p>
<p> <s> " Ei , plaegu , enne õhkutõusmist ei saa , " naeratas sulle tai tüdruk . </s> </p>
<p> <s> Sa imesid ahnelt apelsinimahla ja vaatasid salongitelekast haledaid varje . </s> <s> Sul ei ole väga halb nägemine . </s> <s> Miinus üks kummaski silmas . </s> <s> Kuid telekas oli salongi keskel ning sina olid oma mõlemad prillipaarid Tais ära kaotanud , ning seepärast pidid sa kogu fantaasia appi võtma , et aru saada , mis ekraanil toimus . </s> <s> Telekast tuli tai rahvatantse , kuid sina nägid oma vaimusilmas , ütleme , paarituvaid pandakarusid . </s> </p>
<p> <s> " Teie kapten läägib , vabandame viivituse pälast ja alustame hoovõttu , " teatas kapten juba 45 minuti pärast . </s> </p>
<p> <s> Su pinginaabrid taid olid nagu vana rahu ise . </s> <s> Mis neil viga , budism , üks ootamine kõik . </s> </p>
<p> <s> Lennukimootorite ühtlane undamine muutus tasapisi möirgamiseks , sa üritasid silmi kissitades mitme meetri kaugusel olevast pisikesest aknaaugust midagi läbi tumeda Tai öö näha , kiirendus surus sind vastu seljatuge , mootorid röökisid ja hopp ! </s> <s> Lendame ! </s> </p>
<p> <s> Lennuk kaldus vasakule , väga tugevasti vasakule kaldu , läbi vasaku akenderivi vilksatasid tõesti tuled , siis , tulekumade valgel , mootori möirgel , keeras lennuk end jälle otse ning põmps-põmps-põmps ! maandusite te veel kord Taimaa külalislahkel pinnal ! </s> </p>
<p> <s> " Siin teie kapten läägib , seoses pisikese plobleemiga ühes meie suulepälase lennuki neljast mootolist oleme sunnitud kollaks maanduma . " </s> </p>
<p> <s> Pisike plobleem ! </s> <s> Teadagi need taid ! </s> <s> Nad niikuinii alles õhus avastasid , et seda mootolit pole üldse kaasagi võetud ! </s> </p>
<p> <s> Tund . </s> </p>
<p> <s> Sa hakkad meelega oma pinginaablit küünalnukiga togima . </s> </p>
<p> <s> Teine tund . </s> </p>
<p> <s> Sa jood apelsinimahla . </s> <s> Su kõlval istuv tai läägib midagi stjualdessiga . </s> <s> Ja siis sa näed , kuidas ta su kõlvalt püsti tõuseb , sulle naelatab , ning siis ainsasse vabasse Business Classi pinki potsatab . </s> </p>
<p> <s> " On teil jälsku veel kohti , kus seljatugi alla käiks ? " </s> </p>
<p> <s> " Ei ! " nähvab sulle taist stjualdess . </s> </p>
<p> <s> " Viskit ! " </s> </p>
<p> <s> " Oodake ! " </s> </p>
<p> <s> " Ma tahan suitsu ! " </s> </p>
<p> <s> " Ma kutsun politsei ? " </s> </p>
<p> <s> Tai politsei ! </s> <s> Sipelgmehed ! </s> <s> Õuduste õudus ! </s> <s> Sa jääd vait . </s> <s> Pea nolus , ootad sa jälgmised pool tundi . </s> <s> Vahel piilud telekat . </s> <s> Nüüd on seal kängulute paalitumissaade . </s> <s> Või poks . </s> <s> Mine sa võta kinni . </s> </p>
<p> <s> " Siin teie kapten läägib . </s> <s> Mootol on kollas ! </s> <s> Nüüd läheb veel 30 minutit pidulite jahutamiseks ning siis alustame lendu . </s> <s> Vabandame veel kold ... " </s> <s> Sa ei kuula enam ja sa ei kuule . </s> <s> Sa ei saa alu , miks neid piduleid on vaja jahutada . </s> <s> Siis taipad : nad kavatsevad sama tlikki : minutiks õhku ja jälle kuueks tunniks maha . </s> </p>
<p> <s> Tunni aja pälast , kui lennuk staldib , ei usu sa enam , et sa Taimaalt kunagi pääsed . </s> <s> Kuid ennäe : ei lähe kahtteist tundigi , kui Kopenhaagenis üks kange seljaga eulooplane , hullumeelne pilk silmis , kahte suitsu korraga veab ja omaette midagi arusaamatult pomiseb . </s> </p>
<p> <s> Kui kaugel see praegu kõik tundub olevat ! </s> <s> Kui kosutav on tegelikult see New Yorki karge kevadõhk . </s> <s> Kui kaugel see kõik on ! </s> <s> Nagu ka su töö . </s> <s> Sulle meenub filmiarvustus , mille kunagi kirjutasid : </s> </p>
<p> <s> The Odyssey , USA 1997. </s> <s> Homerose räägitud , Francis Ford Coppola toodetud ja Andrei Kontšalovski lavastatud rahvusvaheline teleseriaal muinassõdalasest Odysseus ( Armand Assante ) ja tema raskest , üle kümne aasta kestnud teekonnast koju pärast Trooja sõda . </s> <s> Teatavasti sattus vapper sõdalane Jumalate viha alla ja seetõttu avanes tal võimalus näha seninägematuid maailmu ning tunda senitundmatut igatsust . </s> <s> Mängivad Isabella Rossellini , Geraldine Chaplin , Eric Roberts , Christopher Lee . </s> <s> Järgmine osa homme samal ajal. </s> </p>
<p> <s> Kas see seriaal lõppes õnnelikult ? </s> <s> Kas seriaalid üldse kunagi lõppevad ? </s> <s> Ja lõppevad nad siis õnnelikult ? </s> </p>
<p> <s> " Heheeeeeeeeeeeeeeeeeiiiiiiiii ! " </s> </p>
<p> <s> Sa pöörad pead , suits kukub käest ... </s> <s> Vend ! </s> </p></div2><div2 type="alaosa"><head> 3 . </head>
<p> <s> " Claude ! " karjus ta . </s> </p>
<p> <s> " Henry ! " karjusid sa . </s> </p>
<p> <s> " Hi , mina olen Donald Duck ja pange turvavöö omaenese ohutuse pärast kinni , " vigises takso kõlaritest . </s> </p>
<p> <s> " Whh ? " mühatas must taksojuht . </s> </p>
<p> <s> " 42. ja 6. , " ütles vend . </s> </p>
<p> <s> Ja muud sul meelde ei tule . </s> <s> Rääkida polegi vaja . </s> <s> Pea aasta pole te näinud . </s> <s> Seosetud fraasid . </s> <s> Hull tunne . </s> <s> Tulla NYCsse . </s> <s> Kellegi , oma venna juurde . </s> <s> Kaptenid jälle koos . </s> <s> NYC . </s> <s> Takso on jaotatud vaheseinaga kaheks . </s> <s> Juhipoolne osa on tema elutoa pikendus . </s> <s> Seal leidub kõike . </s> <s> Arusaamatud nöörikesed ja kujud ja kleepekad ja mutrivõtmed ja kellegi king ja jope ja pildid ja mis iganes . </s> </p>
<p> <s> Teiepoolne kabiiniosa , ehk siis tagumine pink , on peaaegu puhas , sa libistad käega üle pimedatekirjas kirjutatud taksojuhinumbri , mis on kohe eraldusseina klaasi servas , loed silti , et mingi department on keelanud suitsetamise kõigis NYC taksodes , ja vahid linna . </s> </p>
<p> <s> Dekoratsioonid on võimsad . </s> <s> Kas tuleb päev , kui sa enam neid ei märka ? </s> </p>
<p> <s> Sa tahad küsida , kas taksojuht sai ikka aru , kuhu viia . </s> </p>
<p> <s> " Sai ta ikka aru , kuhu ? " </s> </p>
<p> <s> Vend naerab : " Ükskõik kui lollid need siinse linna taksojuhid ka pole , sinna oskab igaüks sõita . " </s> </p>
<p> <s> Tais näiteks oli teisti . </s> <s> Sa räägid vennale . </s> <s> Sa räägid Taist . </s> <s> Sa pole nii kaua teda näinud , et vahet ei ole , mida sa räägid . </s> <s> Sa tahad ta kõrval istuda , sa tahad talle rääkida , ükskõik mida , sa tahad , sa tahad talle natuke jutustada , sa tahad selgitada , miks sa oled õnnest pöörane , sa pead , sa tahad , sa räägid . </s> <s> Sa räägid Taist . </s> <s> Alguses . </s> <s> Ja siis kohe räägid tuk-tukidest . </s> <s> Sa räägid , kuidas te Katerinaga teisel päeval Bangkokis otsustasite natuke linna vaadata . </s> <s> Ja muidugi tuk-tukiga . </s> </p>
<p> <s> First Hotel , just sellise nimega oli hotell , kuhu te Katerinaga umbes paar kuud tagasi olite maandunud . </s> <s> Kogu see sõit oli olnud hullumeelsus . </s> <s> Kodumaalt ära sõites olid sa kohutavalt joonud . </s> <s> Ja mitte ainult . </s> <s> Katerina pani sulle tumedad prillid ette ning toimetas su lennujaama . </s> <s> Te istusite lennukile . </s> <s> Kopenhaagenisse oli lend läinud valutult . </s> <s> Kuid Kopenhaageni-Bangkoki lennul tulid rohelised mehikesed . </s> <s> Keegi neid ei näinud . </s> <s> Ainult sina . </s> <s> Katerina hoidis su jääkülma kätt . </s> </p>
<p> <s> " Ei ! </s> <s> Ei ! " ajasid sa minema toitu pakkuva stjuardessi , sest sa teadsid , et ainus võimalus rohelistest mehikestest lahti saada on nad surnuks näljutada . </s> <s> Sa uskusid , et nemad peavad söögita vähem vastu kui sina . </s> <s> Sa vaakusid maa ja taeva ( sõna otseses mõttes ) ja elu ja surma ( ilmselt kaudses mõttes ) vahel . </s> <s> See mitmemõõtmeline loksumine kurnas sind tõsiselt . </s> <s> Asi ei paranenud lennujaamas . </s> <s> Teil oli väga vähe raha . </s> <s> Sa kartsid paaniliselt , et teid ei lasta maale . </s> <s> Sa täitsid värisevi käsi erinevaid formulare . </s> <s> Siis ulatasid sa need üle leti ja olid just alustamas kaitsekõnet , kui märkasid , et sinu ees ei seisnud ühtegi piiritöötajat . </s> <s> Nad kõik olid kogunenud ümber Katerina . </s> <s> Nad silitasid ta pikki tumedaid patse . </s> <s> Need patsid oli ta endale teinud juba mitu nädalat tagasi . </s> <s> Nad naeratasid talle , nii mehed kui ka naised nõtkusid põlvist , nad puurisid oma pilusilmad neisse kõige kaunimatesse tumedatesse silmadesse , mida sa kunagi oled näinud , nad silitasid ta aristokraatlikult peenikesi käsi ja sõrmi , nad puudutasid ta kaunist kaela – see kõik oli ilma mingi erootilise alatoonita , see kõik oli nagu valge inimese kohtumine pärismaalastega just avastatud maal , see oli nagu Lumivalgekese kohtumine lastega Disneylandis , see oli nagu Ilujumalanna kohtumine inimestega ükskõik mis maal ja ajal. </s> </p>
<p> <s> Keegi ei pööranud su formularidele vähimatki tähelepanu . </s> <s> Templid tekkisid igale poole iseenesest . </s> <s> Sa võtsid kohvri . </s> <s> Taid sädistasid , lehvitasid , saatsid isegi õhusuudlusi . </s> <s> Sa olid oodanud kõike muud . </s> </p>
<p> <s> Järgmine peatus : toll . </s> </p>
<p> <s> " Meil ei ole palju raha , " ladusid sa kõik oma taskust välja . </s> </p>
<p> <s> Kaks umbes seitsmekümneaastast hõredate hallide habemekarvade , kortsus näo ja kissis silmadega meest ei liigutanudki . </s> </p>
<p> <s> " Üks fotoaparaat , riideid , raamatuid , muud ei olegi ! " rääkisid sa , võideldes kohutava hirmu ja pohmelusega . </s> </p>
<p> <s> Katerina vaatas mehi , pilgutas silmi ja naeratas . </s> </p>
<p> <s> Täpselt ühel hetkel vajusid vanameeste suud naeratusest teineteise kõrvuni . </s> <s> Kokku oli neil vähemalt kuus hammast . </s> <s> Või isegi seitse . </s> </p>
<p> <s> " Tahate , et avan kotid ? " küsisid sa . </s> </p>
<p> <s> Vasakpoolne vanamees raputas naeratades pead . </s> </p>
<p> <s> Parempoolne vanamees ütles : " Ilus , ilus tütar on sul ! " </s> </p>
<p> <s> " Mah ? " lasid sa vaikselt sooja õhku välja . </s> <s> Ja te läksite . </s> <s> Ahjaa , enne minekut naeratas Katerina neile veel kord oma kõige võluvamat ja ütles : " Aitäh !! " </s> </p>
<p> <s> Vanameestel oli päev kirjas . </s> </p>
<p> <s> Kohe lennujaama vestibüülis tormas teile ligi hulk agente , sa ei suutnud enam isegi kõndida mitte , adekvaatne mõtlemine ei meenunud isegi suure pingutusega , otsustusvõimest , tundus , olid sa teadlik vaid kuulu järgi , ja kogu vastutus veeres Katerina kleenukestele kenadele õlgadele . </s> <s> Ta võttis su taskust rahakoti ning hetkegi aru pidamata tegi mingisuguseid asju . </s> <s> Sa mäletad , et kirjutasid alla mingitele paberitele . </s> <s> Hetk hiljem istusite te konditsioneeritud õhuga Volkswageni mikrobussis . </s> <s> Juht oli jässakas mitte ainult tai kohta , vaid ka eurooplase kohta . </s> <s> Rääkimata sellest , et ta istus valel pool ja et rool oli valel pool , ta lausa sõitis v a l e l pool teed , ning mis veelgi hullem – kõik sõitsid valel pool ! </s> <s> Nii kole jässakas ja võimas ja tugev oli selle mikrobussi juht ! </s> <s> Niimoodi kardeti teda Bangkokis ! mõtlesid sa . </s> <s> Sa jõllitasid ta suuri , surnupealuuga sõrmuseid , sa ei saanud pilku ära peegli küljes rippuvalt luukerelt , su kõrvu kurdistas kõlaritest mürtsuv Tai gangstarap , ja sa polnud rõõmus . </s> <s> Katerina aga sädistas , avas aga uusi veepudeleid , puges sulle kaissu , sina aga nägid , kuidas see hirmus mees sind peeglist jälgis ja kuidas ta oma hõbehammaste välkudes paljutähendavalt , ei , mis kuradi paljutähendavalt ! </s> <s> Täiesti ühemõtteliselt naeratas ta seal ! </s> <s> Ja mis mõte see oli ! </s> <s> Kolm korda võib arvata . </s> <s> Sõnad " mõrv " ja " vägistamine " on väikseks vihjeks . </s> </p>
<p> <s> Järgmine laul . </s> <s> Sa olid seda laulu varem sadu kordi kuulnud . </s> <s> Isegi sõnu olid sa kuulanud . </s> <s> Aga sa ei olnud iial mõttest aru saanud . </s> </p>
<p> <s> " One night in Bangkok makes the hard man grumble ... feeling like a devil walking next to me ... " </s> </p>
<p> <s> Sa keeldusid uskumast , et teid tegelikult tõesti hotelli toodi . </s> <s> See on plaan . </s> <s> See on plaan ! </s> <s> Vandenõu ! </s> <s> Muidugi ! </s> <s> Miks hakata kedagi autos tapma ja siis laipadega jändama . </s> <s> Lollus ! </s> <s> Sulaselge lollus ! </s> <s> Las laibad kõnnivad ise tuppa ja seal on tapmine juba vormistamise küsimus . </s> <s> Edasi ... mis edasi ... ahjaa ... laibad tükkideks ja mingi happe sisse ja vanni ja pärast üks flushhh ! </s> <s> Ja polegi midagi olnud . </s> <s> Polegi kedagi olnud . </s> <s> Ainult rõõm hästi tehtud tööst ja toredalt veedetud ajast . </s> </p>
<p> <s> Katerina pidi kasutama igasuguseid trikke , et sind tuppa saada . </s> <s> Sa ei saanud ju talle asjade tegelikku seisu paljastada . </s> <s> Ta oli naine . </s> <s> Õrn . </s> <s> Imekena . </s> <s> Õnnelik . </s> <s> Oh ! mõtlesid sa , las olla vähemalt tema viimased hetked õnnelikud ja rõõmsad , las olla tema teadmatuses sellest vääramatust õudusest , mis praegu , sa küünitasid end paremini vaatama , jah , mis just praegu liftipoisi näol teie poole liikus . </s> </p>
<p> <s> Visalt läks dokumentide täitmine , kuid kui see valmis , ootas sind ees järgmine probleem . </s> <s> Kotid tuli saata teenijaga . </s> <s> Peale kottide ja teenija mahtus lifti veel ainult üks inimene . </s> <s> Minna ise ? </s> <s> Katerina üksi jätta ! </s> <s> Ei tule kõne allagi . </s> <s> Saata Katerina ... ei iial . </s> <s> See oleks sama kui ise Katerina ära tappa . </s> <s> Aga ... kahjuks või õnneks , ei teagi , kuidas seda nüüd öelda , meenus sulle , et kohe on niikuinii kõik läbi , ning võttes Katerinal käest , läksite te koos üles . </s> </p>
<p> <s> Kotid ilmusid kahtlaselt ruttu . </s> </p>
<p> <s> Katerina sulges end vannituppa . </s> </p>
<p> <s> Mida teha ? </s> <s> Mida teha ? </s> </p>
<p> <s> Enesetapp ! </s> </p>
<p> <s> See on ainus kord , kus sa tõsiselt mõtlesid end tappa . </s> <s> Kohe täiesti tõsiselt . </s> <s> Su labiilne närvisüsteem oli räbal , sa olid elu kõvemas ( nii sulle tundus siis ) pohmeluses , sul oli kaasas imekaunis naine , peale hotelli eest maksmist oli sul alles vaevu 600 dollarit , teid jälitasid Tai kõige suuremad kurjategijad ja seksuaalmaniakid . </s> <s> Sa olid teisel pool maakera oma kodust , sa olid täiesti ära . </s> <s> Katerinale nad halastavad , kindlasti , ta on nii ilus , aga ainult tingimusel , kui sind jalus vedelemas ei ole ... </s> <s> Nüüd , mõtlesid sa , rebisid aknal kardina eest , jumal tänatud , et 16. korrus , mõtlesid sa , kiskusid akna lahti ja vaatasid alla . </s> </p>
<p> <s> Kaks korrust allpool , kohe päris seina äärest , algas suur imeilusa helesinise läbipaistva veega bassein . </s> </p>
<p> <s> Sa ei saa midagi teha . </s> <s> Ei saanud siis , ei saa nüüd , ei saa ka tulevikus . </s> <s> Katerina ei tee ise midagi teadlikult . </s> <s> Aga tema kaitseingel korraldab asju . </s> <s> Ja sellise jõuga , et seda basseini vaadates ja oma kavatsusele mõeldes tahtsid sa häbiga põrandale pikali kukkuda . </s> <s> Sa kukkusidki . </s> </p>
<p> <s> " Aga tuk-tuk ? " küsib vend sult naerdes . </s> </p>
<p> <s> " Ahjaa ! </s> <s> Tuk-tuk ! " naerad sa . </s> </p>
<p> <s> Sa läksid järgmisel õhtul linna vaatama . </s> <s> Tai maffia oli survet natuke järele andnud ning sa otsustasid hingetõmbehetke ära kasutada . </s> </p>
<p> <s> Tuk-tuk on kolmerattaline kahetaktilise mootoriga sõiduriist , kuhu juhi taha mahub istuma , vastavalt rassile ja kaalule ja egole , üks kuni seitse tüüpi . </s> <s> Ja tuk-tuk on ta nimi seepärast , et ta mootor teeb sellis häält : tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk-tuk . </s> <s> Kõike seda oleks muidugi liiga tüütu välja hääldada , läheks liiga kaua aega , seepärast kutsuvad nutikad taid seda asja ... noh ? </s> <s> Õige ! </s> <s> Tuk-tuk ! </s> </p>
<p> <s> " Näita linn . </s> <s> Siit ring . </s> <s> Tund aega . </s> <s> Siis sööma . </s> <s> Mitte tagasi hotell . </s> <s> Ei . </s> <s> Tund ring . </s> <s> Siis sööma . </s> <s> Mitte tagasi hotell . " </s> <s> Rääkisid sa nii lihtsat inglise keelt kui võimalik . </s> </p>
<p> <s> Tai noogutas lõbusalt ja suits , või ptüi ! , tähendab sõit läks lahti . </s> <s> Linna te ei näinud , just sellesama suitsu tõttu , mis põhjustas ka eelmises lauses freudian slipi . </s> </p>
<p> <s> Tunni aja pärast tuk-tuk peatus . </s> <s> Tai keeras end võidukalt sinu poole ja teatas oma kõvera sõrmega üle tee viibates : " Sööma mitte , tagasi hotell . </s> <s> Tagasi hotell ! " </s> </p>
<p> <s> Ja läbi suitsuvine paistis sulle tõesti silt " First Hotel " . </s> </p>
<p> <s> Vend naeris ja rääkis , et samasuguseid hulle juhtumeid tuleb ka siin ette . </s> <s> Ja ütles : </s> </p>
<p> <s> " Sööma ? </s> <s> Mitte koju ? " </s> </p>
<p> <s> " Mitte koju ! " naersid sa ja kummardusid vennale lähemale , et näha läbi Williamsburgi silla konstruktsioonide õhtuhämaruses seda maailma tuntuimat siluetti . </s> <s> Empire State Building oli sel õhtul punane . </s> </p></div2><div2 type="alaosa"><head> 4 . </head>
<p> <s> " Tead , meie omadel seal kaugel põhjamaal on põhiline probleem selles , et nad ei taju mastaapi , " räägib Henry . </s> <s> Vend ! </s> <s> Kurat , sa oled tõesti rõõmus ja õnnelik , seistes siin kusagil 42. tänava kandis steakhouse'i järjekorras . </s> <s> Henry ja sina olete ainsad valged . </s> <s> Kõik ülejäänud on mustad , peale kahe hiinlase . </s> <s> Oo , sa oled õppinud hiinlasel , jaapanlasel ja taimaalasel vahet tegema ! </s> <s> Vaat , mis kõik välja tuleb . </s> </p>
<p> <s> " Nad vaatavad pildi pealt Manhattani siluetti ja siis , tead , vahivad seda meie ... või oma pealinna oma , " vend muheleb ja vaatab seinal rippuvat suurt menüüd . </s> <s> Leti taga toimetavad paar väledat türklast . </s> <s> Suured , tõesti suured lihatükid on siin . </s> <s> Teie ees järjekorras on veel kaheksa inimest . </s> <s> Leebe tuul keerutab tänaval paberkotti . </s> <s> Steakhouse'is mängib Prince'i " Sexy MF " . </s> </p>
<p> <s> " Ja siis , kujutad ette , arvavad , et ongi samasugused , ei , mitte ühesugused , aga et mõlemad on tõesti linnad , heh , nagu New Yorki kõrval saaks ühtegi linna olla , " naerab Henry . </s> <s> Tal on õigus . </s> </p>
<p> <s> Sinu ees seisev neegritüdruk astub sammu edasi . </s> <s> Henry tonksab sind . </s> <s> " Võta kandik ja telli . " </s> </p>
<p> <s> " Teddy's steak , " teatad sa , " palun . " </s> </p>
<p> <s> " See on suur , " noogutab tume lühikest kasvu teenindaja tunnustavalt ja ajab pöidlad põllevöö vahele . </s> </p>
<p> <s> " Ma olen näljane ka , " naeratad sa . </s> <s> Ta naeratab sulle vastu . </s> </p>
<p> <s> " Tead , ma ei ... " hakkad sa Henryle rääkima . </s> </p>
<p> <s> " Oota hetk , " patsutab Henry sind õlale , " ma tellin ka kohe ära . " </s> </p>
<p> <s> " Regular steak palun . " </s> </p>
<p> <s> " OK . " </s> </p>
<p> <s> " Tead , " alustad sa jälle rääkimist ja vaatad , kuidas kutt osava liigutusega sinu suure , siis tõesti suure , kõige suurema t-bone steaki , mida sa elus näinud oled , küpsema viskab , ja siis kohe sinna kõrvale selle regulari , mis on ka suur , väga suur , kuid selle Teddy steaki kõrval on ta ... </s> </p>
<p> <s> " Mis sa rääkima hakkasid ? " küsib Henry ja sa näed , et ta lõbusad naerukurdudega silmad vaatavad sind sõbralikult ja naervalt . </s> <s> Sa ei ole vennaga eriti sarnane : tal on juuksed , sul on ainult potentsiaalsed juuksed ; sa oled raskekaalus , tema keskkaalus ; te olete peaaegu ühte kasvu , seda küll , ja kui teid niimoodi kõrvuti vaadata , siis pole te ka väga erinevad . </s> <s> Kuid su vend meenutab rohkem seda poissi sinu vanal passipildil kui sind . </s> <s> Muidugi , ta on sinust ju ka kaks aastat noorem . </s> </p>
<p> <s> " Tead , ausalt , ei mäleta . </s> <s> Midagi ei mäleta . </s> <s> Nagu oleks praega , või tähendab et peoga pühitud ! " ütled sa . </s> </p>
<p> <s> Henry naerab ja togib su kotti jalaga edasi . </s> </p>
<p> <s> Sa tahtsid rääkida seda , kuidas sa Tais restoranis kana tellides korrutasid : " Kana palun , mitte kala , kana . " </s> <s> Ja kuidas siis totakalt naeratav ettekandja tuli : " Kala , palun , mitte kana , " ja pani su ette suure aurava kalavaagna . </s> <s> Kuid sellest pole midagi , et see sulle meelde ei tulnud . </s> <s> Tegu on niikuinii selle " mitte hotelli " tüüpi naljaga ja sa rääkisid selle Henryle just pool tundi tagasi ära . </s> </p>
<p> <s> Sa ei usu oma silmi . </s> <s> Küpsevat liha pintseldatakse ilmselt sularasvaga . </s> <s> Liha kõrvale tõstetakse rasvased kartulid . </s> <s> Ja suur valge sai . </s> <s> Mis valatakse üle sulavõiga . </s> <s> Vabandust , kes siin kolesteroolihirmust rääkis . </s> <s> Sul on rõõmupisaraid suu täis ja sa ei saa rääkida . </s> <s> Sa ainult neelatad , Henry muigab , sa võtad taldriku , te ostate veel pudeli punast veini ja muidugi hunniku hapukoort , mida on hea kartulitele valada , istute lauda , lööte kokku , vaatate silma , aeg peatub hetkeks , veri on paksem kui vesi ja vein on punane nagu veri ja siis te sööte üle aasta esimest korda koos . </s> <s> Vennad . </s> </p>
<p> <s> Sa nõjatud pingil tagasi ja vaatad , kuidas Henry lõpetab söömist . </s> <s> Ta vaatab taldriku kohalt üles ja ütleb : " Teine probleem , mis meie omadel on , on nimed . " </s> </p>
<p> <s> " Mis mõttes ? " </s> </p>
<p> <s> " Noh , eile käisin ka ühel JFKs vastas , " ütleb ta taldrikut kandikule tõstes . </s> </p>
<p> <s> " Kes ? " </s> </p>
<p> <s> " Üks plika , ajakirjanik . " </s> </p>
<p> <s> " Ja mis ta nimi on ? " </s> </p>
<p> <s> " Ann Õun ! " </s> </p>
<p> <s> " Mida ? " </s> </p>
<p> <s> " Just ! " vend naerab . </s> <s> " Kujuta ette , vilkuritega NYPD peatub pidurite kriginal , kaks hüsteerilist politseinikku kargavad välja ja karjuvad : " Freeeeeeeeeeze ! " ja Ann Õun jäätub . </s> <s> " What's your name ? " karjuvad kütid . </s> <s> " Ann Õun ! " hüüab hirmunud tüdruk . </s> <s> " What ? ! </s> <s> Unknown ? ! " karjuvad kütid . </s> <s> " Yes , Ann Õun ! " ulub plika ja hakkab kotist passi otsima . </s> <s> " You're busted Unknown ! " röögivad mendid ja avavad tule ! " </s> </p>
<p> <s> Sa naerad nii et pisarad silmis . </s> </p>
<p> <s> Vend jätkab naerdes : " Ja pärast on NY Timesis jutt : Ohtliku välimusega naisterahvas , kes oli kuritegelikus maailmas tuntud kui Unknown tegi politseinike suunas kahtlase liigutuse . </s> <s> Politseinikud avasid tule . </s> <s> Viimased viis kuuli kahekümne kahest läksid sisse juba tossutaldade alt ! " </s> </p>
<p> <s> " Kas see Ann ? " küsid . </s> </p>
<p> <s> " Yup , meie juures , Brooklynis . </s> <s> Paariks päevaks , " vastab vend , " ja tead , Claude , su arvuti juba ootab sind seal . " </s> </p>
<p> <s> " Ma hakkan peale nende telekavade veel üht-teist kirjutama ... " ütled sa esimest korda oma salaunistuse häälega välja . </s> </p>
<p> <s> " Ma tean , ma teadsin ammu , sa pead , " ütleb Henry . </s> </p>
<p> <s> Sa noogutad : " Romaan ... armastusest ... " </s> </p>
<p> <s> " Proovi , või mis proovi . </s> <s> Tee ära ! " ütleb vend , haarab su koti ühest sangast , sa haarad teisest , ja te lähete välja tänavale , kus ükski auto ei kiunu ega unda , kus kõik suure südamega autod sahisevad ja vuhisevad ja mühisevad teist mööda . </s> </p>
<p> <s> " Taxi ! " </s> </p>
<p> <s> " Tere , mina olen Ronnie Robins , vähetähtis kuulsus , aga ma soovitan ikka : pane turvavöö peale , omaenese ohutuse pärast , " vigiseb takso kõlarist . </s> </p>
<p> <s> " Brooklyn , 51 Sutton St , " ütleb vend aadressi , kus asub tüüpiline punastest tellistest , kitsa fassaadiga , sügav , neljakorruseline maja , kus mõned järgnevad kuud saab olema sinu kodu . </s> <s> Või koht , kus sa magad , sööd , kirjutad , unistad , ja sa ei tea , mida kõike veel . </s> </p></div2><div2 type="alaosa"><head> 5 . </head>
<p> <s> " Mr Woyczewski , " tutvustab Henry sulle ukse vahelt piiluvat umbes 55-aastast meest , " korteriomanik . " </s> </p>
<p> <s> Kogu koridor on täis koduse , rohke sibulaga tehtud hakklihakastme ja keedukartuli lõhna . </s> <s> See oleks talumatu , mõtled , kui kõht praegu tühi oleks . </s> </p>
<p> <s> " Minu vend Claude , " osutab Henry sinule . </s> </p>
<p> <s> " Ta jääb siia ? " küsib mr Woyczewski kohutava poola aktsendiga ja natuke huuli prunni ajades ja siis vaikselt oma sussides jalgu üle läve vedades . </s> <s> Tal on lokkis , hallisegused juuksed , karvane rind , väljaveninud helesinine maika , suur õllekõht , lottis musta värvi dressipüksid , klassikaliselt tobedad kümme aastat vanad sussid paljaste jalgade otsas ja ilmselt ka ema , kelle hallisegune pea nüüd üle mr Woyczewski õla sind vaatama küünitab . </s> </p>
<p> <s> " Jah , " vastab Henry , " mõneks kuuks vähemalt . " </s> </p>
<p> <s> " Noh , " mr Woyczewski kehitab õlgu ning sirutab oma laia käelaba sinu pole , " tere tulemast . " </s> </p>
<p> <s> " Tere , väga kena kohtuda sinuga , " ütled sa ja raputad energiliselt ja entusiastlikult pakutud kätt . </s> <s> Vist liiga energiliselt ja vist isegi liiga entusiastlikult . </s> <s> Mr Woyczewskile tunduvad meelde tulevat mingid kogemused , ta suu liigub , nagu tahaks ta midagi öelda , kuid siis on ta pooleldi sunnitud astuma sammu kõrvale , sest see hallipäine naine , keda sa tema emaks pidasid , rühib koridori . </s> <s> Kindlasti on ta mr Woyczewski ema ! </s> <s> Samasugune jäme nina , sama suured või isegi veel suuremad kõrvad , samasugused rangis jalad , suur , kuid mitte ilmselt õllekõht , väga lähestikku asetsevad silmad , puuriv pilk ja prunti kiskuvad huuled . </s> <s> Nende suurimaks erinevuseks on riietus . </s> <s> Mutil on seljas heleroosa kulunud kittel ja ees kulunud , kunagi ilmselt tumepunane olnud põll . </s> <s> Pahvakutena lööb sulle ja Henryle toast hakklihakastme lõhna näkku . </s> <s> Juba sellest aurust saaks söönuks , nii paks on õhk . </s> </p>
<p> <s> " Hi , " toob mutt kuuldavale ja sirutab käe välja . </s> </p>
<p> <s> " Hi-hi ! " vastad sa ja surud kätt . </s> <s> Seekord rahulikumalt ja pehmemalt . </s> <s> Muti silmad tõmbuvad korraks kissi ja ta püüab sinu suurt sõrmust paremini silmitseda . </s> </p>
<p> <s> " Kena kohtuda sinuga , " lisad sa . </s> </p>
<p> <s> " Hi , " ütleb mutt veel kord , naeratab ja tatsab tuppa tagasi . </s> <s> Ei lähe rohkem kui mõni päev ja sa saad aru , et see " hi " on ainus ingliskeelne sõna , mida mr Woyczewski ema oskab . </s> <s> Polüglott , kas pole ? </s> </p>
<p> <s> " Näeme teid , " naeratate te vennaga ja vend avab ukse , mis on kohe mr Woyczewski ukse kõrval . </s> </p>
<p> <s> " Mhm , " prunditab mr Woyczewski huuli ja suleb vaikselt oma korteri ukse . </s> <s> Kuni viimase hetkeni jälgib ta sind uksepraost . </s> <s> Sa naeratad . </s> <s> Klõps läheb uks kinni . </s> </p>
<p> <s> Ja sa heidad oma esimese pilgu sellesse korterisse . </s> </p>
<p> <s> " Vend , tere tulemast , " ütleb Henry ja pannes käe sulle õlale , tõmbab sind endaga kaasa , uksest sisse . </s> </p>
<p> <s> " Give it to me , baby , aha ! </s> <s> Aha ! </s> <s> Give it to me , baby . </s> <s> Aha ! </s> <s> Aha ! " kostab kusagilt kaugemalt korterist , ning siis laulab keegi kaasa , keegi tüdruk , kõvasti ja valesti : " And all the girls say : I'm pretty fly for a white guy ! " </s> </p>
<p> <s> " Dumm-dum-dum-dumm , Dumm-dum-dum-dumm , " jätkub kaasalaulmine . </s> </p>
<p> <s> Ja kes seda teab miks , kuid sulle sähvatavad meelde ööd First Hotelis , Katerinaga , koos vanniskäigud , Shinya Twain , kes laulis Asia MTVs vahetpidamata , kuidas teda miski ei liiguta , isegi see mitte , kui sa oled tuumafüüsik , või oli see hoopis raketiteadlane , ja sumedad Bangkoki ööd , toa jahe konditsioneeritud õhk , öised šampuse ja puuviljavaagnate ja klubivõileibade tellimised ja need dušimärjad kallistused , koos koju helistamised , esimesed kõned , kus te ütlesite inimestele , kus te olete , teie siiras ja lapsik rõõm , kuidas sa esimest korda elus said aru , et selleks , et armastus säiliks , on vaja inkubaatorit , isolatsiooni , eraldatud kohta , eraldi saart , mandrit , planeeti , sest ainult kahekesi koos saavad inimesed olla õnnelikud , muidugi , sel äratundmishetkel ei pidanud sa just uksele koputavat kelnerit ilmselt inimeseks , ja koos uinumised , ja üksinda ärkamine kolmanda päeva hommikul . </s> <s> Paaniline ootamine . </s> <s> Sa käisid ühest toanurgast teise . </s> <s> Sa olid hullumas . </s> <s> Lõpuks , kell üks päeval ta saabus . </s> <s> Nägu erutusest lapiline . </s> <s> Ja täielikult dehüdrateerunud ja päikesepistes . </s> </p>
<p> <s> Sa jootsid talle liitri vett sisse . </s> <s> Ta oli peast nii segi , et ei tahtnud juua . </s> <s> Ta arvas algul , et see on mingi mäng , siis arvas ta , et sa oled lolliks läinud , siis arvas ta , et sa oled kogu aeg loll olnudki . </s> <s> Lõpuks ta siiski jõi . </s> <s> Ja rahunes . </s> <s> Ning hakkas rääkima . </s> </p>
<p> <s> " Ma võtsin meie raha kaasa , " teatas ta oma siiral moel . </s> </p>
<p> <s> Sa ei teinud ilmselt oma kõige intelligentsemat nägu . </s> <s> Ainult krabasid kätega oma pükste tagataskuid , kus sa tavaliselt raha hoiad . </s> <s> Su haare lõdvenes , sest sa taipasid : hilja . </s> </p>
<p> <s> " Peaaegu kõik jäi alles ! " ütles ta ja viskas voodile tervelt 300 dollarit . </s> <s> Hommikul oli teil olnud 500. </s> </p>
<p> <s> " Peaaegu ? " </s> </p>
<p> <s> " Aga luba , et sa ei vihasta ! " ütles Katerina käsi selja taha peites ja naeratades , nii nagu ainult tema seda oskab . </s> </p>
<p> <s> Naljakas , kas pole ? </s> <s> Sa asud linnas , kus on kümneid miljoneid võhivõõraid ja vaenulikke inimesi , sa oled koos ainsa inimesega , keda sa siin tunned , sa oled koos inimesega , kes on sind põrgust välja tirinud , sa oled koos inimesega , keda sa kogu südamest armastad , sa oled koos naisega , kellega sa oled veetnud oma elu kõige ilusamad , kaunimad , kirglikumad , pöörasemad , keerulisemad hetked , ja olge lahke , seal ta seisab ja ütleb : luba , et sa ei pahanda ! </s> </p>
<p> <s> " Sõltub , " surusid sa mehelikult läbi hammaste . </s> </p>
<p> <s> Kuid puhkesid siis naerma : " Kallis , muidugi ei pahanda . " </s> </p>
<p> <s> " Vaata , " sirutas Katerina käe ette ja sa nägid . </s> <s> Suur ilus paljude safiiride ja mitme pisikese briljandiga sõrmus sobis sellele kaunitarile nii , nagu ... oh ! </s> <s> Andke palun üks poeet ! </s> <s> Niivõrd raske on kirjeldada , mida sa tunned , kui sa Katerinat kogu tema ilus näed . </s> <s> Sa armud iga kord uuesti . </s> <s> Iga ainumas kui kord ! </s> <s> Alati ! </s> <s> See on nagu needus . </s> <s> Kuid seda sõrmust vaadates ja Katerina iseloomu teades tulid sulle härdumuspisarad silmi . </s> <s> Sa taipasid , millist kohutavat sisevõitlust oli pidanud kullapoes pidama see kaunis ja õrn ja süütu olevus , et tõesti mitte kogu raha ära raisata . </s> <s> Ja kuigi tõesti oli tegu teie viimase rahaga , kuulutasid sa sealsamas paigas tema ostu ja otsuse täielikult ratsionaalseks ja põhjendatuks . </s> <s> Selline on ilu võim ja vägi . </s> </p>
<p> <s> " Dumm-dum-dum-dumm , dumm-dum-dum-dumm , " </s> </p>
<p> <s> " Helen ! " hõikab Henry , " Helen ! </s> <s> Claude jõudis kohale ! " </s> </p>
<p> <s> " Ooooooooooooooooooooooooooooooooooooooooooooo ! " hakkab kostma tagatoast ja selle " oo " saatel lendab sealt välja kena , keskmist kasvu , pikkade blondide juustega tulesäde , kes sama hooga sust kinni haarab . </s> </p>
<p> <s> " Laheeeeeeeeeeeeeeeeeeeeee !!! " karjub ta sulle juba kõrva . </s> </p>
<p> <s> " Noh , " astub ta sammu tagasi . </s> <s> Tal on seljas suur õhukesest riidest hommikumantel ( Kas sa jõudsid märgata , et selle all ei kandud ta midagi ? ) ja jalas , hehee , sellised kingad , mille kohta sõber Bukowski kirjutas : hoorakingad . </s> <s> Kõrged kontsad , lahtised ja hulk rihmu . </s> </p>
<p> <s> " Räägi ! " nõuab ta iseteadvalt , ning hüppab siis Henryle kaela , pärides talt musitamise vahele : " Kuidas muskal päev oli ? " </s> </p>
<p> <s> " Lahe , " naerab Henry ja vabastab end haardest . </s> <s> Nüüd sa ei saanud märkamata jätta , et ta tõesti muud kui seda hommikumantlit ei kanna . </s> <s> Kuid see ei ole probleem . </s> <s> Sul tõesti ei ole põhimõtteid . </s> <s> Mitte mingisuguseid . </s> <s> Kuid sul on paar tabu . </s> <s> Venna tšikk on üks neist vähestest . </s> <s> Oli sul veel mõni ? </s> <s> Ei tulegi meelde praegu . </s> </p>
<p> <s> " Nussiti piiril kõvasti ? " küsib Helen ja vaatab sulle pärani silmadega otsa . </s> </p>
<p> <s> " Ei , mitte eriti ... " vastad sa . </s> </p>
<p> <s> " Ta tuli British Airiga , " ütleb Henry . </s> </p>
<p> <s> " Kas neid nikutakse vähem ? " küsib Helen imestunult . </s> </p>
<p> <s> " Ilmselt , Finnairiga sõidab ju ainult kõige vaesem rahvas , seal on hull . " </s> </p>
<p> <s> " Putsi , ma tulen järgmine kord ka British Airiga , " teatab Helen ja nõuab : " Onja lahe laul : Give it to me , baby , aha ! </s> <s> Aha ! </s> <s> Give it to me , baby . </s> <s> Aha ! </s> <s> Aha ! " </s> </p>
<p> <s> Ta ei pea tõesti viisi . </s> <s> Kuid õnneks kaob ta kontsade klobinal kuhugi korterisügavustesse . </s> </p>
<p> <s> Vend võtab su koti . </s> </p>
<p> <s> " Lähme , ma näitan sulle su tuba . " </s> </p>
<p> <s> See korter on nagu iga tavaline rong . </s> <s> Vedur on köök . </s> <s> Kohe veduri taga on kokkuehitatud WC- ja dušivagun , siis tuleb elu- ehk söögitoavagun . </s> <s> Siis esikuvagun , kus on väljapääs . </s> <s> Ning siis järjest kolm magamisvagunit . </s> <s> Neist kaks esimest läbikäidavad . </s> <s> Viimases magamisvagunis elavad Henry ja Helen . </s> <s> Teises elad sina . </s> <s> Kolmas on broneeritud ühe kuti , täpsemalt Argoni poolt , kellega sa alles mitme kuu pärast tuttavaks saad . </s> <s> Sellele vaatamata elab seal praegu Cathy . </s> <s> Cathy ? </s> <s> Cathy . </s> <s> Üks noor kena tüdruk , kes saabus NYCsse juba kuu aja eest . </s> <s> Ja siiani ei tea , mida teha . </s> </p>
<p> <s> Ning sinu toas , kes istub sinu toas praegu voodi peal , surudes käsi kõrvadele , et mitte sulada ühte " Give it to me , baby " kooriga ? </s> <s> Kes seal lamab , lugedes pingsalt New Yorki vaba aja abimeest ? </s> </p>
<p> <s> " Saage tuttavaks , " ütleb Henry , " Unknown ! </s> <s> Minu vend Claude , Claude – Unknown ! " </s> </p>
<p> <s> Sa hakkad naerma ja ulatad käe . </s> <s> Kuid järsku sulle tundub , et sa nägid midagi , mida sa tähele ei pannud , kuid mida sa oleks pidanud märkama . </s> <s> Sa lased käest lahti , keerad end aeglaselt ringi , heidad pilgu elutuppa , ja seal ta on , laua peal , hallikashõbedane , kaas kutsuvalt avatud . </s> </p>
<p> <s> " Juhuuuu ! " huilgad sa . </s> </p>
<p> <s> " Seesama , " ütleb vend sulle selja tagant . </s> </p>
<p> <s> Toshiba Satellite . </s> </p></div2><div2 type="alaosa"><head> 6 . </head>
<p> <s> Cathy pakub ennast suitsuostmisele kaasa . </s> <s> Sa paned selga Henry sooja sulejope ja tunned end hästi . </s> </p>
<p> <s> " Ma siis ei tule , " ütleb Henry , " kobin ära magama , aga sa kuula muusikat , tee süüa , tantsi , kirjuta , tee ükskõik mida . </s> <s> Ja proovi end välja puhata . " </s> </p>
<p> <s> " Mul on vist jet-lagide jet-lag , " muigad sa virilalt . </s> </p>
<p> <s> " Kaua sa kokku lennukites ja lennujaamades olid ? " </s> </p>
<p> <s> " Ma ei tea ... mitmes täna on ... " hakkad sa arvutama ja ei jõua kuhugi . </s> </p>
<p> <s> " OK , homme-ülehomme arvutad , " naerab Henry ja ütleb siis : " Claude , hea on sind näha . " </s> </p>
<p> <s> " Sind ka , Henry , sind ka . " </s> </p>
<p> <s> " Head ööd . " </s> </p>
<p> <s> " Head ööd . " </s> </p>
<p> <s> " Lähme siis ! " hõikab Cathy . </s> </p>
<p> <s> " Ahjaa ... " ütleb Henry vaiksemalt , " siin on raha , 200 taala , natuke ikka aitab . " </s> </p>
<p> <s> " Aitäh . " </s> </p>
<p> <s> " Ah ! " </s> </p>
<p> <s> New Yorki öine varakevadine õhk on kriipiv ja terav . </s> </p>
<p> <s> " Kas sa võtme võtsid ? " küsib Cathy . </s> <s> Sa raputad võtit ta silme ees . </s> <s> Ta kõnnib natuke naljakalt . </s> <s> Tal on jalas paksu platvormtallaga , ilmselt vist kusagil parajasti väga moes olevad ketsi ja kinga vahepealsed asjad . </s> <s> Seljas on tal samuti paks sulejope . </s> <s> Kuid silmad on tal kenad ja tumedad ning juuksed ilmselt pikad , sest krunn ta kuklal on suur . </s> <s> Kõndides nõtkub ta põlvist , ning iga sammu võttes viskab ta jalga naatukene kõrgemale ja naatukene kaugemale kui vaja . </s> </p>
<p> <s> Sutton St on ühesuunaline . </s> <s> Teisel pool tänavat on samasugune katkematu majaderivi , mõlemad tänavaservad on tihedalt autosid täis pargitud . </s> <s> Chevy buss , Pontiac , vanem mudel , Toyota Pick-up , Ford , Ford Taurus . </s> </p>
<p> <s> " Siinsamas nurga peal . </s> <s> Siia delisse lähemegi , " tsäutsub Cathy . </s> <s> Deli on see pood , mis on iga nurga peal ja kus müüakse kõike seda , mida sa tegelikult osta ei taha , aga kuna ta on nii lähedal ja muud ei ole , siis ostad sa sealt kõike . </s> </p>
<p> <s> " Hi , Jim ! " teatab Cathy juba ukselt . </s> </p>
<p> <s> Jim on umbes 85-aastane kiila pealae , elavate , kuid tühjade silmade ja sooniliste väledate , kuid kobade kätega kõhn mees . </s> </p>
<p> <s> " Tere õhtust , noor daam , tere õhtust , söör , " tervitab teid optimismist pakatav bariton . </s> </p>
<p> <s> " Osta natuke süüa ka , " ütleb Cathy sulle vaikselt . </s> </p>
<p> <s> " Ostan , aga ütle ise , mida vaja , ma ei ... " pomised sa . </s> </p>
<p> <s> " Kena , söör , " raporteerib Jim . </s> </p>
<p> <s> " Ta kolis siia , ta on Henry vend , " teatab Cathy . </s> </p>
<p> <s> " Oo , söör ! </s> <s> Milline üllatus , söör , väga , väga kena teiega kohtuda , söör ! " </s> </p>
<p> <s> " Kena ka teiega kohtuda , söör , " naeratad sa Jimile ja proovid leida kohta , kuhu ta silmad on fokusseerunud . </s> <s> Fookus on ilmselt kusagil sinu silmade kõrgusel , aga kahesaja kilomeetri kaugusel . </s> </p>
<p> <s> Deli klaasid hakkavad värisema ja õuest kostab müra . </s> </p>
<p> <s> " Oo , söör , lennukid , söör , lennuväli on tõesti lähedal , söör , " teatab Jim isegi varem , kui sa jõudsid küsiva pilguga ringi vaadata . </s> </p>
<p> <s> " Jim , luba Bolognese vorsti , " naeratab leti ees Cathy . </s> </p>
<p> <s> " Ooo , muidugi , noor daam , Bolognese vorsti , aga kui palju ? " küsib Jim ning ta on oma naeratava pilgu suunanud täpselt sinu ja Cathy vahele . </s> </p>
<p> <s> " Pool kilo , " ütled sa . </s> </p>
<p> <s> " Pool mida , söör ? " küsib Jim . </s> </p>
<p> <s> " Pool naela , " naeratab Cathy . </s> </p>
<p> <s> " Oo ! </s> <s> Muidugi , pool naela , noor daam , " pomiseb Jim , haarab noast , see kukub , Jim ei märka , ta haarab hoopis külmletist suure käntsaka juustu ja surub selle lõikamismasinasse , vajutab nuppu ja viilud lendavad – </s> </p>
<p> <s> Sa ei ütle midagi , sest sa pole kindel , milline peaks vorst New Yorkis välja nägema , ja sa ei taha enam tunda end tobeda vastsaabununa . </s> </p>
<p> <s> " Bolognese vorsti , Jim ! " naerab Cathy . </s> </p>
<p> <s> " Oo , noor daam ! </s> <s> Vabandust , noor daam , vabandust , söör ! " </s> </p>
<p> <s> " Pole midagi , Jim , me võtame niikuinii juustu ka , " naerab Cathy . </s> </p>
<p> <s> Jim võtab juustu lõikurist ära , paneb selle külmletti ja küsib : " Millist juustu , noor daam ? " </s> </p>
<p> <s> Cathy näitab näpuga vorsti peale . </s> </p>
<p> <s> " Noor daam , see on ju vorst ! " </s> </p>
<p> <s> " Seda me võtamegi ! " </s> </p>
<p> <s> " Väga hea , söör , kui palju ? " </s> </p>
<p> <s> " Pool naela , " ütleb Cathy surmtõsiselt . </s> <s> Jim lõikab . </s> </p>
<p> <s> Sa vaatad läbi poeakna välja . </s> <s> Auto sõidab vaikselt mööda , teinegi . </s> <s> Keegi – ! </s> <s> Sa peaaegu karjatad , sest sulle tundub korraks , et teisel pool teed jalutab Katerina – kuid ei ! </s> <s> Tänavavalgustuslambi valguses sa näed , et seal jalutab kena pikkade patsidega mulatiplika ja lükkab enda ees lapsevankrit . </s> </p>
<p> <s> Jim on asjad pakkinud pruunidesse paberkottidesse . </s> </p>
<p> <s> " Neli pakki Marlboro Mediumit , " ütled sa . </s> </p>
<p> <s> " Neli pakki , söör ? " </s> </p>
<p> <s> " Neli . " </s> </p>
<p> <s> " Väga , väga hea , söör ! " </s> </p>
<p> <s> Sa noogutad . </s> </p>
<p> <s> Jim on kookus leti kohal , toksib oma kõvera sõrmega vanaaegse elektrilise arvutusmasina klahve ja räägib : " Vorst , söör , juust , kena noor daam , piim , kena noor daam , munad , söör , ja neli pakki suitsu , söör . " </s> <s> Iga tehte järel põristab masin välja jupikese paberit . </s> </p>
<p> <s> " Kus sigaretid on ? " küsid sa . </s> </p>
<p> <s> " Sigaretid on kotis , söör ! " teatab Jim , rebib pidulikult arvutusmasinast tšeki , köhatab hääle puhtaks ja teatab : " See teeb üüüüheksateist dollarit ja kaheksakümmeeeend senti , söör ! " </s> </p>
<p> <s> Sa annad 20-dollarilise . </s> </p>
<p> <s> " Kakskümmmmend dollarit , söör , väga hea , söör , ja tagasi kakskümmmmend senti , söör . " </s> </p>
<p> <s> " Aitäh . " </s> </p>
<p> <s> " Aitäh ja tänan teid , daam , ja tänan teid , noor söör ! " </s> </p>
<p> <s> Sul hakkab fookus kaduma . </s> <s> Sa ei suuda enam midagi eriti taluda . </s> <s> Cathy loba tundub arusaamatu . </s> <s> Sa ei suuda mõelda Annile , kes istub seal selle voodi peal , kus sa kohe kavatsed vähemalt nelikümmmmmend tundi , söör , magada , söör . </s> </p>
<p> <s> " Ja siis ma nägin Puff Daddyt veel ka , " lõpetab Cathy . </s> <s> Sa märkad , et kohe teie maja kõrval on muidu katkematus majarivis tühimik . </s> <s> Ja seal tühimikus , natuke kõnniteest kaugemal , on pisikene ilus baptisti kirik . </s> <s> Sa naeratad . </s> <s> Kuu paistab . </s> <s> Kaugusest kostab , et järjekordne lennuk toob järjekordse lennukitäie õnnelikke ja õnnetuid New Yorki . </s> <s> Ja siis kostab see lähemalt . </s> <s> Ja siis veelgi lähemalt . </s> <s> Sa seisad , ajad pea kuklasse ja näed , kuidas suur lennuk majesteetliku aegluse ja mõnusa müraga üle su pea lendab . </s> </p>
<p> <s> " Mine tuppa , " ütled sa Cathyle võtit ja toidukotti ulatades , " ma teen õues ühe suitsu . " </s> </p>
<p> <s> " Lase siis kella , kui tuled , " ütleb Cathy . </s> <s> Sa noogutad . </s> </p>
<p> <s> Sa istud majja viiva kolmeastmelise trepi ülemisele astmele . </s> <s> Alles mõne päeva pärast saad sa teada , et see on mr Woyczewski ema lemmikkoht . </s> <s> Aga täna istud sa rahulikult . </s> <s> Sa avad paki Marlboro Mediumit , pistad suitsu suhu , krapsad nende mõnusate Ameerika tikkudega tuld , süütad suitsu , tõmbad aeglaselt esimese mahvi , kustutad tiku , ja tänavavalgustuslambi kollakas valguses loed tikutoosi pealt : " No Bull . </s> <s> Winston . " </s> <s> Tikutoosi teisel küljel on foto vanast ja kiilakast mootorratturist ja kahest noorest naisest , kes istuvad kabrioletis . </s> <s> Tekst : " Vanamehed peaksid käima vanade naistega . " </s> <s> Naised naeravad ülilõbusalt . </s> <s> Vanamehel on mesimagus nägu . </s> <s> No Bull . </s> </p>
<p> <s> Sa puhud suitsu välja . </s> <s> Öö on jahe . </s> <s> Suits seguneb hingeauruga ning kogu tänav tundub suitsu täis saavat . </s> </p>
<p> <s> Sa tõmbad mahvi , paned silmad kinni ja tajud kuidagi väga selgelt , et sa oled väga väsinud ja et sa ei ole Katerinat näinud juba mitu nädalat . </s> </p></div2><div2 type="alaosa"><head> 7 . </head>
<p> <s> Sa istud arvuti taha . </s> <s> Sa kontrollid oma e-maili . </s> <s> Sulle ei meenu , mida sa eelmine kord kirjutasid . </s> <s> Millistele filmidele ma arvustused kirjutasin ? mõtled sa . </s> <s> Ja ükski ei meenu . </s> <s> Võib-olla parem ongi . </s> </p>
<p> <s> Päev enne Taist lahkumist istusid sa purupurjus peaga internetikohvikus Pizzedelic ja kirjutasid oma iganädalast filmikommentaari tv-kavale . </s> <s> Üks , ja sugugi mitte kõige markantsem , tuli selline : </s> </p>
<p> <s> Rocky 5 , USA 1990. </s> <s> Legendaarne poksija Rocky Balboa ( Sylvester Stallone ) peab poksiga hüvasti jätma , kuna teda vaevab ajukahjustus . </s> <s> ( Vt eelmist nelja osa ja sa saad aru miks . </s> <s> Kui ei saa , vaata veel paar korda . ) </s> <s> Nüüd asub Rocky oma mantlipärijaks treenima noort andekat poksijat , keda mängib Stallone'i lihane poeg Sage Stallone ( kaasasündinud ajukahjustus ; vt isa ) . </s> <s> Täielik jama . * ( 1 ) </s> </p>
<p> <s> Täna pead sa kirjutama kokkuvõtte ja andma hinde sellistele filmidele nagu : " Don't Do It " , " Fatal Instinct " , " El callejon de los milagros " , " Tombstone " , " Stir " . </s> <s> Sa ei tea , millest alustada . </s> <s> Tagatoast kostab vaikset liikumist . </s> <s> Laualambi valgus pimestab natuke su silmi , siis taipad : Helen . </s> </p>
<p> <s> " Kuule , " ütleb ta vaikselt . </s> </p>
<p> <s> " Noh ? " </s> </p>
<p> <s> " Kui akent lahti ei taha teha , aga tahad , et vähe värskem õhk oleks , siis pane see suur propeller laes käima , onja ! " sosistab ta ja hiilib vannituppa . </s> <s> Ja siis kohe tagasi . </s> </p>
<p> <s> Sa paned propelleri käima . </s> <s> Nagu vestern . </s> <s> Nagu päris . </s> <s> Propeller pöörleb hääletult . </s> <s> Sulle tuleb meelde " Twin Peaks " ja sa võpatad . </s> </p>
<p> <s> Tagasi tööle . </s> <s> See filmihindamine on küll natuke tüütu , kuid sa oled seda juba pool aastat teinud . </s> <s> Ja see toob sulle kuus sisse siinses vääringus 500 dollarit . </s> <s> Mida pole palju . </s> <s> Kuid mis on ikkagi 500 dollarit rohkem kui mitte midagi . </s> <s> Sa ei suuda fokusseeruda . </s> <s> Lennuk ja lennuk ja Kateriina ja kõik keerleb . </s> <s> Sa teed silmad lahti . </s> <s> " Don't Do It " . </s> <s> Sa oled seda filmi , nagu ka enamust filme üldse , kunagi näinud . </s> <s> Millal ? </s> <s> Sa ei mäleta . </s> <s> Mida kirjutada ? </s> <s> Sa ei suuda notebooki panna täpitähti tegema . </s> <s> Homme peab Henryle ütlema , mõtled sa , ja siis mõtled veel , mille eest need keeletoimetajad palka saavad , ja trükid : </s> </p>
<p> <s> Don't Do It , USA 1994. </s> <s> Suhetekomoodia kolmest paarist , kelle eraelu on lootusetult poimunud . </s> <s> Suzanna armastab Rodgerit , kes armastab Aliciat , kes armastab Robertit , kes armastab Michelle'i , kes armastab Charlesi , kes omakorda armastab Susannat . </s> <s> Nii et koik on voimalik . </s> <s> Mangivad Alexis Arquette , Sheryl Lee , Heather Graham jt. </s> <s> Filmil on venekeelne pealelugemine . ** ( 2 ) </s> </p>
<p> <s> Ei tulnudki palju täpitähti . </s> <s> Vaid mõned õ-d . </s> <s> Venekeelne pealelugemine oli märkusena kirjas seal e-mailis , mis sinuni filmide nimekirja toimetas . </s> <s> Jube , kes sihukest filmi vaadata viitsib ? </s> </p>
<p> <s> Kes sihukest tööd teha viitsib ? </s> <s> Loed meilist : nimi , aasta , näitlejad , režissöör , märkused – ja siis mune selle peale kolm lauset . </s> <s> Või neli . </s> <s> OK , järgmine sigaret . </s> <s> OK , järgmine film . </s> <s> " Stir " . </s> </p>
<p> <s> Stir , USA 1997. </s> <s> Taiesti tavaline ponevusfilm pulmareisil viibivast noorpaarist , kes laseb mustlasel endale ennustada . </s> <s> Kaardid naitavad aga vaga musta tulevikku . </s> <s> Peaosas pornofilmide kaudu kinematograafiasse joudnud kaunitar Traci Lords . ** ( 2 ) </s> </p>
<p> <s> Traci Lords . </s> <s> Ongi valmis . </s> <s> Sa saadad meili teele . </s> <s> Huvitav , kas keeletoimetajad homme seal kaugel põhjamaal saavad aru , et tegu on " väga musta tuleviku " ja mitte " vaga musta tulevikuga " . </s> <s> Sa ei tea ja see ei huvitagi sind väga . </s> <s> Aga nad saavad aru . </s> <s> Ja mitte homme , vaid juba täna . </s> <s> Ajavahe , mäletad ? </s> </p>
<p> <s> Klõps ! läheb notebooki kaas kinni ja sa kustutad sigareti ja jääd põrnitsema pimedat koridori . </s> <s> Oo ei ! </s> <s> Mitte veel . </s> <s> Vaikselt ajad sa end laua tagant püsti ja lähed vannituppa . </s> <s> Aeglaselt ajad sa riided seljast , sa lausa tuigud väsimusest , kuid ise sellest aru ei saa . </s> <s> Sa jõllitad peeglisse . </s> <s> Sa oled väga-väga pruun , seepärast ei saa sa aru , et su silmade ümber on tumedad rõngad . </s> <s> Sa vaatad ennast ja ei saa jällegi midagi aru . </s> <s> Õnneks taipad sa vee jooksma keerata ja ronid duši alla . </s> <s> Sa puristad ja seebitad ja mulistad ja loputad . </s> </p>
<p> <s> Kuivatades oled sa juba natuke rohkem inimese nägu . </s> <s> Sa istud vanniservale ja sulle tuleb meelde Küpros . </s> <s> Sinu pulmareis . </s> <s> See hotell , see suur , tohutult suur bassein , juulipäike , mis kõrvetas seniidis , palmid , mis suurest kuumusest isegi imepisikese tuulehoo peale nagisesid , ja Katerina , kui ta esimest korda otsustas topless päevitada , kuidas sa teda vaatasid , kuidas ta tumesinised bikiinid helklesid , ja kuidas sa vaatasid seda noort , graatsilist , kaunist keha ja kuidas sa vaatasid , ja kuidas sa siis järsku tajusid , et sa pead kohe kõhuli keerama , ja kuidas sa siis seda ruttu ka tegid ja kuidas Katerina märkas , milles asi , kuidas ta lõkerdades naeris , käed üle pea viskas ja sulle oma imekenasid rindu demonstreeris ja kuidas te päev hiljem sõitsite lahtise džiibiga mööda mägist teed , te olite peaaegu alasti , teil oli lõbus , muusika mürtsus , tuul vuhises , kuidas Katerina korraks autos püsti tõusis ja kuidas tuul – vuhh ! – talt ühe hetkega rinnahoidja seljast viis ! </s> <s> Sa teed silmad lahti . </s> <s> See vuhin su kõrvus ei lakka . </s> <s> Ahaa , vesi ikka veel duši all jookseb . </s> <s> Sa keerad vee kinni . </s> <s> Sa oled koba . </s> <s> Seepärast pead sa end uuesti kuivatama . </s> <s> Sa kobid tuppa . </s> <s> Sa oled Annile tänulik , et ta juba magab ja et ta on üle poole suurest madratsist sulle jätnud . </s> <s> Madratsi kõrval on Annil hoolikalt hunnikusse laotud pakk paberit . </s> <s> Heidad pilgu ülemisele lehele : Homme külastamisele tulevad muuseumid . </s> <s> Sul hakkab pea ringi käima . </s> </p>
<p> <s> Sa kukud madratsile pikali ja kobad oma kotist raamatut . </s> <s> Puškin . </s> <s> Muinasjutud . </s> <s> Sa ei suuda enam oma pilku kontrollida . </s> </p>
<p> <s> Õhtu eel ... </s> </p>
<p> <s> Istusid kolm piigat veel ... </s> </p>
<p> <s> Kui ma oleksin tsaarinna ... </s> </p>
<p> <s> Su silmad volksavad tagurpidi pähe ja laud vajuvad kinni . </s> <s> Instinktiivselt ronid sa oma teki alla . </s> <s> Ja sa magad . </s> <s> Vahepeal ärkad ( kõik on kuhugi ära läinud ) , sööd midagi , teed mõne suitsu , loed paar rida ja magad edasi . </s> <s> Nii kolm päeva . </s> <s> Sul on vahepeal unenägudes ja ka mõnel ärkveloleku hetkel selline tunne , nagu oleks midagi väga olulist ununenud . </s> </p></div2><div2 type="alaosa"><head> II </head><head> 2 . </head>
<p> <s> Kui Katerina ka neljandal hommikul kadunud oli , haarasid sa kohe oma pükste järele . </s> <s> Ta oli jätnud sulle 100 dollarit . </s> <s> Sa ei teadnud , kas naerda või nutta . </s> <s> Seekord saabus ta kell kolm . </s> <s> Käekott ühes ja veepudel teises käes , kuid ikkagi näost lapiline . </s> </p>
<p> <s> " Mul tuli alles praegu meelde , et tuleb juua , et mitte dehüdrateeruda , " teatas ta sulle , viskas koti käest , ajas huuled prunti , tõstis pudeli suule ja jõi imepisikeste lonksudega , ise samal ajal sind piiludes . </s> </p>
<p> <s> " Ma sain selle päikese ... kuidas seda öeldaksegi , päikesepõrutuse ! " ütles ta pudelit suult võttes . </s> </p>
<p> <s> " Päikesepiste , " ütlesid sa ja sa tahtsid naerda , sest ta räägib su keelt nii armsalt , kuid sa ei saanud naerda , sest sa pidid olema mees . </s> </p>
<p> <s> " Katerina , " alustasid sa . </s> </p>
<p> <s> " Võta , " ütles ta ja viskas voodile ühe sajadollarilise , " ma ei raisanud kogu su raha ära ! " </s> </p>
<p> <s> Sa vaatasid seda kägardunud sajadollarilist , sa isegi ei vaevunud küsima , mis juhtus selle sajadollarilise kaksikvennaga , kes kahtlemata temaga koos hommikul linna peale läks , ja veel mõtlesid sa : " Mis kuradi pärast seal akna all ikkagi see neetud bassein peab olema ? " </s> </p>
<p> <s> " Ma ei kujuta ette , mis raha eest me need lennukipiletid ostame , " ütlesid sa . </s> </p>
<p> <s> " Ma ei tahagi sinna Phuketti , " teatas Katerina . </s> </p>
<p> <s> " Aga mida me siin teeme , hotell on makstud veel kolm päeva ja siis ? " </s> </p>
<p> <s> " Ma ei taha seda Janetit ja Vici näha . " </s> </p>
<p> <s> " No aga kus me siis elame ? " </s> </p>
<p> <s> Katerina istus potsti voodile . </s> <s> Selg sinu poole . </s> <s> Isegi ta kuklast oli näha , et ta mõtleb . </s> </p>
<p> <s> " Ei noh , ega kaotada pole enam niikuinii midagi , " ütlesid sa ja panid suitsu põlema . </s> </p>
<p> <s> " Ei ole või ? " keeras Katerina ennast rõõmsalt ringi , viskas kingad jalast , võttis oma kotist väikse ümbriku ja ronis sulle rõõmsalt kaissu . </s> </p>
<p> <s> " Vaata , hotelli hinna sees oli ka ekskursioon . </s> <s> Siin on üks hästi suur palee , " näitas ta sulle esimest pilti . </s> <s> Palee oli tõesti suur . </s> </p>
<p> <s> " Siin olen mina , vaata , see ! " </s> </p>
<p> <s> See tundus tõesti tema olevat . </s> <s> Lamamas liivasel väljakul ja suur elevant just üle tema astumas . </s> </p>
<p> <s> " Tead , ma niiiii kartsin , ta oli nii suur , ja siis ta kõditas mind londiga , " hakkas Karetina naerma ja viskas sulle käed ümber kaela . </s> </p>
<p> <s> Järgmine pilt . </s> <s> Suur tiiger . </s> <s> Ja Katerina tema taga . </s> <s> Tiigrit paitamas . </s> <s> Järgmine pilt . </s> <s> Püüton . </s> <s> Või anakonda . </s> <s> Katerina kaela ümber . </s> <s> Õnneks mitte gürsa ! </s> <s> Järgmine pilt . </s> <s> Kobra ! </s> <s> Ja vahtimas tõtt Katerinaga . </s> </p>
<p> <s> " Kusssss dresseerija oli ? " sisised sa kobra pilti viibutades . </s> </p>
<p> <s> " Kus , kus , dresseerija tegigi selle pildi . " </s> </p>
<p> <s> Sa tundsid kõhus väga ebameeldivat ebamugavustunnet . </s> </p>
<p> <s> " Nii kahju , et sa ei tulnud , " ohkas Katerina . </s> </p>
<p> <s> " Ma ... ma olin väsinud . " </s> <s> Sulle meenus , et kella seitsme paiku oli tõesti keegi uksele koputanud . </s> <s> Ja Katerina oli sind milleski veenda üritanud . </s> <s> Ebaõnnestunult , nagu juuresolevatelt piltidelt näha oli . </s> <s> Õnneks . </s> </p>
<p> <s> " Oota ! " teatas ta , hüppas voodist püsti , haaras oma käekoti ja lipsas oma saja peenikese ja pika patsi lehvides vannituppa . </s> </p>
<p> <s> Sa raputasid omaette pead ja panid teleka mängima . </s> <s> Telekas mängis lolli . </s> <s> Aasia MTVst oli kohaliku muusika tund . </s> <s> Videod , või kuidas neid kutsudagi , olid kõik ühesugused . </s> <s> Ilmselt kasutasid kõik Tai artistid videote tegemisel neid India režissööre , kelle magussurmavaid kaklus-armastusfilme sa olid lapsepõlves lugematul arvul näinud . </s> <s> " Kättemaksja " . </s> <s> " Kättemaksja tagasitulek " . </s> <s> " Kättemaks ja seadus " . </s> <s> " Kättemaksja seadus " . </s> <s> " Kättemaksja ja seadus " . </s> <s> Jube ! </s> <s> Nüüdseks olid need režissöörid siis ilmselt selle suure rahva viha eest kõik Taisse põgenenud ning lavastasid siin lauluvideoid . </s> <s> Tai piin . </s> </p>
<p> <s> Korraga lendas vannitoa uks lahti ning Katerina seisis seal . </s> <s> Tal oli seljas kõige ilusam must miniseelik , mida sa kunagi olid näinud , must imenapp top selle peal , ning jalas kenad õhkkergeina tunduvad musta värvi paari rihmaga kõrgete kontsadega kingad . </s> <s> Visuaalsest šokist vaevu toibununa tundsid sa lõhna . </s> <s> Kenzo . </s> <s> See oli jumalik . </s> </p>
<p> <s> " Noh , kas ma meeldin sulle ? " küsis Katerina edvistades . </s> </p>
<p> <s> Kas ta meeldis sulle ! </s> <s> Vait olid sa , täiesti vait . </s> <s> Ja Katerinale see meeldis . </s> <s> Oma kaunil kõnnakul tuli ta su ette ja jäi , jalad natuke harkis , seisma . </s> <s> Sa küll taipasid , kuhu raha oli kadunud , kuid sa unustasid selle kohe . </s> <s> Ta oli nii ilus . </s> </p>
<p> <s> Sult on küsitud , et miks peab naine ilus olema . </s> <s> Sult on ka küsitud , et miks peab sinul ilus naine olema . </s> <s> Sult on ka küsitud , et kas ilu on kõige tähtsam . </s> <s> Veel on sult küsitud , et kas sa ainult ilu vaatadki . </s> <s> Sa oled pobisenud ebamääraseid vastuseid . </s> <s> Sest sa ei tea . </s> <s> Sa küll tead , et ilu on tähtis , kuid sa ei tea , miks tundub ilu just sulle ülioluline . </s> <s> Vahel oled sa veel rääkinud lugu , et Katerina on oma iluga sind mitu korda päästnud . </s> <s> Ei tea , kas just surmast , kuid hullumeelsusest kindlasti . </s> <s> Tavaliselt on see juhtunud nii . </s> </p>
<p> <s> Sa magad , on kuuvalge öö . </s> <s> Järsku , ilma mingi selge põhjuseta haarab sind unes kõige sügavam masendus . </s> <s> Sa näed unes maailma lõppu , kõige kaduvust , lootusetust , väljapääsmatust , võimatust leida õnne selles kohas , selles vanglas , mida kutsutakse elu või reaalsus või maailm , ja sa ärkad . </s> <s> Su silmad on hullunud , su otsaees on külm higi , sa oled suremas kurbusest , vihast ja lootusetusest , sa keerad pead siia-sinna , su rusikas käed kägardavad lina , sa tahad karjuda nagu nurka surutud loom , kuid siis järsku , täiesti juhuslikult jääb su pilk hetkeks pidama kaunitari näol , kes sinu kõrval voodis lamab . </s> </p>
<p> <s> Pisarad valguvad sulle silma , kui sa näed kuuvalguses seda ebamaist , lausa ingellikku ilu , su hing jääb kinni , sa tunned endast tsunamina üle tormamas õrnuse , kahetsuse ja rõõmu lainet , sa hingad sügavalt välja , tõstad silmad tänus taeva poole , võtad õrnalt-õrnalt sellest haprast kaunitarist kinni ja uinud taas . </s> <s> Sellest loost on tõde ainult see , et Katerina on imeilus . </s> </p>
<p> <s> Loo lõppu räägid sa , et mitte kunagi ei mäleta sa hommikul midagi . </s> <s> Ja jumal tänatud . </s> <s> Sa oled ju enda arust nii kõva mees , et selliste nõrkushetkede tunnistamine võiks sult omakorda aru viia . </s> <s> Teisalt jälle ei tea , kas sul on üldse mingit aru , mida viia . </s> </p>
<p> <s> Te lamate teineteise kaisus . </s> <s> Katerina süsimustad patsid lebavad ta tõmmul kehal . </s> <s> Riided on mööda tuba laiali , seal vedeleb seelik , seal top ja kingad , sinu riided on seal toolil , kuhu sa nad üleeile jätsid . </s> <s> Sa ei ole vahepeal riidesse pannudki . </s> <s> Sa arvad , et see ongi paradiis . </s> </p>
<p> <s> " Oeh , " teeb Katerina , ja see kõlab , nagu nurruks su kõrval suur kass . </s> <s> Siis tõuseb ta istuli ja raputab oma pead . </s> </p>
<p> <s> " Üks asi on veel , " ütleb ta ja sa tunned , kuidas su kõht kangeks läheb ja käed abitult laiali vajuvad . </s> </p>
<p> <s> " Mis ? " </s> </p>
<p> <s> " Ma vaatan , kas ma leian üles , " teatab Katerina ja asub oma suurt kotti voodi alt välja kiskuma . </s> <s> Ta on alasti . </s> <s> Ta vaatab vilksiti üles sinu poole , ta näeb , et sa vaatad teda , ta itsitab ja tõmbab endale lina ümber . </s> </p>
<p> <s> Sa ootad . </s> <s> Sa isegi ei vaata enam sinnapoole . </s> <s> Sa ei taha isegi teada , mis üks asi see on . </s> </p>
<p> <s> " Ma leidsin selle siis , kui ma sind sinu juurest üles korjasin , " räägib Katerina ja loobib asju kotist välja , " noh , sel päeval kui me ära sõitsime . " </s> </p>
<p> <s> " Mhm , mhm , " teed sa ja vahetad kanaleid . </s> <s> Sa oled nii erutunud , et jääd hetkeks isegi mingit spordikanalit jõllitama . </s> </p>
<p> <s> " Ma ei saa aru , " jätkab Katerina , " Tai pidi ju odav maa olema . </s> <s> Kuidas meil siis raha ei jätku ? " </s> </p>
<p> <s> " Odav , " teatad sa , " ei ole sama mis tasuta , saad aru , siin on väike erinevus , kui sul ikkagi üldse raha ei ole , siis sa võid ka maailma kõige odavamal maal nälga surra . " </s> </p>
<p> <s> " Kas sul on nii vähe raha ? " küsib Katerina sult nagu muuseas . </s> </p>
<p> <s> " Ei , noh , nii vähe mul nüüd ka ei ole . " </s> </p>
<p> <s> " Käes ! " hüüab Katerina ja tõstab käe . </s> <s> Ja ta käes on sinu Visa Classicu kaart . </s> </p>
<p> <s> Sul hakkab lõug värisema . </s> </p>
<p> <s> " Kas sellega saab midagi osta ? " küsib Katerina . </s> </p>
<p> <s> " Oota ! " karjatad sa pükstesse hüpates , pilku kaardilt pööramata . </s> </p>
<p> <s> " Anna ! " karjud sa särki selga tõmmates , pilku kaardilt pööramata . </s> </p>
<p> <s> " Istu siin , luba ! </s> <s> Ma kohe proovin ! </s> <s> Ära liigu ! " hüüad sa Katerinalt kaarti haarates ja uksest välja tormates . </s> </p>
<p> <s> See kaart peab töötama . </s> <s> Üks kord veel . </s> <s> Mis kuupäev on ? </s> <s> Kuu algus . </s> <s> Eelmine arve on ilusti makstud . </s> <s> Järgmine arve tuleb alles kümnendaks kuupäevaks . </s> <s> Just praegu peaks olema viimane paaripäevane võimaluseaken . </s> <s> Peab olema ! </s> <s> See kaart peab toimima . </s> <s> Ühe korra veel . </s> <s> Lift tuleb liiga aeglaselt , lifti uksed avanevad ja sulguvad liiga aeglaselt , lift sõidab liiga aeglaselt . </s> <s> Sa tormad läbi vestibüüli välja ja saad nagu suure sooja niiske nuiaga vastu pead . </s> <s> Õues on umbes 50 kraadi . </s> <s> Kell on umbes 4. </s> <s> Kuhu ? </s> <s> Sa vahid laia tänavat , kus autod ja tuk-tukid mõlemas suunas vähemalt kolmes reas sõidavad . </s> <s> Kuhu ? </s> <s> Ilmselt mitte üle tee , otsustad sa . </s> <s> Vasakule või paremale . </s> <s> Nagu vene muinasjutt . </s> <s> Sa keerad vasakule . </s> <s> Sa hakkad sörkima . </s> </p>
<p> <s> Sajad taid siblivad oma siblimisi . </s> <s> Andke teed , andke teed , hüüad sa mõttes . </s> <s> " Kahju , kahju , " korrutad sa paremale ja vasakule . </s> <s> Kaart on sul kindlalt käes . </s> <s> Käed hakkavad higistama . </s> </p>
<p> <s> " Ettevaatust ! " kumiseb su mõttes . </s> <s> Järsku märg kaart ei tööta ! </s> <s> Aga kuhu tasku kaart pista ? </s> <s> Püksitasku ? </s> <s> Ohtlik ! </s> <s> Paindub , varastavad . </s> <s> Rinnatasku ? </s> <s> Järsku keegi haarab ja rebib tasku küljest . </s> <s> Kuhu ? </s> <s> Ikkagi rinnatasku . </s> <s> Sa paned kaardi tasku ja jooksed edasi . </s> <s> Sa hoiad kätt tasku peal . </s> <s> Sa tunned , kuidas kaart loksub . </s> </p>
<p> <s> See üks kord veel . </s> <s> Küll kunagi jõuab neid arveid maksta . </s> <s> Üks kord veel ! </s> <s> Mis arveid maksta ! </s> <s> Sa ei plaanigi enam kunagi tagasi minna . </s> <s> Sa kujutad ette , kuidas sinu panga ametnik saabub Bangkokki sind otsima . </s> <s> " Mitte lennujaam , hotell , " seletab ta taidele ja juba ta istubki endale ootamatult tagasilendavas lennukis . </s> <s> Ei , nad ei püüa sind , arvad sa . </s> <s> Muidugi juhul , su süda hakkab veelgi kõvemini peksma , seda muidugi juhul , kui see kaart veel ühe korra töötab . </s> </p>
<p> <s> Sa jõuad tänavalõiguni , kus kahel pool on müügiletid . </s> <s> Püksirihma , kella , kanga , seljakoti , käekoti , mänguasja , elektroonika , arusaamatu-Tai-asja , kella , kanga , riide , seljakoti , rahakoti ja mis iganes letid on vasakul ja paremal . </s> <s> Lettide kohal on riidest katused . </s> <s> Kuumus on väljakannatamatu . </s> <s> Õhk seisab . </s> <s> Kõik on kirevates värvides . </s> <s> Kaupade kohal , mis on päev läbi letil seisnud , virvendab õhk . </s> <s> Nagu kuuma asfalttee kohal . </s> <s> Plõginal roomavad tänaval patareidega mängusõdurid , automaadi otsas punane pirn hõõgumas , plõk-plõk-plõk , kostub su kõrvu igalt poolt , älla , älla , üritatakse sind erinevate lettide juures korraks peatada , su pluus on läbimärg , kaenlaalused , selg , rind , su püksid on märjad , sa kobad käega läbi pluusitasku kaarti , kuumus on nii suur , et sul on valus nina kaudu välja hingata , sa kõrvetad ennast omaenda hingeõhuga , sa proovid hingata suu kaudu , kurk kuivab momentaanselt ja juba teist hingetõmmet on valus teha , sa tormad edasi lettide vahel , sa tead , sa usud , sa loodad , et need letid peavad kusagil lõppema , sa tead , et lõpuks jäävad sulle vaid usk , lootus , armastus , millest tugevam on ... pangandus . </s> </p>
<p> <s> Märkamatus seinaorvas on kõige väiksem ATM , mida sa kunagi näinud oled . </s> <s> Sa vahid ringi . </s> <s> Sa lõõtsutad . </s> <s> Sa toetad käed põlvedele . </s> <s> Sa vahid ringi . </s> <s> Keegi ei pööra sulle tähelepanu . </s> <s> Keegi ei pööra ATMile tähelepanu . </s> <s> Sa astud sammu lähemale . </s> </p>
<p> <s> Ekraanil on taikeelne kiri . </s> <s> Aparaat on tõesti väike , vaevu 50 cm lai ja 60 cm kõrge . </s> <s> Täiesti ootamatu . </s> </p>
<p> <s> Sa kobad käega taskus ja võtad kaardi välja . </s> <s> Nii . </s> <s> Pilu on õiges kohas . </s> <s> Ka kulunud VISA kleepekas paistab . </s> </p>
<p> <s> Sisesta PIN . </s> </p>
<p> <s> 2811 . </s> </p>
<p> <s> Fast Cash ! </s> </p>
<p> <s> Vajutad . </s> </p>
<p> <s> 10 000 , pakub aparaat . </s> </p>
<p> <s> Arvutad . </s> <s> Higi tilgub su ninalt ATMi klahvidele . </s> <s> Äigad käega üle näo . </s> <s> Higi läheb sulle vasakusse silma ja silm hakkab kipitama . </s> <s> Arvuta ! karjud sa endale mõttes . </s> </p>
<p> <s> 3600 bahti on sada dollarit . </s> <s> Nii . </s> <s> 10 000 on umbes ... 250–270 dollarit . </s> <s> OK ! vajutad sa . </s> </p>
<p> <s> Vaikus . </s> </p>
<p> <s> Surin !!! </s> </p>
<p> <s> Kirjanik on kirjutanud , et ATMid surisevad igal pool maakeral täpselt ühte moodi . </s> </p>
<p> <s> Sa tahaks karjuda ! </s> <s> Sa tahaks röökida , kuid sulle meenub , kus sa oled . </s> <s> Sa kummardud ATMi kohale , tõmbad raha pilust . </s> <s> Ja ehmatad . </s> <s> Sa said 20 viiesajabahtilist sedelit ja sedelid on tõesti suured . </s> <s> Ruttu keerad sa raha rulli ja topid pükste tagataskusse . </s> <s> Rull saab liiga suur . </s> <s> Seega : ette , ikka ette taskusse , mitte taha . </s> <s> Su kaart töötab ! </s> </p>
<p> <s> Ja edasi . </s> </p>
<p> <s> Fast Cash . </s> </p>
<p> <s> 10 000. </s> </p>
<p> <s> OK . </s> </p>
<p> <s> Vaikus . </s> </p>
<p> <s> Surin ! </s> </p>
<p> <s> Raha . </s> </p>
<p> <s> Taskusse . </s> </p>
<p> <s> Fast Cash . </s> </p>
<p> <s> 10 000. </s> </p>
<p> <s> OK . </s> </p>
<p> <s> Vaikus . </s> </p>
<p> <s> Surin ! </s> </p>
<p> <s> Raha . </s> </p>
<p> <s> Taskusse . </s> </p>
<p> <s> Su kaardi limiit on 3000 dollarit . </s> <s> Üksteist korda õnnestub sul võtta 10 000 bahti . </s> <s> Su taskud on raharulle pungil täis . </s> <s> Sa ei julge selja taha vaadata . </s> <s> Sul on tunne , et sinna on kogunenud juba jõuk kõrilõikajaid . </s> <s> Kaheteistkümnes kord teatab aparaat , et midagi on nihu . </s> <s> Sa vajutad END . </s> <s> Kaart klõpsab välja . </s> <s> Sa pistad kaardi tasku . </s> <s> Sa vaatad alla . </s> <s> Raha paistab su taskuservadest . </s> <s> Sa surud raha kätega allapoole . </s> <s> Sul on nagu mõlemas taskus kolm tennisepalli . </s> <s> Ainult üks võimalus on , kuidas nad sult selle raha võitluseta kätte saavad . </s> <s> Nad peavad Katerina pantvangi võtma , mõtled sa ja keerad aeglaselt ringi , et oma saatusega silmitsi seista . </s> <s> Selja taga pole kedagi . </s> <s> Selge ! </s> <s> Nad ründavad sind teel hotelli . </s> </p>
<p> <s> Aeglaselt hakkad sa tuldud teed tagasi minema . </s> <s> Kuumus on tappev . </s> <s> Sa peatud hetkeks ühe leti ääres . </s> <s> Ettevaatlikult õngitsed sa taskust ühe viiesajase ja ostad endale rätiku . </s> <s> Rätikut müüv mutt tahaks tingida , aga sa ei lase . </s> <s> Sa pühid silmadelt higi , sa vahid ringi , sa uurid kahtlustavalt iga läheduses viibiva tai nägu , mutt on nördinud ja pistab kaagutama , sa saad aru , et oled liiga palju tähelepanu äratanud . </s> </p>
<p> <s> " Pst , " surud sa sõrme suule ja ulatad mutile teise viiesajase . </s> </p>
<p> <s> Nüüd sa vähemalt näed . </s> <s> Sa liigud edasi . </s> <s> Tee tundub kohutavalt pikk , sa oled maha jooksnud vähemalt kilomeetri . </s> <s> Sa hakkad sörkima , su süda taob , sa jooksed , sa pead , sa pead suutma , korraga lööb sulle näkku pahvak konditsioneeritud õhku , sa jooksid mööda mingi hotelli välisuksest , hei ! </s> <s> Sa jooksid mööda oma hotelli välisuksest . </s> <s> Sa saad sellest üsna ruttu aru , sest jälle algab tänav lettidega , sa keerad ringi , jooksed tagasi , sööstad hotelli , lifti , tuppa ! </s> </p>
<p> <s> " Issand , mis juhtus ! " karjatab Katerina . </s> </p>
<p> <s> Sa oled üleni märg , sa kisud pükse jalast , need ei taha tulla , sest kogu su keha kleepub ja sul on kingad jalas , lõpuks saad sa püksid kätte ja sa haarad säärtest ja raputad . </s> <s> Rahasadu . </s> </p>
<p> <s> " Hiiiii ! " hüüab Katerina . </s> <s> Sa kisud särgi seljast , kingad jalast ja lähed istud duši alla . </s> </p>
<p> <s> Katerina hoiab dušši ja räägib sulle midagi . </s> <s> Siis küsib ta küsimusi . </s> <s> Siis toob ta sulle suure veepudeli . </s> <s> Sa istud külma vee all ja jood suurest pudelist ahnelt vett . </s> </p>
<p> <s> Veel samal õhtul üritad sa Katerinale näidata , millisest ATMist sa raha said . </s> <s> Te otsite kaks tundi . </s> <s> Seda masinat te ei leia . </s> </p>
<p> <s> Päris hilja õhtul pakite te kottidesse need talveriided , mis teil olid kodust välja lennates seljas olnud , ning viite need vaikselt nagu kaks kurjategijat lähima prügikastini . </s> </p>
<p> <s> 2 . </s> </p>
<p> <s> " See on nae-ru-väär-ne ! " teatas Katerina ja pannes pöidla keti taha , tõmbas , plõks , selle oma randme ümbert lahti ja viuh ! lendas poole sentimeetri jämedune kuldkett Bangkoki rentslisse . </s> </p>
<p> <s> " Hea küll , " ütlesid sa , võtsid Katerina käevangu ja koos keerasite te ringi ning marssisite tagasi kullapoodi , kust te , muuseas , just minut tagasi väljusite . </s> </p>
<p> <s> Katerina sai endale mitte-naeruväärse , tubli kahe sentimeetri jämeduse kullast käeketi . </s> <s> Sina said jälle näha tema naeratuse jõudu , poepidaja sai raha , ja sulle tundus , et kõik oskavad õnnelikud olla , ainult mitte sina . </s> </p>
<p> <s> " Kust sa selle eelmise keti said ? " küsisid sa poest väljudes . </s> </p>
<p> <s> " Sa ei taha teada . " </s> </p>
<p> <s> Sa ei taha teada . </s> </p>
<p> <s> Pidurite krigisedes , tagumised rattad blokeerunud , peatus kõnnitee ääres kollane koolibuss . </s> <s> Õieti ei olnudki tegemist päris bussiga , rohkem oli see veoauto ja bussi ristsugutis , koolimuul . </s> </p>
<p> <s> Karjudes hüppas kastist alla paarkümmend pisikest tai tüdrukut , kõik umbes 8- kuni 11-aastased , ja omavahel trügides tormasid nad parves Katerina poole . </s> </p>
<p> <s> Sa seisid nagu soolasammas . </s> </p>
<p> <s> Katerina oli üllatunud , kuid kogus end kiiresti , tegi plikakestele pai , naeratas , kükitas maha , proovis nendega rääkida . </s> <s> Mis keeles ? </s> <s> Siis hakati sinu kätte fotokaid tooma . </s> <s> Kõik enam-vähem ühesugused seebikarbid . </s> <s> Bussist tuli välja ka naeratav õpetaja , kes rääkis sulle midagi väga ilmekas tai keeles . </s> <s> Sa naeratasid . </s> </p>
<p> <s> Plikad silitasid Katerina patse , ta seelikut , tegid pai ta näole , kõigi silmad põlesid , ei , lausa hiilgasid vaimustusest . </s> </p>
<p> <s> Ja siis sa said aru , et kõik ootavad , et sa pilti teeks . </s> </p>
<p> <s> Sa proovisid mõne aparaadi endale tasku toppida , paar tükki panid maha , ning asusid järgemööda klõpsutama . </s> </p>
<p> <s> Lapsed huilgasid ja naersid , Katerina võttis erinevaid poose , kord naeratas , kord tegi kavalat nägu , iga kord kui ta asendit muutis , jälgisid teda ahned silmapaarid . </s> <s> Inimesed jäid tänaval seisma ja ... hakkasid plaksutama . </s> <s> Tuk-tukid ja autod lasid mööda sõites signaali , tänava ääres peatus suur must MB 320 S , kust ronis välja kaks jässakat pikajuukselist tai pätti , sa klõpsutasid ja klõpsutasid . </s> <s> Siis hüüdis õpetaja midagi lastele . </s> <s> Need lapsed ( või ka mingid teised , sest kindel sa polnud ) , kes olid sinu kätte oma fotokad toonud , tulid ja võtsid oma aparaadid sulle midagi väga viisakalt öeldes ja kergelt kummardades . </s> <s> Sa kummardasid vastu . </s> <s> Tai pätid olid nõjatunud oma autole ja suitsetasid ja vahtisid Katerinat . </s> </p>
<p> <s> Üks laps haaras Katerina ümbert kõvasti kinni ning keeldus lahti laskmast . </s> <s> Õpetaja veenis teda , see ei aidanud , siis üritas Katerina teda veenda . </s> <s> Plika naeris ainult ja pigistas veelgi kõvemini . </s> <s> Õpetaja üritas lapse käsi lahti tõmmata , kuid see hakkas karjuma , nagu tahetaks teda tappa . </s> <s> Lõpuks õnnestus Katerinal ja õpetajal laps bussi toimetada . </s> <s> Sa astusid õpetajale lähemale ja küsisid : " Mis see on ? " </s> </p>
<p> <s> Õpetaja seletas midagi väga viisakalt ja kiiresti . </s> </p>
<p> <s> " Mida ? " raputasid sa pead . </s> </p>
<p> <s> Õpetaja mõtles hetke ja ütles siis , silmad säramas : " MTV ! " </s> </p>
<p> <s> Buss sõitis ära , kisa sumbus Bangkoki liiklussuminasse , kuid laste lehvitamist oli veel tükk aega näha . </s> </p>
<p> <s> Tai pätid vaatasid sind . </s> <s> Sina vaatasid Katerinat . </s> <s> Tai pätid mõtlesid Katerinaga juttu teha . </s> <s> Sa astusid Katerina juurde . </s> <s> Sa tegid õigesti . </s> <s> Kui sa oleks hakanud mängima meest või kutti või armukest , siis poleks see kedagi veennud . </s> <s> Aga sa otsustasid , et sinu 187 cm ja 100 kilo teevad sust piisavalt veenva ihukaitsja . </s> <s> Sa vaatasid altkulmu taide poole . </s> <s> Just , mitte armukadedalt , vaid seepärast , et su töö on selline . </s> <s> Sa pead ohtu märkama , hindama , ja kui vaja – kõrvaldama . </s> <s> Ükskõik mis vahenditega . </s> <s> Taid mõistsid seda ja astusid sammu tagasi . </s> <s> Sa pistsid käed tasku . </s> <s> Konspiratsiooni mõttes keerasid sa oma sõrmuse tagurpidi sõrme , nii et briljandid jäid peopessa . </s> <s> Seda oli vaja . </s> <s> Sest Katerinal oli täpselt samasugune sõrmus . </s> <s> Laulatussõrmus . </s> <s> Ja tähelepanelikum vaatleja oleks võinud ainult selle sõrmuste kokkulangemise pealt su blufi paljastada . </s> <s> Sa vaatasid Katerinale otsa . </s> <s> Ta sai aru . </s> </p>
<p> <s> " Lähme , " ütles ta . </s> </p>
<p> <s> " Nad arvavad , et sa oled MTVst , " ütlesid sa . </s> </p>
<p> <s> " Ma tean , eile ekskursioonil ja üleeile poes arvasid ka kõik nii , " ütles Katerina rahulikult . </s> <s> Muidugi , kust mujalt ta on ? </s> </p>
<p> <s> Sa pead endale tunnistama , et esimesed pool tundi sulle see superstaari ihukaitsja amet isegi meeldis . </s> <s> Paari tunni pärast aga said sa aru , et Katerina naudib meelega igat hetke , kummardub meelega liiga sügavalt , naeratab meelega igasugu kahtlastele tüüpidele , naerab meelega kaks korda kõvemini kui tavaliselt , ja käitub meelega nii , et igaüks saaks aru , et sa oled gorilla . </s> <s> Treenitud ja kodustatud , seda küll , kuid ikkagi gorilla . </s> <s> Kui mingi järjekordne tai kaabakas lähenes ja tahtis tutvust teha , saatis Katerina ta ilma pikemata sinu juurde . </s> <s> Sina ajasid lõua ette , surusid kaela jämedaks , punnitasid rinnalihaseid ja vahtisid kõiki kahtlustava pilguga . </s> <s> Paranoiat pole sul kunagi vaja olnud teeselda . </s> <s> Ka sel õhtul mitte . </s> </p>
<p> <s> Tagantjärele arvad sa , et just see õhtu Bangkoki tänavatel oli otsustavaks , miks te Katerinaga kokku ei jäänud . </s> <s> Hiljem sellele kuuetunnisele maratonile mõeldes ei ole sul mingit probleemi end täielikult välja vihastada . </s> <s> Mul olid juba siis kõik punased lipud püsti , mõtled sa hiljem . </s> <s> Sa eksid . </s> </p>
<p> <s> " Kas sa tahad , et ma patsid peast ära võtaksin , " küsis sult Katerina . </s> <s> Kell oli juba 12 öösel ja sa lamasid nohisedes voodil . </s> </p>
<p> <s> Katerina istus peegli ees . </s> </p>
<p> <s> " Ei , miks , pole vaja ... " valetasid sa . </s> </p>
<p> <s> " Sa vist ikkagi tahaks , " ütles Katerina sind peeglist vaadates . </s> </p>
<p> <s> Sa noogutasid vaikselt . </s> </p>
<p> <s> " OK , " ütles Katerina ja ohkas , " mine too kusagilt käärid . " </s> </p>
<p> <s> Kogu hotellis ei ole kedagi , kes saaks aru , mida tähendab sõna " scissors " , ja kui sa näppudega paberi peal näitad , mida sa tahaks teha , antakse sulle väljakäiva teraga nuga . </s> </p>
<p> <s> Selle noaga keeldub Katerina lõikamast . </s> <s> Oma kotist leiab ta pisikesed käärid ning nende kääridega nüsides on teil juba kolme tunni pärast need pikad nöörist patsid ta juustest lahti harutatud . </s> <s> Katerina oma juuksed on pikad ja ilusad ning neisse põimitud patside mälestuseks krussis nagu afrosoeng . </s> <s> Katerina läheb duši alla . </s> <s> Tagasi tulles on tal kurb nägu . </s> <s> Ta kuivatab oma juukseid . </s> <s> Sa teed suitsu ja püüad lõbusate lugudega tuju tõsta . </s> <s> Või hoida veelgi langemast . </s> </p>
<p> <s> Katerina paneb juuksed krunni ja istub peegli ette . </s> </p>
<p> <s> " Kas ma nüüd olen kole ? " küsib ta sult . </s> </p>
<p> <s> " Ei , kallis , vastupidi , nüüd oled sa väga ilus ! " </s> </p>
<p> <s> " Enne olin siis kole , jah ? " </s> </p>
<p> <s> " Ei , ma ei tahtnud seda öelda ... " </s> </p>
<p> <s> Katerina vaatab sind , naeratab , näitab endale peeglist keelt , lööb käega ja hüppab voodisse . </s> </p>
<p> <s> Sa ei saanud aru , et see oli võib-olla kõige suurem ohver , mida ükski naine on kunagi sinu heaks toonud . </s> <s> Sa ei saanud sellest aru . </s> <s> Sa oleksid pidanud sellest aru saama ! </s> <s> Neetud ! </s> <s> Kuidas sa seda ei taibanud ? </s> </p>
<p> <s> " Homme kell kolm läheb lennuk , " ütled sa . </s> </p>
<p> <s> " Ma ei taha sinna Phuketti minna , " turtsub Katerina . </s> </p>
<p> <s> " Mis sa siis teha tahad ? " küsid sa . </s> </p>
<p> <s> " Bangkokki jääda , siin modelliks hakata . " </s> </p>
<p> <s> Kallis tüdruk , mõtled sa , mida sa küll teeksid ilma minuta , nad ei taha ju keegi siin muud kui sind ära kasutada , ainult seks , jah , ainult seks on neil mõttes , kuid sa ei ütle seda välja . </s> </p>
<p> <s> " Aga Phuketis on Janet ja Vic . " </s> </p>
<p> <s> Sa oled õnnetu ja Katerina on õnnetu , ja sa oled topeltõnnetu , sest Katerina on õnnetu . </s> <s> Sinu ja Katerina suurim erinevus on see , et kui tema on õnnetu , ei oska sa mitte midagi peale hakata . </s> <s> Oled abitu . </s> <s> Kuid kui tema näeb , et sina oled õnnetu , teab tema täpselt , mida teha . </s> <s> Ta ronib jälle voodi alla ja otsib midagi sinu kotist . </s> </p>
<p> <s> Siis istub ta voodile , poeb sulle päris külje alla , sa tunned ta lõhna , sa tunned ta sooja keha . </s> <s> Siis avab ta raamatu , lehitseb natuke ja loeb sulle ette pealkirja . </s> <s> See lugu , see tüdruk , see imeilus veatu vene keel , need lõbusad intonatsioonid , see tundlikkus , see tunnete suurus ... </s> <s> Ja siis hakkab ta lugema . </s> <s> Sul tõusevad kogu ihul karvad püsti ja silmad lähevad märjaks . </s> </p>
<p> <s> Tri dewicy pod oknom </s> </p>
<p> <s> Prqli pozdno wečerkom . </s> </p>
<p> <s> " Kaby q byla carica , – </s> </p>
<p> <s> Goworit odna dewica , – </s> </p>
<p> <s> To na wesx kre ] ennyj mir </s> </p>
<p> <s> Prigotowila b q pir . " </s> </p>
<p> <s> " Kaby q byla carica , – </s> </p>
<p> <s> Goworit ee sestrica , – </s> </p>
<p> <s> To na wesx by mir odna </s> </p>
<p> <s> Natkala q polotna . " </s> </p>
<p> <s> " Kaby q byla carica , – </s> </p>
<p> <s> Tretxq molwila sestrica , – </s> </p>
<p> <s> Q b dlq bat@[ki-carq </s> </p>
<p> <s> Rodila bogatyrq . " </s> </p></div2><div2 type="alaosa"><head> 3 . </head>
<p> <s> Õhk tundus sulle ideedest tiine . </s> <s> Pruukis sul vaid korraks silmad kinni panna , ning sulle tundus , et elad juba kõige põnevamate seikluste keskel . </s> <s> Sa hakkasid isegi vaikselt märkmeid tegema . </s> <s> Sulle tundus , et sa märkad nii palju naeruväärset , nii palju põnevat , nii palju erakordset , et hakkasid lausa kartma . </s> <s> Sa kartsid , et unustad selle kõik ning pärast polegi millestki romaani kirjutada . </s> <s> Sa kaotasid oma märkmeid umbes sama kiiresti , kui neid tootsid . </s> <s> Vähesed allesjäänud märkmed aga ei öelnud sulle hiljem midagi . </s> <s> Näiteks ühele paberile olid sa kritseldanud SURNUD !!! </s> <s> Just täpselt nii , kolme hüüumärgiga . </s> <s> Mida see tähendas ? </s> <s> Sa ei saanud iial teada . </s> </p>
<p> <s> Vahel , kas siis lamades liiga kuumal rannaliival või vedeledes õhtul mõnes vabaõhubaaris , mõtlesid sa välja kõige pöörasemaid juhtumeid . </s> <s> Ning niimoodi unistades tundus sulle mitmel korral , et kõik võinuks hoopis teisiti minna . </s> </p>
<p> <s> Hiljem , meenutades Phuketis veedetud aega , ei suuda sa ühtki päeva teisest eristada . </s> <s> Kõige suurem asi , mis Phuketis juhtus , oli see , et mitte midagi ei juhtunud . </s> <s> Ehk siis teisiti : juhtus küll , kuid see , mis seal juhtus , ei olnud midagi Phuketile ainuomast . </s> <s> See oleks võinud juhtuda ükskõik kus . </s> <s> Ja mõnes mõttes oligi see kõik ükskõik . </s> </p>
<p> <s> " Teeme nii , " ütlesid sa esimesel õhtul Sky Inn'is Katerinale , " et 500 dollarit on kogu aeg sinu käes , et kui minuga midagi juhtub , siis saad sa minema . " </s> </p>
<p> <s> Katerina noogutas . </s> </p>
<p> <s> Kas sulle tuli üllatusena , et tal olid järgmisel hommikul uued kõrvarõngad ? </s> </p>
<p> <s> " Oot , " ütlesid sa raha üle lugedes , " kas sa oled siit raha võtnud ? " </s> </p>
<p> <s> " Me ju leppisime kokku , et 500 dollarit on minu käes , " naeris Katerina , " noh , ma ostsin kõrvarõngad ja võtsin siis sult juurde , et mul ikka 500 dollarit oleks , nagu sa ise tahtsid . " </s> </p>
<p> <s> " Katerina , me oleme põgenikud ... " </s> </p>
<p> <s> " Kas põgenikud on need , kes peavad koledad olema ja alasti ringi käima ? " küsis Katerina ja võttis kotist uue kleidi . </s> </p>
<p> <s> " On ju ilus , " naeris ta . </s> </p>
<p> <s> Sa naersid ka . </s> </p>
<p> <s> Kuid ikkagi oli sul kohutavalt igav . </s> <s> Kuid vähemalt oli teie hotellituba huvitav . </s> <s> Eriti võrreldes First Hoteliga . </s> <s> Voodi oli küll suur , kuid kuidagi madal ja kipakas , voodi vastasseinas oli riiul , kus oli aukartust äratav telekas . </s> <s> Sa suhtud pea alati väga väikestesse vanadesse asjadesse aukartusega . </s> <s> Riidekapi uks kukkus eest ära kohe , kui Katerina seda puudutas . </s> <s> Koos sättisite te ukse seina najale seisma . </s> <s> Voodi kõrval oli väga vana ja väga kõvasti mürisev külmkapp . </s> <s> Hotellis oli ainult üks telekanal . </s> <s> CNN . </s> <s> CNN näitas Aasia uudiseid . </s> <s> Ning iga viie minuti tagant tulid murduvad uudised : " Laks Jugoslaavia pihta . " </s> <s> Ning seal vahel toredaid üldhuvi klippe . </s> <s> Näiteks kuidas lennuk lendab . </s> <s> Lennuki peale oli trossidega seotud kaks valges kleidis baleriini , kes tuule vihisedes abitult balletist tuttavaid poose üritasid võtta . </s> <s> Ja CNN näitas kogu aeg erinevate hotellide reklaame . </s> <s> Need hotellid ei sarnanenud põrmugi Sky Inn'ile . </s> </p>
<p> <s> Sa ostsid igal õhtul turult raamatuid . </s> <s> Raamatulett oli krevetileti ja arbuusileti vahel . </s> <s> Kohe peale arbuusiletti tuli internetilett . </s> <s> Sa lugesid raamatuid varase hommikuni . </s> <s> Põhiliselt Flemingi " Bondi " . </s> <s> Igal õhtul lugesid sa endale Bondi hoiakud sisse , ning igal aeglasel , kuumal , venival päeval üritasid neid hoiakuid rakendada . </s> <s> See oli keeruline . </s> <s> Kuumus oli nii suur , et juba viisteist minutit teesklemist võttis sind täiesti hingetuks . </s> </p>
<p> <s> Katerinal polnud aga oma hoiakutega mingeid probleeme . </s> <s> " Tšuktšad , " ütles ta taide kohta , ning see oli aus , siiras , täpne ja sobiv . </s> </p>
<p> <s> " Kust te olete ? " päris teilt piltpostkaarte müüv tüdruk . </s> </p>
<p> <s> " Oo , " selgitasid sa , " me oleme Skandinaavia lähedalt , Balti mere äärest , Soome kõrvalt ... " </s> </p>
<p> <s> Tüdruk naeratas ja küsis : " OK , aga kust te olete ? " </s> </p>
<p> <s> " Me oleme kuu pealt , kuu tagumise serva pealt ! " vihastasid sa . </s> </p>
<p> <s> " OK , aga kust te olete ? " </s> </p>
<p> <s> Katerina naeris suure häälega . </s> </p>
<p> <s> Oo , kuidas ma saan nende lollust oma romaanis näitama ! vandusid sa endale . </s> <s> Kõik , kõik , kes loevad , saavad teada , et kogu Phuketi peale oskavad taid ainult kümmet sõna inglise keeles , matsid , idioodid ! </s> <s> Just , sulle tuli meelde Bond ! </s> <s> " Niikaua kui ma elan , kavatsen ma elada oma reeglite järgi . </s> <s> Ning see tähendab seda , et ma näitan sellele neetud korealasele kätte ta koha evolutsiooniredelil ! </s> <s> Ning see koht on tunduvalt allpool šimpansi ! " </s> </p>
<p> <s> Kuid midagi ei juhtunud . </s> </p>
<p> <s> Mitte midagi . </s> </p>
<p> <s> Räägiti küll . </s> <s> Vic rääkis tüüpidest , kes olid hotellist surnuks hüpanud ; neetud Tai politseinikest , sipelgmeestest , kes just vahetult enne sinu saabumist olid ühe saksa turisti maha lasknud ; Pizzedelicu ettekandjast , kelle kaks viimast boyfriendi olid viimase kuu jooksul surnud heroiini üledoosi kätte ; palgamõrvaritest , kellel polnud niipalju raha , et saaksid kuuli osta ; kickboxeritest , kes paljakäsi inimesi tükeldavad ; vanglatest , kus inimestesse munevad oma mune kassisuurused rohutirtsud ; Phuketi homomaffiast , kelle juht pidi kogu aeg korrutama : " Sul on plobleem – pole plobleemi " ; katõidest , naiseks lõigatud meestest , kelle kõrval hommikul ärgates mitmed mehed on hulluks läinud , ja paljust muust . </s> </p>
<p> <s> Ise sa nägid ju ka üht-teist . </s> <s> Sa nägid hallipäiseid sakslasi , kes jalutasid , 10–13-aastased pruudid käevangus ; sa nägid ühte ilusat rootsi naist , kes osutus meheks ; sa nägid koledaid katõisid , neid , kelle operatsioon oli ebaõnnestunud ning kelle rinnanibud olid täiesti vales kohas ; sa nägid kaetunud silmadega prostituute ; sa nägid tai-inglise sõnastikku , mis kubises fraasidest : " See pole supp ! </s> <s> Ma tellisin supi ! " , " Need pole minu kingad ! </s> <s> Kus minu kingad on ? " , " Miks rong lahkus pool tundi varem ? " , " Appi , mind rööviti/peksti/peteti ! " , " Kas keegi oskab inglise keelt ? " , " Ma tahan arsti , kes oskaks inglise keelt ! " , " Mind hammustas suur madu ja ma ei saa enam hästi rääkida " , " Ei , kõndida pole ma suutnud juba kaks päeva / nädal aega " jne ; sa nägid kuninga pilte , kus kuningas läks seda ilusamaks ja nooremaks , mida uuema pildiga oli tegu ; sa kuulsid , et raha ei tohi kägardada , sest tegu on ikkagi esmajärjekorras kuninga pildiga ; sa nägid , kuidas kogu rõõmus Phuket sõidab purjus päi , ja sa nägid üht ja teist veel . </s> <s> Näiteks sigaretimüüjat , kellel ei olnud jalgu ega käsi . </s> <s> Aga pea tal oli . </s> <s> Ja " tänan teid , tänan teid " kostis ta suust ühtepuhku . </s> </p>
<p> <s> Sa nägid veel budistlikke templiasendajaid , mis nägid välja nagu templimaketid . </s> <s> Inimesed panid sinna lõhnaküünlaid . </s> <s> Sa lugesid Taimaa turismiteatmikku . </s> <s> Sealt said sa teada , et juba 1986. aastal künti kuninga enda eestvedamisel esimesed oopiumimooni põllud ümber kartulipõldudeks . </s> <s> Arenevad , ironiseerisid sa . </s> <s> Sa ei taibanud , et Tais on võimatu midagi kiiresti muuta . </s> <s> Ja võib-olla on seal üldse võimatu midagi muuta . </s> <s> Sest seal on liiga kuum . </s> <s> Kuumus oli nii suur , et sa isegi ei saanud sellest enam aru . </s> </p>
<p> <s> Viciga heietasite esimesel paaril päeval mälestusi ühisest töökohast ajalehes . </s> <s> Vic oli seal olnud reklaamijuht . </s> <s> Kuid see tundus nii ebareaalne , nii olematu . </s> <s> Ja liiga külm . </s> </p>
<p> <s> Vic oli Janetiga . </s> <s> Sina olid Katerinaga . </s> </p>
<p> <s> Ühel järjekordsel ööl sõitsite te Katerinaga ringi . </s> <s> Kuumus oli järele andnud . </s> <s> Kell oli vast kolm . </s> <s> Te mõtlesite minna Pizzedelicusse ja teha veel ühe dringi . </s> </p>
<p> <s> Kuid Pizzedelic on juba kinni . </s> <s> Kohe kõnnitee ääres seisab aga käru , millel on suur gaasiga köetav pliit . </s> <s> Käru küljes on silt : " Pannkoogid banaaniga . " </s> <s> Seda käru ei ole sa päeval näinud . </s> <s> Leti taga seisab peaaegu sinupikkune , umbes 35-aastane , kenade , ei , mis kenade , ilusate ja korrapäraste näojoontega hindu . </s> <s> Ta tumedad silmad vaatavad teid lõbusalt , ta muigab , sügab korraks oma päevast habet , sa vaatad ta suurt kuldset klotserit , ning hindu küsib : " Söör ? " </s> </p>
<p> <s> " Kaks pannkooki , banaaniga ... söör , " ütled sa ja tahad astuda letist eemale , kuid jääd miskipärast hindu käsi silmitsema . </s> </p>
<p> <s> Tainas on plönnides . </s> <s> Ta haarab ühe taignaplönni ning asub seda õ h u s keerutama . </s> <s> Tainas läheb üha õhemaks , taignaketta läbimõõt üha suuremaks , ta väledad sõrmed ei lase hool langeda , ning just täpselt sel hetkel , kui tainas on sama suur kui pann , keerutab ta selle elegantselt pannile . </s> <s> Pann sisiseb . </s> <s> Järgmisel hetkel on hindu ühe käega , korraga , purustanud kaks muna , juba sähvib suur nuga ning üks banaan on lõigatud imepisikesteks tükkideks , ning juba on see kõik munaga segatud . </s> <s> Just siis saab kook küpsenuks , hindu kallab muna-banaanisegu koogile , lappab koogi kiiresti kokku , küpsetab seda veel mõne hetke , tõstab siis taldrikule , raputab koogile kaks suurt lusikatäit suhkrut ning valab kõige lõpuks kogu koogi üle kondenspiimaga . </s> <s> Siis sähvib veel suur nuga , ning kook on lõigatud kaheksaks ühesuuruseks tükiks . </s> </p>
<p> <s> " Palun , " ulatab ta koogi </s> </p>
<p> <s> " Võta-võta , " ütled sa Katerinale . </s> <s> Katerina võtab koogi , hakkab nagu lauda istuma , kuid jääb siis sinu kõrvale seisma , silmad imetlusest pärani . </s> </p>
<p> <s> Ka sina tahad seda kõike veel ühe korra vaadata . </s> <s> Sa vaatad . </s> <s> Hindu teeb sulle kooki . </s> <s> Tema naerused silmad vaatavad sind . </s> <s> Sa vaatad teda . </s> <s> Ja kuigi sa ei oska ta keelt ja kuigi ta ei oska sinu keelt , ja kuigi teil ei ole midagi rääkida , tunned sa ikkagi , et te ei saa teineteist mitte mõista , et te ei saa teineteist valesti mõista . </s> </p>
<p> <s> " Palun , " ulatab ta koogi . </s> <s> Ta naeratab . </s> <s> Sa naeratad . </s> </p></div2><div2 type="alaosa"><head> 4 . </head>
<p> <s> Roller vingub ja tõrgub su all , ta ei saa aru , kuidas , miks ja mille eest ta peab korraga nii rasket koormat vedama . </s> <s> Sina omalt poolt aitad kaasa ja vingerdad esirattaga . </s> <s> Kuid koos kiirusega kasvab ka kindlus . </s> </p>
<p> <s> " Sa sõidad nii hästi , " ütleb Katerina ja suudleb õrnalt su kõrva . </s> <s> Ainult tänu eessõitjatele suudad sa sõita õigel pool teed , su instinktid ja refleksid röögivad õudusest igal järjekordsel pöörangul , kuid sa kordad endale kogu aeg : tee nii , nagu tundub valesti . </s> </p>
<p> <s> Mööda räpast tänavat vurades saad sa järsku aru , et sul ei õnnestu enam ennast petta . </s> <s> Juba nädal aega ei ole õnnestunud sul Katerinat petta . </s> <s> Tõesti , sa oled sunnitud avalikult tunnistama , et kahe tänavaga Patong Beach ei ole suurlinn . </s> </p>
<p> <s> " Mul on kõrini ! " karjud sa . </s> </p>
<p> <s> Katerina ei vasta . </s> <s> Ta haarab sust kõvemini kinni . </s> </p>
<p> <s> " Teeme midagi ! " karjud sa üle õla . </s> <s> Siis märkad sa seda mootorrattalaenutust , kust teie all vinguv roller pärit on . </s> <s> Sa põristad laenutuse hoovile . </s> </p>
<p> <s> Lapsepõlvest on sul meeles , kuidas üks suur vene poiss Saša sind õpetas : esimene käik on alla , järgmised kõik üles . </s> <s> See on ainus , mida sa mootorrattaga sõitmisest tead . </s> </p>
<p> <s> " Oled varem sõitnud ? " pärib sult purjus inglasest vanamees võtmeid ulatades . </s> <s> Sa ei peaks vastama , sest ta kaotab samal hetkel su vastu huvi . </s> </p>
<p> <s> " Yup , " pomised sa ikkagi . </s> </p>
<p> <s> Ratas on punane . </s> <s> Honda Shadow . </s> <s> Keegi on maalinud paagile parve põlevate sabadega spermatosoide . </s> </p>
<p> <s> Esimene alla , teised kõik üles , kordad sa . </s> <s> Esimene alla , teised kõik üles . </s> <s> Esimene alla , teised kõik üles . </s> <s> Sa keerad võtit , vajutad siduri alla ja vajutad nuppu kirjaga START . </s> <s> Mootor käivitub . </s> <s> Esimene alla , teised kõik üles . </s> <s> Vajutad jalaga käiguhoovale . </s> <s> Klõmps . </s> <s> Keerad gaasi . </s> <s> Kuulmise järgi . </s> <s> Sa proovid keerata gaasi nii , et mootorratas teeks sellist häält , nagu on teinud need rattad , mida sa oled näinud õnnelikult kohalt võtmas . </s> <s> Natuke harjutamist . </s> <s> Just õige . </s> <s> Mitte liiga palju , mitte liiga vähe . </s> <s> Nüüd tundub hääl õige . </s> </p>
<p> <s> " Istu peale , " ütled sa Katerinale . </s> </p>
<p> <s> Tsikkel on hulga raskem kui roller . </s> </p>
<p> <s> Esimene alla , teised kõik üles . </s> <s> Sa keerad gaasi ja lased aeglaselt siduri lahti . </s> </p>
<p> <s> Ja sa sõidad . </s> </p>
<p> <s> Esiratas ei ukerda , käigud vahetuvad sujuvalt , gaas on tundlik , kõik toimib ! </s> </p>
<p> <s> " Juhuuuuuu ! " karjud sa . </s> </p>
<p> <s> " Lahe ! " karjub Katerina ja sa keerad tänavale , mis viib Patong Beachilt välja , mägedesse , kaugemale , ära . </s> </p>
<p> <s> Ja kõik toimis . </s> </p>
<p> <s> Peale paaritunnist sõitu oli järgmise kurvi taga järsku suur plats ning platsil jalutas neli suurt ja väärikat elevanti . </s> </p>
<p> <s> " Claude , " hüüdis Katerina üle mootorimürina , " pea kinni ! " </s> </p>
<p> <s> Sa keerasid platsile . </s> </p>
<p> <s> " Oi ! </s> <s> Lähme vaatame ! " hüüdis Katerina ja hüppas tsikli seljast maha . </s> <s> Need olid neli väga suurt ja väga väärikat looma . </s> <s> Vähemalt niimoodi tundus . </s> <s> Tsikli tulek polnud neile mingit huvi pakkunud ja nad jätkasid rahulikult puutokkidest aia külge kinnitatud banaanide nosimist . </s> <s> Sa vaatasid ringi . </s> <s> Selja taha jäi meri , see oli umbes 500 meetrit allpool . </s> <s> Eespool paistsid veel kõrgemad mäed . </s> <s> Mäeküljed olid kaetud erinevat värvi taimede ja puudega . </s> <s> Silmad võttis kirjuks . </s> <s> Õnneks oli päike nii kõrgel , et ei pimestanud . </s> </p>
<p> <s> " Ilus on siin , " ütlesid sa James Bondina . </s> <s> " Igal pool , kus tšuktšasid näha ei ole , on siin ilus . " </s> </p>
<p> <s> " Claude , vaata ! " hüüdis Katerina ja osutas pisikesele elevandipojale , kes just oli metsaserval asuvast varjualusest päikese kätte tuterdanud . </s> </p>
<p> <s> " Claude , palun , lähme sõitma , " ütles Katerina . </s> </p>
<p> <s> " Jaa-jaa , " vastasid sa mõtlemata tagajärgedele . </s> </p>
<p> <s> Hetk hiljem küsisid sa endalt murelikult : " Claude , päikesepõrutus ? " </s> </p>
<p> <s> Kuid Katerina mehkeldas juba ühe pisikese tai vanamehega . </s> </p>
<p> <s> Te saite kõige suurema ja kõige vanema elevandi . </s> <s> Loom oli kohutavalt kõrge , ning ta oli nii vana , et kõrvade nahk oli auklikuks kulunud . </s> <s> Istmele sai vaid ronides väikese puusara teisele korrusele . </s> <s> Ronides hakkasid sa veel täpsemalt mõistma , mis teoksil on , kuid taganeda oli hilja . </s> </p>
<p> <s> " Tep lit , tep lit ! " seletas sulle elevandi kõrval sibliv umbes 15- kuni 65-aastane tšuktša . </s> </p>
<p> <s> " Mida ? " </s> </p>
<p> <s> Tšuktša kõverdas näppu silma ees . </s> </p>
<p> <s> " Ahaa , tee pilt ! " noogutasid sa ning võtsid Katerinalt fotoaparaadi ja libistasid selle mööda elevandi külge tšuktšale . </s> <s> Tšuktša tõstis aparaadi silma juurde ja ütles : " Anjaaaaghaaaa ! " ning elevant astus oma esimese sammu . </s> <s> Te karjatasite . </s> </p>
<p> <s> Just sellest hetkest ongi Katerina elevandialbumi esimene pilt . </s> <s> Sa ei ole seda albumit kunagi näinud . </s> <s> See album on erinev kõigist neist tüütutest albumitest , mida sulle elu jooksul on sülle surutud . </s> <s> See album on armastusest . </s> <s> Hea , et sa ei tea . </s> </p>
<p> <s> Tšuktša riputas aparaadi endale kaela , ronis elevandil kõrvast haarates elevandile pähe ning võttis taskust umbes 30-sentimeetrise terasest orgi . </s> <s> Ta istus , üks jalg elevandi ühe , teine teise kõrva taga , ning koputas hargiga elevandile lagipähe . </s> </p>
<p> <s> " Anghjaaaa ! " </s> </p>
<p> <s> Elevant tagurdas neli-viis sammu . </s> <s> Tšuktša ei olnud ilmselgelt sõidusuunaga rahul ning ta tagus elevanti kõvemini . </s> <s> Elevant õõtsus paar korda edasi-tagasi , nagu kaaludes , kas kuulata tšuktšat või mitte , ja sööstis siis kohalt . </s> </p>
<p> <s> " Slow ! </s> <s> Slow ! " karjusite te kõval puust pingil üles-alla põrgates . </s> </p>
<p> <s> " Show , show ! " naeris üle õla vaatav tšuktša sel ajal , kui elevant pea ees padrikusse tungis . </s> <s> Suuremate puude oksad tagusid teile vastu jalgu ja vastu pead . </s> <s> Iste loksus ja kõikus ja hüppas ja vajus ning elevant rühkis mööda kitsukest rada otse mäkke . </s> </p>
<p> <s> Sama järsku kui ta oli liikuma hakanud , jäi elevant järsku seisma . </s> <s> Katerina libises . </s> <s> Kui sa oleks hetke kauem mõelnud , kas ikka tasub tast kinni haarata , oleks Katerina uperpalli alla veerenud . </s> <s> Elevant seisis järsul tõusul . </s> <s> Iste oli 45 kraadi tahapoole kaldu . </s> <s> Sa ainult vigisesid . </s> </p>
<p> <s> " Anghjaaaa ! </s> <s> Bang heh ajaaah ! " karjus tšuktša ja koputas muudkui elevandile vastu pead . </s> <s> Elevandil oli ükskõik . </s> <s> Ilmselt oli tal juba varem olnud ükskõik , kuid alles nüüd paistis see välja . </s> <s> Tšuktša proovis veel natuke karjuda ja toksida . </s> <s> Su kõhulihased olid kanged , su käed hakkasid väsima . </s> <s> Juba viie minuti pärast ronis tšuktša elevandi seljast maha . </s> <s> Täpselt samal hetkel , kui ta maapinda puudutas , hakkas elevant liikuma . </s> <s> Su kabuhirm asendus hüsteerilise surmahirmuga . </s> </p>
<p> <s> " Kaua ? " hüüdsid sa Katerinale . </s> </p>
<p> <s> " Mida ? " luksus Katerina . </s> </p>
<p> <s> " Kauaks me üürisime ? " </s> </p>
<p> <s> " Tund ! " </s> </p>
<p> <s> " Oh , " sa proovisid kella vaadata , " seitse minutit on siis juba läbi ! " </s> </p>
<p> <s> Tšuktša lippas röökides elevandi sabas , et teeselda , nagu juhiks ta elevanti . </s> <s> Rada , mida mööda elevant astus , ei olnud maapinnal laiem kui pool meetrit . </s> <s> Tšuktša otsustas teesklemise jätta ning spurtis elevandist mööda . </s> <s> Paarikümne meetri pärast läks tee kaheks , tšuktša lidus edasi mööda rada , mis keeras paremale ja allamäge . </s> <s> Elevant jõudis hargnemiskohani . </s> </p>
<p> <s> " Ei , palun , " proovisid sa elevandiga rääkida , " palun , mitte seda , palun , koju ! </s> <s> Ei ! " </s> </p>
<p> <s> Elevant kuulis , aga ei saanud aru või ei hoolinud , ja astus pärast hetkelist kaalutlemist vasakule , mäest üles viivale kitsale rajale . </s> </p>
<p> <s> Tšuktša , kes oli alumisel rajal seisma jäänud ja pildistama seadnud , tõstis klõpsu järel pea ja hakkas karjuma tšuktšade keeles . </s> <s> Sellest hetkest , kui te taipate , et elevant ei peatu enne mäetippu ning et teil tuleb paraku kogu elevandi mägironimismatk kaasa teha , on Katerina albumis teine pilt . </s> <s> Mida sa annaks , et kõik oleks läinud teisiti ? </s> <s> Millest sa loobuks ? </s> </p>
<p> <s> " Elevant , palun , " rääkisid sa , " ma saan aru , mulle ka see tšuktša ei meeldi , aga ärme lähe sinna , palun , ma luban , et kui me siit elusana maha saame , teen ma kõik , mis sa tahad ! </s> <s> Tahad , ma annan sellele tšuktšale lõuga ! </s> <s> Palun ! " </s> </p>
<p> <s> Katerina naeris kogu aeg . </s> <s> Sa ei ole teda mitte kunagi rõõmsamana näinud . </s> <s> Vahel , mõne järsema kurvi peal ta kiljatas , haaras sinust ja naeris , naeris , naeris . </s> </p>
<p> <s> Elevant aga rühkis mäest üles . </s> <s> Alla ja jälle üles . </s> <s> Tšuktša lidus teie sabas . </s> <s> Karjus . </s> <s> Sa rääkisid elevandiga pidevalt . </s> <s> Ühel platsil nägite te korraks kaugelt mingeid turiste , meest ja naist , sõitmas elevandiga , nagu teie . </s> <s> Suur elevant lidus , kõrvad pead ligi . </s> <s> Tšuktša jooksis elevandi järel . </s> <s> Naine oli pingi külge klammerdunud ja vahtis klaasistunud pilgul otse ette . </s> <s> Mees oli end pingil ümber keeranud ja röökis midagi saksa keeles . </s> <s> Siis kadusid nad jälle padrikusse . </s> <s> Üles-alla , üles-alla . </s> <s> Ja jälle jäi elevant seisma . </s> <s> Siis keeras ta rajalt üldse ära . </s> <s> Sa ei öelnud midagi . </s> <s> Elevant astus ühe tee ääres kasvava puu juurde , haaras sellel londiga ümbert kinni ja sikutas . </s> <s> Juurte raginal hüppas puu maast välja , nii et muld lendas laia kaarega sulle ja Katerinale näkku ja suhu ja pähe . </s> <s> Pistes puu endale põske , tagurdas elevant rajale tagasi ja hakkas aeglaselt mäludes kiire sörgiga edasi liikuma . </s> <s> Tšuktša ei olnud lootust kaotanud ja karjus oma tšuktšakeelseid võlusõnu , mis aga elevandile mingit muljet ei avaldanud . </s> </p>
<p> <s> Järsku padrik lõppes ja te olite jälle liivasel väljakul . </s> <s> Elevant peatus lobudiku kõrval . </s> <s> Te ronisite maha . </s> <s> Vähemalt sinul värisesid jalad . </s> </p>
<p> <s> " Tead ! " pöördusid sa vihaselt tai vanamehe poole , kuid hakkasid siis naerma . </s> </p>
<p> <s> Kuunägu naeratas sulle kõige lõbusamat naeratust ja sirutas käe ette : " Show , show ! " </s> <s> Katerina võttis talt fotoaparaadi ja tegi sinust pilti . </s> <s> Lisaks nendele piltidele on albumis ka paar pilti Vicist ja Janetist . </s> <s> Ning veel hulk pilte pisikesest elevandipojast ja ahvipärdikutest ja sisalikest ja vesipühvlitest ja merest ja päikeseloojangutest . </s> <s> Ja sinust . </s> <s> Ja temast . </s> <s> Teist . </s> </p>
<p> <s> " Katerina , " ütlesid sa tal ümbert kinni sasides , " Katerina , see elevandisafari oli kogu reisi kõige parem idee ! " </s> </p>
<p> <s> Sa eksisid . </s> <s> Katerina kõige parem idee oli sellest urkast või mülkast minema sõita . </s> </p></div2><div2 type="alaosa"><head> 5 . </head>
<p> <s> " Vaata , mis ma leidsin , " hüüab sulle Katerina . </s> </p>
<p> <s> " Noh , " keerad sa pead ega usu oma silmi . </s> <s> Katerina käes on sinu emakeeles kirjutatud raamat . </s> <s> " Pagari piparkook " , loed sa pealkirja . </s> </p>
<p> <s> " See , " viibutad sa raamatut tuima ja kuumusest pehmeks läinud tai vanamuti silme ees . </s> </p>
<p> <s> " 150 , " toksib ta oma taskuarvuti ekraanile . </s> <s> Taskuarvutid , muuseas , ongi universaalsed tõlkeseadmed . </s> <s> Vähemalt Tais saab nende abil kõik jutud ära ajada . </s> </p>
<p> <s> " Kuidas , mida ? " ei saa sa aru . </s> <s> Kuidas saab mingi tai vanamutt selle raamatu eest raha küsida ? </s> <s> See on s i n u keeles . </s> <s> Selle on siia jätnud kindlasti mõni s i n u kaasmaalane . </s> <s> Mida , kuidas , sa erutud , sa tunned , kuidas see raamat on a priori s i n u oma . </s> <s> Keegi teine ei saa sellest midagi aru , tegelikult ongi see raamat ainult sinu jaoks . </s> <s> Kõigi teiste jaoks on see arusaamatus , eksitus , tüpograafiline nali , absurd ! </s> </p>
<p> <s> Sa ei suuda maksta millegi eest , mis on sinu oma . </s> <s> Sa ei saa vargalt midagi tagasi osta . </s> <s> Sa vaatad tai vanamutti . </s> <s> Kogu olukord on sama tobe , nagu prooviksid sa mõnelt koeralt telekat osta . </s> <s> Auh-auh-auh , haugub koer mitu tuhat ta tahab saada . </s> <s> Sa otsustad . </s> <s> Paned raamatu riiulile tagasi . </s> <s> Valid välja paar " Bondi " . </s> <s> Tiirled ümber riiulite ning libistad siis märkamatult selle , mis sulle kuulub , oma särgi alla . </s> </p>
<p> <s> " Ma sõidan minema , " ütles sulle Katerina kohe , kui olite hotelli jõudnud . </s> </p>
<p> <s> Sa ei olnud üllatunud . </s> </p>
<p> <s> " Sa ei tegele üldse minuga , siin on igav , " ütles Katerina ja hakkas oma kotti pakkima . </s> </p>
<p> <s> Sa seisid , " Pagari piparkook " käes , ja mõtlesid pingsalt , mida öelda . </s> <s> Sa ei öelnud midagi . </s> </p>
<p> <s> " Sa ei tule ? " küsis Katerina . </s> </p>
<p> <s> Sa raputasid pead . </s> </p>
<p> <s> Ja jällegi tuli hea mõte Katerinal . </s> </p>
<p> <s> " Aga täna öösel ei taha ma siin hotellis olla ! " </s> </p>
<p> <s> Sa noogutasid ja teadsid täpselt , mida teha . </s> <s> La Meridian . </s> </p>
<p> <s> La Meridiani olite te Katerinaga CNNist näinud . </s> <s> Kuid imepisike telekas ei näidanud , kui suur see hotell tegelikult oli . </s> </p>
<p> <s> Tohututele sammastele oli tõstetud varikatus , mis oli nii kõrgel , et fuajees jalutav suur elevant tundus pekingi paleekoerana . </s> <s> Trepist retseptsioonilauani jalutamine võttis vähemalt veerand tundi , rääkisid sa hiljem mitmel puhul . </s> </p>
<p> <s> Kõik taid rääkisid korralikku inglise keelt . </s> </p>
<p> <s> Toast oli vaade merele . </s> <s> Tõeline vaade merele . </s> <s> Mitte nagu Sky Inn'is , kus merele vaatamiseks tuli rõduservast kinni hoides ümber maja nurga proovida küünitada . </s> </p>
<p> <s> Voodi oli suur ja ilus . </s> </p>
<p> <s> Katerina hüppas voodi peal nagu väike laps . </s> </p>
<p> <s> Siis tegite te kõike korraga : tühjendasite minibaari , tellisite tuppa toitu , käisite ujumas , duši all , vaatasite korraga kõiki tv-kanaleid , lugesite teineteisele ette , Katerina sulle Puškinit , sina talle pagaripiparkooki , kallistasite , ja kõik kordus jälle ja jälle , kuni te lõpuks hommikul kella 5 ajal teineteise kaisus õnnelikena uinusite . </s> </p>
<p> <s> " Eks sa ise tead , " ütles Katerina sulle järgmisel hommikul taksosse istudes . </s> <s> Sa vaatasid , kuidas juht , kes istus valel pool , viis vale inimese valesse kohta . </s> <s> Lennujaama . </s> <s> Sa tahtsid mootorratta selga hüpata , kuid ei suutnud . </s> <s> Tegelikult sa ei tea , kas sa tahtsidki . </s> <s> Hiljem on sul küll ilus mõelda , et tahtsid . </s> <s> Katerina ongi selline , kes teeb sust ilusa inimese : sa hakkad tegema ilusaid asju , sa hakkad mõtlema ilusaid mõtteid . </s> <s> Kuidas ta seda teeb ? </s> <s> Ta on ilus ! </s> <s> Sa elad koledas maailmas . </s> <s> Sa tead , et ilu tuleb hoida . </s> <s> Sa ei osanud hoida . </s> </p>
<p> <s> Katerina lahkumine oli nii traagiline , et sa tormasid õhtul otse Soi Pang Lale , Phuketi lõbutänavale . </s> </p>
<p> <s> " Mis su nimi on ? " küsisid sa . </s> </p>
<p> <s> " Nong , " ütles ta pehmel sametisel häälel , vaatas sind naerulsui ja võttis siis paberi . </s> </p>
<p> <s> N O N G. </s> </p>
<p> <s> " Nong , " teatasid sa Vicile . </s> <s> Te seisite Vici toa rõdul ja vaatasite alla pimedasse hotellihoovi . </s> </p>
<p> <s> " Nong ? " küsis ta . </s> </p>
<p> <s> " Nong ! " </s> </p>
<p> <s> " Nong tähendab nooremat õde , " ütles Vic ja võttis lonksu tequilat . </s> </p>
<p> <s> " Ta on ilus ! " teatasid sa ja võtsid lonksu . </s> </p>
<p> <s> " Ühed hoorad kõik , " mühatas Vic . </s> </p>
<p> <s> " Ta ei ole hoor , ta on baaridaam ! " </s> </p>
<p> <s> " Seda hullem , siis on ta lihtsalt kallim hoor , " ütles Vic . </s> </p>
<p> <s> Sa tormasid baari tagasi . </s> <s> Nong naeratas . </s> <s> Ta oskas umbes kuus sõna inglise keelt . </s> </p>
<p> <s> " Kust sa pärit oled ? " küsis ta . </s> </p>
<p> <s> " New York ! " </s> </p>
<p> <s> Nong vaatas sulle arusaamatuses otsa . </s> </p>
<p> <s> " New York , Ameerika ! " </s> </p>
<p> <s> " Ahaa , Ameerika ! " naeratas ta . </s> </p>
<p> <s> Issand kui nutikas ! </s> </p>
<p> <s> Sa olid armunud . </s> <s> Või nii sa vähemalt arvasid . </s> </p>
<p> <s> Sa jõid üha rohkem . </s> <s> Juba tuli sul tuju mootorrattaga baari sõita . </s> <s> Juba tegid sa , ilmselt Nongi õhutamisel , kellelegi jooke välja . </s> <s> Ja juba hakkaski kell saama kolm ja baar pandi kinni . </s> </p>
<p> <s> Mingil sulle arusaamatul viisil ei istunud sinu mootorratta tagaistmele mitte Nong , vaid hoopis mingi teine tüdruk . </s> <s> Kuid sulle meeldis Nong . </s> <s> Tõele au andes tuleb tunnistada , et sa märkasid eksitust alles hotellis . </s> <s> Sa ei tahtnud lihtsalt toredat tüdrukut tänavale jätta ja siis ei tahtnud sa veel purjus peaga tagasi sõitma hakata ja kõige lõpuks meenus sulle lugu varblastest , tuvidest , peost ja katusest , ning te läksite üles . </s> <s> Sa pabistasid kogu tee liftini , sa pabistasid liftis , sa pabistasid koridoris , sa pabistasid ust lukust lahti keerates – kuid õnneks ei olnud Katerina lennuga mingit jama juhtunud ning ta ei olnud salaja tagasi ilmunud . </s> </p>
<p> <s> " Võta raha , mine koju ! " karjub keegi . </s> </p>
<p> <s> Keegi nutab . </s> </p>
<p> <s> " Võta raha , mine koju ! " karjub keegi veel kõvemini . </s> </p>
<p> <s> Keegi hakkab uluma . </s> </p>
<p> <s> Sa teed silmad lahti ja näed Vici , kes seisab su toa uksel ja näitab näpuga koridori . </s> </p>
<p> <s> " Võta raha mine koju . " </s> </p>
<p> <s> Nong ! </s> </p>
<p> <s> Ei , see ei ole Nong . </s> <s> Isegi selja tagant saad sa aru , et see ei ole Nong . </s> <s> Aga ta läheb õnneks ära . </s> <s> Vic paneb toaukse kinni . </s> </p>
<p> <s> " See oli siis su Nong ? " </s> </p>
<p> <s> " Ei ... ma ei tea ... see oli keegi teine ... " </s> </p>
<p> <s> Vic naeratab ja ütleb : " Üksinda sa siin ellu ei jää . " </s> </p>
<p> <s> Sa tead seda . </s> </p>
<p> <s> Sa helistad õele , koju . </s> <s> Appi ! </s> </p>
<p> <s> Õde ostab sulle pileti New Yorki . </s> </p>
<p> <s> Sa jood ennast Viciga täis . </s> <s> Sa kirjutad filmiarvustuse " Rockyst " ja ootad taksot , mis viiks su lennujaama . </s> <s> Miks kõik ei võinud teisiti minna ? mõtled sa . </s> <s> Miks ei võinud ma hoopis Tai maffiaga Nongi pärast sõda pidada , miks ei võinud kõik põnevam olla . </s> <s> Keegi ei aja sind taga . </s> <s> Kedagi ei huvita , kuhu sa lähed . </s> <s> Sinust jalutavad mööda Ameerika merejalaväelased , kelle laev just eile Patongi saabus . </s> <s> Sa sätid oma tätoveeritud ja päikesepruuni käsivarre nii , et see mustanahaline merejalaväelane näeks su käele tätoveeritud sõna OUTLAW . </s> <s> Ta vaatabki korraks , keerab pea ära ja sülitab siis tirtsti läbi esihammaste . </s> <s> Sa oled kohutavalt üksik . </s> </p>
<p> <s> Sa kobad taskus ja leiad paberi . </s> <s> Telefoninumber . </s> <s> Ja nimi . </s> <s> NONG . </s> <s> Õnneks tuleb takso . </s> </p></div2><div2 type="alaosa"><head> 6 . </head>
<p> <s> New Yorkis poolümbermaailmareisist välja puhates tundub sulle , et sa oled midagi väga olulist unustanud . </s> <s> Sa unustasid ühe vestluse Viciga ja sa unustasid ühe inimese . </s> <s> See oli nii . </s> <s> Sa käid duši all , sööd külmkapist tüki arbuusi ja tüki melonit ja kaks banaani . </s> <s> Siis võtad külmkapi ukse küljes olevast riiulist kaks pudelit kohalikku Shinga õlut ja loivad Vici ukse taha . </s> </p>
<p> <s> " Sisse , " kostab sinu koputuse peale . </s> </p>
<p> <s> Vic istub voodi serval ja väänab Sony Playstationi pulti . </s> <s> Telekaekraanilt paistab multifilmiralli . </s> </p>
<p> <s> " Üksi ? " pärid sa . </s> </p>
<p> <s> " Üksi , ja sina ? " </s> </p>
<p> <s> " Üksi , " vastad sa ja pudelid kõlksatavad . </s> </p>
<p> <s> Vic keerab pea sinu poole ning viskab puldi voodile . </s> </p>
<p> <s> " Lähme rõdule , " ütleb ta ja võtab laualt avaja . </s> <s> Vici tuba ei meenuta üldse hotelli . </s> <s> Seinal märkad sa propellerit , igal pool vedelevad riided ning asjad , mida tavaliselt näeb kodudes . </s> <s> Mis asjad need täpselt on , sa tähele ei pane . </s> </p>
<p> <s> " See on maailma mädapaise , " ütleb Vic ja põrnitseb ööd . </s> <s> Hotelli siseõu lõpeb väikese aiaga , mille taga kasvab paar rida palme . </s> <s> Kohe palmide taga on soo , kus ladistab kümneid halle ja räpaseid suurte ja laiade sarvedega vesipühvleid . </s> <s> Kaugemal , nii umbes kilomeetri-kahe kaugusel algavad mäed . </s> <s> Päris mäed , mitte künkad . </s> <s> Mägedel roomavad pisikesed valgustäpid mööda käänulisi teid . </s> <s> Üks tee on valgustatud tänavavalgustuslampidega . </s> <s> Lähedal asuvast palmivõsast kostab miljardeid kriiskeid , kogu õhk kriiskab , see on troopilise tiinuse kriiskamine , arvad sa . </s> </p>
<p> <s> " See on maailma sitaauk , " ütleb Vic ja teeb ka sinu õlle lahti . </s> <s> Miski muudab vesipühvlid rahutuks ja nad hakkavad vastastikku hõiklema . </s> </p>
<p> <s> " Üks tuumapomm , kui mul oleks üks tuumapomm , siis ma lõhkaksin selle siin , " ütleb Vic ja võtab lonksu õlut , " kas või oma elu hinnaga , aga see siin ... " </s> </p>
<p> <s> Sul on käes oma toa võti ning sa kraabid rõdu rinnatist . </s> <s> Sa kraabid : I LOVE M. </s> </p>
<p> <s> " Esimesed paar kuud oli ju tore , " ütleb Vic , " lamasin rannas ja lugesin Flauberti , naersin kõige üle , siis lugesin Baudrillardi , Ecot , keda iganes , kogu aeg mõtlesin , et voh , ma olen ikka intellektuaal ... " </s> </p>
<p> <s> " Enam ei loe ? " </s> </p>
<p> <s> Vic raputab pead : " Ei suuda , siin sita sees ei suuda keegi . " </s> </p>
<p> <s> " Sa mõtlesid kirjutama hakata , " tuleb sulle meelde üks kauge vestlus . </s> </p>
<p> <s> " Mõtlesin ... saad aru , ma saan kirjutada siis , kui ma üksi olen ... arvan ma ... aga Janetiga ... " </s> <s> Vic rehmab käega . </s> </p>
<p> <s> " Sa oled siin nüüd juba ? " </s> </p>
<p> <s> " Augustist , see on 8 kuud ja 3 nädalat . " </s> </p>
<p> <s> Sa kergitad üllatunult kulme : " Jah ? </s> <s> Lahe . </s> <s> Igal juhul juhtus eelmisel aastal minu jaoks kaks tähtsat asja . </s> <s> Üks neist oli sinu Taisse ärasõitmine . " </s> </p>
<p> <s> Vic noogutab , kaugusest hakkab kostma politseisireen , sa astud rõdu servale lähemale ja üritad ümber maja nurga piiluda . </s> <s> Ebaõnnestunult . </s> <s> Sa keerad ringi . </s> <s> Vic kraabib pudeliavajaga rõdu rinnatist . </s> <s> Sa võtad lonksu õlut . </s> <s> Vic astub tagasi sinna , kus ta varem seisis . </s> <s> Sa vaatad rinnatist . </s> <s> I LOVE M-i alla on kraabitud I SCREWED M. </s> </p>
<p> <s> Sa ei küsi midagi , sa oled vait . </s> </p>
<p> <s> " Mul on anne neurootikuid leida , " hakkab Vic rääkima . </s> </p>
<p> <s> " See käib mul lihtsalt ... või teine võimalus on , et ma muudan naised neurootikuteks , " jätkab ta ning võtab lonksu õlut . </s> <s> " Klassikaline näide on see Mirjam . </s> <s> Kas ta töötab ikka veel seal lehes edasi ? " </s> </p>
<p> <s> " Ei , ei tööta , " ütled sa , " mul oli temaga mingi crash . " </s> </p>
<p> <s> " Palju õnne , " naerab Vic , " ta on ju hull ! </s> <s> Ta lubab end kogu aeg ära tappa ! " </s> </p>
<p> <s> Huvitav , mõtled sa , ei olegi seda märganud . </s> </p>
<p> <s> " See on mul vana lugu , " ütled sa , " algas juba enne Katerinat . " </s> </p>
<p> <s> " Tüütu , väga tüütu , ja tead mis , põhiline on see , et see Mirjam on külm , ta ei eruta , ta on selline müürilill , " naerab Vic ja võtab rõdul oleva kapi tagumisest nurgast nutsaka paberit . </s> </p>
<p> <s> " Ma lubasin küll Janetile , et ma ei tee enam kanepit , aga ma ei suuda siin lihtsalt ilma , " ütleb ta ja keerab ühe korraliku savu . </s> </p>
<p> <s> Kanepi lõhn on soojas niiskes troopikaöös kuidagi erakordselt selge ja magus . </s> </p></div2><div2 type="alaosa"><head> 7 . </head>
<p> <s> Sa ärkad ja märkad voodi ees paberit . </s> <s> Külastamisele tulevad muuseumid on läbi kriipsutatud . </s> <s> Külastatud muuseumid . </s> <s> Sa loetled . </s> <s> Issand , mõtled sa . </s> <s> Ta tormas läbi kuus muuseumi päevas . </s> <s> Miks ? </s> <s> Et saaks hooletult öelda , ah , ma olen seal käinud ? </s> <s> Ilmselt . </s> </p>
<p> <s> Sa vaatad voodi ees vedelevat New Yorki vaba aja abimeest ning otsustad , et seekord ei taha sa minna mitte kuhugi . </s> <s> Ei mingeid muuseume , ei mingit kultuurat . </s> <s> Ainult elu . </s> <s> Ja ilma säilitusaineteta , palun . </s> </p>
<p> <s> Tagatoas liigutab keegi , kostab klõps ning : " Give it to me , baby , aha-aha-ahaaa ! " </s> </p>
<p> <s> Manhattan , ja kohe , otsustad sa . </s> <s> Ja sa pöörad voodis , et öelda seda Katerinale , ning üksindus lööb sulle pika ja külma noa otse südamesse . </s> </p></div2><div2 type="alaosa"><head> III </head><head> 1 . </head>
<p> <s> Sutton St on kaugel . </s> <s> Nassau metroopeatuseni on kiiresti kõndides vähemalt 10 minuti tee . </s> <s> Samas on Sutton St väga ilusas kohas . </s> <s> Pruugib vaid jalutada Nassau avenüüni , kui juba hakkab kaugelt paistma Manhattani siluett . </s> </p>
<p> <s> Jimi nurgapood on ainus läbi ja lõhki ameerika asi , mida sa läheduses märkad . </s> <s> Kõik muu on väga värske , mis tähendab etniline . </s> <s> Kuid sa ei pane seda kõike veel niimoodi tähele . </s> <s> Sa sööstad Manhattanile . </s> <s> Sul on taskus paberilipik , millel on kirjas : JKP746 . </s> </p>
<p> <s> JKP746 , kordad sa mõttes endamisi . </s> <s> See on MoneyGrami kood . </s> <s> Su õde on võtnud välja sinu palga ja saatnud raha sulle siia . </s> <s> See on imelik . </s> <s> Ameerika , kõigi võimaluste maa , New York , linnade linn , kust kõik saadavad raha oma vaestele kodustele , kuid sina ootad raha hoopis siia . </s> </p>
<p> <s> Metroo sissekäigu juures lobisevad 12-13-aastased koolipoisid , kõigil võimalikult laiad ja kottis püksid , puhvis sulejoped , kirevad seljakotid ning keerulised afrosoengud . </s> <s> Nad ei näe sind . </s> <s> Sinu Cameli tuulepluus on selgelt liiga õhuke ja sa vead hõlmad kokku , sest tuul on ikkagi veel varakevadiselt terav . </s> </p>
<p> <s> Sul on vaja leida romaani idee . </s> <s> Sul on vaja leida tüpaaže , kellest romaanis kirjutada . </s> <s> Sa ei tea , kas romaani kirjutamine käibki niimoodi . </s> <s> Kuid sul ei tule ka ühtegi paremat ideed . </s> <s> Sa otsustad , et alustad venna kontori juurest . </s> <s> Sa otsustad , et metroos sõidad sa veel rahulikult , ning siis hakkad tüüpe ja olukordi ja pilke tähele panema . </s> <s> Väikseid asju , mis teevad romaani usutavaks . </s> <s> Elulisi seiku , ilma milleta pole kirjutamisel mõtet . </s> </p>
<p> <s> Et jõuda venna töö juurde 42. ja 6. avenüü nurgale tuleb sul üks kord ringi istuda . </s> </p>
<p> <s> Metroopeatus on tühi . </s> <s> Perroonil ei paista ühtegi inimest . </s> <s> Kuid siiski , tagapool , üksikul pingil istub pisike vanamees , mässituna suurde talvemantlisse . </s> <s> Sa ei lähe talle lähemale . </s> <s> Sa vaatad suuri reklaame . </s> <s> HIV vastu võitlemise ravimid . </s> <s> Uued . </s> <s> Senistest paremad . </s> <s> Jennifer Lopez . </s> <s> Ilus naeratav nappides riietes tüdruk paljajalu voodil istumas . </s> <s> Huvitav , kes ta on ? mõteld sa . </s> <s> Sa vaatad ta silmi . </s> <s> Katerina silmad on palju tumedamad . </s> <s> Ja palju ilusamad . </s> <s> The Matrix . </s> <s> See on ilmselt film . </s> <s> Keanu Reeves . </s> <s> Sünged , musta riietatud mehed , tumedate päikeseprillide ja võimsate relvadega . </s> <s> HIV-rohtude reklaamid on üle soditud . </s> <s> Don't trust the Devils . </s> <s> It's a big Fucking Lie ! </s> <s> They want all your MONEY . </s> <s> Sa loed neid reklaame lähemalt . </s> <s> Ühel reklaamil on afroameerika mees , heas füüsilises vormis , kuid väga kurbade silmadega . </s> <s> " Minu elukvaliteet paranes tunduvalt pärast seda , kui hakkasin XYZi tarvitama , " ütleb ta . </s> <s> Sulle ja kõigile soovijatele . </s> <s> Siis märkad sa peenikest kirja . </s> <s> Võimalikud kõrvalnähud . </s> <s> Südamekloppimine , maksainsuldid , kehakaalu vohamine , krambid ja mis kõik veel . </s> <s> Sa vaatad veel kord kurbade silmadega meest . </s> </p>
<p> <s> Kaugelt hakkab kostma rongi müra . </s> <s> Tunneliseinal helklevad valguskiired , siis hakkavad paistma rongi tuled ning vuhinal lendab sinust mööda vedur ja vagunid , vagunid , vagunid , vagunid . </s> </p>
<p> <s> Sa hakkad kõndima rongi liikumise suunas . </s> <s> Siis märkad sa kaugemal silti : " Viimane vagun peatub siin . " </s> <s> Ning sa hakkad jooksma . </s> </p>
<p> <s> Viimase vaguni ukse juures seisev ülikonnas hiinlane näeb , et sa jooksed . </s> <s> Uksed sulguvad . </s> <s> Ta paneb jala ukse vahele . </s> <s> Uksed lähevad uuesti lahti . </s> <s> Sa jõuad rongile . </s> </p>
<p> <s> " Aitäh , " naeratad sa . </s> </p>
<p> <s> Ta noogutab ja naeratab . </s> </p>
<p> <s> Vagunis on peale teie veel üks afroameeriklaste paarike . </s> <s> Mees istub , jalad laiali , ja magab , pea kuklas . </s> <s> Tal on ees tumedad päikeseprillid , kaelas mitmevärvilistest nööridest ehe , seljas kollane sulejope , jalas laiad sinised Tommy Hilfigeri teksad ja kollased kõrged Caterpillari saapad . </s> <s> Tüdruk on temaga natuke ühte nägu . </s> <s> Ka tüdrukul on ees päikeseprillid , ning mehe käest kinni hoides vaatab ta rongi aknast välja . </s> <s> Ta vaatab seina , mis rongi akna tagant </s> </p>
<p> <s> mööda kihutab . </s> <s> Kogu vaguniseina ülemine serv on täis reklaame . </s> </p>
<p> <s> " See ei ole kerge otsus . </s> <s> Kuid miks vanainimest piinata . </s> <s> Hooli neist . </s> <s> Hoia neid . </s> <s> Tee kõik , mis sinu võimuses . </s> <s> Hoolitse nende eest , nagu nemad kord sinu eest hoolitsesid . </s> <s> Too nad meie Long Islandi vanadekodusse . </s> <s> Privaattoad , 24/7/365 , meditsiiniline hooldus . " </s> <s> Ja pildil on õnnelik vana mees . </s> <s> Ja mitte nii õnnelik vana naine . </s> <s> Kuid need vanainimesed seal pildil pole sellised , nagu sina oled harjunud . </s> <s> Nad on Ameerika vanainimesed , hoopis teisest tõust . </s> <s> Siledaks venitatud nahk , pikad portselanhambad , ning tühi pilk . </s> <s> Üksikud , edule orienteeritud , maha jäetud , tühjad , elutarkuseta , varuosadest kokku pandud . </s> <s> Kõrvaloleval reklaamil naeratavad kõrvuti üks afroameeriklane , üks asiaat ja üks valge . </s> <s> Suur kiri : " SATTUSID ÕNNETUSSE ? </s> <s> Helista tasuta : 1-800 – MA SAIN VIGASTADA . </s> <s> Konsultatsioonid : tasuta . </s> <s> Asjaajamine : tasuta ! </s> <s> Maksad ainult siis , kui me sinu kohtuasja võidame ! </s> <s> Meie advokaadid on ainuüksi sel aastal võitnud üle 50 000 kohtuasja ning toonud inimestele üle 300 000 000 dollari valuraha ! " </s> </p>
<p> <s> Ma sain vigastada . </s> <s> Ma sain vigastada . </s> <s> Ma sain vigastada . </s> <s> See number jääb sulle eluks ajaks meelde . </s> <s> Sa võtad taskust paberi ja vaatad MoneyGrami koodi . </s> <s> JKP746 . </s> </p>
<p> <s> Järgmises peatuses sa väljud ning lähed mööda pikka koridori , mis järjekindlalt vasakule keerab , järgmisesse jaama . </s> </p>
<p> <s> Perroon on inimesi täis ning sa ei vaata neid . </s> <s> Sa ei taha , et ka sind vaadataks . </s> <s> Keegi ei vaata sind . </s> <s> Sina ei vaata kedagi . </s> <s> Sul ei tule isegi meelde mitte , et sa oled tegelaste jahil . </s> <s> Sa tunned end mittekellegina , sa ei suuda distantseeruda sellest suurest massist , sa ei tunne , et sul oleks võimalik seda kõike reaalset , mis üha toimub ja toimub , kuidagi kõrvalt ja kõrgelt vaadata . </s> <s> See on New York . </s> <s> Sa ei osanud seda oodata . </s> </p>
<p> <s> Rongis istud sa kohe ukse kõrvale . </s> <s> Midagi ei juhtu . </s> <s> Paljud vaatavad reklaame . </s> <s> Paljud magavad . </s> <s> Paljud loevad raamatuid . </s> <s> Kõik on kirev ja kirju . </s> <s> Palju nahavärve , erinevad riided . </s> <s> Ülikonnad , töömeeste tunked , teksad , kleidid , araabia naisteriided . </s> <s> Sa ei oska kuidagi üldistada . </s> </p>
<p> <s> Kuid teistest õnnelikumad ja rahulikumad tunduvad olevat paarid . </s> <s> Mees ja naine . </s> <s> Naine ja mees . </s> <s> Ja alati on paarid sarnased . </s> <s> Mitte ainult olek , vaid ka riided ja ka näod on paaridel sarnased . </s> <s> Rongi laes reklaamide vahel on ka üks tahvel kirjaga : " Luule liikumas " . </s> <s> Ning seal on kirjas üks luuletus . </s> <s> Abielupaaridest , kes elavad tsiviliseeritult . </s> <s> Sa muigad ja proovid luuletust meelde jätta . </s> </p>
<p> <s> Sa paned silmad kinni ja kujutled , kuidas sa oleks siin Katerinaga . </s> <s> Kuidas te sobiks ? </s> <s> Kas te näeksite välja sarnased ? </s> <s> Kas pole siin mitte nii , et kui sa pole sarnane , siis inimesed märkavad seda ning sult võetakse kaaslane ära . </s> <s> Ja antakse kellelegi teisele , kes on rohkem väärt . </s> </p>
<p> <s> Rong peatub , inimesed vahetuvad , rong sõidab , inimesed loksuvad rongiga kaasa . </s> <s> Sa uurid ukse kõrval olevat kaarti . </s> <s> Järgmine peatus ongi sinu . </s> </p>
<p> <s> See peatus on rahvast täis . </s> <s> Kuid kisa ei ole . </s> <s> Sulle tuleb vastu palju inimesi , kes loevad kõndides . </s> <s> Kes ajalehte , kes raamatut . </s> <s> Kes raha . </s> <s> Keegi ei suitseta . </s> <s> Sa jooksed kiiresti üles väikesest trepist ning süütad sigareti . </s> <s> Sa sattusid parki . </s> <s> Park on kandiline nagu kõik väikesed pargid . </s> <s> Ainult Central Parki kuju ei ole pargis kõndides täpselt määratletav . </s> <s> Ka siin pargis on puud kõrged , mitte sellised nagu sinu kodulinnas . </s> <s> Puud on sama kõrged kui Kiievis . </s> <s> Sa ei tunne nende puude marke , ka ei oska sa nende pikkuse järgi nende väljalaskeaastat määrata . </s> <s> Kuid nad on suured ja raagus . </s> <s> Pargi servas on pisike kiosk . </s> <s> Sa proovid osta kohvi . </s> </p>
<p> <s> Sa ei saa aru ühestki küsimusest , mida müüja sulle esitab . </s> <s> Su inglise keel on korralik , kuid sa avastad , et sa ei oska üldse inglise keeles suhelda . </s> <s> Sa ei oska teha väikseid häälitsusi , mis vestlust edasi viivad ja selle inimlikuks muudavad , sa ei tea , kuidas tänada nii , et see viisakalt kõlaks , sa ei tea , kui palju tuleb öelda , et öelda nii , et kuulajal hea oleks . </s> <s> Lõpuks saad sa kohvi au lait . </s> <s> Kuid sa tunned ennast mühakana . </s> </p>
<p> <s> Sa võtad topsi ja jääd kioski akna äärde jooma . </s> <s> Et kuulata , kuidas rääkida . </s> </p>
<p> <s> " Hei , kas ma saaksin ühe café au lait ? " küsib naeratades umbes 40-aastane korralikus tumesinises ülikonnas , üle õla rippuva musta koti ja väga korrektse soenguga mees , keda sa võiksid kohe usaldama hakata , kui tal poleks jalas Nike'i ketse . </s> </p>
<p> <s> " Ei , suhkrut pole vaja , aitäh ! " </s> </p>
<p> <s> Siis võtab ta topsi . </s> </p>
<p> <s> " Mmh , ma tõesti naudin seda lõhna , " ütleb ta raha ulatades . </s> </p>
<p> <s> " Aitäh , ja head päeva , " lisab ta veel ja naeratab . </s> <s> Siis märkab ta sind , naeratab veel laiemalt ja ütleb : " Tore päev , kas pole ? " </s> <s> Ja läheb edasi . </s> <s> Sa naeratad . </s> <s> Kuid liiga hilja . </s> <s> Teda pole enam nägemas . </s> <s> Ta astub umbes 50 meetrit edasi ning seab end pargipiirde betoonist servale istuma . </s> <s> Siis võtab ta kotist kingad . </s> <s> Vaikselt vahepeal kohvi lonksates vahetab ta jalanõud . </s> <s> Siis tõuseb ta püsti , jookseb üle tee ning siseneb suurde majja . </s> </p>
<p> <s> Ümber pargi ei ole eriti kõrgeid maju . </s> <s> Muidugi , võrreldes vaid New Yorki majadega . </s> <s> Sa vaatad taevasse . </s> <s> Ja märkad , et üle raagus puude , üle naljaka sopilise maja , mille katusel tundub olevat väike park , paistab Empire State Building . </s> <s> Terav tipp on kergelt udus . </s> <s> Nagu oleks keegi torganud suure nõela vatitupsu . </s> <s> Kui suur see torkaja peaks olema ? </s> <s> Kui kaugel on sinust Empire State Buildingu tipp ? </s> <s> Kaatetite ruutude summa võrdub hüpotenuusi ruuduga . </s> <s> Ka Impeeriumi Seisundi Ehitis on haaratav tänu Pythagorasele . </s> <s> Sa pead teada saama kaatetid , otsustad sa sel hetkel , kui kuuled : " Claude ! " </s> </p>
<p> <s> See tundub nii ilmvõimatu , et sa ei julge pead keerata , kartes , et see imeline tunne kaob . </s> <s> Sul on hing kinni . </s> <s> See , et sind hõigatakse siin , New Yorkis , vajutab nagu vääramatu kohaloleku pitseri sinu kohalolekule ja sa tunned , et sa oled olemas sellise kindlusega , et tahaks olemise ees põlvili kukkuda . </s> <s> Sa ei ole kunagi tundnud ennast reaalsemalt , sa ei ole kunagi selgemalt tajunud , et sa oled elus inimene , tõeline , mitte-unenäoline , mitte-uinuv , mitte-unelev . </s> </p>
<p> <s> " Claude , " hüüab Henry uuesti ja naerab , " väikelinn , kas pole ? " </s> </p></div2><div2 type="alaosa"><head> 2 . </head>
<p> <s> Central Parki ääres haiseb hobuste järele . </s> <s> Üsna varsti saad sa aru , et alati . </s> <s> Ja sa saad aru , et sa oled Poeet . </s> <s> See ei ole veel tegelikult teada , kas sa oled poeet suure algustähega , kuid sa tunned , et poeet oled sa igal juhul . </s> <s> Näeks mind nüüd Katerina , mõtled sa . </s> <s> Näeks sind nüüd Katerina . </s> <s> Sa istud pargipingile . </s> <s> Kõrvalpingil istub pime vanamees koos oma taimaalasest hoidjaga . </s> <s> Sa vaatad korraks vilksti nende poole , kuid kaotad siis huvi . </s> <s> Siis viskad sa pingile pikali . </s> <s> Sul on jalas uhiuued kollased Caterpillari saapad , sinised laiad Tommy Hilfigeri teksad ja seljas kollane sulejopp . </s> <s> Peas on sul naljakas kirju müts . </s> <s> Vanad riided viskasid sa ära . </s> <s> Kohe sealsamas poes , kust uued riided ostsid . </s> <s> Sul on peas kõrvaklapid ja sa kuulad raadiot 97,1 Blazing Hip-Hop and r'n'b . </s> <s> New Yorki taevas on kõrge ja helesinine . </s> <s> Sa paned suitsu põlema ja lamad edasi . </s> <s> Sa tunned end hästi . </s> <s> Sa tunned , et kõik on võimalik . </s> </p>
<p> <s> Sa ei tea ainult , millest alustada . </s> <s> Romaan ? </s> <s> Romaan tuleb kirjutada . </s> <s> Millest ? </s> <s> Armastusromaani ideed sulle ei meenu . </s> <s> Romaan tuleb kirjutada hoopis Puškinist ! sähvatab sul peas . </s> <s> Kuid mitte Puškinist , vaid Puškini värssidest . </s> <s> Luuletustest . </s> </p>
<p> <s> Sa kujutled kangelast Tais . </s> <s> Tai politseinikud on ta toa heroiini täis loopinud ning vahistavad ta siis valesüüdistuse alusel . </s> <s> Mis edasi saab ? </s> <s> See sind praegu ei huvita . </s> <s> Sind köidab hoopis üks hetk , üks pooltund Tai kuumas , õhuta ja veeta vanglas . </s> <s> Kong on suur . </s> <s> Seal istub vähemalt kümme meest . </s> <s> Kes soiub hullunult , kes istub resigneerunult , suu lahti , nii et kärbsed talle suhu ronivad , kes lõriseb nagu loom , kes proovib magada . </s> <s> Ainult kangelane istub pealtnäha rahulikult kongi punasest kivist seina ääres . </s> <s> Tema valge pluus ja tumedad teksad on küll tolmused , ta habe on juba kolmandat päeva ajamata , kuid ikkagi õhkub temast mingit imelikku ja kummalist värskust . </s> <s> Korraks toetub ta kätele ja muudab imenatuke asendit , ning tema napis liigutuses on jõud , mis paneb isegi hullunud kaasvange teda vältima . </s> </p>
<p> <s> Mis annab talle selle jõu , kuidas säilib kogu tema väärikus ? </s> <s> Sa kujutled sellist sisemonoloogi . </s> </p>
<p> <s> All kaevandeis , kus lasub öö , teis uhkelt loitku vastupanu : ei kao ka Siberis te töö , te igatsuste üllas janu ... bum-bumm-bumm , sulle ei tule kaks salmi meelde ja ... kord vanglaist valguvad te väed täis vabaduse rõõmsat kihku ja väravas teil mõõga pihku taas vajutavad sõbrakäed . </s> </p>
<p> <s> Juba siin on luuletusi vaja , siin ühiskongis . </s> <s> Kuid luuletused on täiesti asendamatud siis , kui nad panevad su üksikkongi . </s> <s> Sellepärast tuleb võimalikult palju luuletusi pähe õppida . </s> <s> Et inimeseks jääda . </s> <s> Sest seni kuni sul on luule , oled sa üle kõigist ja kõigest . </s> <s> Sa ei tea , kas see viimane on sinu või hoopis su kangelase mõte . </s> <s> Kuid sulle see mõte meeldib . </s> <s> Sulle meeldiks sellist raamatut lugeda . </s> <s> Põnev süžee , ning igas keerulises olukorras mõni Puškini luuletus kangelast abistamas . </s> </p>
<p> <s> Sa kustutad suitsu ning süütad kohe järgmise . </s> <s> Läbi kõrvaklappidest kostva muusika kuuled sa mingit kolinat . </s> <s> Sinust läheb mööda prügikoll , kes lükkab enda ees suurt ostukäru . </s> <s> Ta jääb seisma pingi kõrval ning korjab üles koni , mille sa just kustutasid , ning viskab selle prügikasti . </s> <s> Ja ta naeratab sulle . </s> <s> Sa naeratad vastu , paned silmad kinni ja lähed tagasi oma kangelase juurde . </s> </p>
<p> <s> Ta on vabanenud vanglast , ta on kusagil hotellis . </s> <s> Kus ? </s> <s> Bangkokis ! </s> <s> Hotellis Oriental . </s> <s> Sa lugesid selle kohta Tai turismiteatmikust . </s> <s> See olevat maailma kõige kallim ja võimsam hotell . </s> <s> Seal on autorite sviidid . </s> <s> Piltide järgi tundus sulle eriti ilus Conradi sviit . </s> <s> Conrad oli kunagi Bangkokis malaariat põdedes kirjutanud midagi sellist : " Valgus , valgus , valgus , valge kuumus , kõik seisab , õhk seisab , tolm , valge kuumus , valge kustumatu kuumus ... " </s> <s> Aga võib-olla ei kirjutanud ta üldse midagi sellist , kuid sulle tundub , et sa oled kusagilt midagi sellist igal juhul lugenud . </s> </p>
<p> <s> Kangelane on just seal Conradi sviidis . </s> <s> Kaks kuud piinavat vangistust on teda kõhnemaks muutnud , kuid ta võimsad lihased on nõtked ning pilk sama metsik ja tark . </s> </p>
<p> <s> " Oooh , " õhkab imekena naine voodil ning sirutab kangelasele kutsuvalt käe . </s> <s> Kangelasest käib läbi nõksatus ning millegipärast meenuvad talle Poeedi värsid : </s> </p>
<p> <s> " Aga , sõber , kui sind hurmab särav pilk , mis pole truu , või su usalduse surmab ebasiiralt suudlev suu – leevendust siis kohe saavad pettumused , roimaplaan , ja su värsked hingehaavad parandab mu talisman ! " </s> </p>
<p> <s> Ning kangelane saab aru . </s> <s> Millest , see pole jällegi hetkel sinu jaoks tähtis . </s> <s> Tähtis on , et kogu romaan oleks üles ehitatud Puškini luuletustele . </s> <s> Tavalugejad loevad põnevat sündmustikku , naudivad kangelase kannatusi ja võite , samastuvad temaga , samastuvad tema kallimatega . </s> <s> Kuid kirjanduskriitikud ahhetavad . </s> <s> Ja mitte seal , sinu kodumaal . </s> <s> Hoopis siin ! </s> <s> New York Timesis on artikkel . </s> <s> " Meil on kogu aeg olnud tunne , et jääme millestki üliväärtuslikust ilma , kuna Puškinit , seda Venemaa suurimat poeeti , pole suutnud keegi vääriliselt tõlkida . </s> <s> Nüüd on sellega igaveseks lõpp . </s> <s> Claude Chevalier' esikromaan " Poetic Injustice " renderdab lõpuks meile Puškini kogu ta vene hinge suuruses ja kordumatuses . </s> <s> Ja meil jääb üle vaid nõustuda : Puškin pole iial olnud rohkem elus ja lööv ! " </s> </p>
<p> <s> Oo ! </s> <s> Sa saad kuulsaks ja rikkaks . </s> <s> Mis edasi ? </s> <s> Film ! </s> <s> Täispikk film . </s> <s> Ning jällegi Puškin . </s> <s> Sa suitsetad ühe sigareti teise järel . </s> <s> Sa ei ole end kunagi nii hästi tundnud . </s> <s> Sa suudad kõike ! </s> <s> Muidugi , film ! </s> <s> Lugu on ühest võimsa vene mafioosniku abikaasast . </s> <s> Mingite segaduste tõttu peab ta rasedana põgenema New Yorki . </s> <s> Ning sünnitab siin poja . </s> <s> Pojast kasvab vägilane . </s> <s> Kuid väga tark . </s> <s> Kord satub ta ühel kõrvaltänaval peale inimröövile . </s> <s> Ta võitleb nagu tiiger ning päästab kauni tüdruku . </s> <s> Kes aga osutub ühe Araabiamaa rikkaima õlišeigi tütreks . </s> <s> See tüdruk hoidub edaspidi kontaktist poisiga , kuid aitab teda igal võimalikul viisil . </s> <s> Poisi , või mis poisi , noormehe , ei , mis noormehe – kangelase unistuseks on kohtuda isaga . </s> <s> Kuid ta teab , et ta ei saa Venemaale sõita . </s> <s> Miks ? </s> <s> Pole praegu tähtis , selle võib hiljem välja mõelda . </s> <s> Muidugi , lugu on tsaar Saltaanist ja vürst Gvidonist . </s> <s> Isa , vene mafioosnik , ei ole kunagi New Yorkis käinud . </s> <s> Kuid talle räägitakse sellest linnast imelikke lugusid . </s> <s> Ja lõpuks ta otsustab ... </s> <s> Kuid sa ei taha veel lõpule mõelda . </s> <s> Sa mõtled hoopis kohale , kus esimest korda tulevad kaadrisse vene vägilased . </s> </p>
<p> <s> Möirgab korraks , peatub samas , kuulivestid punnitamas , väljub suurest BMWst neli vene vägimeest . </s> <s> Vapper igaüks ja kena , näivad noorte hiidudena , vana pankur-rahamees Gontšarov on nende ees ... </s> </p>
<p> <s> Sul on kõik kuklakarvad püsti . </s> <s> Sa tead , sa tunned kogu kehaga , et see on Oscarit väärt idee . </s> <s> Venelased kodumaal ja siin tormavad seda filmi vaatama , ameeriklased mõistavad lõpuks vene hinge , ning Puškini muinasjutt isast ja pojast ja emast ja kaunitarist vallutab oma ülevuses ka kõige paakunuma südame . </s> <s> Gangsterid istuvad saalis ja pühivad pisara . </s> <s> Film lõppes juba mitu minutit tagasi , kuid keegi ei tõuse . </s> <s> Kõik on hingetud . </s> </p>
<p> <s> Ja kohe sünnib su peas ka filmiarvustus : </s> </p>
<p> <s> Isa , USA 2002. </s> <s> Claude Chevalier' stsenaristi- ja režissööridebüüt pani kogu kinomaailma teda võrdlema selliste nimedega nagu Coppola , Scorsese ja Besson . </s> <s> Ainsa sama võimsa debütandina meenub Tarantino . </s> <s> Kuid Chevalier on sügavam . </s> <s> See Puškini muinasjutul ( ! ) põhinev kire- ja gangstadraama toimub paralleelselt sajandivahetuse New Yorkis ja Moskvas . </s> <s> Vene maffiapealikuna teeb hiilgava rolli Robert De Niro , kes muuseas selle filmi jaoks õppis ära vene keele . </s> <s> Noore vürstina näeme esimest korda tõeliselt näitlemas Keanu Reevesi . </s> <s> Filmi naiskaunitarid on Michelle Pfeiffer ja Masha Kalinina . </s> <s> Film on Ameerika kino kohta haruldaselt jõuline , liigutav ning samaaegselt visuaalselt efektne . ***** ( 5 ) </s> </p>
<p> <s> Oo ! </s> <s> Maša ! </s> <s> Sa naeratad . </s> <s> Lõpuks ometi oled sa välja mõelnud , kuidas selle vene kaunitariga tuttavaks saada . </s> <s> Mis tuttavaks ! </s> <s> Siin räägitakse kirglikust armuloost , ei vähemast . </s> <s> Temast saab suure režissööri muusa ! </s> <s> Kas ta oli esimene Venemaa miss ? </s> <s> Sa ei mäleta . </s> <s> Sa mäletad vaid ta pilku sellel ainsal pildil , mida oled tast näinud . </s> <s> Veel mäletad sa ta huuli , natuke suuri kõrvu ja tumedaid pikki juukseid . </s> <s> Muidugi , keegi ei öelnud midagi halba , kui Besson Jovovitchiga koos elas . </s> <s> Kes sullegi midagi öelda saab . </s> <s> Ja vaadaku siis Katerina , kelle ta Taimaal maha jättis . </s> <s> Sa vaatad kõrgeid raagus puid . </s> <s> Sa tead , kuhu sa välja pead jõudma . </s> <s> Sa tead , et lõpuks sa võidad . </s> <s> Küsimus on ainult selles , kust alustada . </s> <s> Kas puude okstel paistavad pisikesed pungad ? </s> </p>
<p> <s> Ainult paarsada jardi eemal lamab pingil üks teine mees ja kujutleb , et ta on suur helilooja , temast mõnesaja jardi kaugusel suitsetavad kaks noort kutti kanepit . </s> <s> Nad ei räägi , kuid nad teavad , et see laul , mida nad veel täna kirjutama saavad , teeb nad üle maailma kuulsaks . </s> <s> Kohe kuttide kõrval , paar pinki edasi , on üks naine , kes , hoides oma last süles , komponeerib peas poeemi , mis tõstaks luule enneolematusse kõrgusesse . </s> <s> Temast natuke kaugemal on maailma suurimat finantsspekulatsiooni planeeriv noor pruunis kašmiirmantlis yuppie . </s> <s> Kui yuppie juurest üle tee vaadata , siis paistab Donald Trumpi viimane suur kinnisvaraprojekt . </s> <s> Järjekordne pilvelõhkuja . </s> <s> Enneolematult luksuslike luksuskorteritega . </s> <s> Üle tee astub Central Parki poole Robert De Niro . </s> <s> Ta on mõttes , ning palju lühem , kui sa arvad . </s> <s> Kuid sa ei näe teda ning pead teda ikka pikemaks , kui ta tegelikult on . </s> </p>
<p> <s> New York . </s> <s> Unistajate linn . </s> <s> Mis teeb selle linna kõigist teistest linnadest erinevaks , on unistuste mastaap . </s> <s> Ja see , et siin kipuvad vähemalt mõned unistused tõeks muutuma . </s> <s> " Ja õnnelik võitja on : ... " </s> </p></div2><div2 type="alaosa"><head> 3 . </head>
<p> <s> " Mul on miljon ideed ! " hüüad sa telefonitorusse . </s> <s> Sa seisad 49. ja 6. nurgal . </s> <s> Taksofon on otse tänava ääres . </s> </p>
<p> <s> " Tore ju , " ütleb su sõber . </s> <s> Ta on parajasti Prantsusmaal . </s> </p>
<p> <s> " Mina istun siin rõdul ja vaatan järve , " ütleb ta sellise häälega , et kohe tunned sa õrna tuult ning näed õhtupäikeses mingeid kummalisi põõsaid , mis kasvavad järve ääres . </s> </p>
<p> <s> " Ma ... ma hakkan kirjutama ... tead , ma tunnen , et ma suudan , ma tunnen , et ma pean ... ma tunnen , et ma olengi kirjanik ... " räägid sa ning vidutad silmi . </s> <s> Jälle oled sa tagasi New Yorkis , keskpäevane varakevadine päike peegeldub vastasmaja klaasfassaadilt sulle otse silma , sa keerad enda natuke , ning korraga tundub sulle , et taevas on kaks päikest . </s> <s> Sa vaatad tänavale . </s> <s> Inimestel on kaks varju . </s> <s> Autod vuravad vaikselt . </s> <s> Sa kuuled sõbra häält nii selgelt , nagu räägiks ta su kõrval . </s> </p>
<p> <s> " Ma lugesin just apokriivasid , " ütleb ta . </s> </p>
<p> <s> " Jah ? " </s> </p>
<p> <s> " Seal oli muuseas selline asi , et kes tunneb ennast ära , see tuntakse ära . " </s> </p>
<p> <s> " Sul on üks minut kõne lõppemiseni , " nurrub sulle kõrva kaugekõneoperaatori hääl . </s> </p>
<p> <s> " Kuulsid ? " küsid sa . </s> </p>
<p> <s> " Mida ? " </s> </p>
<p> <s> " Mul on minut kõne lõppemiseni . " </s> </p>
<p> <s> " Head aega siis . " </s> </p>
<p> <s> " Head aega . " </s> </p>
<p> <s> Sa oled õnnelik , et te lõpetasite kõne enne , kui see katkestati . </s> <s> Sa oled õnnelik . </s> <s> Kes tunneb ennast ära , see tuntakse ära . </s> </p>
<p> <s> Siksakitades jõuad sa 7. avenüü ja Broadway ristumiskohta . </s> <s> Times Square . </s> <s> Õlitatult töötav turistilõks . </s> <s> Kui hoolega need sajad inimesed siin hullumeelset New Yorki mängivad . </s> <s> Hulk poode , kus müüakse hüper-mega-gigasoodsalt viimase moe tehnikat . </s> <s> DVDd , laptopid , binoklid , kaamerad , kellad , raadiod , mis iganes , mis iganes vedeleb vaateakendel . </s> <s> Toidukohad on täis tunglevaid turiste . </s> <s> Kinode kassade ees on pikad järjekorrad , igast viiest autost on neli kollased taksod , nende vahel hõljuvad pikad ja ülipikad limusiinid , igal pool on näha politseinikke , järgmise tänava juures on teeremont , kohe sealt edasi on MTV , mille akna alla on kogunenud sadakond puberteediealist tüdrukut . </s> <s> Paljud neist on paksud , paljud hambaklambritega , enamusel on mitme taskuga kottpüksid ja seljakott . </s> <s> Kui kõik noored tüdrukud näeksid sellised välja , ei oleks alaealiste suhtes mingit seksuaalkuritegevust olemas . </s> <s> Kuid ilmselt sureks ka inimkond välja . </s> <s> Mine sa muidugi tea . </s> <s> Sellistest kasvavad kindlasti organiseerimisvõimelised kodanikud . </s> <s> Küll nad endale mingisuguse meeste tõukarja organiseeriksid . </s> <s> Kuid see ei ole sinu mõte , sa tunned seda selgelt . </s> <s> Sa oled sellest kunagi , teises elus , lugenud . </s> <s> Sa jõuad karjale lähemale . </s> <s> Plikadel on käes mingid plakatid . </s> <s> Sulle ei paista , mis neil kirjas on . </s> </p>
<p> <s> " Carson , Carson ! " rõkkab järsku see parv hullunult just sel hetkel , kui hakkad neist mööduma . </s> <s> Sa võpatad . </s> <s> Siis proovid teha kergelt üllatunud ja arusaamatust väljendavat ma-olen-neist-parem-näete-ju-kõik-nägu ning trügid edasi . </s> <s> MTV hoone teise korruse akna ees liigub korraks kardin ja plikad hakkavad kiljuma . </s> <s> Vot , Carsonitest teevadki nad endale tõupullid , mõtled sa . </s> </p>
<p> <s> Järgmise jalakäijate ülekäiguraja ääres on peatunud pick-up , mille kastis on kraana . </s> <s> Kraana küljes on kaamera . </s> <s> Kõnniteel seisab pikk noor nägus ranges kostüümis naine , kes hoiab mikrofoni käes . </s> <s> Lumivalges pluusis tõmmu poiss tõmbab tal veel ühe korra puudripintsliga üle näo , " Valmis ! " hüüab paks hallide juustega ja suurte kõrvaklappidega mees , ning klapp klõksub . </s> <s> Kõik pealtvaatajad on aetud kaamera taha . </s> <s> Sina seisad veidi eemal , kuid kuuled siiski : " Tere , siin CBSi uudised , ning jätkub ... " </s> <s> Mille valgustamine , ei saa sa enam aru , sest mööda sõidab suur punane kahekorruseline buss , kes on ilmselt küll sündinud Londonis . </s> <s> " Cut ! " </s> </p>
<p> <s> Sind ei panda enam tähele . </s> <s> Mitte ükski tänavakaubitseja ei tule sulle midagi pakkuma . </s> <s> Sa arvad , et sa oled oma . </s> <s> Sa eksid , tõsi küll , vaid õige natuke . </s> <s> Esimestel päevadel ujus su juurde igasugu tüüpe . </s> </p>
<p> <s> " Hei , mees , vaata järele , Rolex , ausõna , varastatud , tõesti , varastatud ja ehtne . " </s> <s> Sa olid näinud , kuidas mõned turistid , ise värisedes põnevusest , ostsid enda arust tõelise New Yorki tõelise mustanahalise kurjategija käest varastatud Rolexi pähe haleda Hiina koopia . </s> <s> Ning ka need müüjad olid tõeliste gangstade haledad koopiad . </s> </p>
<p> <s> Sa jääd seisma 34. ja 6. nurgal . </s> <s> Vahid plaadipoe aknalt plaate . </s> <s> Risti üle tee on suur mänguasjade pood Toys R US . </s> <s> Natuke eemal kõrgub Empire State Building . </s> <s> Vahepeal on tänaval nii palju turiste , et sa pead seisma päris seina äärde . </s> <s> Siis jääb inimesi natuke vähemaks . </s> <s> Suured autod vuravad katkematu voona . </s> </p>
<p> <s> Sinust jalutab mööda umbes 25-aastane lõbus ja ümmargune ja lühike tuhande lühikese patsiga afroameeriklanna . </s> <s> Nööride abil ripub tal nii kõhu kui ka selja peal suur plakat . </s> <s> " Meeste ülikonnad : Armani , Valentino , Versace jne. </s> <s> Hinnad on all , all , all . </s> <s> Aadress ... " </s> <s> See pood on siit umbes kümne minuti kaugusel . </s> </p>
<p> <s> " Hei , suur poiss , selle su kena kiila peaga sobiks üks särav Valentino väga hästi , see oleks sujuv , kas poleks , ah ? " naeratab ta oma valgete tervete hammaste välkudes . </s> </p>
<p> <s> " Ei , " naeratad sa , " mitte täna . " </s> </p>
<p> <s> " OK , mis teed siin ? " küsib ta sult naeratades , kuid samal ajal pingsalt inimesi jälgides . </s> </p>
<p> <s> " Ootan , " ütled sa . </s> </p>
<p> <s> " Jep , vean kihla , et ootad , " naerab ta ja astub edasi . </s> <s> Talle tuleb vastu kena pikk heledate juustega , kostüümis , umbes 35- kuni 50-aastane sale naine . </s> </p>
<p> <s> " Hei , leedi , osta oma sõbrale uus Armani , mis , kas ta pole seda ära teeninud ? " </s> </p>
<p> <s> Pikk naine võpatab , naeratab , võtab ta käest kaupluse reklaambukleti ning marsib edasi . </s> </p>
<p> <s> " See ei osta , vean kihla , " ütleb ta sulle uuesti lähemale astudes . </s> </p>
<p> <s> " On sul veel suitsu ? " küsib ta su sigaretile osutades . </s> </p>
<p> <s> " Muidugi ! " pakud sa talle suitsu ja tuld . </s> </p>
<p> <s> " Kas sa seda Matrixi-asja oled juba näinud ? " küsib ta . </s> </p>
<p> <s> " Olen , võimas ! " </s> </p>
<p> <s> " Ma ei ole , mõtlesin täna minna . " </s> </p>
<p> <s> " Mine kindlasti , " soovitad sa täiesti siiralt . </s> <s> Sulle tuleb meelde , kuidas kinost väljudes tundus sulle kõik , kogu maailm täiesti võltsina . </s> <s> Arvutimänguna . </s> <s> Paberkott , mida keerutas tuul , tundus sulle Industrial Light and Magicu tehtud hüpliku arvutianimatsioonina . </s> <s> Ning sul oli tunne , et keegi on volüümi liiga maha keeranud . </s> <s> Maailm oli vaikseks keeratud . </s> </p>
<p> <s> " Ei , ma ei kujuta ette , mis saaks , kui mu mees teada saaks , et ma siin nende plakatitega ringi ripun , " hakkab ta järsku itsitama . </s> </p>
<p> <s> " Eeeh , nigga ei tea , et ma saan päeva lõpuks 70 taala , kui ma olen 8 tundi ära rippunud , " itsitab ta edasi . </s> </p>
<p> <s> " Hei , sina , kena kutt , uut ülikonda on vaja , ära ole loll , siin on hinnad all , keegi ei tea , et sa nutikalt ostad , " hõikab ta järele ühele puertoricolasele , kes jääb naerdes seisma , tuleb võtab ta käest bukleti ning läheb siis edasi . </s> </p>
<p> <s> " Sinuga on hea koos olla , " ütleb naine sulle äkki . </s> <s> Sa vaatad ta tumedatesse suurtesse silmadesse . </s> </p>
<p> <s> " Turvaline , tead , sinuga võiks isegi öösel Central Parkis rahulikult vedeleda . " </s> </p>
<p> <s> Sa tunned , et punastad , ja loodad , et punastamine su päevituse alt välja ei paista . </s> <s> Sa oled uhke , et oled valinud sellised riided , et afroameeriklased end sinuga koos hästi tunnevad . </s> <s> Sa lubad endale , et ostad ka edaspidi kõik riided sellest poest , mis on kusagil 10. ja 9. tänava vahel Broadwayl . </s> <s> Sa ei suuda uskuda , et see kõik tõesti juhtub . </s> <s> Sa tahad nii väga kuuluda ja nüüd , selline asi ! </s> <s> Kes tunneb ennast ära , see tuntakse ära . </s> </p>
<p> <s> " Ja-jaa , " noogutab ta , " sa näed välja täpselt nagu undercover ment . " </s> </p>
<p> <s> Pahinal jookseb sust õhk välja . </s> <s> Ta märkab su pettunud ilmet , paneb käe su õlale ja ütleb : " Hei , see ei ole halb , see on hea , see hoiab h a l v a d niggad sust eemale . </s> <s> Ja tead , m i n a tean , et sa pole ment , ma tunnen , sellega . " </s> <s> Ja ta osutab oma ninale . </s> <s> Siis ta naeratab , teeb sulle silma ja astub edasi . </s> </p>
<p> <s> " Hei , kuule ... " hüüab ta mööda tänavat minnes vastutulijatele . </s> </p></div2><div2 type="alaosa"><head> 4 . </head>
<p> <s> Sa tead : tuleb olla 21. sajandi kirjanik . </s> <s> Noor . </s> <s> Tugev . </s> <s> Agressiivne . </s> <s> Möödas on need ajad , kui kirjanikud olid hallipäised tudisevad vanamehed või paksude prillidega kampsunites vanamutid , kes meenutavad ennemini pannkoogi vanaema . </s> <s> Muidugi , keegi ei usu ju neid . </s> <s> Sa vaatad enda peegeldust ühe järjekordse elektroonikapoe aknalt . </s> <s> Mida on neil vanuritel öelda ? </s> <s> Inimesed tunnevad instinktiivselt , et neil puudub kompetents rääkimaks kaasa uue aja tegemistes . </s> <s> Keda huvitab ajalugu , mis tegelikult polegi aja lugu , vaid hoopis ühe õnnetu oma tuppa sulgunud pimeda tüübi nägemus . </s> <s> Keda huvitab heietus olmeprobleemidest , kui sa ise elad elu , kus su nädalavahetuse pidude arved on nelja- ja viie- ja kuuekohalised arvud . </s> <s> Astu kõrvale , Dostojevski . </s> <s> Meie ei lähe kuriteopaika tagasi . </s> <s> Sest me ei mäleta , kus , mida , kellega ja miks me tegime . </s> <s> Ja meie puhul pole mõtet rääkida ei homo- , hetero- ega biseksuaalsusest . </s> <s> Me ei mäleta , kelle kõrvale me pikali vajusime ja me ei märka , kelle kõrvalt me püsti tõuseme . </s> <s> Me ei hooli . </s> <s> Meil on vaja ekstreemkirjandust . </s> <s> " If you so clever then show me the MONEY , " öeldakse vanadele kirjanikele . </s> <s> Ja seda öeldakse üksainus kord . </s> <s> Kui neil pole , mida näidata , siis nad unustatakse . </s> </p>
<p> <s> Kirjanik on pioneer , avangard , kõige sõlmpunktis asetsev peegel , kes elamise vahepeal saadab sõnumeid kohtadest , kuhu me ise ei pruugi jõuda . </s> <s> Ja sellest pole kahju . </s> <s> Me ei saagi igale poole jõuda . </s> <s> Maailm on suur . </s> <s> Maailm on hulga suurem , kui CNN meile näitab . </s> <s> Kuid kirjaniku anne ongi see , et ta suudab valida , mida teada anda , valida , mis on märkamist väärt . </s> <s> Ja mitte ainult olevikus . </s> <s> Ka minevikus . </s> <s> Ning kõige andekamad märkavad uut . </s> <s> Seda , mida veel ei ole . </s> <s> Või on hoopis nii , et kõige andekamad loovad uut . </s> <s> Uut nägemist , mis näeb uut maailma . </s> </p>
<p> <s> Autor ei ole lahutatav teosest , teos ei ole lahutatav meediast , meedia ei ole lahutatav inimeste arvamusest , ning autor on samuti kõigepealt siiski inimene . </s> <s> Mooses lahutas Kõrkjamere veed . </s> <s> Mina lahutan teie meelt . </s> <s> Ja mida see Mooseski muud tegi . </s> <s> Eriefektid . </s> <s> Järgnege mulle . </s> <s> Suur prohvet on kohal . </s> </p>
<p> <s> Su pikk must mantel laperdab tuules , su jalad on natuke harkis , su pea on natuke viltu , su tumedate päikeseprillide taha ei näe keegi . </s> <s> Sul on vaja uut Sony VAIO laptopi . </s> <s> See on kolm korda õhem kui Dostojevski " Idioot " . </s> <s> Kuid selle kõvakettale mahub kogu vene kirjandus . </s> <s> Sul on vaja mobiiltelefoni . </s> <s> Globaalset mobiiltelefoni , mis töötab igas maailma paigas . </s> <s> Iridium oli selline , neid on veel . </s> <s> Sa ei või iial teada , kuhu su saatus sind järgmiseks saadab . </s> <s> Saatus on pirtsakas tööandja . </s> <s> Kuid kirjanikul ei ole valikut . </s> <s> Sul on vaja virtuaalreaalsuse prille , mis oleksid sul kogu aeg peas . </s> <s> Ühe silmaga näeksid sa maailma . </s> <s> Teise silmaga saaksid lehitseda webi , lugeda tekste , raamatuid , vaadata videot . </s> <s> Informatsiooni on tohutult . </s> <s> Kui me räägime edukast kirjanikust , siis ei tohi ühtegi hetke raisku lasta . </s> <s> Sul on vaja pisikest juhtmeta klaviatuuri , mida sa saaksid kasutada kiirmärkmete tegemiseks , sul on vaja veel GPS-seadet , et ka kõige pimedamas koopas oma asukoht kindlaks määrata . </s> <s> Sul on vaja piiramatu krediidilimiidiga Dilithium Expressi kaarti , mida tavaliselt kasutatakse selleks , et osta suuremaid firmasid ja väiksemaid riike . </s> </p>
<p> <s> Sa näed oma vaimusilmas New York Timesi lehekülge . </s> <s> Keskel seisad sina . </s> <s> Pealkiri : " Roll over , Dostoyevski . </s> <s> Empire Writes Back . </s> <s> 21. sajandi kirjanik " . </s> <s> Ning iga su seadme juurde läheb nool . </s> <s> Sa seisad pildil surmtõsise näoga . </s> </p>
<p> <s> Sa toodad kolumne , arvustusi , annad intervjuusid , kirjutad luuletusi ja romaane . </s> <s> Sa oled produktiivne . </s> <s> Ja hästi makstud . </s> </p>
<p> <s> Sa taipad , mis toimub aktsiaturgudel , sa jagad geenitehnoloogiat , sa tunned ajalugu , sa tunned kirjandust alates Mesopotaamia savitahvlitest , sa oled kursis globaalprobleemidega , psühholoogia on su keskmine nimi , sa näed eri kultuuride pingevälju , sa oled polüglott , hiromant , visionäär , reaktsionäär , anarhist , konjukturist , analüütik , provokaator , ekspert , õnneseen ja miljonär . </s> <s> Miljonär , kes on teel saamaks miljardäriks . </s> <s> Sa oskad hästi kakelda , tunned enamikku tulirelvi , sa juhid autot , kopterit , kaatrit ja hävituslennukit . </s> <s> Silmad kinni . </s> <s> Tänapäeva elu realiseerib end sinus ja läbi sinu . </s> <s> Sa oled kirjanik . </s> <s> Sa kirjutad kiiresti . </s> <s> Sa naerad õnnetute üle , kes aastaid romaanide kallal vaevlevad . </s> <s> Sa vaatad haletsusega neid , kes kaotavad käsikirja ning siis väidavad , et suudavad 98% taastada . </s> <s> Õnnetud . </s> <s> Sina ei suuda midagi taastada . </s> <s> Sest kõik , mis sa kirjutad , sünnib vaid selleks üheks hetkeks . </s> <s> Sa oled kindlustatud Lloyd'sis . </s> <s> Kui midagi kaob , siis sa saad raha . </s> <s> Ja liigud edasi . </s> <s> Mitte tagasi . </s> <s> Sa arvad , et nende taastajate teostes ongi 98% jama ja 2% loovust , uudsust , unikaalsust . </s> <s> Sul on kogu aeg meeles Renoir , kes eelmise sajandivahetuse paiku nuhtles kirjanikke : " Kujutage ette , nad ütlevad , et kirjutavad romaani 2 aastat . </s> <s> Ja neil on kirjutusmasinad ! </s> <s> Moliére ja Shakespeare kirjutasid hanesulega nädalaga näidendi . </s> <s> Ja millise näidendi ! " </s> <s> Puškin kirjutas " Krahv Nulini " kahe päevaga . </s> <s> Kuid need on asjad , mida ei tohi märgata . </s> </p>
<p> <s> Sa tead , et kõike seda tuleb varjata . </s> <s> Maailm ei ole veel valmis . </s> <s> Kui inimesed teaksid , kui kiiresti on võimalik romaani kirjutada , siis nad kirtsutaksid nina . </s> <s> Nii prosta värk . </s> <s> Kuid ka inimesed on vahetumas . </s> <s> Vanad surevad eest ära . </s> <s> Jääb ainult noorte ja kiirete põlvkond . </s> <s> Ning neid huvitab efektiivsus ja kvaliteet . </s> <s> Neil ei ole vaja näha verd , higi , pisaraid . </s> <s> Neid huvitavad kiiremad , paremad ja võimsamad tunded . </s> <s> Neid sa pakudki . </s> <s> Sa lahutad meelt . </s> </p>
<p> <s> Tuleb toimida nii nagu Woody Allen . </s> <s> Sülitada konventsioonidele . </s> <s> Tuleb kogu aeg toota ja toota ja toota . </s> <s> Ning siis saabub selline olukord , kus kriitikud räägivad eelmisest asjast , lugejad loevad uut asja , ning sina räägid tulevasest asjast . </s> <s> Ning ei lähe kaua , kui kriitikud on end lootusetult lolliks teinud . </s> <s> Ja sa saad segamatult lahutada inimeste meelt . </s> <s> On-line . </s> <s> Real time . </s> <s> 24/7 . </s> <s> 365. </s> </p>
<p> <s> Sul on austajaid ja sul on vaenlasi , kuid sa ei jäta ükskõikseks . </s> <s> Kui sa midagi ütled , siis kostab kõmakas . </s> <s> Ja asjad ei ole enam nii nagu enne ütlemist . </s> </p>
<p> <s> Sa süütad sigareti ja asud hinnasilte uurima . </s> <s> VAIO maksab 1500 dollarit , GPS nii palju , mobiil , muud asjad ... </s> <s> Sa saad teada , et kogu vajaliku varustuse hankimiseks on sul vaja umbes 15 000 dollarit . </s> <s> Aga kes on öelnud , et kirjanikuks saamine peab lihtne ja igaühele kättesaadav olema , mõtled sa . </s> </p>
<p> <s> Sul on valmis kogu programm , kuidas olla kirjanik . </s> <s> Jäänud on veel üks tühine pisiasi . </s> <s> Sul ei ole raamatut . </s> <s> Sa usud , et 22. sajandi kirjanikel on lihtsam . </s> <s> Nemad ei pea enam kindlasti raamatu kirjutamisega vaeva nägema . </s> <s> Nemad peavad lihtsalt olema kirjanikud . </s> <s> Ja elama nagu kirjanikud elavad . </s> <s> Ekstreemselt . </s> <s> Mitu abielu , hulk lapsi , autoõnnetused , vahistamised , armukesed , üledoosid , ärkamised koomast , lennukatastroofid , loodusõnnetused , kosmilised kokkupõrked . </s> </p>
<p> <s> Sa mõtled , et su elu ei ole piisavalt ekstreemne . </s> <s> Kuid ekstreemse elu jaoks on vaja raha . </s> <s> Rahu , mõtled sa . </s> <s> Raha tuleb esimesest raamatust . </s> <s> Ning iga järgmine raamat on ekstreemsem . </s> <s> Lugejad näevad arengut . </s> <s> Nad saavad aru , et nende kulutatud raha ei ole asjata . </s> <s> Ning see ongi kõige tähtsam . </s> <s> Nad saavad väikse raha eest kogeda ekstreemset . </s> <s> Sa oled nagu Kristus , kes peab lunastama kõigi lugejate igavad hetked . </s> <s> Sa naeratad ja astud edasi . </s> <s> Mantel laperdab kevadises soojas tuules . </s> </p>
<p> <s> Sa tead , et sa oled surematu . </s> <s> Kuid mitte nii , nagu on surematud Puškin ja Dostojevski . </s> <s> Sa oled surematu , kuna ühel hetkel ei ole enam vaja sind . </s> <s> Sinu nimi , kujutlus sinust , sinu esinemised meedias , sinu uued romaanid ja kuulujutud sinust ei kao kunagi . </s> <s> Neid toodab suur kontsern . </s> <s> Sa jääd igavesti alla kolmekümneseks . </s> <s> Nooreks . </s> <s> Tugevaks . </s> <s> Agressiivseks . </s> <s> Ja kui mitte igavesti , siis vähemalt niikauaks , kuni see müüb . </s> </p>
<p> <s> Ning tegelikult tehakse sinust kaks kaubamärki . </s> <s> Üks , see , kes kirjutab kolumne ja arvustusi . </s> <s> Ja teine , kes kirjutab romaane ja luuletusi . </s> <s> Esimese nimi on Emporio Chevalier . </s> <s> See on prét-á-porter ja kõigile kättesaadav . </s> <s> Teine , kirjanik Claude Chevalier on haute couture . </s> <s> Eksklusiivne . </s> <s> Ja kallis . </s> </p>
<p> <s> Ja sa müüd . </s> <s> Varem või hiljem lähed sa börsile . </s> <s> IPO . </s> <s> Müügiks on 51% . </s> <s> Sinust saab Blue Chip . </s> <s> Ning sind ei huvita management buy-out . </s> <s> Vaikselt , et inside tradingud kedagi närvi ei ajaks , müüd sa maha kogu oma osaluse . </s> <s> Ning oled vaba . </s> <s> Sa ei küsi endalt , milleks siis kogu seda tantsu üldse vaja on . </s> <s> New York . </s> <s> New York . </s> </p></div2><div2 type="alaosa"><head> 5 . </head>
<p> <s> Kuigi sul ei ole enam eriti palju raha , otsustad sa kohe alustada kirjanikule esmatähtsate asjade hankimist . </s> <s> Sa ostad endale Givenchy Xeryus Rouge'i tualettvee . </s> <s> Sa olid kogu aeg arvanud , tänu mõne oma tuttava utsitusele muidugi , et sul on psüühikahäire , kuna sul kulub pudel tualettvett nädalas . </s> <s> Alles New Yorkis nägid või õigemini haistsid sa , mida tähendab tõeline lõhnastamine . </s> <s> Inimesed hõljusid sulle vastu lõhnapilvedes , mille intensiivsus rääkis üht : kusagilt on võimalik lõhnaõlisid osta ka kanistritega . </s> </p>
<p> <s> " Öäk , " ütles sulle tervituseks Henry isegi veel paar nädalat hiljem , kuid sa ei pahandanud . </s> <s> Suurvaimu hõngu ei ole kerge taluda . </s> <s> Ja kas mul on kerge , mõtlesid sa järjekordset magusa lõhnaõlimaistega sigaretti tõmmates . </s> </p>
<p> <s> " Tom Hanks , " viipas Henry üle tee . </s> </p>
<p> <s> Sa olid pettunud . </s> <s> Miks sa pidid esimese kuulsa inimesena just seda beebinägu nägema . </s> <s> Tom oli just väljunud autost ning astus sisse Seagram Buildingusse . </s> <s> Sa olid kusagilt kuulnud , et selle hoone arhitekt Mies van der Rohe oli kunagi öelnud : " Jumal on detailides . " </s> <s> Tema enda hoonetel neid jumalaga detaile sulle silma ei hakanud . </s> </p>
<p> <s> Teile sammus vastu üks liiga pikas ja liiga talvises punases jopes , kõhn ja lühike afroameeriklane . </s> <s> Ta keerutas mingit väikest kotikest käes ning punnitas paljutähenduslikult silmi . </s> </p>
<p> <s> " Ei , aitäh , " ütles Henry ja te jalutasite edasi . </s> </p>
<p> <s> Henry muigas : " Siin on nad tagasihoidlikud . </s> <s> Aga kui ma seal Wall Streetil töötasin , siis oli igal õhtul neid karja kaupa . </s> <s> Kui Nasdaq tõusis , rääkisid nad naeratades : " Hei , söör , hea päev , hea päev , väike auhind kulub ära . " </s> <s> Kui aga Nasdaq kukkus , siis olid nad kõik kurvad : " Halb päev , halb päev ... siin on väike abi , ega ei tasu kohe kõige hullemat ... </s> <s> " " </s> </p>
<p> <s> Sa tundsid , et sa tahad elada ja surra linnas , kus narkodiilerid jälgivad börsiindekseid . </s> </p>
<p> <s> Viktor Kamkini vene raamatupoest , mis on 21. ja Broadway nurgal , jalutate te algul mööda seda märkamata . </s> <s> Alles tagasiteel jäi see sulle silma . </s> <s> Kuid kõigepealt jalutasite te Union Sq pargini . </s> <s> Puud hakkavad lehte minema . </s> </p>
<p> <s> Enne Union Sq parki minemist peatub Henry korraks ühe deli ees . </s> </p>
<p> <s> " Anna dollar , " ütleb ta sulle . </s> </p>
<p> <s> Sa annad dollari . </s> </p>
<p> <s> " Miks ? " </s> </p>
<p> <s> " Kaks New York loteriid , " ütleb vend müüjale . </s> </p>
<p> <s> " Loterii ! " naerad sa . </s> <s> Sa pole kunagi loteriid mänginud . </s> <s> Sa oled seda kogu aeg lollide lõbustuseks pidanud . </s> <s> Ja nüüd sinu vend , ise veel õppinud matemaatikat , füüsikat , ta peaks ju tõenäosusteooriat teadma . </s> <s> Sa tahad talle seda kõike selgitada , kuid ta ütleb sulle : " Tõenäosusteooriat tead ? " </s> </p>
<p> <s> " Noh ? " </s> </p>
<p> <s> " Kui me ei osta piletit , on tõenäosus New Yorki loteriil võita null . </s> <s> Null aga on kuidagi paha number . </s> <s> Kuidagi liiga lõplik , liiga olematu . </s> <s> Isegi nullist natukene suurem tõenäosus on tegelikult nullist lõpmatult palju suurem . </s> <s> Teatud lähenduses muidugi . </s> <s> Ning , Claude , see , " ta viibutab su silme ees kahte piletit , " see , et loodetakse , ongi New York . </s> <s> Aga midagi tuleb endal ka teha , " lõpetab ta ja surub sulle ühe pileti tasku . </s> </p>
<p> <s> Sa oled vait . </s> <s> Sa ei ole kunagi niipidi mõelda osanud . </s> <s> Sa mõistad . </s> <s> Muidugi , Henry teab suurte arvude seadusi , kontiinumi hüpoteesi ja muud säärast nime ja nägu ja tegu pidi . </s> <s> New York , mõtled sa . </s> <s> Võidaks Henry ! </s> </p>
<p> <s> Union Sq platsil on lõbus turg . </s> <s> Müüakse igasugu asju . </s> <s> Sa astud leti äärde , millel on hulk CDsid . </s> </p>
<p> <s> Müüja on imeilus india tüdruk . </s> <s> Ta kulmude vahel on ilus kuldne täpp . </s> <s> Ta on lühikest kasvu ja pikkade sirgete tumedate juustega . </s> <s> Tal on jalas sinised teksad ja mitu numbrit suur teksajopp . </s> <s> Varrukaotstest paistavad ta imekenad sõrmed . </s> </p>
<p> <s> Sa lappad plaate . </s> <s> Midagi tuleks osta . </s> <s> Muusika peab kirjanikul olema . </s> <s> Milline ? </s> <s> Sulle meeldib gangstarap . </s> <s> 2pac , Ice Cube , NWA , kuid see ei ole ühe alustava kirjaniku muusika . </s> <s> Seda võid sa kuulama hakata hiljem , siis kui see , mis sa teed , on sinu isikupära . </s> <s> Praegu oleks see lihtsalt üks järjekordne perverssus . </s> <s> Su vend rääkis sulle , kuidas tal oli New Jerseys ühes suures mänguasjade firmas konsultandina töötades gangstarapi pärast probleeme olnud . </s> </p>
<p> <s> Kõik kontoritöötajad olid venna sõnade järgi geenidefektiga . </s> <s> Kõik ühe ja samaga . </s> <s> Kaalusid 150 kilo , kõik kiilakad ning kõik ülilühikeste sõrmede , roosade põskede , hallide silmade ja pisikeste hammastega . </s> </p>
<p> <s> " Mr Chevalier , palun , kas te võiksite seda muusikat mitte siin majas kuulata ... " oli manager juba teisel päeval venna kabinetis vingunud . </s> </p>
<p> <s> " Sa oled rassist ? " oli Henry küsinud . </s> </p>
<p> <s> " Oh ! " oli manager võpatanud " Oh ! </s> <s> Oh ! </s> <s> Oh ! </s> <s> Ei ! </s> <s> Ei ! " </s> </p>
<p> <s> Kuid ta oli kätte maksnud . </s> <s> Järgmisel päeval teatas ta uuest töökorraldusest , mille järgi Henry pidi iga päev täitma 200 formulari . </s> <s> Henry lahkus . </s> <s> Sa pead igaks juhuks arvestama , et sinu esimese raamatu arvustajad võivad olla samasugused geenidefektiga valged rassistid . </s> </p>
<p> <s> Seega rap veel ei kõlba . </s> <s> Pole midagi , lohutad sa ennast , küll tuleb päev , kus ka rap on au sees . </s> </p>
<p> <s> Mida siis valida ? </s> <s> Ei tea . </s> <s> Sulle meenub õnneks , et Bukowski , see joodikust kirjanik , see ameeriklaste jaoks amoraalsuse kvintessents suutis ikkagi end inimesena näidata . </s> <s> Ta kasutas selleks väga kavalat trikki . </s> <s> Ta kirjutas kogu aeg sellest , kuidas ta nälgis , suri , lagunes , ning taustal oli kogu aeg mängimas klassikaline muusika . </s> <s> Šostakovitš , Mozart , kes iganes , rohkem sulle nimesid ei meenu . </s> <s> Ja sulle ei meeldi ükski neist . </s> <s> Sulle meeldib Bach . </s> <s> Kuid sa oled teda väga vähe kuulanud . </s> <s> Ainult niipalju , kui lapsepõlves ema plaatide pealt ning nüüd mõned viimased aastad oma sõbra juures . </s> <s> Su sõber on ilmselt tõeline kirjanik , mõtled sa . </s> <s> Talle meeldib Bach iseenesest . </s> <s> Kujutad ette , kuidas mõnel veab . </s> <s> Kohe meeldibki Bach ja kõik . </s> <s> Tunned Bachi vastu huvi , loed raamatuid , mõtiskled , loed vast isegi nooti , otsid anagrammeeritult Bachi nime . </s> <s> Mis nii viga kirjanik olla . </s> <s> Kõik austavad . </s> <s> Ja sulle meenub su kaugest ülikooliajast üks õppejõud . </s> <s> Sa õppisid semiootikat . </s> <s> Kui ammu see oli ? </s> <s> Su õppejõud oli ühes loengus öelnud : " Kui mul on vaja ideed , siis ma kuulan Bachi . </s> <s> Kui idee olemas ning on vaja vaid sellega tööd teha , siis sobib ideaalselt Beethoven , temal on ka alati variatsioonid teemadel . " </s> </p>
<p> <s> Tulebki nii öelda ! </s> <s> Kui nad küsivad , kas muusika on teile tähtis , siis vastad hoolimatult : " Jah , Bach idee jaoks , ning kui idee käes , on kõik juba lihtne . </s> <s> Beethoveni teemavariatsioonid peaksid igale inimesele näitama geniaalse vaimu mänglevat rõõmu ... " </s> <s> Sa saad aru , et sa ei oska nii keerulisi mõtteid veel päris hästi sõnastada . </s> <s> Pole midagi . </s> <s> Küll sa õpid . </s> <s> India tüdruk naeratab sulle ja tõstab letile veel ühe karbi . </s> <s> Esimene plaat on Bachi Brandenburgi kontserdid . </s> <s> Sa võtad plaadi , loed ja naeratad tahtmatult . </s> <s> Tegu on sama salvestusega , mida sa lapspõlves kuulasid . </s> <s> Varssavi orkester ja tšehhi dirigent . </s> <s> Kuidas see plaat küll siia on sattunud ? </s> <s> Tehtud on ta Inglismaal . </s> </p>
<p> <s> Tüdruk naeratab sulle vastu . </s> </p>
<p> <s> " Ma võtan selle , " ütled sa . </s> </p>
<p> <s> " Kolm dollarit . " </s> </p>
<p> <s> Sa ulatad kümnese ja vaatad , kuidas tüdruku ilusad pikad peened sõrmed otsivad rahakotist sulle sedeleid . </s> </p>
<p> <s> " Hei ! " kostab tüdruku selja tagant , ning siis märkad sa väikest poissi , kes jookseb kõigest väest , haarab siis tüdrukust nii kõvasti kinni , et see peaaegu kukub . </s> <s> Poiss on noor , vast kaheksane . </s> <s> Poiss hoiab tüdrukust kõvasti kinni ning põrnitseb sind altkulmu . </s> <s> Mida ta näeb ? </s> <s> Kas ta oskab juba ära tunda , et sa vaatad liiga pikalt neid tõmmusid silmi ; kas ta saab aru , et sinu vaimusilmas vilksatavad need sõrmed kuidagi teisiti ; kas ta saab aru , et sinu naeratuse taga on veel üks naeratus , hoopis kavalam ja meelam kui see , mis näha ? </s> <s> Ilmselt ta midagi taipab , sest ta põrnitseb sind tigedalt . </s> </p>
<p> <s> Kas tüdruk ei saa siis ise aru ? </s> <s> Mida mõtleb see tüdruk ? </s> <s> Mida mõtled sina ? </s> <s> Mis olukord see selline on ? </s> <s> Mida see kõik tähendab ? </s> <s> Mida sa tahad ? </s> <s> Seksida ? </s> <s> Kus ? </s> <s> Kuidas ? </s> <s> Ei , see pole seks . </s> <s> Mida sa tahad ? </s> <s> Omada ? </s> <s> Kuidas ? </s> <s> Suhelda ? </s> <s> Kuidas ? </s> <s> Sa tahaksid teada , kui kaugel te oma suhtega olete . </s> <s> Mis suhtega ! </s> <s> Appi ! </s> <s> Sa alles nägid seda tüdrukut . </s> <s> Jah , tõesti , kuid väita , et teie vahel ei ole midagi , oleks ka selge vale . </s> <s> Midagi on , aga mis . </s> <s> Kust ta tuli ? </s> <s> Kuhu ta läheb ? </s> <s> Midagi ei saa aru . </s> </p>
<p> <s> Sa võtad raha ja plaadi , tüdruk naeratab , tundub , et natuke vabandavalt ( milles ta siis end süüdi tundis ! ? ) , ning sa lähed järgmise leti äärde , kus Henry endale parajasti mingit programmeerimisõpikut ostab . </s> </p></div2><div2 type="alaosa"><head> 6 . </head>
<p> <s> " Hi ! " teatab trepil istuv mr Woyczewski roosas kitlis ema ning piilub kahtlustavalt sinu kahte punnis kilekotti , kus on ainult raamatud . </s> <s> Henry käes on kott toiduga . </s> </p>
<p> <s> " Kas me suitsu ostsime ? " küsid sa Henrylt , kui olete tuppa jõudnud . </s> </p>
<p> <s> " Sigaretid on kotis , söör , " teatab Henry . </s> </p>
<p> <s> Toas mängib vaikselt Bachi Brandenburgi kontsert . </s> <s> Sulle meeldib hommikul välja minnes jätta CD mängima . </s> <s> Õhtul tuppa astudes on siis kohe esimesest hetkest hea tunne . </s> </p>
<p> <s> Helen pole veel stripibaarist koju jõudnud , võib-olla teeb ta ka täna kaks vahetust , mõtled sa . </s> <s> Cathyl on üks neist harvadest õhtutest , kus tal on mingi pisike tööots . </s> </p>
<p> <s> Henry läheb oma tuppa ja hakkab vaikselt kitarri mängima ja laulma . </s> <s> Sa lülitad CD-mängija välja , istud laua taha ja kuulad . </s> <s> Sina ei oska ühtegi pilli mängida . </s> <s> Sa proovisid küll lapsena viiulit ja klaverit õppida , kuid sellest ei tulnud midagi . </s> <s> Liiga aeglane tundus sulle progress , liiga hästi mängisid õpetajad , liiga keerulised olid lood , mida sa tahtsid kohe , ilma õppimata osata . </s> </p>
<p> <s> " Koos musitseerimise hetked , " meenub sulle üks värss mingist Puškini luuletusest . </s> <s> Kuid millisest ? </s> <s> Sa ei suuda meenutada . </s> </p>
<p> <s> Sa võtad kotist uhiuued Puškini kogutud teosed , tolkovõi slovari ja J. Lotmani " O poetah i o poezii " ja ka tema " O Puškine " ja ka ühe ingliskeelse raamatu . </s> <s> " Pushkin on Literature " . </s> <s> Mis sisaldab tegelikult Puškini erakirju ja artikleid . </s> </p>
<p> <s> Sa otsustasid juba päeval , et ilmselt on mõistlik see esimene romaan praegu kirjutamata jätta ja asuda kohe filmistsenaariumi kallale . </s> <s> Küll romaani jõuab võtteperioodi vaheajalgi kirjutada . </s> </p>
<p> <s> " Muinasjutt tsaar Saltaanist , tema pojast , kuulsusrikkast ja võimsast vägilasest vürst Gvidon Saltaanovitšist , ning imekaunist luigest-tsaaritarist " . </s> </p>
<p> <s> Et midagi kontrollida , selleks peab seda kontrollitavat läbi ja lõhki tundma , arvad sa ning asud vene keeles lugema . </s> <s> Sulle kangastub Michelle Pfeiffer ja Maša . </s> </p>
<p> <s> Kolm tüdrukut õhtu eel . </s> <s> Nii . </s> <s> Kolm . </s> <s> Siis ilmub ämm , Baabarihha . </s> <s> See on neli naist . </s> <s> Muinasjutus aga peaks kõike olema kolm . </s> <s> Selge , üks naine pannakse tünni ja hopaaa ! </s> <s> Jälle muinasjutus tasakaal olemas . </s> <s> Kolm naist . </s> <s> Mehi – kolm . </s> <s> Tsaar , vürst ja kuri nõid , kelle vürst tapab . </s> <s> Luik . </s> <s> Mitu imet luik teeb ? </s> <s> Saar , orav , vägimehed , ning ise ! </s> <s> Neli imet ! </s> <s> Nii , lisaks veel muutis ta vürst Gvidoni kolm korda erinevaks putukaks . </s> <s> Aga ainult neli loeb , ainult neljas kord loeb , neljas kord on eriline , huilgad sa mõttes . </s> <s> Neljas kord , kui kaupmehed tsaari juurde jutustama jõuavad , e i o l e vürst putukana kohal , neljas kord polegi tegelikult tegu päris kaupmeestega , vaid hoopis salakaubavedajatega , neljas ime on see , mille peale tsaar kodust välja tuleb ning ka vahutavast veest väljub nelikümmend vägimeest . </s> <s> Sa jääd mõttesse . </s> <s> See on vale . </s> <s> Sinu keeles väljub veest nelikümmend vägimeest . </s> <s> Tegelikult , vene keeles väljub " 33 bogatõrja ... " . </s> <s> Just ! </s> <s> Puškin andis ka selle numbriga mõista , et veel ei ole aeg . </s> <s> Veel on vaja liita kolmele üks . </s> <s> Ning naisi on lõpuks kokku viis . </s> <s> Mida see veel tähendama peaks . </s> <s> Kolm õde , kellest üks on tsaarinna ja Gvidoni ema , ämm , tsaariema Baabarihha , ning siis luik-kaunitar . </s> <s> Viis ! </s> <s> Ja viies naine on kõige olulisem , ta on – sul tõusevad kuklakarvad püsti – , ta on Viies Element ! </s> <s> Armastus . </s> <s> Sa kuuled , kuidas Bruce Willis kähiseb Milla Jovovitchile – või ptüi – , kuidas Korben Dallas kähiseb Leeloole : " Armastus , armastus on ilus asi , armastuse pärast tasub elada ... " </s> </p>
<p> <s> Ja maailm päästetakse . </s> <s> Sa süütad sigareti . </s> <s> Huvitav , mõtled sa , alati kurdetakse , et tõlgetes läheb midagi kaduma . </s> <s> Sinu ees on tõlge , kus on juurde tulnud seitse meest . </s> <s> Ja mitte lihtsalt niisama meest , vaid lausa vägimeest ! </s> </p>
<p> <s> Sa hakkad taipama , miks sulle see muinasjutt meeldib . </s> <s> Kui tavalises muinasjutus on kolmas kord mingit tegevust alati otsustav , siis Puškin keerab ühe vindi juurde . </s> <s> Sinu ootus kruvitakse viimseni üles . </s> <s> Ning sulle meeldib Gvidon . </s> <s> Ta ei pea kogu muinasjutu jooksul tegema muud kui – sa lehitsed raamatut ning loetled Gvidoni tegemisi – sündima õiges seisuses , kasvama imekiiresti , rääkima lainetega , lööma tünnil kaane pealt , tegema vibu , tapma kulli , ning edasi tuleb tal vaid mureliku näoga kaldal lonkida . </s> <s> Kusjuures , märkad sa , on ülioluline , et Gvidon oli jõutud enne merre viskamist ära ristida ! </s> <s> Just ristinöörist tegi ta vibule nööri ! </s> <s> Nii võimas on õigeusk olnud juba aegade algusest . </s> </p>
<p> <s> Edasi kõik sujub . </s> <s> Gvidonist saab vürst . </s> <s> Ta leidis õige naise , muigad sa . </s> <s> Kõik tehakse ta eest ära . </s> <s> Ahjaa , kolm korda tuleb tal veel tädisid ja vanaema nõelata . </s> <s> Ning putukana lennata . </s> <s> Seda , muuseas , kuidas ta putukast tagasi inimeseks saab , ei saa kuidagi teada . </s> <s> Küll luik sellegi korraldas . </s> </p>
<p> <s> " Sestap olukorra sunnil , igal päeval samal tunnil , " loed sa ja naerad . </s> <s> Kui armsalt Tšernomor selgitab , miks nad iga päev jälle tulema peavad ! </s> </p>
<p> <s> Sinu filmis tuleb kõik üleloomulikud metamorfoosid asendada tehnikaga . </s> <s> Vürst ei muutu putukaks . </s> <s> Ei . </s> <s> Liiga paljudel inimestel on tänapäeval putukate suhtes foobia . </s> <s> Sel foobial oli isegi nimi . </s> <s> Ei meenu . </s> <s> Putukaid asendavad lutikad . </s> <s> Just , vürst kuuleb , mida tsaar räägib . </s> <s> Pealtkuulamisseadmed . </s> <s> Tuleb veel vaid välja mõelda , kuidas vaatajatele seda põhjendada . </s> <s> Näiteks saab vürst tänu pealtkuulamisele päästa kellegi elu . </s> <s> Pealtkuulamise korraldab muidugi naftašeigi tütar . </s> <s> Nagu ka kõik muu . </s> <s> Tal on raha . </s> <s> Rahaga teebki ta imesid . </s> <s> Ning ongi kaasaegne muinasjutt . </s> <s> Enamik inimesi ju usub niikuinii , et ainult rahaga ongi võimalik imesid teha . </s> </p>
<p> <s> Viktor Kamkini raamatupoe müüja , umbes viiekümneaastane juudi moodi härrasmees , ütles sulle , et 6. juunil on Carnegie Hallis Puškini 200. sünniaastapäeva tähistamise õhtu . </s> <s> K õ i k , ütles ta , pidid sinna tulema . </s> <s> Pileteid veel müügil ei olnud . </s> <s> Kuid sinna on hulk aega . </s> <s> Ta oli võtnud su telefoninumbri ning lubas helistada , kui piletid saabuvad . </s> </p>
<p> <s> Sa võtad valge paberilehe ja viskad voodile pikali . </s> <s> Sa tahad lamada voodis nagu Andrei Tarkovski , hoida paberit silmade ees ja vaadata oma veel tegemata filme . </s> <s> Sa uinud peaaegu kohe . </s> <s> Sa ei kuule , kuidas tüdrukud koju tulevad . </s> <s> Sa näed unes , kuidas isa sulle külla tuleb . </s> <s> Sa naeratad unes . </s> <s> Just sel hetkel läheb Henry su voodist mööda . </s> <s> Ta märkab su naeratust , kohendab siis su tekki , ning naeratab . </s> </p></div2><div2 type="alaosa"><head> 7 . </head>
<p> <s> Manhattan tundub kauge ja kättesaamatu . </s> <s> World Trade Centeri kaksiktorn vaatab kaugele maakera kumeruse taha , märkamata sind . " </s> <s> ... imet näeb kesk suurt maailma : kerkib merest saar ja seal , linn on kõrge kalda peal : müürid , lossid kõrged , laiad ... " loed sa mõttes . </s> <s> See on esimene päev , kus sa hommikul vara sinna ei torma , et siis õhtuni jalutada , vaadata , vaadata ja mõelda . </s> <s> Sa jalutasid ka täna nagu igal hommikul Nassau metroopeatusse . </s> <s> Kuid täna sa avastasid , et sul on vaid 1 dollar 25 senti . </s> <s> Metroosse sissepääs maksab 1.50. </s> <s> Tagasi sama palju . </s> <s> Sa hüpitad münte peopesas . </s> <s> See tundub uskumatu , kui kaugel on Manhattan . </s> <s> Peaaegu sama kaugel kui ükskõik mis teine koht . </s> <s> Kuid ta on vähemalt näha . </s> <s> Sa ei saa unustada , et sa pead pingutama . </s> </p>
<p> <s> Sa hakkad vaikselt tagasi jalutama . </s> <s> Sa ületad Broadway . </s> <s> Alles hiljem saad sa teada , et New Yorkis on igas linnaosas oma Broadway . </s> <s> Ilmselt selleks , mõtled sa siis , et kuidagi pehmendada Manhattani puudumist . </s> </p>
<p> <s> Kõik majad on mõnusalt madalad . </s> <s> Sulle teeb nalja , et neljakorruselised majad tunduvad New Yorkis nukumajadena . </s> <s> Kodus oli aga neli korrust ikka maja mis maja . </s> <s> Sa jõuad pargini , millest sa iga hommik ja õhtu oled mööda jooksnud . </s> <s> Ka see park on täpselt ruudukujuline . </s> <s> Pargi keskelt paistab mingi hoone ja pisike kuju . </s> <s> Pargis jookseb hulk lapsi . </s> </p>
<p> <s> Kohe pargist natuke edasi näed sa pisikest väga pleekinud kollase sildiga söögikohta . </s> <s> Luncheonette Fountain . </s> <s> Sa mõtled oma dollari ja 25 peale ja astud ikkagi sisse . </s> <s> Söögikoht on nelja lauaga , leti ja kuue pukiga . </s> <s> Kõik on piinlikult puhas , kuid väga-väga vana ja väsinud . </s> <s> Kuid sul on kõht väga-väga tühi ning tavaliselt sa tühja kõhuga oma ümbrust eriti ei märka . </s> <s> Nii ka seekord . </s> </p>
<p> <s> Leti taga on rõõmsate silmadega sale ja energiline vanaproua , juuksed korralikus soengus . </s> </p>
<p> <s> " Hallo , " ütleb ta sulle naeratades . </s> </p>
<p> <s> " Hallo , " naeratad sa vastu . </s> </p>
<p> <s> Sa istud baaripukile . </s> </p>
<p> <s> " Ma olen sind juba paar nädalat igal hommikul seal näinud , " viipab tädi sõrmega kõnniteele . </s> <s> Ta räägib mingi huvitava aktsendiga inglise keelt . </s> </p>
<p> <s> " Ma kolisin siia , " ütled sa . </s> </p>
<p> <s> " Käid tööl ? " </s> </p>
<p> <s> " Ei ... ei käi , " ütled sa . </s> </p>
<p> <s> Tädi vaatab sind ning sa tunned , et pead lisama vettpidava põhjenduse , miks sinusugune tugev ja terve mees tööd ei tee : " Ma töötan öösiti , ma kirjutan , ma olen ... kirjanik . " </s> </p>
<p> <s> Tädi naeratab ja küsib : " Sul on kõht tühi ? " </s> </p>
<p> <s> Su pea noogutab kiiremini , kui sa sellest küsimusest mõistusega aru saad . </s> <s> Sa otsid kiiresti menüüd , et vaadata , mida su vähene raha sulle üldse osta jaksab . </s> </p>
<p> <s> " Mis su nimi on ? " küsib tädi ning lõikab keedetud kartuleid pannile . </s> </p>
<p> <s> " Claude , " ütled sa . </s> </p>
<p> <s> " Cla ... kuidas ? " </s> </p>
<p> <s> " Klaudius pikalt , see on mu ristinimi pikalt , " naeratad sa . </s> </p>
<p> <s> Tädi jätab kartulilõikamise ning keerab ringi . </s> </p>
<p> <s> " Sa oled õigeusku ? " </s> </p>
<p> <s> Sa naeratad ja noogutad . </s> </p>
<p> <s> " Vaat , kes kõik siia ei koli , meie oleme ka õigeusku , me oleme kreeklased , " naeratab tädi . </s> <s> " Siin ümberringi on viimasel ajal kõik poolakad ja katoliiklased . </s> <s> Ja kust sina pärit oled ? " </s> </p>
<p> <s> Sa ütled . </s> </p>
<p> <s> Tädi naerab : " Oo , tean väga hästi . </s> <s> Ma ei ole küll ise käinud , kuid mu abikaasa käis Leningradis pea kümme aastat tagasi laste ja lastelastega puhkamas , see on ju seal lähedal ! " </s> </p>
<p> <s> Sa noogutad , sul on hea olla , sa võtad pakist suitsu . </s> <s> Sulle meenub raha . </s> </p>
<p> <s> " Mul on ainult 1.25 , " ütled sa kiiresti . </s> </p>
<p> <s> Tädi naeratab ja lööb käega : " Mis sa arvad , palju siis need kartulid , kaks muna ja peekon ja kohv maksma peaksid ? </s> <s> Jood sa kohvi ? " </s> </p>
<p> <s> Ta valab sulle kohvi : " Võta , koor ja suhkur on siin , ja pane oma raha ära , pole vaja . " </s> </p>
<p> <s> Sa suitsetad aeglaselt . </s> <s> Praekartuli lõhn hõljub õhus , alles praegu hakkad sa taipama , et su kõht on tõesti tühi . </s> </p>
<p> <s> " Sa kirjutad kindlasti romaane , selliseid ilusaid romaane , " ütleb tädi ja sa märkad , et ta on sind ilmselt pikalt ühelt peeglilt jälginud . </s> </p>
<p> <s> " Miks ? </s> <s> Miks te nii arvate ? " </s> </p>
<p> <s> " Ma ei tea , tundub , sa näed ise välja selline , " ta teeb hirmutavat nägu , " aga süda tundub sul olevat väga soe ja tundlik . " </s> </p>
<p> <s> Sa vist punastad . </s> </p>
<p> <s> " Sa saad kindlasti väga kuulsaks , " ütleb tädi su ette taldrikut pannes . </s> </p>
<p> <s> Sa vaatad talle otsa . </s> </p>
<p> <s> " Ja ma usun , et võib-olla sa oled juba praegu kuulus , noh , kirjandusinimeste hulgas , sa tundud küll olevat . </s> <s> Aga mina ... kust mina seda teada saaksin , " ütleb ta ja võtab leti alt kreekakeelse lehe , " ma ei jõua isegi kodu lehti enam läbi lugeda ega kirikuski käia ... " </s> </p>
<p> <s> Sa sööd . </s> </p>
<p> <s> " Aga naabrus on siin hea , rahulik , kas pole ? " küsib tädi . </s> <s> Ta seisab leti najale nõjatudes , käed koos . </s> <s> Ta seisab nagu sinu vanaema . </s> <s> Ka su vanaema seisab ja vaatab vahel , kuidas sa sööd . </s> </p>
<p> <s> " Mmmm , " sööd sa suu ruttu tühjaks , " mulle meeldivad lennukid ! " </s> </p>
<p> <s> " Uuh ! " lööb tädi käega nagu mingit putukat eemale ajades . </s> <s> " Mis sa ajad , need jubedad lärmajad . " </s> </p>
<p> <s> Sa naerad tädiga koos ja noogutad . </s> <s> Sa mõtled , et sa pead hoolikamalt hakkama kirjaniku veidrusi välja mõtlema . </s> </p>
<p> <s> " No ma ei tea , neil kirjanikel on ka ikka alati : mulle meeldivad lennukid , mulle see , mulle teine , ega te ikka päris tavalised inimesed ei ole ... aga noh , peaasi , et raamatud ilusad ja head on . </s> <s> Kas maitses ? " </s> </p>
<p> <s> " Väga ! </s> <s> Praekartulid on mu lemmiktoit . " </s> </p>
<p> <s> " Vot , sellest saan ma juba aru , nagu mu abikaasalgi . </s> <s> Aga lennukid ! " </s> </p>
<p> <s> Sa naerad ja tänad . </s> <s> Ja paned oma 1.25 letile . </s> </p>
<p> <s> " Klaudius , " ütleb tädi ja paneb kõik su veeranddollarilised letil olevasse kasti , millel on kiri : " Aita vältida laste tuberkuloosi " , " Klaudius , tule ikka , tule , kui ka ... " </s> </p>
<p> <s> Ta ei lõpeta , kuid sa saad aru ning oled tänulik . </s> </p>
<p> <s> Sa jalutad edasi ning jõuad Jimi delini . </s> </p>
<p> <s> " Tere hommikust , söör , " tuleb Jim sulle ukse peale hüüdma . </s> </p>
<p> <s> " Tere hommikust , Jim , " naeratad sa . </s> </p>
<p> <s> " Kena päev , söör , kena päev ! " </s> </p>
<p> <s> " Kena päev , Jim , tõesti . " </s> </p>
<p> <s> Jim tagurdab mingit kasti ümber ajades poodi tagasi . </s> </p>
<p> <s> Jimi poe ees taksofoni nähes tuleb sulle meelde , et sul on taskus üks täiesti uus kümnedollariline kaugekõnekaart . </s> <s> Sa tahaks kellegagi jagada seda meeleolu . </s> <s> Sa tahaks , et keegi mõtleks sinu peale . </s> <s> Sa tahad ise kellegi peale mõelda . </s> <s> Katerina ... ei ! </s> <s> Sa ei saa talle helistada , ja sul on jälle tunne , nagu oleksid sa midagi väga olulist unustanud ! </s> <s> Korraga tunned sa sellist piinlikkust , et jääd tänaval poole sammu pealt seisma . </s> <s> Mirjam . </s> <s> Sa ei ole talle helistanud . </s> <s> Sa ei ole talle kirjutanud . </s> <s> Kuid sul on ta number peas . </s> </p>
<p> <s> Kutsub ! </s> </p>
<p> <s> " Ma ei saanud rääkida , mida ma teen , " ütled . </s> </p>
<p> <s> Vaikus . </s> </p>
<p> <s> " Mulle oleksid võinud öelda , " ütleb Mirjam vaikselt . </s> </p>
<p> <s> " Ma ei saanud " </s> </p>
<p> <s> " Ma tean . " </s> </p>
<p> <s> " Ma olen NYCs . " </s> </p>
<p> <s> " Ma tean . " </s> </p>
<p> <s> " Ma ... ma kirjutan sulle ... " </s> </p>
<p> <s> " Kirjuta , ja kohe täna ! " </s> </p>
<p> <s> Üks asi on huvitav . </s> <s> Kuidas sa ise pole seda tähele pannud , et just alati siis , kui sul lõpeb raha , soojendad sa mõne vana suhte üles . </s> <s> Miks ? </s> <s> Loodad , et minevikus on piisavalt investeeritud , et vihmaperiood üle elada ? </s> <s> Või arvad sa , et uue tutvuse sõlmimiseks peab olema hulk raha ? </s> <s> Mis see on ? </s> <s> Kuid sa ei tea , sa ei ole isegi seda seaduspära märganud . </s> </p>
<p> <s> Ja kuidas siis , kui sul on taskud raha täis , sulle su möödunud elu ja tuttavad inimesed isegi ei meenu . </s> <s> Kuidas raha paneb sind vaatama ainult ettepoole ? </s> <s> Ja kuidas raha puudumine paneb sind vaatama ainult tagasi ? </s> <s> Kui vähe sa endast tead ? </s> </p>
<p> <s> Kuid sa mõtled juba hoopis muust . </s> <s> Sa mõtled , et Manhattan meenutabki Manhattanit . </s> <s> Manhattani profiil on mingis mõttes sarnane sõnaga Manhattan . </s> <s> " M " on nagu World Trade Centeri kaks torni ja kogu Financial District . </s> <s> " an " on vahepealsed madalad linnaosad , Soho , TriBeCa , East Village . </s> <s> " h " on muidugi Empire State Building laiutamas 32. tänava kandis . </s> <s> " a " on vahepealne linnaosa . </s> <s> " tt " on Chrysler Building ja paar teist torni seal lähedal , ning kogu ülejäänud osa saarest on " an " . </s> <s> Sa otsustad , et selle mõtte võiks üles kirjutada . </s> <s> Ja sulle tuleb pähe , et ka sinu kodulinna nimi ja siluett on natuke sarnased . </s> <s> Sulle meeldib ka see mõte . </s> <s> Kui igav , kas pole ? </s> </p></div2><div2 type="alaosa"><head> IV </head><head> 1 . </head>
<p> <s> Sa istud ja põrnitsed pisikest laptopi ekraani . </s> <s> Propeller lehvitab laes vaikselt oma labasid . </s> <s> Tuul puhub sulle otse kaelale . </s> <s> Su kael on pingest ja tuulest valus . </s> </p>
<p> <s> Juba mitu tundi tagasi saatsid sa kirja Mirjamile . </s> <s> Selle algus oli fantastiliselt originaalne : " Mirjam , ma armastan sind . " </s> <s> Kuid sa kirjutasid talle veel üht-teist . </s> <s> Ning otsustasid siis kirjutamise kallale asuda . </s> <s> Natuke aega kulus ideede süstematiseerimisele . </s> <s> Sa käisid mööda tuba ringi ja olid rõõmus . </s> <s> Siis otsisid sa välja " Tsaar Saltaani " tõlke ja originaali . </s> <s> Sättisid nad ilusti , ühe ühele ja teise teisele poole arvutit . </s> <s> Siis istusid laua taha . </s> <s> Hüppasid aga kohe püsti ja jooksid kööki kohvi keetma . </s> <s> Kohv valmis , istusid sa , kohvitass käes , arvuti taha . </s> <s> Sa kontrollisid : suitsu oli sul neli pakki . </s> <s> Sellest pidi jätkuma järgmise hommikuni . </s> <s> Sa istusid ja proovisid alustada . </s> </p>
<p> <s> Päike tõusis üha kõrgemale . </s> <s> Kell üksteist hakkas päike aknast sisse paistma ning ärkas Helen . </s> <s> Ta loivas haigutades tagumisest toast välja , vaid suur vannilina ümber . </s> </p>
<p> <s> " Oo , " haigutas ta , " kohvi on ! " </s> </p>
<p> <s> Sa tõid talle kruusi . </s> <s> Sa ei mäletanud , kus su mõtterong katkes . </s> </p>
<p> <s> " Putsi , eile oli klubis selline ahv , et sa ei kujuta ettegi , " ütles ta kohvi lonksates . </s> <s> Sa proovisid . </s> <s> Sa tõesti ei kujutanud . </s> </p>
<p> <s> " Algul oli normaalne , onju , siis aga võttis privaadi , " ütles Helen ja võttis su pakist ühe suitsu . </s> <s> Üks vähem , mõtlesid sa . </s> </p>
<p> <s> " Ma tantsin , tantsin , ja saad aru , ühel hetkel vaatan : persse , mul põlved märjad ! " </s> </p>
<p> <s> Ohoo , kui huvitav . </s> </p>
<p> <s> " See ahv visati sealt välja nagu sitt lehma ihust , " ütles Helen noogutades ja raputas tuhka , " papp võeti ka ära . </s> <s> Ma ei saa aru , millal ta oma türa jõudis välja tirida . " </s> </p>
<p> <s> Helen kustutas suitsu ja ütles : " Kuule , luba ma tšekin oma e-maili ära , eksju . " </s> </p>
<p> <s> Sa vaatasid korraks igatsedes tühja ekraani , kuid tõusid siis püsti . </s> </p>
<p> <s> Algul proovisid sa pikali olla . </s> <s> Kuid päike paistis läbi koridori ka sinu voodile . </s> <s> Siis proovisid sa voodis lugeda . </s> <s> Juba oli möödunud peaaegu tund . </s> <s> Ikka kostis klahvide klõbinat . </s> <s> Kui vastik see klõbin sulle tundus ! </s> <s> Nii vääritu , mõelda , mingi tühine e-mail , kui ootamas on suur ja surematu stsenaarium . </s> <s> Kuid oodake , mõtlesid sa , küll te veel näete . </s> </p>
<p> <s> Siis läksid sa elutuppa tagasi ja istusid laua taha , sellele toolile , kus Helen oli enne istunud . </s> <s> Sa võtsid Puškini luuletused ning hakkasid lugema . </s> <s> Helen naeris vahepeal oma kirju lugedes . </s> <s> Sa köhatasid . </s> <s> Siis naeris ta veel . </s> <s> Sa lugesid ja naersid . </s> </p>
<p> <s> " Mis sa naerad ? " küsis Helen . </s> </p>
<p> <s> " Mina ? " </s> </p>
<p> <s> " Ei , mina , " naeris ta . </s> </p>
<p> <s> " Oh , ei midagi , siin on üks naljakas koht . " </s> </p>
<p> <s> " Loe ette ! " </s> </p>
<p> <s> Sa jäid vahele . </s> </p>
<p> <s> " Eh , tead , mulle lihtsalt tuli meelde üks loeng , kus ... " alustasid sa vabandamist . </s> </p>
<p> <s> " OK , OK , " ütles Helen ja klõbistas edasi . </s> </p>
<p> <s> Vahepeal libises ta lina allapoole . </s> <s> Ta surus küünarnukke keha vastu , et takistada linal täitsa maha libisemast , trükkis kiiresti veel midagi , ning alles mõne hetke pärast pani ta rätiku endale korralikult ümber tagasi . </s> <s> Seda ei juhtunud mitte üks ega kaks korda . </s> </p>
<p> <s> Tal ei kulunud e-mailidele vastamiseks üle pooleteise tunni . </s> </p>
<p> <s> " Ma lähen nüüd duši alla , " teatas ta . </s> </p>
<p> <s> " Ja-jah , " nohisesid sa , " ma proovin hakata kirjutama . " </s> </p>
<p> <s> " Tuleb vägev ? " </s> </p>
<p> <s> " Proovime . " </s> </p>
<p> <s> Sa istusid arvuti taha ja põrnitsesid tühja ekraani . </s> <s> Enne duši alla minekut läks Helen korraks tagatuppa ning pani CD mängima . </s> <s> " Give it to me , baby , aha-aha-ahaaa ! " laulis ta kaasa . </s> </p>
<p> <s> " Mis , sa kavatsed maha kirjutada või ? " küsis ta enne vannituppa minekut , osutades su kahele avatud raamatule . </s> </p>
<p> <s> " Ei ... ma ... ma ... uurin , ja mingis mõttes on see aluseks . " </s> </p>
<p> <s> " Mhm , selle asja nimi on mahakirjutamine , " ütles ta ja läks . </s> </p>
<p> <s> Sa kuulasid , kuidas vesi solises . </s> <s> Sa kujutlesid teda – oh ! </s> <s> Helen on venna tšikk ! </s> <s> Tabu ! </s> <s> Tabu ! </s> <s> Tabu ! </s> <s> Tabu ! hüüdsid sa endale mõttes . </s> <s> Vesi solises . </s> <s> " Give it to me , baby , aha-aha-ahaaa ! " mürtsus muusika . </s> </p>
<p> <s> Katerina ! </s> <s> Katerinast tuleb mõelda , mõtlesid sa paaniliselt . </s> <s> Sa proovisid meenutada erinevaid olukordi Tais , midagi ei meenunud . </s> <s> Vesi solises . </s> <s> Sa tundsid , kuidas veri valgub peast hoopis teise kehaosasse . </s> <s> Katerina , Katerina . </s> <s> Sul ei olnud vaja enam püüda Katerina peale mõelda . </s> <s> Sa mõtlesidki tema peale . </s> <s> Kogu su kujutlust täitis Katerina . </s> <s> Sa mäletasid teda , ta keha , ta pilku , ta käsi , ta suud , sa mäletasid soolaseid kallistusi Andamani meres , sa mäletasid soolaseid kallistusi Vahemeres , sa mäletasid soolaseid kallistusi Balti meres , sa mäletasid lugematuid kallistusi erinevates basseinides , sulle tuli meelde õhtu , mil te purjus päi tulite Küprosel hotelli , oli öö , basseini vesi oli valgustatud , kuidas te riided seljast viskasite , kuidas Katerina nõtkelt vette vajus , kuidas sina natuke kartsid , et keegi võib tulla , kuidas te Katerinaga vaikselt silla alla ujusite , kuidas ta jalad ümber sinu pani , kuidas ta sind vaatas , kuidas te aeglaselt , tasakesi liikusite , kuidas vesi vaikselt sulises , kuidas Katerina käed su kaela ümber pingule tõmbusid , kuidas ta oma pea tagasi viskas ... </s> <s> Vannitoas keerati vesi kinni . </s> </p>
<p> <s> Sa sättisid jala üle põlve , et midagi näha ei oleks . </s> <s> Sul olid jalas šortsid , mis olid liiga reeturlikud . </s> <s> Hetk enne , kui vannitoa uks lahti läks , heitsid sa pilgu šortsidele ning nägid , mis ühest säärest paistab . </s> <s> Kiiresti viskasid sa teise jala üle põlve ning kohendasid käega asendit . </s> </p>
<p> <s> Cathy ! mõtlesid sa . </s> <s> Järsku peaks ma Cathysse ära armuma , temaga suhte looma ! </s> <s> Miks ? arutlesid sa . </s> <s> Sest ma lähen hulluks , vastasid sa . </s> <s> Aga miks armuda , kui sa tahad vaid seksi ? </s> <s> Sa ei taha vaid seksi , see ongi sinu suur õnnetus . </s> </p>
<p> <s> Heleni juuksed olid märjad , ka kehal sillerdas veel veepiisku . </s> <s> Ta istus , jällegi ainult rätik ümber , sinu vastu toolile . </s> </p>
<p> <s> " Sa võiksid vahel tulla meile klubisse käima , " ütles ta ja süütas sigareti , " seal on päris lahedaid totse . " </s> </p>
<p> <s> " Ma ... ma ... ma ... " kokutasid sa järjest kolm valet vastust . </s> </p>
<p> <s> " Ma ei mõtlegi , et täna , " ütles Helen , " ma mõtlen vahel . " </s> </p>
<p> <s> Ta sasis oma pikki heledaid juukseid ning tõusis siis ohates : " Putsi , täna ei viitsiks üldse minna , aga puudumise eest peab trahvi maksma . " </s> </p>
<p> <s> " Ahsoo ! " ütlesid sa mõtlematult . </s> </p>
<p> <s> " Jah , sa ei kujuta ette ! </s> <s> Saa aru , kui eelmisel päeval teatad , et oled haige , on OK . </s> <s> Aga kui samal päeval , siis on persses , siis pead maksma , täielik sigadus onju , aga tegelt saab neist ka aru , mõtle , kui ikka nad ükski päev ei saaks kindlad olla , kes tuleb , onju ... " </s> <s> Seda juttu jätkus mitmeks minutiks . </s> <s> Sul tekkis päris täpne ülevaade stripibaaride personalist , töökorraldusest , managementist ja motivatsioonisüsteemidest . </s> <s> Mida selle teadmisega peale hakata ? mõtlesid sa . </s> </p>
<p> <s> Siis läks Helen oma tuppa . </s> <s> Sa ei suutnud teisiti , sa ei saanud teisiti , kui pidid talle järele vaatama . </s> <s> Ta tagumik vänderdas . </s> <s> Ta pani uuesti laulu , sellesama laulu üürgama , seekord kõvemini , sest ta kuivatas fööniga juukseid ning muusika pidi puhumisest üle kostma . </s> <s> " Give it to me , baby , aha-aha-ahaaa ! " </s> </p>
<p> <s> Ja ta isegi laulis kaasa ! </s> <s> Sa ei näinud teda . </s> <s> Kuid kuulsid . </s> <s> Siis pandi föön kinni . </s> <s> Muusikat mitte . </s> <s> " Give it to me , baby , aha-aha-ahaaa ! " </s> <s> Ja siis sa kuulsid kontsade kõpsimist . </s> <s> Helen ilmus su ette oma pikas tantsukleidis . </s> <s> Lõhikud ulatusid külgedel puusadeni . </s> <s> Tema suur ja ilus ja proportsionaalne rind oli peaaegu kaetud . </s> <s> Jalas olid tal uued kingad . </s> <s> Punased . </s> <s> Väga kõrgete kontsadega . </s> <s> Bukowski ... sul oli õigus . </s> </p>
<p> <s> " Ma proovin lihtsalt kõndida , ma eile ostsin need kingad , " selgitas ta sulle lahkelt . </s> </p>
<p> <s> " Muidugi , " naeratasid sa , mõeldes mõrvale . </s> </p>
<p> <s> " Tead , mis ma avastasin , " ütles ta ja pani käed vastu seina ning ajas tagumiku upakile , " ma avastasin , et mehed lähevad seal raskelt kiima , kui ma niimoodi tagumikuga teen . </s> <s> Vaata , vot niimoodi . " </s> </p>
<p> <s> Sa vaatasid . </s> </p>
<p> <s> " Tead , kohe palju rohkem antakse tippi , kui ma niimoodi , vaata , teen . </s> <s> Ma õppisin selle ühelt neergimutilt . </s> <s> Vaata . " </s> </p>
<p> <s> Sa vaatasid . </s> </p>
<p> <s> " Tead , mis mu lavanimi on ? " küsis ta tagumiku väristamist lõpetades . </s> </p>
<p> <s> " Lavanimi ? " </s> </p>
<p> <s> " Igaühel on lavanimi , ega sa seal oma nimega ei esine ! " </s> </p>
<p> <s> " Ei , ei tea . " </s> </p>
<p> <s> " Trouble ! " </s> </p>
<p> <s> " Heh , hea nimi , väga hea nimi ! " </s> </p>
<p> <s> " Onju ! " ütles ta ning kadus kontsade klõbinal tagatuppa tagasi . </s> <s> Sa isegi ei proovinud ekraani vaadata . </s> <s> Sa jõllitasid ta tagumikku . </s> <s> Siis süütasid sa uue suitsu . </s> <s> Paari minuti pärast ilmus Helen uuesti nähtavale . </s> <s> Tal oli seljas dress , käe otsas rippus seljakott , jalas ketsid , ning ta surus endale nokkmütsi pähe ja päikeseprillid ette . </s> <s> Ta nägi välja nagu paljud plikad , keda sa olid Manhattanil ringi konnates kohanud ning kolledžiplikadeks pidanud . </s> <s> Kolledž ! </s> <s> Lubage ! </s> <s> Strip , ja muud ei midagi , turtsusid sa mõttes . </s> <s> Sind ärritas äratundmine , kui vähe sa inimestest siin välimuse järgi aru said . </s> <s> Kas mujal oled rohkem saanud ? </s> </p>
<p> <s> Helen tellis endale limo . </s> <s> Ta oli teie väiksest seltskonnast ainus , kes autoga Manhattanil käis . </s> <s> Teised sõitsid metrooga . </s> <s> Sina aga ei sõitnud kuhugi . </s> <s> Veel jupp aega ei sõida sa kuhugi . </s> <s> Sa ei sõida enne kuhugi , kui kusagilt jälle raha saad . </s> <s> Helen ütles " tšau " ja läks uksest välja . </s> <s> Sa sööstsid tema ja Henry tuppa ning lülitasid CD-mängija välja . </s> <s> Sul ei tulnud isegi meelde , et kirjanikud peavad Bachi kuulama . </s> <s> Siis tulid sa tagasi arvuti taha ja proovisid keskenduda . </s> <s> See oli pool tundi tagasi . </s> </p>
<p> <s> Sa mõtlesid nii ja mõtlesid naa , ükski mõte ei pakkunud rahuldust , just rahuldust otsisid sa mõtetest , rahuldust aga ei tulnud ; sa tegid suitsu suitsu järel ning otsustasid , et tühja , tuleb proovida kusagilt peale hakata , küll pärast parandada jõuab . </s> <s> Su kael on kange . </s> <s> Sigaret tuhatoosis on kustunud . </s> </p>
<p> <s> Sa lähed voodisse ja uinud . </s> <s> Algul magad sa rahutult . </s> <s> Aga kui kella kolmest päike enam tuppa ei paista , muutub su uni rahulikumaks ja sa näed unenäo . </s> </p></div2><div2 type="alaosa"><head> 2 . </head>
<p> <s> Sa näed unes vanglat . </s> <s> Suurt vanglat . </s> <s> Sa magad suures õpetajate toas . </s> <s> Seal poleks tohtinud magada . </s> <s> Aga su ema töötab seal . </s> <s> Sa ärkad . </s> <s> Juhataja on kutsunud teise tuppa kokku suure peo , kus on need , kes edasi tööle jäävad . </s> <s> Sinu ema ja veel ühte naist , kes istub teisel pool lauda , ei olnud kutsutud . </s> <s> See siga ei kavatsegi su ema tööle jätta ! </s> </p>
<p> <s> Sa küsid , millega lüüa . </s> <s> Ema annab sulle ilusa värviliste nööridega kivikirve . </s> <s> Ma löön nii ! </s> <s> Sa näitad . </s> <s> Ma löön nii ! </s> <s> Sa näitad veel , aga ei lähe lööma . </s> <s> Kardad . </s> </p>
<p> <s> Siis oled sa vanglas . </s> <s> Vanglal on palju uksi , selliseid trellidega , mis elektrimootorite surinal eest ära liiguvad . </s> <s> Ühes kongis on palju küülikuid . </s> <s> Küülikutel on nõmedad suured hõredad valged habemed ja nad on ise poole inimese suurused , ümmarguse peaga ja värisevad kogu aeg paanilisest hirmust . </s> <s> Sa jõuad edasi , sa näed oma klassivenda , kes oli kooli ajal sinust vanem . </s> <s> Ta tuli aasta hiljem kooli . </s> <s> Tal olid ka väga vanad vanemad , või kasvatasid teda hoopis vanaema ja vanaisa . </s> <s> Klassivend räägib Bruce Willisest , nagu tundnuks ta teda juba enne II maailmasõda . </s> <s> Bruce käis seal ja Bruce tegi seda . </s> <s> Sa küsid talt , kust ta Bruce'i tunneb . </s> </p>
<p> <s> " Jah , Bruce puhkas enne sõda sageli meil , pealinn oli siis nii tore agul , " ütleb ta . </s> </p>
<p> <s> Sa arutled , et kui vana siis see klassivend peab olema , kui ta mäletab Bruce'i . </s> <s> Sa mõtled , et ta peab olema vanem kui sinu isa , kes sündis ometigi 49ndal ja ei saa seega Bruce'i mäletada . </s> <s> Ning ta ei saa isegi II maailmasõda mäletada . </s> <s> Kuid su isa käis ka kogu aeg ringi , ainult maika seljas . </s> <s> Ja vahel oli tal habegi mitu päeva ajamata . </s> <s> Kust ta seda õppis , kui mitte Bruce'ilt . </s> <s> Kuid sa ei saa seda isa käest küsida , sest ta on surnud . </s> </p>
<p> <s> Tüdruk hüppab sulle kaela . </s> <s> Sa oled suures koledalt värvitud toas . </s> <s> Seina ääres on hööveldamata laudadest voodi . </s> <s> Tüdrukul on seljas dressid . </s> <s> Ta on hästi puhas . </s> <s> Natuke poisilik . </s> <s> Imeilusad pikad juuksed . </s> <s> Tumepruunid silmad , ovaalne nägu , terved valged hambad , pehmed ja soojad huuled , tugev kallistus . </s> <s> Kuigi ta on tõmmu , pole ta üldse Katerina nägu . </s> <s> Tüdruk nutab aga hästi natuke . </s> <s> Te tunnete teineteist ammu . </s> <s> Lapsepõlvest või veelgi varajasemast . </s> <s> Sa saad aru , et teda sa oledki otsinud mööda Venemaa vanglaid . </s> <s> Te olete kusagil Kesk-Siberis . </s> <s> Tüdruk räägib sinu keelt kummalise aktsendiga . </s> <s> Sulle tundub , et see on tšetšeeni aktsent . </s> </p>
<p> <s> Ta esimene iga-aastane kohtumisaeg , mis kestis kolm päeva , hakkab just lõppema . </s> <s> Mitte keegi ei käinud . </s> <s> Järel on viimane 30 minutit . </s> <s> Sa hoiad teda , ta räägib sulle vaikse häälega igasugu mõttetusi ja sul tahavad silmad kogu aeg märjaks minna . </s> </p>
<p> <s> " Ma magan kogu aeg , " ütleb ta . </s> </p>
<p> <s> " Ma ei ole iial nii palju maganud , lähen kongi ja kohe tuleb uni , nii hea , aeg läheb , nad lubavad nüüd magada , kogu aeg , lubavad magada , " sosistab ta ja sa tunned ta sooja hingeõhku oma kõrva vastas , ja sul on kohutavalt kahju , et see kaunitar peab magama . </s> </p>
<p> <s> " Kui palju sulle mõisteti ? " </s> </p>
<p> <s> " 37 aastat . " </s> </p>
<p> <s> " Mille eest ? " </s> </p>
<p> <s> " Kõige eest . " </s> </p>
<p> <s> " Mis episoodid seal olid ? " </s> </p>
<p> <s> Ta ei ütle , sa kallistad teda , sa saad aru , et juhul kui </s> </p>
<p> <s> 17-aastasele tüdrukule tõesti 37 aastat mõistetakse , siis ta on teinud midagi väga kohutavat , kuid sa tunned ta kallistusest , et see ei loe midagi , et miski ei loe midagi , sa tunned , kuidas ta sinust kinni hoiab ja lahti ei lase . </s> <s> Sa oled kogu maailma vastu . </s> <s> Ja tüdruku poolt . </s> <s> Sa tunned viha ja vihkamist maailma vastu , inimeste vastu , süsteemi vastu . </s> </p>
<p> <s> " Kas sul riigikohus oli ? " </s> </p>
<p> <s> " Ei ? " </s> </p>
<p> <s> " Edasi kaevati ? " </s> </p>
<p> <s> " Ei . " </s> </p>
<p> <s> " Mis see siis on ? " </s> </p>
<p> <s> " Kui ma pool ära olen istunud , saan amnestiat taotleda , " ütleb ta kohutavalt kurvalt . </s> </p>
<p> <s> " Kaua sa oled siin olnud ? " </s> </p>
<p> <s> " Kaheksa kuud . " </s> </p>
<p> <s> Siis tulevad valvurid ja ütlevad : " Aeg . " </s> <s> Kõrvalkongist panevad jänesed jooksu , aga valvuritel läheb ainult hetk nende püüdmiseks . </s> <s> Hetk , mille te saate üle normi koos olla . </s> <s> Jumalik hetk . </s> </p>
<p> <s> Tüdruk on väga uhke , et sa tulid . </s> <s> Valvurid on uskumatute nägudega , kuid kuidagi tagasihoidlikumad kui varem . </s> <s> Sa haarad tüdruku ümbert ringi ja sosistad ta pehmetesse juustesse : " Kood : kui kirjas on numbreid , siis tähendab see , et iga nii mitmes sõna . </s> <s> " Meister ja Margarita " . </s> <s> On sul ? " </s> </p>
<p> <s> Ta naeratab , te keerlete keset kongi nagu tuulekeeris , ta suudleb sind ja suudluse sisse sosistab : " On . " </s> </p>
<p> <s> Sa jääd üksinda koridori , vastu tuleb üks suur mees prillidega , kiilakas , ja põrkab küünarnukiga sulle ribidesse , sa keerad ringi , ta on juba kusagil klaasukse taga , ta riietub kirurgiriietesse , siis märkab sind ja räägib midagi läbi klaasukse . </s> </p>
<p> <s> " Mida ? " ütled sa arusaamatuses . </s> </p>
<p> <s> Ta lükkab ukse lahti ja ütleb : " Ma ütlesin seda , et teleka võib keset tuba tõmmata , siis ei põrka koridoris kokku . " </s> </p>
<p> <s> " Ma ei taha telekat , ma ei taha telekat , ma pean mõtlema . " </s> </p>
<p> <s> " Te ei taha telekat ? " vaatab ta sind siira lugupidamisega , ta vaatab sind nagu inimest , noogutab ja paneb ukse kinni . </s> </p>
<p> <s> Sa seisad . </s> </p>
<p> <s> See on selline suur aparaat . </s> <s> Inimene lamab lindil olevas lamamiskohas . </s> <s> Lint veab inimese klaasakna eest mööda . </s> <s> Selleks protseduuriks valmistutakse üle poole aasta . </s> <s> Aparaat teeb inimese ajuga midagi . </s> <s> Sa tunned , et on nii , et kui lint teeb ringi ära , siis on aparaat ajuga juba midagi teinud . </s> <s> Midagi pöördumatut . </s> </p>
<p> <s> Tüdruk ( sa tead ta nime ! ) lamab asemel ja vaatab läbi klaasi sind . </s> <s> Ta peaks kohe uinuma , tead sa filmide põhjal . </s> <s> Selle asemel aga hüppab ta püsti , rebib juhtmed lahti ja hüppab üle klaasiserva sinu juurde . </s> <s> Te kallistate pööraselt . </s> <s> Sa mõtled , kas tal oli ikka tark selle 30-sekundilise kallistuse pärast niimoodi riskida . </s> <s> Kuid sa taipad , et see ei ole absoluutselt sinu otsustada ja mõelda , see õudus on selle kalli inimese oma ja tal on õigus teha absoluutselt kõike . </s> <s> Sinu ülesanne on olla kohal igal ajal , igal võimalusel , sinu ülesanne on leida süsteemis pragu , auk , võimalus . </s> </p>
<p> <s> " Me põgeneme , " sosistad sa talle kõrva . </s> </p>
<p> <s> " Ma tean , sina viid mu siit veel ära , " sosistab ta nii vaikselt , et seintes olevad mikrofonid ei kuule isegi sahinat . </s> </p>
<p> <s> Tuleb arst ja tulevad tigedad valvurid . </s> <s> Arst vaatab sind ja tüdrukut ja hakkab hädaldama : " Oh seda noorte asja , nüüd on ettevalmistus tuksis , mul läheb vähemalt kaks KUUD , et ta uuesti protseduuriks ette valmistada , oh neid noori küll , " ta vangutab pead . </s> <s> Valvurid ahvivad teda ja vangutavad ka ainult pead . </s> <s> Arst vaatab siis sulle sügavalt silma ja kordab : " Kaks kuud . " </s> </p>
<p> <s> Sa saad aru , et tema üksinda ei oleks midagi teha saanud , ka tüdruk mitte . </s> <s> Kuid kui ilmus välja keegi , kes hoolib , armastab ja proovib , pakub arst kogu oma abi . </s> <s> Ta pakub sulle kahekuulise võimaluseakna , et päästa see inimene sellise inimesena nagu ta on . </s> <s> Sa tead , et sa armastad tüdrukut igavesti . </s> </p>
<p> <s> Sa tead , et sinu elu on pühendatud talle . </s> <s> Sa oled külmas Siberi öös , sa helistad oma tädile , kes töötab kohtus , ta mäletab juhtumit uduselt , ta ei pea seda mainimisväärseks , sa helistad veel , keegi ei pea seda mainimisväärseks , kõik salgavad kõik maha , panevad kalevi alla , keeravad pilgu mujale , ei kuule , ei saa aru , ei mäleta , see on vandenõu , ja sa helistad veel kuhugi ja sa tunned , kuidas kõik su asjad , kõik , mis sul on , müüakse kuskil maha , ja sa tead , et kui põgenemine ei õnnestu , jääd sa siia Siberi väikelinna elama , käid kõigil kohtumistundidel , helistad , kirjutad ja valvad müüri taga . </s> <s> Ja ootad . </s> <s> Kui vaja , siis 37 aastat . </s> </p></div2><div2 type="alaosa"><head> 3 . </head>
<p> <s> Sa jalutasid luncheonette'i poole . </s> <s> Sa küll juba natuke kartsid neid kohalikke tüüpe , kes olid kuulnud selle kreeka tädi käest , et sa oled kirjanik . </s> <s> Tüübid kogunesid luncheonette'is sinu ümber ning andsid sulle lugeda oma luuletusi . </s> <s> See oli jube . </s> <s> Ja kui sa luuletused olid ära lugenud , siis hakkasid nad sulle lugusid rääkima . </s> <s> Sina ainult naeratasid . </s> <s> Sellest said nad hoogu juurde . </s> <s> Nad valetasid sulle üha ülbemalt . </s> </p>
<p> <s> " Ma ei käi tööl , " rääkis sulle elavate pruunide silmadega umbes 60-aastane mees . </s> </p>
<p> <s> " Jah ? " </s> </p>
<p> <s> " Ei , juba 10 aastat ei käi ! " </s> </p>
<p> <s> Ta vaatas sulle uhkelt otsa . </s> </p>
<p> <s> " Ma korjan prügi ja kirjutan luuletusi ! " </s> </p>
<p> <s> Sa proovisid ennast sellest mehest kaugemale nihutada . </s> <s> Sa olid just hetk tagasi tema luuletuste lugemise lõpetanud . </s> <s> Need olid jubedad . </s> </p>
<p> <s> " Ja tead , ma leian raamatuid ! " </s> </p>
<p> <s> Sa ei üllatunud piisavalt . </s> </p>
<p> <s> " Ja ükskord leidsin ma ühe raamatu vahelt , selle nimi oli " Herzog " , selle vahelt leidsin ma 600 dollarit ! </s> <s> Voh ! " </s> </p>
<p> <s> Sa ei suutnud ikka veel piisavalt üllatunud nägu teha . </s> </p>
<p> <s> " Ja ükskord leidsin ma ühe pildiraami , see oli selline värvitud raam , ja ma läksin koju ja puhastasin ta värvist ära ja tead : see oli puhtast kullast ! " </s> </p>
<p> <s> Sa vaatasid sellele mehele silma . </s> </p>
<p> <s> " Ja-jaa , " noogutas ta , " ilmselt mõni juudi perekond oli selle II maailmasõja ajal salaja siia toonud ja polnud kellelegi rääkinud ja siis olid pärijad selle kindlasti ära visanud , noh , nagu nad alati vanainimeste asjadega teevad , jah , ega keegi tänapäeval vanainimese asjadest hooli ! " </s> </p>
<p> <s> Just sellest jubedast mehest mõtlesid sa hetkel , kui kuulsid , et sulle hõigati midagi . </s> <s> Sa keerasid pead . </s> </p>
<p> <s> " Valge neeger , " hõikas sulle veel kord pargi servas seisev noor poola poiss . </s> <s> Ta sõbrad , neid oli neli , ka kõik valged , irvitasid . </s> <s> Sa mõtlesid hetkeks , et väga tore . </s> </p>
<p> <s> Sulle meenus esimene kord New Yorkis . </s> <s> Turistilõksus , Times Square'l oli mitu fotograafi . </s> <s> Kes oli seinale vedanud Vabadussamba , kes Manhattani silueti . </s> <s> Kuid üks fotograaf oli seinale vedanud suure Tupaci pildi . </s> <s> Ohooo ! </s> <s> Siin tuleb pilt teha , mõtlesid sa , kükitasid Tupaci pildi ette ning ajasid sõrmed harali , nii nagu Tupac alati piltidel näidanud oli . </s> <s> Pöial peopesas , keskmised sõrmed koos , üks teise peal , ning nimetissõrm ja väike sõrm võimalikult harali . </s> <s> Et moodustuks W. West Side . </s> <s> War . </s> <s> Just sel hetkel , kui polaroidkaamera välk sähvis , märkas sind üks mööda jalutav afroameerika kutt . </s> <s> Ta nägi su Wd , keeras siis silmad taeva poole ja ohkas : " Oh , mu jumal . " </s> <s> Sul oli tunne , et sa tegid midagi sellist , mida sa poleks pidanud tegema , midagi sellist , mis polnud mõeldud valgetele , sest valged ei saanud aru . </s> </p>
<p> <s> Kuid ikkagi lasid sa endale järgmisel päeval " 2pac " õlale tätoveerida . </s> <s> Sa said idee ühest 2paci laulust . </s> <s> Ta laulab , et kui ta sõber suri , siis tätoveeris ta sõbra nime õlale , ning tänu sellele pidutseb sõber temaga koos . </s> <s> Iga kord . </s> <s> Alati . </s> <s> 2paci surmani . </s> <s> Ja nüüd pidutseb 2pac sinuga . </s> <s> Puhka rahus , nigga , mõtled sa millegipärast . </s> </p>
<p> <s> Aasta pärast lasid sa tätoveerida oma käsivarrele OUTLAW . </s> <s> Seda OUTLAW-kirja ning sinu lohvakaid riideid need poola kutid märkasidki . </s> <s> Valge neeger . </s> <s> Neegritele valge . </s> <s> Valgetele neeger . </s> <s> Üksi ja üksik . </s> </p>
<p> <s> Kui su päevitus lõpuks poole aasta pärast taanduks , siis võiks sa tõesti valgena esineda . </s> <s> Kuid ainult niikaua , kuni sa suud lahti ei tee . </s> <s> Aga sa ei taha . </s> <s> Sulle meeldib praegune olukord . </s> <s> Sa tead , et kui päevitus hakkaks kuluma , asuksid sa kohe solaariumi külastama . </s> <s> Sulle meeldib , et türklased peavad sind itaallaseks , itaallased juudiks ja juudid türklaseks . </s> </p>
<p> <s> Kuid sulle ei meeldi , et sa ei ole keegi neist , et sa oledki mitte-keegi . </s> <s> Olematu maa olematu rahvuse esindaja . </s> <s> Keeletu veel peale kauba . </s> <s> See on vandenõu . </s> </p>
<p> <s> Esimesel korral New Yorkis oli sinu jaoks ilusaim hetk päev enne ärasõitu . </s> <s> Sa jalutasid mööda Amsterdami avenüüd ülespoole . </s> <s> Kusagil 114. tänava kandis , mis on juba tegelikult Harlem , peatus su kõrval järsku huilgava sireeniga politseiauto . </s> </p>
<p> <s> " Freeeeeze , " karjus sulle paks ja kiilakas valge politseinik . </s> <s> Tal oli relv käes . </s> <s> See oli teine kord , kus sind on relvaga sihitud . </s> <s> Sa jäid liikumatult seisma ja tõstsid aeglaselt käed üles . </s> <s> Natuke maad edasi traataia taga kossu mängivad niggad jätsid mängu ning astusid aiale lähemale . </s> </p>
<p> <s> " Seina äärde , " kamandas juhi kohalt välja roninud pikkade tumedate juustega politseinik . </s> <s> Ka valge . </s> <s> Niggad sosistasid aia taga . </s> <s> Autod sõitsid aeglaselt . </s> </p>
<p> <s> " Kas sul on isikuttõendavat dokumenti ? " küsis üks politseinik sind läbi kobades . </s> </p>
<p> <s> " Pass , pükste tagataskus , " pomisesid sa üle õla . </s> <s> Su käed olid vastu valusat krohvi . </s> </p>
<p> <s> Politseinik võttis passi . </s> </p>
<p> <s> " Vabanda , söör , " teatas ta sulle hetke pärast . </s> </p>
<p> <s> " Mis toimub ? " küsisid sa . </s> </p>
<p> <s> " Sa võid ringi keerata , ja lase oma neetud käed juba alla , " pomises sulle pikk politseinik . </s> </p>
<p> <s> " Mis toimub ? " küsisid sa uuesti ja võtsid oma passi . </s> </p>
<p> <s> " Siin lähedal , kaks kvartalit eemal , oli üleeile röövmõrv : üks vana daam tapeti , " seletas pikk politseinik . </s> <s> Sa ei näinud ta silmi . </s> <s> Ta vaatas maha . </s> <s> Ta päikeseprillid peegeldasid sulle vastu su siniseid laiu teksaseid ja kollaseid Cati saapaid . </s> </p>
<p> <s> " No ja seal nähti ühte puertoricolast , suur nagu sina , kiilakas , ja see sitt ümber suu , " viipas lühike politseinik su habemele . </s> <s> Sa kandsid siis habet . </s> <s> No more . </s> </p>
<p> <s> " OK , " ütlesid sa ja hakkasid edasi kõndima . </s> </p>
<p> <s> " Järgmise korrani , " hõikas lühem ment ja sulle tundus , et sa kuulsid , nagu lisanuks ta lõppu " perseauk " . </s> </p>
<p> <s> Niggad vaatasid sind tunnustavalt . </s> <s> Sa olid legaalne . </s> <s> Kuid sa olid pätt . </s> <s> Sa olid ära jalutanud . </s> <s> Sa tundsid , et oled pätt . </s> <s> Sa tundsid , et kuulud . </s> <s> Sa tundsid , et õlal veel kipitav verivärske tätoveering oli asja ette läinud . </s> <s> Sa jõudsid traataiani . </s> <s> Niggad naeratasid ja sirutasid oma käsi üle aia . </s> <s> Sa lõid nendega plaksu . </s> </p>
<p> <s> " Eh , mees , mis toimus ? " </s> </p>
<p> <s> " Jalutasid ära , mees ! " </s> </p>
<p> <s> " Sitt , mendid-värdjad ! " </s> </p>
<p> <s> " Ehh , pagana politsei , ei lase niggadel enam üldse elada . " </s> </p>
<p> <s> " Fuck them . " </s> </p>
<p> <s> " Fuck them . " </s> </p>
<p> <s> " Fuck punk police ! " </s> </p>
<p> <s> Mitte kunagi pole sa end uhkemana tundnud kui jalutades seda üht kvartalivahet . </s> </p>
<p> <s> Kuid mida teha nende poolakatega . </s> <s> Tungida neile kallale , karjudes , et sa pole valge ? </s> <s> Sa ju oled . </s> <s> Tungida neile kallale , karjudes , et sa pole valge neeger ? </s> <s> Sa ju oled . </s> <s> Tungida neile kallale selle eest , et nad ütlesid sulle neeger ? </s> <s> Sa ju pole neeger ! </s> <s> Või siis et oled , aga ei ole . </s> <s> Selline vilkuv neegriks olemine on kõige raskem . </s> <s> Siis kui sind on vaja solvata , siis oled sa neeger . </s> <s> Ja kui sind on vaja solvata , siis oled sa valge . </s> <s> Kuid samas sa ei saa midagi teha , sest sa ei ole . </s> <s> Ei üks ega teine . </s> <s> Ning kui sa näed , et keegi kuulub kuhugi a priori , kuna ta on neeger , siis jääd sina mängust välja . </s> <s> Sest sa ei ole . </s> <s> Kuigi oled . </s> <s> Valge neeger . </s> <s> Ja suurim kompliment sulle on , kui nigga ütleb sulle nigga . </s> <s> Imelik , kas pole ? </s> </p>
<p> <s> Sa lihtsalt jalutad edasi , sest sa ei tea , kas sa peaksid uhkuse alla suruma või uhke olema . </s> <s> Sa jalutad ja mõtled oma unenäost . </s> <s> Siis , tundes , et see on nagu truudusemurdmine , kui sa liiga palju selle unenäo , selle tüdruku peale mõtled , hakkad sa mõtlema Mirjamist . </s> <s> Ja korraga tundub sulle , et sa saad aru , et sa ikkagi armastad . </s> <s> Ja sa saad aru , et sa ei taha kirjutada mingit " Czar Saltaan II with the vengeance " . </s> </p></div2><div2 type="alaosa"><head> 4 . </head>
<p> <s> Teist korda seisid sa relvatoru ees Egiptuses . </s> <s> See juhtus 9 kuud peale sinu esimest New Yorkis käiku . </s> <s> Kalašnikovi automaadi toru tonksas vastu su kõhtu , sa tõmbusid pingule , kuumus , mis alles hetk tagasi oli tundunud talumatu , tekitas korraks külmavärinaid , mida automaadihoidja kindlasti hirmuks pidas , sa vaatasid endast pea jagu lühema araablase tumedatesse silmadesse ja ta kordas : " Jäta naine siia . " </s> <s> Ja ta pilgutas sulle silma . </s> <s> Su silmad pilkusid korraks . </s> <s> Vaheldumisi . </s> </p>
<p> <s> Sa olid kuulnud lugusid , kuidas inimestel surmahetkel kogu möödunud elu silme eest läbi jookseb . </s> <s> Mitmel korral , kui olukord on sulle eluohtlik tundunud , oled sa mõttes end mugavamalt vaatama seadnud , kuid mingit ringvaadet " Claude Chevalier' elu ja tegemised " pole kunagi järgnenud . </s> </p>
<p> <s> Kuid Kairos , seistes suure muuseumi peasissekäigu ees , suu kuumusest kuiv , päike tagumas lagipähe ja automaat takistamas hingamist , said sa järsku aru , kuidas see niimoodi on läinud , et sa praegu siin just sellises olukorras oled . </s> <s> See teadmine rullus lahti kohutava kiirusega , ühe hetke jooksul said sa aru , et tõepoolest sa peadki surema , sest juba lapsepõlves , tõepoolest varases lapsepõlves , siis kui sul olid suured pruunid silmad , kutsuti sind väikeseks juudi-vanameheks , tõepoolest , sel automaati hoidval mehel ei ole see teadmata , muidugi , sa nägid seda ta silmadest , ning lisaks nägi ta neid sinu sugulasi , keda sina küll kunagi näinud ei ole , kuid kes olevat juudid ; ning sa said aru , et sinu lapsehoidja , vana ja kortsus naine , tädi Elly , kes jäi sind vahel õhtuhämaruses vaatama , lihtsalt pika pilguga silmitsema , et siis omaette pomiseda : " Ilus poiss oled , Claude , väga ilus poiss " , tekitas sinus tunde , et sa oled väga kõrgest soost , tõepoolest , prints kindlasti , ja kuidas see lihtne lause pani sind end peeglist uurima , kuidas see pani sind inimesi uurima , ilu otsima ; ning kuidas sa natuke vanemaks saades oma sugulaste juures maal , Venemaa piiri ääres , varasuvel Tšehhovit lugedes kujutlesid , et sa oled oma maamõisas , ning otsisid pidevalt pilguga noori kaunitare , kes aga ei tulnud ega tulnud , ja kuidas sellest sai alguse sinu iluihalus , kuidas sa nõudsid puhtaid riideid , kuidas sa põlgasid tööd , kuidas sa imetlesid neid fotosid endast , kus sul olid valged kätised ja kus sa nägid välja nagu noor musketär ; ja seistes automaaditoru ees Egiptuses teadsid sa , et see neetud araablane ei pea su suuremast kasvust midagi , ta ei pea ka sellest midagi , et sa oled parem kakleja , ta ei hooli üldse sellest , mida sina enda kohta arvad , nagu ka ei hoolinud need Leningradi vanamutid , just need Leningradi vanamutid , keda sa nägid , kui sa oma piiriäärsete sugulastega Leningradi turul kaasas käisid , et aidata neil müüa kartulit ; " Kas rassõptšatõi ? " küsisid kõik vene vanamutid ja vanad daamid , ja siis sa pidid , kaheteistaastasena , nende vanade naiste silmist lugema , kas nad tahavad muredat või ei , ja sa pakkusid umbes , alati , alati olid nad vastusega rahul , algul olid sa üllatunud , kuid natuke hiljem mitte , sest peale ostu jäid nad peaaegu alati sind tädi Elly pilguga vaatama , ning siis , pärast hetkelist mõtlemist surusid nad sulle pihku Lenini pildiga rublase , sosistades : " Võta , ilus tüdruk , võta ! " , ja kuidas sa algul protesteerisid , ei , mitte raha , vaid tüdrukuks pidamise vastu , kuni selle korrani , kui üks mutt sult raha tagasi võttis , ja kuidas sa siis vaikisid , naeratasid , teesklesid tüdrukuks olemist , salaja , sugulased olid kaugemal , ja kuidas sa õhtuti neid rublaseid vaatasid , ja kuidas sa üha hooletumalt vastasid " rassõptšatõi " , vaatamata enam muttide poolegi , ning kuidas raha ikkagi tuli ; ja nüüd see araablane , see õnnetu vaatab sind ja otsustab , et ta teab sust piisavalt , et sind alla andma panna , sa ei hinga , sa ei julge pilku ta silmadelt keerata , sa ei saa vaadata , kas ta sõrm on päästikul , ja sa tead , et löömisest ei oleks kasu , tõepoolest , sa ei ole väga hea poksija , kuid midagi sa ju oskad , sa hakkasid poksima koolis , kergelt , sõpradega , sest sa sattusid elama kohas , kus olid ümberringi suured vene poisid , kellega sa tahtsid hirmsat moodi sõber olla , aga nad ei teadnud seda , ja kuna nemad sinuga sõbrad ei tahtnud olla , siis nad ka ei olnud ; ja sulle tundub praegu oma koolipõlve peale tagasi vaadates , et seal ei olnud ühtegi sellist kaunitari , kes oleks sulle tõepoolest tõsiselt meeldinud , alati , oh ! , alati pidid sa ise mõtlema liiga palju juurde , liiga palju , kuidas sa aastaid otsisid , otsisid , kuni leidsid selle kaunitari , selle jumalanna , kes seisab praegu siin sinu kõrval , Egiptuse kuumas päikeses , ja naeratab ; alles hetk , silmapilk tagasi puudutas automaat sinu kõhtu , kõik on staatiline , miski pole muutunud , inimesed seisavad tänaval , ja imelik , kõik hoiavad kätt üleval ja kõigil on midagi käes , kas mapp , kott , paber , ajaleht , ükskõik mis , ning sellega varjatakse päikest , kõigil on käsi püsti , ja kaunitar su kõrval on just keeramas pead selle automaadiga araablase poole , sa ei hinga , sa vaatad araablast ja mõtled , et kas sellest oli vähe , et sa võtsid oma suure kullast õigeusu risti kaelast ära , kas ta sellele vaatamata näeb , et teid on just värskelt , vähem kui kolm nädalat tagasi laulatatud Kiievi vanimas puukirikus , kas ta näeb teie suuri , kümne briljandiga laulatussõrmuseid , kas ta näeb , et sa oled ristitud , kas ta ongi siin sinu vaenlane , kas pole ta mitte hoopis alustamas džihaadi , mille esimene ja rumal ohver sa lihtsalt satud olema , sa mõtled , et juhul kui , juhul kui sa isegi jõuaksid automaadi eemale lüüa , kindlasti paremale , muidugi paremale , sest vasakul seisab see kaunitar , kes on muuseas juudi verd , isegi automaati eemale lüües ei õnnestuks sul midagi teha , sest see araablane näeb , jah , sa saad aru , et see araablane näeb , et mõeldes abielust ja lastest , oled sa planeerinud Iisraeli kolimist , ta näeb seda , et sa oled mõelnud , et see abielu on selline , millest sa tahad lapsi saada , sest juudi ja slaavi kultuur koos peaks olema lapsele parim kingitus , ja see araablane näeb , ta tõepoolest näeb nii sügavale , et ta märkab , et sa muretsed , jah , muretsed , sest sind on juba kord varem laulatatud , tõepoolest , see oli luteri kirikus , millest sa midagi ei pidanud ei siis ega nüüd , kuid kuidas see sulle korraks , hetkeks meelde tuli , kui te seisite , kroonid pea kohal , nagu tsaar ja tsaarinna , ja koor hüüdis : " Issand , heida armu , Issand , heida armu , Issand , heida armu ! " ja sa mõtlesid : Issand , heida armu , sest siin ma tulen , ja te panite teineteisele sõrmused , õnnistatud sõrmused sõrme ja suudlesite ; ja sa mõtled , et kas see neetud araablane arvab tõepoolest , et sa loobud võitluseta oma unelmast , oma tsaarinnast , sellest ilujumalannast , ei , neetud ! , see araablane ei arva seda , ta on lihtsalt selleks valmis , ta silmades on selgelt näha , et ta on kõigeks valmis , sest tal ei ole kaotada midagi , ta on selle suure muuseumi valvur , ta saab valetada , et sa tungisid talle kallale , ja kui sa oled surnud , siis oled sa igal juhul oma unelmast ilma , ja juhul , hüpoteetilisel juhul , et kui sul ka õnnestub talt automaat kätte saada , siis sa pead tapma tema ja veel need viis valvurit , kellel kõigil on ka automaadid , ja see tundub juba väga vähe tõenäoline , et sa nad kõik ära suudad tappa , ja kui ka suudad , siis mida edasi ? – sul ei ole mitte mingit ratsionaalset selgitust neile tapatalgutele ja sa lähed vangi ning sulle mõistetakse surmanuhtlus , ja ikkagi oled sa oma kaunitarist ilma , ning juhul kui sa automaadi ära rebid , valvurit tapmata , siis tapavad su teised valvurid , kohe , silma pilgutamata , ning kui sa ei jõua automaati kätte saada , siis sured sa , koer , kohe , aga valvur , tema on omal maal , ta tappis kristlase , big deal , ta läheb vangi , ta on oma kodumaal , oma rahva keskel , tuleb välja , ta on niikuinii võitja ja ta vaatab sulle otsa ja ütleb : " Jäta naine siia . " </s> <s> Ja ta pilgutab sulle silma . </s> <s> Su silmad pilguvad . </s> <s> Vaheldumisi . </s> <s> Katerina keerab pead , vaatab meest ja automaati ja teeb kõike korraga : ta paneb sulle käe õlale , nihkub sulle lähemale , paneb vasaku käe hellalt automaadile , silitab õrnalt selle kuumavat rauda , vaatab araablasele sügavalt silma ja küsib naeratades : " Kas see on päris automaat ? " </s> <s> Araablane vaatab teda , aeg peatub hetkeks , teiseks hetkeks , siis ta naeratab , ja tõstest automaaditoru taeva poole , ütleb : " Päris , päris . " </s> <s> Ja naerab . </s> </p></div2><div2 type="alaosa"><head> 5 . </head>
<p> <s> Sa vajad raha , sa vajad tõepoolest raha , just raha vajad sa tõeliselt . </s> <s> Raha . </s> <s> Mitte asju , mida saab millegi vastu vahetada , vaid raha . </s> <s> Sa vajad neid sedeleid , neid rohelisi sedeleid , mida kutsutakse küll roheselgadeks , küll surnud presidentideks , küll baksideks , küll milleks iganes . </s> <s> Just neid sedeleid on sul vaja . </s> <s> Palju , nii et saaks rulli keerata . </s> <s> Oo , kui rumal sa oled olnud , sa oled arvanud , et sul on tegelikult vaja vaid asju , mida raha eest saab ! </s> <s> Eksitus , sul on vaja raha , raha ennast , krabisevat , vana ja kulunut , uut . </s> <s> Värsket ja lõhnavat , igasugust ! </s> <s> Sul on vaja raha ! </s> </p>
<p> <s> Kui sul on raha , siis saad sa elada väga kokkuhoidlikult , tõepoolest , kui sul on raha , siis ei pea sa üldse kulutama , sa võid päeva nii mööda saata , et sa ei kuluta sentigi . </s> <s> Kuid kui sul raha üldse ei ole , kulub teda kogu aeg väga palju . </s> <s> Palju rohkem , kui sul on . </s> <s> Seepärast , et mitte kulutada , on sul vaja raha . </s> <s> Rohkem raha . </s> <s> Mitte väga palju , aga palju igal juhul . </s> <s> New Yorki loterii loosimiseni on jälle ainult kaks päeva . </s> <s> Oh ! mõtled sa . </s> <s> Võidaks mina või võidaks Henry . </s> <s> 18 miljonit dollarit ! </s> <s> Nii , võidaks mina , mõtled sa . </s> <s> Mida siis teha ? </s> <s> Esiteks muidugi annaks kolmandiku rahast perekonnale , muidugi , sa oled ju hea inimene , palju parem , kui kõik arvavad , aga sul pole lihtsalt seda 18 miljonit dollarit , millega seda tõestada . </s> <s> Siis ülejäänu teeks pooleks Henryga , muidugi , tänu temale oledki sa siin . </s> <s> Ja tänu siinolemisele ongi sul võimalik võita . </s> <s> Siis oma allesjäänud poolest annaks ühe neljandiku sellele ülikoolile , kus sa õppisid , just , annaks oma õppetoolile , saagu see võimsaimaks omataoliste hulgas . </s> <s> Nii , ülejäänud rahast annaks poole Katerinale ja poole jätkas endale . </s> </p>
<p> <s> Kui oleks nii palju raha , võiks ju Katerina siia kutsuda , siia , New Yorki , ta tuleks , vaatamata ... vaatamata kõigele ... või kuhu iganes ... või võiks hoopis Mirjamiga , jah , Mirjamiga kuhugi kaugele ära sõita , esimest korda , kahekesi koos ... </s> <s> Sul jääb hing tundeliigutusest kinni , sa kujutad ette , kuidas sa kahe päeva pärast tõepoolest võidad loteriil , kuidas sul on tõepoolest raha , lõpmatuseni raha ! </s> <s> Sa tahaks sellest juba praegu teatada , teatada kõigile , kuid korraks haarab sind mure ja rahutus , sa ei mäleta , kuhu sa pileti panid , tõepoolest , taskutes seda ei ole ; kuid siis meenub sulle , et sa panid pileti sinna , kuhu tavaliselt ikka – " Tsaar Saltaani " vahele . </s> </p>
<p> <s> Kui sul raha ei ole , tunned sa enda nagu Puškin asumisel . </s> <s> Vaesena , hüljatuna . </s> <s> Ei , sa tunned , et sa oledki Puškin . </s> <s> Sa tunned , et sa oledki asumisel . </s> <s> Sa kirjutad välja lõike raamatust " Pushkin on Literature " . </s> <s> See on su lemmikraamat . </s> <s> Sa tunned , et sa tunned kõike sama mida Puškin ! </s> </p>
<p> <s> Su lemmikud on Puškini kirjad vennale . </s> <s> " Saada mulle raha , ja veini , veini , veini , veini ja rummi ( 7 pudelit ! ) , " kirjutas Puškin . </s> <s> Sina helistad õele . </s> <s> Saada mulle raha ! </s> <s> Sa ootad Puškini sünnipäeva Carnegie Hallis . </s> <s> Kellega sinna minna ? </s> </p>
<p> <s> Sa jalutad edasi ja kujutled Katerinat New Yorkis . </s> <s> Helen oli sulle mitu korda peale käinud , et sa Katerina New Yorki kutsuksid , kuid sa ei saanud seda teha . </s> <s> Esiteks olid sa Katerinale nädal aega tagasi esimest korda peale Tais lahkuminekut helistanud . </s> <s> Ja ta ütles , et ta ei saa rääkida , sest ta on koos oma elukaaslasega . </s> <s> Sa olid toru hargile pannud . </s> <s> Kuid enne toru hargile panemist olid sa ikkagi ühe küsimuse esitanud . </s> </p>
<p> <s> " Katerina , Katerina , kas sa oled ikka sama ilus ? " </s> </p>
<p> <s> " Claude , palju ilusam , " oli ta naernud . </s> <s> Ja alles siis olid sa toru hargile pannud . </s> <s> Sa olid kindel , et ta rääkis tõtt . </s> </p>
<p> <s> Ja sa olid istunud , istunud , istunud ja siis kirjutanud kõige ilusama kirja , tõepoolest kõige ilusama kirja , mida sa kunagi oled kirjutanud . </s> <s> Mirjam ! </s> <s> Sa tõepoolest tundsid , kuidas sa tõeliselt armastad teda . </s> </p>
<p> <s> Teine põhjus , miks sa ei tahtnud , et Katerina tuleks New Yorki , oli palju lihtsam . </s> <s> Sul oli tunne , et Helenil on üksinda igav seal stripibaaris tööl käia ning et ta tahaks endale meelsasti paarilist , sõbrannat . </s> <s> Sa juba kujutlesid , kuidas Helen räägib : " Oh , strip , see pole midagi ! </s> <s> Pappi tuleb normaalselt , vaata , vaata kui palju raha , ja see on tõesti kunst , mitte muidugi just ballett , mitte " Luikede järv " , kuid tantsimine igal juhul , pluss raha , tõepoolest , väga palju raha ! " </s> <s> Selline oli su kahtlus , kuid see kahtlus oli jube ja hiiliv . </s> <s> Sa otsustasid , et teed kõik , et Katerinat ja Helenit lahus hoida . </s> <s> Sa tundsid , et pead seda inglit maailma õuduste eest kaitsma . </s> <s> Vot nii mõtlesid sa . </s> </p>
<p> <s> Sa jalutad Brooklynis mööda Greenpointi Broadwayd , sa isegi ei vaata Manhattani poole , sa vaatad tänaval poode , kus müüakse 1 dollari eest riideid , poode , kus kõik asjad maksvat ainult 99 senti , poode , kus müüakse liha , poode , kus müüakse fotoaparaate , poode , kus müüakse kingi . </s> <s> Ja selle poe uksel on silt : " Otsitakse : müügiabilised ! </s> <s> Küsi seest . " </s> <s> Sa vaatad poodi , kahte suurt vitriini , loendamatul hulgal kingi , ning astud sisse . </s> <s> Sa proovid suu natuke lahti ajada , naeratad totakalt , ajad kõhu natuke ette ja viskad poodi astudes käe püsti : " Hi ! " </s> <s> Leti taga seisev umbes 40-aastane sile ja suurte silmadega blond naine vaatab sind pika pilguga . </s> </p>
<p> <s> " Hi , söör , " ütleb ta viimaks . </s> </p>
<p> <s> " Ma tahaksin pakkuda end assistendiks ! " teatad sa rõõmsalt letile nõjatudes ja naeratades . </s> <s> Oh ! </s> <s> Naine on vähemalt kuuskümmend , märkad sa ta käsi vaadates . </s> </p>
<p> <s> " Jah ? </s> <s> Ma ei tea ... " pomiseb naine , " me ... ma ... manageri pole kohal , saaksin ma järsku telefoninumbri ? " </s> </p>
<p> <s> Sa võtad letilt pastaka ja küsid : " Kuhu kirjutada , ma'am ? " </s> </p>
<p> <s> Naine ulatab sulle kollase post-it lipiku . </s> <s> Sa kirjutad numbri . </s> </p>
<p> <s> " Ärge teie meile helistage , " ütleb naine sulle hüvastijätuks , " me helistame teile ise ... " </s> </p>
<p> <s> Sa tead juba uksest väljudes , et nad ei helista sulle kunagi . </s> <s> Al Bundy sugused mehed saavad ainult Ameerika unelmates kingamüüjateks . </s> <s> Ja sa mõtled , et pole ühtegi asja , mida sa teha oskaks , ja sa mõtled Henryst , ning vaikselt kodu poole jalutades tuleb sulle meelde Argon . </s> </p></div2><div2 type="alaosa"><head> 6 . </head>
<p> <s> " ... ja roheliste silmadega põhjamaalased tulevad , tulevad vaikselt tasase maa soodest , üle Atlandi ookeani , vaikselt , nad tulevad öösel nagu udu , ja märkamatult kõigile on need dollariroheliste silmadega mehed reserveerinud igaveseks parimad lauad parimates restoranides , nad on võtnud ära ilusaimad naised , neil on kalleimad autod , neil on parima vaatega penthouse'id , ning kogu New York märkab võpatades – pole asja , mida need roheliste silmadega põhjamaalased ei kontrolliks ! " </s> </p>
<p> <s> Sulle meenub , kuidas Argon oli seda juttu esitanud , ja sa naerad veel ühe korra . </s> <s> Siis olite te sellest baarist lahkunud . </s> <s> Argoniga oli hea olnud . </s> <s> Sa olid elanud juba mitmeid kuid korteris , kus oli tema , nagu ta ise ütles , " crash landing zone " , üks tuba , juhuks kui ta oma pruudiga tülli peaks minema . </s> <s> Kuid te ei olnud kohtunud . </s> <s> Ta oli küll vahel käinud , kuid sina olid sel ajal jalutamas olnud . </s> </p>
<p> <s> Sa jalutad , õllepudel käes , kodu poole . </s> <s> Pudel on paberkotis . </s> <s> Käes on sul veel kilekott viie õllega . </s> <s> Sa naerad veel roheliste silmade jutu peale . </s> <s> Sulle see meeldis . </s> <s> Baar oli olnud muidugi jube Brooklyni urgas . </s> <s> Seinal rippus väsinud ja suur telekas , kust valelike nägudega mehed ja naised kõiki baarikülalisi üllatada püüdsid . </s> <s> Kõik vaatasid kuulekalt telekat . </s> <s> Leti taga lösutas suur rippuva tagumiku ja pundunud käte ning valgete tupeeritud juustega kole ja ärajoonud baaridaam , kellel oli õnneks juba jõudnud ajukahjustus tekkida . </s> <s> Tema ei pööranud telekalt pilku isegi siis , kui ta teile järjekordset jooki valas . </s> <s> Teil oli lõbus ja üha lõbusamaks läks . </s> <s> Te olite joonud vähemalt 8 vodka tonicut . </s> <s> Kuid raha oli ta võtnud kolme eest . </s> <s> Lisaks oli üks drink maksnud ainult 2.50. </s> <s> Argon tegi kõik välja . </s> <s> Ta oskas seda nii , et sul ei olnud paha . </s> <s> Sa naersid . </s> <s> Sa olid Argoniga kohtumist natuke kartnud . </s> <s> Sa olid tast kuulnud vähemalt sama palju kui tema sinust . </s> <s> Ainult head , seda küll . </s> <s> Kuid ikkagi . </s> <s> Kuid Argon oli lõbus . </s> <s> Ja sa said teada , et need kapi otsas olevad suured molekulaarbioloogia ja neuroloogia raamatud on tema omad . </s> <s> Molekulaarbioloogia on ta salaarmastus . </s> <s> Ta hobi . </s> <s> Ta unelm . </s> <s> Õige unelm , olid sa mõelnud . </s> <s> Väärikas . </s> <s> New York . </s> </p>
<p> <s> " Sind ei tohi siia Brooklyni hullude vanameeste ja tigedate poolakate vahele surema jätta , " hüüab Argon sulle selja tagant . </s> <s> Ta oli jäänud delisse Jimiga võitlema . </s> <s> Sind oli täna Jim kohutavalt naerma ajanud , sest sa olid kujutlenud kungfu filmi , kus üks vanamees õpetab noortele vanamehe võitlusstiili , see tähendab kätega vehkimist , suvaliste asjade suvalisse kohta loopimist , koperdamist ja silmade punnitamist . </s> <s> Sa olid tükk aega itsitanud ning kartusest vanainimest solvata lõpuks poest varem välja astunud . </s> </p>
<p> <s> Sa naerad : " Hei , ma kirjutan praegu . " </s> </p>
<p> <s> " Kirjuta , see on väga hea , ma tõlgin , kui vaja , kuid sotsialiseeruma peab ikkagi ! </s> <s> Või jätkub sulle Jimist , söör , kuidas , söör , sigaretid on kotis , söör ! " </s> </p>
<p> <s> Sa naerad . </s> <s> Te olete mõlemad purjus . </s> </p>
<p> <s> Koridoris on uus lõhn , mingi hõrk aroom hõljub seal tavalise toiduhaisu asemel , sa märkad seda korraks , kuid võtit otsides unustad täielikult . </s> </p>
<p> <s> Tüdruk on imeilusas pikas punases kleidis , või ürbis , ta tõmmu nägu on naeru täis , ta sädistab midagi kiiremini , kui sa jälgida jõuad , ja juba ta naerab jälle , su näole ilmub naeratus , ta silmad välguvad ja sähvivad nagu väike pikne , ta sirutab käed ette , sa hakkad taipama : Argon seisab sinu selja taga ; ta on sust muuseas kõvasti pikem , ta paneb sulle käe õlale ja ütleb tüdrukule : " Saa tuttavaks , meie põhjamaa salarelv , kogu Euroopa juhtiv intellektuaal , kirjanik , kelle sisenedes Dostojevski , Proust , Joyce ja Marquez püsti hüppavad ja kummarduvad , minu ammune tuttav kuulduste järgi , nüüdne lähedane sõber ning võitluskaaslane : Claude Chevalier ! " </s> </p>
<p> <s> " Ja see on Ayesha , minu materialiseerunud unelm , ta on Pakistani pärl , veel filmimata " Star Wars'i " preview , kes tuli mul röövida , riskides hävitada rahu planeedil Maa . </s> <s> Pakistani aristokraadid , need rikkaimad perekonnad meie planeedil , ähvardasid isegi tuumarelvaga , kuid roheliste silmadega ja soodest pärit raudmeeste armastust ei suuda väärata miski . " </s> </p>
<p> <s> Sa kallistad Ayeshat , sul on kohutavalt lõbus . </s> <s> Te räägite kõigest , kõik on üha lõbusam , te istute elutoa põrandal , joote õlut , veel ja veel ! </s> <s> Bachi Brandenburgi kontserdid kõlavad taevalikult . </s> <s> Sõbrad ! </s> </p>
<p> <s> " Mida sa tunned ? " küsib sult Ayesha järsku . </s> <s> " Mis tunne sul on , kui sa Bachi kuulad ? " </s> </p>
<p> <s> " See on kõige lähedasem tunne lendamisele , " ütled sa ning jääd siis hetkeks mõttesse . </s> <s> Sa saad aru , et sa oled öelnud tõtt . </s> <s> Muidugi ei kehti see kogu Bachi loomingu kohta , kuid kolmas Brandenburgi kontsert paneb sind tundma just nii . </s> <s> Vähemalt täna õhtul . </s> </p>
<p> <s> " Mul on ka nii , " naerab Ayesha . </s> </p>
<p> <s> " Shiraz , " hüüab Argon . </s> </p>
<p> <s> " Mida ? " küsite te Ayeshaga kooris . </s> </p>
<p> <s> " Ma pean sulle tutvustama Shirazi , ta on juudi kaunitar , modell , ja ka tema kirjutab ! " naerab Argon . </s> </p>
<p> <s> Sa ei saa midagi aru . </s> </p>
<p> <s> Õlut on veel , nalja on veel , muusikat on veel . </s> <s> Ta jääte kõik üha rohkem purju ning sul on tunne , et sellist õhtut pole sul olnud juba aastaid . </s> <s> Sind teeb kurvaks ainult mõte , et Mirjamit ei ole sinuga . </s> <s> Sa vaatad Argonit ja Ayeshat . </s> <s> Kus on Mirjam ? </s> <s> Sa jood veel . </s> </p>
<p> <s> " Või ei viitsigi täna linna minna ? " küsib Argon Ayeshalt . </s> <s> Linna ! </s> <s> Linna ! </s> <s> Muidugi , Brooklyn on provints ! </s> <s> Andke meile Manhattan ! </s> <s> Ja järgmiseks Berliin . </s> <s> Kuid Argon ja Ayesha istuvad siiski takso peale . </s> </p>
<p> <s> Argon kerib akna alla ja ütleb naeratades : " Ja ära unusta : roheliste silmadega põhjamaalased tulevad , tulevad vaikselt tasase maa soodest , üle Atlandi ookeani , vaikselt , nad tulevad öösel nagu udu ... " </s> </p>
<p> <s> Sa lehvitad ja takso sõidab ära . </s> </p>
<p> <s> Sa istud trepile ega mõista , kuidas on nii , et sul on tunne , nagu sa tunneks inimest juba igiammu , kui sa tegelikult tunned teda alles mõne tunni . </s> <s> Sa süütad sigareti ja vaatad öist taevast . </s> <s> Lennukit aga ei tule . </s> <s> Sa kirjutad nüüd igal õhtul ja päeval ja hommikul ja õhtul . </s> <s> Sinu viimane telekava filmikommentaar lükati tagasi , sest sa olid kõigile , alates Van Damme'ist ja Ed Woodist ning lõpetades " Boldi &amp; Beautifuli " ja " Marsi rünnakuga " , andnud viis punkti . </s> <s> Eriti olid sa kõiki filme kiitnud seoses tugeva armastuselemendiga . </s> <s> Kuid sul oli ükskõik . </s> <s> Ja tegelikult olid sa isegi meelitatud , sest sa olid neid kommentaare kirjutades kogu aeg kahtlustanud , et tegelikult neid keegi ei loegi . </s> </p>
<p> <s> Sa lähed tuppa ja istud laua taha . </s> <s> Kedagi ei ole kodus . </s> <s> Sa ei taha üksinda olla . </s> <s> Sa tahad , et Mirjam oleks sinuga . </s> <s> Sa pead ta siia tooma . </s> <s> Mirjam , siit tuleb uus peatükk ja kogu minu armastus ! </s> <s> See on romaan , mõtled sa . </s> </p></div2><div2 type="alaosa"><head> 7 . </head>
<p> <s> Oo ! </s> <s> Sa oled Manhattanil . </s> <s> Kuid mitte selle peale ei hüüa sa mõttes " Oo ! " . </s> <s> Sa tahad tagasi . </s> <s> Sa tahad tagasi Brooklyni , sa tahad tagasi Greenpointi , sa tahad tagasi Sutton St-le , sa tahad tagasi sellesse rongkorterisse , sa tahad tagasi oma laua taha , sa tahad tagasi arvuti taha , sa tahad kirjutada ! </s> <s> Sa tahad jätkata k õ i g e kirjapanemist . </s> <s> Sa tahad jätkata sealt , kus sa eile õhtul pooleli jäid , sa tahad kirja panna kõik , algusest peale , sellest esimesest hetkest peale , kui sa Mirjamit kohtasid . </s> <s> Oo ! hüüad sa mõttes . </s> <s> Sind ei huvita Manhattan . </s> <s> Sa tahad koju . </s> <s> Nüüd . </s> <s> Kuid sa ei saa . </s> <s> Sa tahad kirjutada maailma ilusaimat armastusromaani . </s> <s> " Mu ingel ! " </s> <s> Kuid sa ei saa ! </s> <s> Sa tahad segada tõtt ja fantaasiat ja siis selle kokteili Mirjamile saata , " From NYC , with Love " , kuid sa ei saa ! </s> </p>
<p> <s> " Fool , fool ! " karjub roolis istuv Raul . </s> <s> Sa vaatad teda . </s> <s> Ta kannab korrektset ülikonda , ta meenutab mingil määral John Travoltat , tal on väga kõva hääl , ning sa ei saa aru , miks ta bensiinijaama töötajale loll karjub . </s> </p>
<p> <s> Sinistes tunkedes kutt vahib teie autot juba tigedalt . </s> <s> Sa üritad keskenduda . </s> </p>
<p> <s> " Fool , fool , please , " karjub John , või see tähendab siis et Raul . </s> <s> Sa taipad ! </s> <s> Sa küünitad üle Rauli ja karjud aknast välja : " Full , full ! " </s> </p>
<p> <s> " Ahjaa , " ütleb Raul , " full , full , please ! " </s> </p>
<p> <s> Tunkedes kutt mõtleb hetkeks , sa naeratad vabandavalt ja pööritad silmi , ning kutt muigab ja asub teie Chevy bussi bensupaagi korki lahti keerama . </s> </p>
<p> <s> Raul naerab . </s> <s> Kõva häälega . </s> </p>
<p> <s> Hommikul oli Helen sulle öelnud : " Täna on üürimaksmise päev . </s> <s> Siin on see , mis Henry andis , see on siis tema ja Argoni eest , Cathyl muidugi raha ei ole , kurat , ta võiks mingi töö otsida , mind ei huvita enam , tulgu tantsima , kui muud ei oska . </s> <s> Ja minu raha saad sa päeval linnas . " </s> </p>
<p> <s> " Kuidas ? " küsisid sa , kujutamata ette , kuidas sa linna saad , ilma et peaksid üürirahast vähemalt 3 dollarit ära raiskama . </s> </p>
<p> <s> " Raul tuleb täna siia , ta viib mu tööle , siis sõidad taga natuke ringi . </s> <s> Siis tuled kell 6 klubisse ja ma annan sulle raha , " oli öelnud Helen , ja siis oligi helisenud uksekell . </s> <s> Sa hüppasid kiiresti riietesse . </s> </p>
<p> <s> " See Raul on muidu lahe tüüp , ma sain taga klubis tuttavaks , aga tal raisal on nii kõva hääl , et mul hakkab pea sitaks valutama , kui ma teda üle poole tunni kuulan , " oli Helen veel öelnud ning , avanud ukse , teatas ta ukse taga seisvale naeratavale mehele : " Ole vait ! </s> <s> Raul , ma hoiatan , ole vait ! </s> <s> Manhattanile on vähemalt 45 minti sõitu . </s> <s> Poole tee peal võid rääkima hakata , muidu on mul kogu päev putsis ! " </s> </p>
<p> <s> Raul oli seepeale tõesti valju , kuid sügava ja sugugi mitte ebameeldiva häälega naernud , ning Helen oli käed kõrvadel surunud . </s> </p>
<p> <s> Kui Helen oli klubi ees maha läinud , ronisid sa esipingile ning Raul hakkas rääkima : " Mul on jube hääl , ma tean seda . </s> <s> Helen on öelnud , et tal hakkab pea valutama , täitsa võib olla . " </s> </p>
<p> <s> Bensiinijaama kutt võtab Rauli käest raha ja ütleb : " Fool , fool . " </s> <s> Ja naerab . </s> </p>
<p> <s> " Ma ei oska inglise keelt ühtegi sõna , kuigi ma olen siin juba neli aastat elanud , " selgitab Raul tanklast välja keerates . </s> </p>
<p> <s> Edasine on tõeline hiina piin . </s> <s> Sa tahad kirjutada . </s> <s> Kuid satud Empire State Buildingusse . </s> <s> Koos mitme tuhande jaapanlasega . </s> <s> Mul e i ole raha , protesteerid sa . </s> <s> Raul ainult naeratab ja ostab žestide keeles rääkides kaks piletit . </s> <s> Maja on nii kõrge , et ühe liftiga tippu ei saa . </s> <s> Kusagil keskel tuleb ümber istuda . </s> <s> Kõik on higine ja ülerahvastatud . </s> <s> Viimane korrus on eriti nõme . </s> <s> Üldse , märkad sa , lähevad korrused üha madalamaks , mida kõrgemal te olete . </s> <s> Viimane korrus on labane . </s> <s> Sa mõtled , et kui sult kunagi küsitakse , siis ütled sa : " Võtke mõne ülikooli ühiselamu trepikoda , tehke see natuke suuremaks , pange linoleum plekkliistudega põrandale ja laske pool Tokyot korraga peale , siis saate aru , mis on Empire State Building . " </s> <s> Te lähete välja , kuid kõrgus ei avalda sulle mingit muljet . </s> <s> Lennuk , mis oli sind New Yorki toonud , oli teinud ilusa kaare selle hoone lähedal . </s> <s> Siis oli see võimas tundunud , kuid nüüd , mil sa olid näinud , kui kole see asi seest on , ei tundunud enam miski ilus . </s> <s> New York oli nagu New York ikka . </s> <s> Suur . </s> <s> Kuid ka seda olid sa lennukist paremini aru saanud . </s> <s> Siin Empire State Buildingu tipus oleval vaateplatvormil pead sa linna põrnitsema läbi raudvarbade . </s> <s> Nagu vangla . </s> <s> Kus on kotkas , kes mu päästaks ? mõtled sa . </s> <s> Protesti märgiks suitsetad sa kohutavalt lõõtsuva tuule käes ühe sigareti . </s> <s> Ja suitsetades teed sa endale mõeldes ringi ühe Puškini luuletuse esimese salmi viimase rea : " Kui Empire State Building ta . " </s> </p>
<p> <s> Alla jõudes ei olnud Raulil ideed lõppenud . </s> <s> Ta viis sind ühte saali . </s> <s> Te istusite toolidele . </s> <s> Inimesi tuli veel . </s> <s> Siis pandi kõigile mingi pehme turvatala ette , tuled kustusid ning seinale hakati näitama lendamist . </s> <s> Põrand kõikus . </s> <s> Jaapanlased huilgasid rõõmsalt . </s> <s> See oli Ameerika raudtee virtuaalne simulatsioon . </s> <s> Lend toimus sama maja ümber , kus te istusite . </s> <s> Iga Euroopa intellektuaal võiks kuulutada selle võltsuse tipuks ja simulatsioonide simulatsiooniks või milleks iganes , kuid juba kahe minuti pärast kilkasid sa vaimustusest , sest su keha tundis ja su silmad nägid ja sa uskusid . </s> <s> Ainus võimalus euroopalikuks intellektuaaliks jääda oleks olnud silmad kohe algul kinni pigistada . </s> </p>
<p> <s> Kuid sellega pole kultuuriprogramm lõppenud . </s> <s> Teel East Village'isse kuulad sa Rauli loengut sellest , et midagi tuleb siin teha , et raha saada . </s> <s> Sina peaksid Rauli arvates hakkama leiutama . </s> <s> Sul olevat ju nuppu . </s> <s> Sulle tuleb meelde , kuidas vanaema sinuga kord tänitas . </s> <s> Sa olid siis vaevu kakskümmend kaks . </s> </p>
<p> <s> " Mina ei saa aru , kuidas sa niimoodu saad , et sa tüüd ei tee , kust sa raha saad , ütle ! " </s> </p>
<p> <s> " Kui nuppu on , siis ikka saad , " olid sa jälgi seganud . </s> </p>
<p> <s> " Mina ei saa aru , " oli vanaema jätkanud , " mina küll raha niisama ei saa , mina olen pidanud kogu elu tüüd rabama . " </s> </p>
<p> <s> " Nojah , " oli seepeale vanaisa nurgast köhatanud , " aga sul pole ju nuppu ka . " </s> </p>
<p> <s> Vanaema oli panni pliidile pillanud . </s> <s> Ta vaatas meest , kellega ta viimased 45 aastat koos oli elanud , väga imeliku pilguga . </s> </p>
<p> <s> Sa vaatad Rauli . </s> <s> Ka tal tundub nuppu olevat . </s> <s> Kuid ta räägib sulle juba tõelistest nupumeestest . </s> <s> Näiteks olevat üks poiss siin saanud miljonäriks sellega , et leiutas kella alla käiva sahtli , mis käib hingega või vedruga , sa ei saa täpselt Rauli žestidest aru , kuidagi kella alt välja ja kus on ülimugav preservatiive hoida . </s> <s> East Village'is on puidutöökoda , kus töötab viis sinu rahvuskaaslast . </s> <s> See töökoda kuulub ühele mehele , kes on ka samalt maalt . </s> <s> Kuid ta on siin juba 40 aastat elanud . </s> <s> Aparaadid üürgavad , kolm noort kutti vahivad sind altkulmu nagu koerad , kelle konti teine koer vaatab , liimi ja laki hais paneb su pea ringi käima ja sa astud õue . </s> </p>
<p> <s> " Sa oskad inglise keelt ? " küsib sult järsku vaikne ja pehme hääl . </s> <s> Sa vaatad tagasi . </s> <s> See ongi omanik . </s> <s> Ta on umbes 60-aastane , aga võib-olla ka natuke vanem , hallide juustega , kuid ta on heas vormis ning ta kavalad silmad puurivad sind üle prillide . </s> </p>
<p> <s> " Oskan , muidugi , " naeratad sa . </s> </p>
<p> <s> " Neist keegi ei oska , " naeratab ta ja näitab pöidlaga ukse poole . </s> <s> Sa naerad . </s> <s> Raul on töökotta juttu rääkima jäänud . </s> <s> Sa mõtled , et tal võib ju tõeline suhtlemisvaegus olla . </s> </p>
<p> <s> " Pablo , " ütleb mees ja sirutab käe . </s> <s> Või ütles ta Pavlov ? </s> <s> Või Paavo ? </s> <s> Sa ei saa aru . </s> </p>
<p> <s> " Claude , " ütled sa ning raputad kätt . </s> </p>
<p> <s> Ta vaatab sind endiselt ning sul on tunne , et sa pead selgitama , et sa pead kõik selgeks tegema . </s> </p>
<p> <s> " Ma ... ma ei tulnud tööd otsima , ei , ma ... ma kirjutan , " ütled sa . </s> <s> Süütad sigareti . </s> </p>
<p> <s> " Kirjutad ? </s> <s> Jah , tead , siin lähedal elas kunagi ... " </s> <s> Ta ütleb ühe ammusurnud kirjaniku nime . </s> <s> Sa ei saa aru , kas ta pilkab või räägib tõsiselt , sa vaatad ta silmi , sa vaatad , kuidas ta sind vaatab , ja üks on kindel : ta silmad naeravad ja on targad , kuid sa ei suuda aru saada , kas ta naerab sinu üle või mitte . </s> <s> Ilmselt mõlemat korraga . </s> </p>
<p> <s> " Noh , eks hiljem näeme , " muigab ta ja läheb töökotta tagasi . </s> <s> Sa suitsetad veel ühe sigareti . </s> <s> Ja veel ühe . </s> <s> Sa vahid ringi , sa tahad koju , sa tahad kirjutada , sa tunned , et miski ei seo sind nende tüüpidega , kes seal puitu lihvivad , sa tahad koju , sa tahad Mirjami juurde . </s> </p>
<p> <s> Lõpuks tuleb Raul . </s> <s> Sa istud juba autos . </s> <s> Sa pead teada saama , et järgmisel nädalavahetusel on kohalikus rahvamajas kaasmaalaste kokkutulek . </s> <s> Seal olevat kümneid tüdrukuid , keda Raul on pannud , tahtnud või panemas . </s> <s> Tüdrukud on lapsehoidjad või vanurihooldajad ja sa kuuled veel , et kahel vuntsidega vanamehel , keda sa ei näinud , sest nad olid töökoja keldris , on dominikaani tüdrukud , üks 17 ja teine 19 , et need tüdrukud on kohe päris pruudid , vanamehed on üle neljakümne ja kogu aeg joogised , aga pruudid armastavad neid , ja sa kuuled veel , et kümneka eest saaks siit tänavalt ka kedagi võtta , ja bussi ongi Raul selleks ostnud , et siis hea taga pumbata , ja sa kuuled , et üldse ilma panemata läheb ikka mõistus segi , ja Raul vaatab sind , muidugi ! </s> <s> Sa oled kindel , et kõigi tema kriteeriumite järgi on sul mõistus ammu segi ja läheb üha rohkem segi , sest sa armastad Mirjamit , jah , kujutage ette , sa armastad teda , ja sa ei taha mingeid hoorasid , tõesti ei taha , sul pole vaja , ja sul pole vaja ka Rauliga seda arutada , sul pole vaja kellelegi Mirjamist rääkida , Mirjam on sinu ja sinuga , kogu aeg , kaasas , peas , hinges , südames , mida sul on vaja , on rahu , üksindus ja arvuti , üksindust on sul Mirjami armastamiseks vaja , imelik armastus , mõtled sa korraks , kuid sulle tuleb silme ette Mirjami naeratus ja sa ei mõtle sellest rohkem ; sa kuuled veel Pablost , et tal olla kunagi olnud teater või kino või ooper , sa ei saa aru , sest Raulgi ei ole kindel , ning et Pablo ( Pavlov ? ) olla kunagi joonud , aga siis lõpetanud , ja et New York on linn , kus tasuta juua saad lõpmatuseni , aga süüa pead ise hankima ; aga sa tahad kirjutada , kirjutada , kirjutada , sa ei taha isegi tänavaid vaadata , sa ei taha kedagi näha , sa ei taha ühtegi lugu kuulda , kuid inimesed räägivad oma lugusid ; sa mõistad oma sõpra , kes kurtis , et kui ta oli hakanud kirjutama , ilmus välja hulk inimesi , kes pidasid talle vajalikuks kõik oma pisikese elu lood ära rääkida ja nõudsid , et ta neist raamatusse kirjutaks , ja kuidas need inimesed siis solvusid , kui järgmises raamatus midagi ei olnud , ja kuidas teist tüüpi inimesed , Raul on mõlemat tüüpi inimene , ja kuidas teist tüüpi inimesed hakkasid rääkima oma ülihuvitavaid raamatuideid , kuidas su sõber , kes on tuhat , miljon korda lõpmatult delikaatsem inimene kui sina , oli nendega hädas . </s> <s> Sa mõistad , sa saad aru , et ideed ei ole ilma kirjutamiseta midagi , igaüks suudab midagi välja mõelda , kuid asja nimi on siiski kirjandus , ja kirjandus on kirjutamine , ja kirjutamise kohta tuleb küsida " kuidas " – see otsustab kõik , ja kui see ei oleks kirjandus , oleks selle nimi " väljamõtlendus " ja siis saaks igaüks oma väljamõeldisi rahulikult esitada , ning sa tahad käed kõrvadele suruda , aga Raul tahab suhelda ja ta räägib ja sinu näole on tardunud naeratus . </s> </p>
<p> <s> Naeratades tood sa Heleni käest stripiklubist raha . </s> <s> Naeratades istud sa autosse , naeratades sõidad sa üle suure Williamsburgi silla , naeratades jõuad sa Sutton Streetile , naeratades astud sa autost välja , naeratades jätad sa Rauliga hüvasti , naeratades ütled sa mr Woyczewski emale " Hi ! " ja viskad käe püsti . </s> <s> Naeratades lased sa mr Woyczewski uksekella . </s> <s> Naeratades jätad sa algul kahe silma vahele ta pahura pilgu ja hiljem hüvastijätu . </s> <s> Naeratades astud sa tuppa . </s> </p>
<p> <s> Ja hakkad kirjutama . </s> </p></div2><div2 type="alaosa"><head> V </head>
<p> <s> Mu ingel </s> </p>
<p> <s> Ma ei olnud meie esimeseks kohtumiseks valmis . </s> <s> Hea küll , ma pean tunnistama , et ma olin kuulnud üht-teist . </s> <s> Ja mitte üldsegi ebameeldivat . </s> <s> Kuid kõik ununes selles imepisikeses liftikeses , mis mind naksudes ja kägisedes ülespoole vedas . </s> <s> Ma ei teadnud , et kohe kohtan inglit , ma ei teadnud , et neljas korrus on taevale piisavalt lähedal . </s> </p>
<p> <s> Teie kontor meenutas korterit , korter ta ju oligi – kuigi seal ei elanud kedagi . </s> <s> Parkett oli vana ja väsinud ning sina istusid tumeda laua taga . </s> <s> Ma nägin esimesena sind . </s> <s> Ja keerasin kohe pilgu ära . </s> <s> Ja siis märkasin ma su sõbrannast partnerit . </s> <s> Jumal tänatud , ka tema oli kaunitar , seega sain keskenduda temale ilma naeruväärsust kartmata . </s> </p>
<p> <s> Hiljem heitsid seda mulle kord ette . </s> <s> Ma ei olevat sind tähelegi pannud . </s> <s> Mäletad ? </s> <s> Ma pomisesin vastuseks midagi ebamäärast . </s> <s> Tea , tõde on see , et ma oleksin tahtnud sealsamas teie laguneva nurgadiivaniga maa alla vajuda , sest ma ei olnud sinuks valmis ! </s> </p>
<p> <s> Ja meie esimene vestlusteema ! </s> <s> Lubage ! </s> <s> Ma ei taha sellist saatust ka mitte oma vaenlastele , keda mul kindlasti jagub . </s> <s> Istuda pisikeses kontoris , juua sinisest klaastassist musta kohvi , kuulata , kuidas raadiost tuleb mingi muusika – ahaa , see ei olnudki raadio , vaid CD-mängija – ja arutada , milliseid teie modellidest võiksin ma maalimisel kasutada . </s> <s> Mulle oli esimesest hetkest selge , et ma tahan maalida ainult sind . </s> <s> Ma teadsin , et igas mu pildis saad olema sina . </s> </p>
<p> <s> Lõhutud diivanit , tühja kohvitassi , avatud albumeid maha jättes astusin ma selg ees lifti . </s> <s> Ja selsamal hetkel asusin otsima võimalust . </s> </p>
<p> <s> Võimalus tuli , kui ma sain järgmise tellimustöö . </s> <s> Ega see algul ei paistnudki võimalusena . </s> <s> Sugugi mitte ! </s> <s> Tellija ei olnud sugugi kindel , kas sellel maalil peab peale tema olema ka asjasse üldse mitte puutuv kaunitar . </s> <s> Tellija tahtis , et maalitaks teda ja tema teevabrikut . </s> <s> Aga sa ju tead , ma olen väga sihikindel , kui asi puudutab sind . </s> <s> Ja mind . </s> </p>
<p> <s> Ma kohtusin tellijaga ühes kahekümne – ma ei mäleta – mitmenda korruse restoranis . </s> <s> Ma valetasin . </s> <s> Iga viimase kui sõna . </s> <s> Ma veensin . </s> <s> Ähvardasin kergelt . </s> <s> Ja lõpuks oli ta nõus . </s> <s> Ühe , suurema pildi pidin ma maalima kahest noorest , kes joovad teed . </s> <s> See pilt pidi saama üles riputatud tehase fuajeesse . </s> <s> Teise , väiksema pidin ma maalima vabrikandist ja see pilt oli mõeldud tema kabinetti . </s> <s> Kõik oli nii , nagu ma tahtsin . </s> <s> Peale selle , et sina ei teadnud asjast midagi . </s> </p>
<p> <s> Ma helistasin sulle samal õhtul . </s> <s> Sa naersid ja ütlesid ei . </s> <s> Ma tulin sinu juurde kontorisse järgmisel hommikul . </s> <s> Ma rääkisin , et see pole niisama . </s> <s> Ma rääkisin , kui väga just sina sinna maalile sobid . </s> <s> Ma rääkisin , et ainult sina sobidki . </s> <s> Ma rääkisin , et teevabrikant on lubanud modellile honorari . </s> <s> Ma ei mäleta , kas ma ähvardasin sind põlvili paluda . </s> <s> Sa naersid ja pakkusid kõiki oma noorukesi modelle . </s> <s> See oli kõige raskem osa . </s> <s> Sa ei ole vana . </s> <s> Ei olnud siis ega ole ka nüüd . </s> <s> Aga selgitada kaunile naisele , et temast nooremad ei sobi – see oli keeruline , sest ma arvasin , et märkan su küsimuse kahemõttelisust . </s> <s> Sa naersid jälle ja ütlesid , et mõtled . </s> <s> Kella neljani . </s> <s> Andsid mulle numbri . </s> </p>
<p> <s> Ma ei tea , miks sa nõustusid . </s> <s> Aga ma tean , et ma olin õnnelik . </s> <s> Oli jäänud veel kaks probleemi : kes on noormees sinu kõrval maalil ja kust ma saan sulle honorariks lubatud raha . </s> <s> Nimelt olin ma vabrikanti veendes lubanud , et see pilt on selline , kuhu iga kaunitar on nõus rahata tulema . </s> <s> Ma laenasin raha ühelt sõbralt . </s> <s> Tal ei olnud paraku kogu summat . </s> <s> Siis laenasin teiselt sõbralt . </s> </p>
<p> <s> Sulle paarilise leidmine oli keerulisem . </s> <s> Ma teadsin , et kui see mees on minust väga erinev , siis ma maalida ei suuda . </s> <s> Samas teadsin ma , et mina ise sellele maalile ei sobi . </s> <s> Lõpuks leidsin selle kiilaka prantslase . </s> <s> Ta nina meenutas natuke minu oma . </s> <s> See , et ta oli kiilakas , häiris mind . </s> <s> Ma oleksin tahtnud leida kedagi , kellel oleksid olnud samasugused poolpikad juuksed kui minul . </s> <s> Ma ei leidnud . </s> </p>
<p> <s> Ma panin molberti üles kõige esinduslikuma hotelli fuajeesse . </s> <s> Tead miks ? </s> <s> Arvad ? </s> <s> Ma tahtsin sinuga koos kusagil olla . </s> <s> Mulle oli vähe sellest , et mina sind näen . </s> <s> Ma tahtsin näha , kuidas maailm sind nähes reageerib , ma tahtsin näha , kuidas inimesed sind näevad . </s> <s> Ma nägin . </s> </p>
<p> <s> Te istusite kõrvuti pehmetes tugitoolides , teie ees olid tassid teega , te naersite , inimesed käisid mööda ja vaatasid . </s> <s> Ma arvan , et just seepärast , et ma olin sind kavatsenud põlvili maalile paluda , tundsin ma eriti sügavat rahuldust , kui põlvitasin su ette , puudutasin su imekaunite kahvatute käte peenikesi sõrmi , seadsin su juukseid . </s> <s> Oh kui hea oli manada näole kunstnikuilme ja vaadata sinu silmades peegelduvat õhtupäikest , sinu peente joontega nägu , sinu heledaid pikki juuksed , su aristokraatlikku kaela , su õlgu , su büsti – ja teeselda , et sa huvitad mind ainult valgust murdva ja peegeldava objektina . </s> </p>
<p> <s> Kui kaua ma maalisin seal fuajees ? </s> <s> Aasta , kaks , sajandi ? </s> <s> Või paar tundi . </s> <s> Ma ei tea . </s> <s> Ma mäletan , et kord kartsin , et sul tekib romaan selle prantslasega , kes saatuse tahtel su kõrval istumise võlu nautis , ja järgmisel hetkel piilusin kahtlustavalt möödakäijaid , kartes , et näen mõnda meest kangestunult sind silmitsemas . </s> <s> Hirme oli veel . </s> </p>
<p> <s> Ma lõpetasin maali üksinda ateljees . </s> <s> Keegi ei tohtinud seda vaatamas käia . </s> <s> Mitmeid tunde võitlesin sooviga maalida prantslasele pähe juuksed . </s> <s> Sain endast võitu . </s> <s> Lõpuks oli maal peaaegu valmis . </s> <s> Ainult sinu nägu oli lõpetamata . </s> <s> Ma ei suutnud . </s> <s> Ma ei suutnud taluda mõtet , et see oled sina . </s> <s> Istusin üksinda ateljees . </s> <s> Ja ühel öösel ajasin endal žiletiga juuksed maha . </s> <s> Vaatasin peeglisse . </s> <s> Ja üle tüki aja olin õnnelik . </s> <s> Paar pintslitõmmet , ja enam ei olnud sugugi kindel , kas maalil olen mina või see neetud prantslane . </s> </p>
<p> <s> Selleks ajaks olid juba kõik tähtajad ületatud . </s> <s> Ma olin murdnud kõiki kokkuleppeid , ma olin võtnud tagasi kõik antud lubadused . </s> <s> Ma käisin ringi kui meeletu . </s> <s> Mul ei olnud enam kelleltki raha laenata . </s> <s> Lõpuks vabrikant vihastas . </s> <s> Minu ateljee ei olnud kunagi lukus . </s> <s> Ta teadis seda . </s> <s> Kui ma sellel külmal detsembrikuu õhtul ateljeesse astusin ja pildi kadumist märkasin , olin ühtaegu pöörane ja rahulik . </s> <s> Ma ei olnud maalinud sinu nägu . </s> <s> Nad ei saanud sind sellisena , nagu mina sind näen . </s> </p>
<p> <s> Järgmisel päeval istusin ma autosse . </s> <s> Jah , minuga oli minu abikaasa ( minu esimene abikaasa Anna ) ja partner oma abikaasaga , nemad mulle sõidu jaoks raha laenasidki . </s> <s> See oli jõululaupäev . </s> <s> Ilm oli läinud väga külmaks , pakast –25 või rohkemgi . </s> <s> Ma panin auto käima ja me sõitsime Viini . </s> <s> Ma tegin kõik , et sind unustada . </s> <s> Ma keskendusin sellele , et reisist kujuneks minu ja Anna kooselu meeldejääv lõpp . </s> <s> Tema teadis seda ja mina teadsin . </s> <s> Ka partner ja tema naine tegid kõik , et ma sinule ei mõtleks . </s> <s> Nemad tegid seda rohkem kogemata – sa tead , et ma suitsetan pidevalt . </s> <s> Nemad aga köhisid pidevalt . </s> <s> Nii ma sõitsin ja tundsin igat suitsu süüdates sügavat süütunnet . </s> </p>
<p> <s> Aga mitte sellest üle tuhande kilomeetri pikkusest kihutamisest läbi lumetormide ei tahtnud ma rääkida . </s> <s> Ma tahtsin rääkida ühest päevast Viinis . </s> <s> Ma olin terve eelmise päeva veetnud Habsburgide poolt ehitada lastud pseudorenessanss-stiilis muuseumis Itaalia renessansikunstnike töid uurides . </s> <s> Caravaggiot ja Uccellot ja Correggiot ei pea ma sulle kiitma , kuid suurim vapustus oli ühe tundmatu meistri pisikene töö – vaevu 60x60 sentimeetrit , rippus see punakaspruunides toonides maal teiste vahel kuidagi nagu sobimatult . </s> <s> Ma ei uskunud esiteks oma silmi . </s> <s> Maalil on kujutatud Kristuse minekut Kolgata mäele . </s> <s> Muidugi , selliseid pilte on palju , kuid ma ei ole ei enne ega pärast näinud sellist kadreeringut , sellist vaatepunkti . </s> <s> Näis , nagu oleks kunstnik kükitanud , fotoaparaat käes , ja hõiganud siis , kui Kristus oli tast paar sammu möödas : " Vaata siia ! " </s> <s> Kristuse pilk oli ekslev , pea keeramine oli nõudnud piinatud kehalt üleloomulikku pingutust , läbi tuunika rõhus peksmisest põlevale turjale raske puust rist ... </s> <s> Klõps ! oli see tundmatu renessansipaparazzi pildi jäädvustanud . </s> <s> Ja lahkunud . </s> </p>
<p> <s> Ma jooksin muuseumi fuajeesse , ostsin vihiku , paar pliiatsit ja tegin maalist kiiresti sketši . </s> <s> Siis kui olin kindel , et pilt on minuga kaasas , sammusin jala läbi pimeda Viini meie korteri poole , mis asus Liechtenstein Strassel . </s> <s> Ilm oli nii külm , et isegi itaallased olid vaiksed . </s> <s> Mul tekkis tunne , et kohe kukub mu nägu ära . </s> <s> Mõtlesin , et kui ma ta kätega kinni püüan , saab teda suurepärase savivormi tegemiseks kasutada . </s> </p>
<p> <s> Ma olin jõudnud korterisse kõigist teistest varem . </s> <s> Ja ma olin just köögis , kui helises telefon . </s> <s> Ma ei mäleta , kuidas sa numbri said . </s> <s> Kas ma helistasin sulle ise ? </s> <s> Jätsin numbri automaatvastajasse ? </s> <s> Ma ei tea . </s> <s> Igal juhul meeldib mulle mäletada , et helistasid sina . </s> <s> Jäta mulle see mälestus . </s> <s> Ma olin õnnelik . </s> <s> Ma hüppasin mööda korterit ringi ! </s> <s> Ma rääkisin ma ei tea mida ! </s> <s> Suutsin rahuneda , kui olin roninud köögis taburetile ja seisin Taaveti poosis . </s> <s> Ja siis ma tegingi sulle ettepaneku võtta osa meie uue galerii loomisest . </s> <s> Sa ütlesid , et sa ei tea . </s> <s> Sa ütlesid , et sa mõtled . </s> <s> Ma olin , kallis , neid lauseid juba üks kord kuulnud , ma ei kartnud enam nii palju . </s> <s> See oli ja on minu elu kõige tähtsam telefonikõne . </s> </p>
<p> <s> Ja juba sel õhtul hakkasin ma partnerit veenma , et uue galerii loomisel on sinu abi hindamatu , et sinu maitse , sinu suhtlemiselegants , sinu olemus on just see , mis meil edust ja õnnest puudu jääb . </s> <s> Partnerit ei olnud raske veenda . </s> </p>
<p> <s> Ma olin segane . </s> <s> Ma mõtlesin sinuga koosolemisest iga päev . </s> <s> Reis ei läinud nii , nagu ma olin planeerinud . </s> <s> Olime nimelt korteris Anna sõbranna juures , kes ise oli läinud uut aastat vastu võtma Šveitsi mägedesse . </s> <s> Korter oli küll kahetoaline , kuid me ei osanud magamistoas kütet sisse lülitada . </s> <s> Ja kuna mina vaevlesin ikka veel suitsetamisest tekkinud süükoorma all , tegin ettepaneku , et meie magame põrandal ja partner naisega voodis . </s> <s> Sama tuba . </s> <s> Samad inimesed . </s> <s> Meie ööd meenutasid lõpmatut autosõitu . </s> <s> Mingist lähedusest Annaga ei olnud juttugi . </s> <s> Igal ööl keerasime teineteisele selja ja magasime nagu võõrad . </s> <s> Ühel öösel olla ma üles ärganud ja partneri naisele kallale tunginud . </s> <s> Nad rahustasid mind kolmekesi lõpuks maha . </s> <s> Ma ei mäleta seda . </s> <s> Ja ma ei ole päris kindel , kas see hullushoog on seotud ainult sinuga . </s> <s> Nimelt tegin ma Viinis lähemat tutvust Egon Schiele joonistustega . </s> <s> Miski pole pärast seda endine . </s> </p>
<p> <s> Võib-olla oli minu hulluses süüdi ka see , kuidas sa ütlesid , et sa ei taha minu maalist midagi kuulda . </s> <s> " Sellest me ei räägi , " ütlesid sa vaikselt ja kindlalt . </s> <s> Ma ei teadnud siis veel , et vabrikant , olles raevus venitamise pärast , oli palganud mingi õnnetu amatööri sinu nägu lõpuni maalima ja riputanud selle pildi siis üles kui uue teereklaami . </s> <s> Oh alandust . </s> <s> Just mulle . </s> <s> Sind seal ei olnud . </s> </p>
<p> <s> Sa olid mu lähedal . </s> <s> Imelik , mul ei kulunud selle korraldamiseks rohkem kui kuu . </s> <s> Soodne tähtede seis ? </s> <s> Ilmselt . </s> <s> Ja kindlasti meeldis see Jumalale , et me sind galeriisse tööle kutsusime . </s> <s> Muidugi , kui Jumal üldse kellegi üle uhke on , siis sinu üle . </s> <s> Sinu keha , sinu pilk , sinu naer on tõestuseks , et ta ei ole see käpard , kelleks teda võib pidada , kui vaadata enamikku inimestest . </s> </p>
<p> <s> Galeriipidamine sundis mind muutma oma harjumusi . </s> <s> Ma pidin arvestama teistega . </s> <s> Ja ma tahtsin sind näha . </s> <s> Kogu aeg . </s> <s> Sa olid sageli kohal varem kui mina . </s> <s> Istusid oma laua taga ja lugesid midagi . </s> <s> Või toksisid midagi arvutisse . </s> <s> Iga kord kui ma nägin , kuidas sinu graatsilised sõrmed õrnalt , pehmelt , korraks klahvile vajutasid ja siis , kohe peale klahvi kliksu järgmisele klahvile libisesid – ah ! – iga kord oleks ma tahtnud neid käsi suudelda . </s> <s> Maalida . </s> <s> Hoida . </s> <s> Õnneks oli minu laud teises toas . </s> </p>
<p> <s> Meil ei käinud palju külastajaid . </s> <s> Veel vähem käis meil kunstnikke . </s> <s> Hoopis harvad olid ostjad . </s> <s> Meil oli lõputult aega istuda suitsetamistoas . </s> <s> Sa istusid tavaliselt aknalauale , panid kohvitassi enda kõrvale ja võtsid pakist suitsu . </s> <s> Ma mäletan esimest korda , kui ma sind suitsetamas nägin . </s> <s> See oli nagu lubadus . </s> <s> Ma ei oska seda kirjeldada . </s> <s> Ma tundsin kohutavat rõõmu , ma sain aru , et iial , ei iial kuule ma su suust etteheiteid suitsetamise pärast . </s> <s> Sa võtsid suitsu sõrmede vahele ja vaatasid mulle otsa . </s> <s> Ma ei saanud algul aru , siis – taipasin , pakkusin tuld . </s> <s> Ja vaatasin su silmi . </s> <s> Sa oled heleda nahaga . </s> <s> Ma arvasin , et see , mida ma su silmade ümber nägin , on kahvatus , loomulik nii õrna naise puhul , kes meenutab rohkem õrna Carrara marmorit kui luust ja lihast inimest . </s> <s> Kuid ühel hommikul kuulsin ma sind telefoniga rääkimas . </s> <s> Väga kurva häälega . </s> <s> Ja nägin sind pisaraid pühkimas . </s> </p>
<p> <s> Muidugi , ma teadsin juba selleks ajaks , et sul on mees . </s> <s> Ma lootsin – kui hirmus on seda öelda , aga veel hirmsam oleks siin kas või üks sõna valetada – , ma lootsin , et see on tema , kes sulle haiget teeb . </s> <s> Ma lootsin , et ... </s> <s> Ja samas ei suutnud ma näha su pisaraid . </s> <s> Tormasin oma tuppa . </s> <s> Neetud ! mõtlesin . </s> <s> Sa tulid ise , lükkasid vaikselt mu toa ukse lahti . </s> </p>
<p> <s> " Teeme suitsu , " ütlesid sa . </s> <s> Sa olid pisarad ära kuivatanud . </s> <s> Ja alles sel hetkel ma taipasin , et sa nutad vist igal hommikul . </s> <s> Mida ma sain teha ? </s> <s> Just sel päeval rääkisid sa mulle esimest korda oma pojast . </s> <s> Jumal , kui palju asju on sinuga esimest korda olnud ! </s> <s> Ma ei mäleta mitte kellegi teisega mitte ühtegi esimest korda ! </s> <s> Sind aga olen kogu aeg avastanud , iga avastuse hoolega tallele pannud , et neid siis vaadata , vahel kätte võtta , silitada ja jälle ära , kindlasse kohta panna . </s> <s> Sa rääkisid , et kavatsed lahutada . </s> <s> Ja rääksid , kui tähtis on sulle poeg . </s> <s> Mu süda tõmbus kokku . </s> <s> Ah ! </s> <s> Ma sain aru , et mul ei ole mingeid väljavaateid ! </s> <s> Sul oli mees , laps , kena korter linna kõige kallimas rajoonis – ja kes olin mina ! </s> <s> Kunstnik , kellel oli üks õnnetu galerii , mis midagi suurt sisse ei toonud ( muidugi , sulle maksime me korralikku palka , ma ei tea , kuidas meil see õnnestus ) , ja elasin ma pisikeses ühetoalises korteris äärelinnas . </s> <s> Ma kujutasin ette , mis nägu sa teeksid , kui astuksid sisse minu pugerikku , kus igal pool vedelevad joonistused , lõpetamata pildid , sajad kunstialbumid ... </s> <s> Vaataksid ringi , naerataksid , ohkaksid ja läheksid tagasi . </s> <s> Ma sain aru , et meil ei saa olla ühist tulevikku , ükskõik kui palju ma ka sellest ei unistaks . </s> <s> Kuid ma ei saanud armastust lõpetada . </s> <s> Ma ei saanud pilku mujale keerata . </s> <s> Ma ei saanud unistusi tappa , välja tõsta , maha matta , hävitada , õhku lasta . </s> <s> Ei ! </s> <s> Ma pidin ja pean sind armastama . </s> <s> Surmani . </s> <s> Ja surmast edasi igavesti . </s> <s> Kallis , ma tean , et igavest armastust ei ole . </s> <s> Isegi minu armastus sinu vastu ei ole igavene . </s> <s> Vaata , ta algas sel külmal detsembrikuu päeval , kui ma sind esmakordselt nägin nii malbelt istumas , vahel naeratamas , vahel uurivalt pead keeramas . </s> <s> Just sel päeval ta algas . </s> <s> Enne seda päeva teda ei olnud . </s> <s> Ja kui nüüd see armastus ka sellest hetkest igavesti edasi kestab , jääb enne seda saatuslikku kohtumist ikkagi hulk aega , mil teda veel olemas ei olnud . </s> <s> Seega ei ole minu armastus sinu vastu igavene . </s> <s> Ta on lihtsalt lõputu . </s> <s> Ja lõputa . </s> <s> Ja tead , kallis , kui ma praegu järele mõtlen , siis olid märgid temast õhus ka juba siis , kui me ei olnud veel kohtunud . </s> <s> Kuid tagasi meie galerii-aja juurde . </s> <s> Järjekordse saatusliku päeva juurde . </s> </p>
<p> <s> Sel hommikul ma ei jaksanud galeriisse tulla . </s> <s> Lamasin oma tegemata voodis tekkide ja linade vahel ning vaatasin MTVd . </s> <s> Minu tähelepanu köitis üks valges ülikonnas rappar . </s> <s> Kiilakas , väga kenade tumedate silmadega neeger . </s> <s> Eriti sümpaatne oli , et ta hoidis kogu aeg sigaretti käes . </s> <s> Laul oli " Ain't Mad Acha " . </s> <s> Ma pole pahane su peale . </s> <s> Mulle oli rap teatud määral sümpaatne olnud kogu aeg . </s> <s> Kirjutasin laulu nime paberile . </s> <s> Artisti nimi mulle meelde ei jäänud . </s> <s> Galeriisse jõudes teatasin , kui head laulu ma kuulsin ja kui head videot nägin . </s> <s> Sa naeratasid ja tõstsid laualt CD-karbi ja ütlesid seda lehvitades : " Tupac , see rappar on Tupac , maailma kõige armsam rappar , ja see laul on tema kõige armsam laul . " </s> </p>
<p> <s> Muidugi , mu tuttavad on palju naernud minu metamorfoosi üle . </s> <s> Nad tuletavad meelde , kuidas ma aastaid kuulasin ainult Pet Shop Boysi , seda iroonilist briti gaymuusikat . </s> <s> Kuigi , kommentaare on jäänud üha vähemaks . </s> <s> Esiteks ostsin ma Fila ketsid . </s> <s> Sellised suured ja värvilised . </s> <s> Järgmiseks hankisin ma võimalikult suured teksatunked ja eriti suured särgid . </s> <s> See ei olnud väga lihtne . </s> <s> Ma olen juba iseenesest XXL-mõõdus ja leida midagi , mis minusuuruse mehe seljas lohvakas tunduks ... ma andsin endast parima . </s> <s> Ja ma sain selle eest ühe ilusaima hetke oma elus . </s> </p>
<p> <s> Istusin pärastlõunasel ajal oma kabinetis . </s> <s> Ribikardinate vahelt kuumas kevadpäike , mis muutis kogu toa valgusest ja varjudest triibuliseks . </s> <s> Ma lösutasin toolil , jalad harkis , stereo mürtsus , olin käed kokku pannud nagu palveks ja toetasin küünarnukkidega vastu tooli käetugesid . </s> <s> Ja mõtlesin . </s> <s> Ma ei märganud , kui sa mu toa uksest möödusid . </s> <s> Märkasin seda , kui sa sammu tagasi astusid , mind naeratades silmitsesid . </s> </p>
<p> <s> " Gangstarappar istub siin mõtlikult , " ütlesid sa naeratades ja mind õrnalt , õrnemalt kui kunagi varem vaadates . </s> <s> Ja läksid edasi . </s> <s> See , et ma järgmisel sügisel New Yorkis käies endale õlale 2pac tätoveerisin , oli asjade loomulik jätk . </s> <s> Kuid keegi seda ei tea . </s> <s> Keegi ei aima , mis on minu mootor , mu kütus , mu tee , mu eesmärk , mu elu . </s> <s> Mu arm . </s> <s> Mu Ingel . </s> </p>
<p> <s> Te pidasite sõbrannaga oma modelliagentuuri edasi . </s> <s> Teil oli alles see kontor , see koht , kus ma sind esimest korda kohtasin , ning vahel ajasite te oma asju ka galeriist . </s> <s> Meil ei olnud ju iial nii palju tööd , et see oleks kedagi seganud . </s> <s> Ja ma usun , et need teie tüdrukud tõid oma külaskäikudega meile rohkem naeru ja lõbusust , kui üheski galeriis kunagi kuuldud ja nähtud on . </s> <s> Sa veetsid galeriis pikki päevi . </s> <s> Ja ühel õhtul olid sa galeriisse toonud Markuse . </s> <s> Oma poja . </s> <s> Mind üllatas tema nimi . </s> <s> Selles nimes on kindlust , sirgjoonelisust , otsekohesust . </s> <s> See on ju esimese evangelisti nimi . </s> <s> Markus istus arvuti taga . </s> <s> Sa vaatasid teda ja vaatasid mind . </s> <s> Ma tassisin oma toast tooli teie juurde ja vaatasin teid . </s> </p>
<p> <s> " Kas sul mänge ei ole ? " küsisid sa . </s> <s> Mänge ! </s> <s> Muidugi ! </s> <s> Meie Mackintosh-arvutitega oli kaasa tulnud terve hunnik Disney mänge , just lastele . </s> <s> Ma olin rõõmust ogar . </s> <s> " Lõvikuningas " . </s> <s> " Aladdin " . </s> <s> " Toy Story " . </s> <s> Kõik ! </s> <s> Keegi , kes selle paketi kokku pani , on teeninud ära miljonite inimeste tänu . </s> <s> Ja eriti minu oma . </s> <s> Kolmekesi – Markus istudes , mina tema kõrval kükitades ja sina meie taga seistes ja meie üle valvates – uurisime me , kuidas need mängud töötavad . </s> <s> Minust oli sulle kasu , minust oli su pojale kasu . </s> <s> Korraks tundus , et ma kuulun kuhugi . </s> <s> Markus õppis imekiiresti . </s> <s> Meie istusime sinuga laua taha . </s> <s> Ja rääksime . </s> </p>
<p> <s> " Kas sa süüa tahad ? " küsisid sa Markuselt . </s> </p>
<p> <s> " Krõpsu ja nätsu ! " </s> </p>
<p> <s> Me naersime . </s> <s> Ja Markus naeris ka . </s> <s> Sa käisid kiirelt poes . </s> <s> Ma ei osanud Markusega kahekesi olla . </s> <s> Ta vaatas mind , esitas oma targal lapsehäälel küsimusi , õnneks küll mängude kohta . </s> <s> Ma oleks tahtnud talle rääkida tema emast – ma vana narr – , õnneks sain end pidama . </s> <s> Kui lõpmatult rohkem oled sa tema , kui minu . </s> <s> Kui lõpmatult rohkem kuulud sa tema isale , kui mulle . </s> <s> Jällegi sai mulle selgemaks , et meil ei ole määratud kokku saada , et meil ei ole määratud koos olla . </s> <s> Ja mulle sai väga selgeks , et iga minupoolne samm , mis tõukaks sind midagi elus muutma , oleks kuritegu selle noore inglipoisi suhtes , kes toitus krõpsudest ja nätsust ja nägi elu päikesepaistelist poolt . </s> </p>
<p> <s> Neil hommikutel ja harvadel õhtutel , kui istusime galeriis kahekesi , rääkisime mitmel korral lahutusest . </s> <s> Nii üldiselt , abstraktselt , näitena tuues vaid minu elu . </s> <s> Ma usun , et need vestlused aitasid mul lõpuks augustikuuks veenda ennast , et lahutus Annast ei ole tõesti mingi probleem . </s> <s> Me olime lahus juba jaanuarist , kuid paberid olid vormistamata . </s> <s> Ah ! </s> <s> Paberid ! </s> <s> Ma ei ole midagi elus rohkem põlastanud kui pabereid , millele kirjutatakse mingi totter fakt , mingi ilmselge tõsiasi . </s> <s> Ma olen abielus hinges , mitte paberil . </s> <s> Ma olen sündinud ka sünnitunnistuseta ja mu isa on surnud ka surmatunnistuseta . </s> <s> Paber ei loe . </s> <s> Mulle . </s> <s> Paber on formalismi kvintessents , kõik , mis paberil kirjas , on tühine , kui seda tõeliselt olemas ei ole . </s> <s> Paber on suur eksitus . </s> <s> Igasuguseid eksitusi on veel . </s> <s> Kallis , mäletad ma rääkisin sulle postfreudistide ( või olid need hoopis poststrukturalistid ) äkilisest avastusest , et ilu on ainult naha pealmine kiht , sest kui see eemaldada , on kõik ühtviisi koledad . </s> <s> Ma arvan , et see on üks järjekordne tore eksiarvamus . </s> <s> Eksiarvamus sündis , ma olen kindel , vaid sel lihtsal põhjusel , et neil post-postidel ei olnud iial võimalust kohata sind . </s> <s> Su nahk helendab nagu marmor , iial , mitte iial ei riku sa seda jumalikku helendust kosmeetikaga , kunstlike värvidega ! </s> <s> Muidugi ! </s> <s> Ma kujutan ette , kui naeruväärne oleks Michelangelo " Pieta " noor ja kaunis jumalaema ( kes muuseas oma näojoontelt väga sind meenutab , nagu ma Roomas oma suureks üllatuseks kindlaks tegin ) , see ilu , õrnuse ja kurbuse kehastus , kui teda proovida teha " ilusamaks " põsepuna , lauvärvi ja huulepulgaga ! </s> <s> Blasfeemia ! </s> <s> Ja usu , ma oleks valmis viimse veretilgani võitlema nende pimedate postfreudistidega , kes üritaksid sinu peal tõestada oma teooria õigsust . </s> <s> Kuigi , ma tean , et seda pole vaja . </s> <s> Nad langeksid sinu ilu ja malbuse ees põlvili , poetaksid pisara ja tunnistaksid su jalge ees , et selliseid idiootseid teooriaid sunnib neid välja mõtlema vaid suur armastusepuudus . </s> </p>
<p> <s> Seda kõike tunnistan ma sulle , mu ingel , et mitte rääkida tundest , mis mu südant rebestas , kui ma ühel õhtul nägin sind jälle Markusega tegelemas . </s> <s> Markus istus sinu laua taga ja võitles oma lapsevõitlust turtsaka arvutihiirega . </s> <s> Sa seisid tema taga , sul oli seljas must jakk , jalas pikad mustad püksid , sinu valged juuksed langesid jaki õlgadele , meie galerii katuseaknast viimast korda sel õhtul sissepiiluv päike kuldas su korraks üle , ilmselt selleks , et anda mulle veel kord märk sinu taevalikust päritolust , ma pimestusin sinu ilust , päike kadus , sa seisid hämaruses , sa seisid Markuse taga ja silitasid käega õrnalt-õrnalt ta juukseid , vahel vaiksel häälel mõnele ta küsimusele vastates , vahel mõne tema lause peale naeratades . </s> <s> Ma ei teinud midagi . </s> <s> Ma isegi ei teeselnud , et mul midagi seal teie ruumis teha oleks . </s> <s> Ma lihtsalt istusin ja vaatasin . </s> <s> Istusin ja unistasin . </s> <s> Istusin ja nukrutsesin . </s> <s> Vahel sa pöördusid mõne küsimusega minu poole , vahel heitsid mulle kiire pilgu , mille peale ma iga kord nagu elektrilöögist võpatasin . </s> <s> Sa muigasid imeõrnalt , ma rahunesin jälle . </s> <s> Vahepeal ma palusin jumalat , et arvuti kokku jookseks ja et minust oleks teile natuke kasu , vahepeal unistasin , et mul oleks tagataskus maailma kõige põnevam mäng , millega ma siis Markuse sõpruse võidaksin . </s> <s> Mul ei tulnud kordagi pähe , et võiksin teid joonistada , teid maalida . </s> <s> Mitte kordagi . </s> <s> See tundus kuidagi keelatud . </s> <s> Ma tunnen sedasama tunnet ka praegu kirjutades . </s> <s> Kuid sõnad on pehmemad , nad võivad tähendada ükskõik mida , nad võivad käia ükskõik kelle kohta , ja kõik oletused jäävad lõppude lõpuks ainult oletusteks . </s> </p>
<p> <s> Igal hommikul lootsin ma , et õhtul tuled sa jälle kord Markusega ja ma saan sind vaadata . </s> <s> Ma pean tunnistama , et ma ei ole sult kordagi küsinud , kuidas Markusel läheb . </s> <s> Ma vältisin seda meelega . </s> <s> Mulle tundus selline küsimine alatu manipulatsioonina , alatu sissetungimisena emasüdamesse . </s> <s> Ma ei teinud seda . </s> <s> Ma teadsin , et mitte ükski kõrvaltee ei vii mind tõelise sihini . </s> </p>
<p> <s> Kuid ma pidin ju rääkima hoopis sellest , kuidas ma lõpuks lahutuseni jõudsin . </s> <s> Me kohtusime Annaga vahel harva . </s> <s> Rääkisime maast ja ilmast . </s> <s> Paar korda tuli nagu lahutuse vormistamine jutuks , kuid idee hääbus samas . </s> <s> Ma ütlen ausalt , et pidasin lahutust väga tühiseks asjaks . </s> <s> Oo , kuidas ma eksisin ! </s> <s> Paberite sisseviimine ei olnud probleem , kuid see päev , lahutusepäev , oli katastroofiline . </s> <s> Seistes Õnnepalee pisikeses kabinetis tajusin ma äkki , et nüüd ongi kõik , ma lõhun midagi sellist , mida terveks ei saa enam teha . </s> <s> Ma lõhun ühe unikaalse Mingi dünastia vaasi , viskan ta kildudeks vanaldase ametnikuproua ette , kelle silmist võis näha neid sadu ja tuhandeid vaase ja vaasikesi , mida hoolimatud inimesed käisid tema järelevalve all päevast päeva purustamas . </s> <s> Ja dilemma oli lahendamatu . </s> <s> Ma tahtsin sind . </s> <s> Ma ei tahtnud Annat . </s> <s> Ma tahtsin elada kogu elu naisega , keda ma armastan . </s> <s> Ma olin elanud Annaga . </s> <s> Ma tahtsin elada sinuga . </s> <s> Ma tahtsin , et mina ja sina usuksime , et kooselu , et abielu on püha ega katke enne surma . </s> <s> Ja ometi , just lahutusega Annast hävitasin ma endas usu , just see lahutus muutis kõik hoopis raskemaks , kui mitte võimatuks . </s> <s> Eks ole , kui ma olen juba korra eksinud , kui ma olen juba korra midagi lõhkunud , kas pole see mitte kinnitus , et ma teen seda veel ? </s> <s> Jumal , ma tundsin seda tulemas . </s> <s> Just sel lahutusepäeval otsustasin jätta tegemata kõik , mis sind võiks lahutuse poole suunata . </s> <s> Ma tahtsin , et sinu süda jääks terveks . </s> <s> Sinul peab olema võimalus . </s> <s> Sina ei ole neetud . </s> <s> Mina olen . </s> </p>
<p> <s> Meie galerii õitses . </s> <s> Sa võtsid kõige keerulisemad ja totramad kliendid , pangad , enda peale . </s> <s> Haiged on need pankurid , pidevalt ebakindlad , kartes ilmselt , et kunst on nagu börsiindeks , mis võib neile ootamatult vastu pead sadada . </s> <s> Teisalt jälle otsivad nad igast teosest abi ja väljapääsu , nad otsivad alateadlikku lahendust oma sügavatele probleemidele . </s> <s> Just see , et ma nende probleeme nii selgesti nägin , lubas mul enamiku ajast suhtuda neisse nagu lastesse , või õigemini – nagu noorukitesse , kes on kogemata , mingi iidse ühiskondliku kokkuleppe tagajärjel sõjaväkke sattunud . </s> <s> Tõesti , pankurid , need tänavatel nii uljad ja lennukad tegelased , käitusid meie galeriis nagu korraks linnaloa saanud poisikesed , olles korraga vallatud , ebakindlad , siirad ja rumalad . </s> <s> Ma imetlesin sinu kannatlikkust , ma imetlesin sinu leidlikkust , ja samal ajal nägin , miks oli sinul nendega asjaajamine lihtsam kui kellelgi teisel . </s> <s> Vaesed töönarkomaanid , kui nad sinuga esimest korda kohtusid , ei suutnud nad tükk aega suud kinni panna . </s> <s> Sinu elegants , sinu vaikne hääl , see kuidas sa naeratades neilt vaikselt küsisid : " Võib-olla kohvi ? " </s> <s> Ja kuidas sa siis kohvitassi tõid , selle vaikselt lauale panid , kuidas sinu olekus polnud allaheitlikkuse varjugi , ja seda tundes ja tajudes haarasid pankurid sinult pilku pööramata kahe väriseva käega tassist ja seda suu juures hoides neelasid iga viimase kui tilga seda nektarit , mille oli neile toonud taevane ingel . </s> <s> Sa oled kõige ilusam naine , keda need vaesed mehed kunagi näinud on ja nägema saavad . </s> <s> Sa teadsid seda . </s> <s> Ja see teadmine koos sinu malbe käitumisega lõi sellise pinge , milles keegi peale sinu enam orienteeruda ei suutnud . </s> </p>
<p> <s> Vahel korraldasid sa pankuritele maalidega tutvumisi mõnes kaunis ja piltide temaatikaga sobivas kohas . </s> <s> Sa tegutsesid nähtamatult . </s> <s> Ma ei saanud iial teada , kuidas ja kus sul õnnestus neid veenda . </s> <s> Ma mäletan , et ainult ühel korral kutsusid sa mind appi . </s> </p>
<p> <s> Ma lamasin voodis , kell oli ilmselt juba kümme , ja lehitsesin Vasari " Kunstnike elusid " . </s> <s> Mäletan , et ma mõtlesin pikalt , enne kui telefonihelina peale püsti tõusin . </s> <s> Kes see ikka mulle helistab ? </s> <s> See olid sina . </s> <s> Esimest korda helistasid sa mulle koju . </s> </p>
<p> <s> " Mul oleks väga vaja , et sa siia tuleks , " ütlesid sa . </s> </p>
<p> <s> " Kuhu ? " ei saanud ma aru . </s> </p>
<p> <s> " Me oleme ikka veel siin mõisas , kella viiest peale . " </s> <s> Sinu hääles kostis kindel otsustavus neid pankureid ilma kindla jah-sõnata seekord mitte minema lasta . </s> </p>
<p> <s> " Ja sa arvad , et kui ma tulen , siis saab midagi tehtud ? " küsisin ma . </s> <s> Mu Jumal ! </s> <s> Mu Jumal ! </s> <s> Ma pean sulle tunnistama , tõesti , ma pean selle patu üles tunnistama , et ma küsisin seda selleks , et kuulda , kuidas sa mulle jah ütled , ma tahtsin seda kuulda , kuidas ma ootasin seda , kallis , tea , et pole midagi magusamat kui see , kui sa ütled ... ah , vabanda , mis õigus on mul sult midagi oodata , mis õigus on mul midagi soovida . </s> </p>
<p> <s> " Ma palun sind väga , tule palun kohe , " ütlesid sa ja ma punastasin . </s> <s> Muidugi , ma oleks pidanud aru saama kohe , kui sa helistasid , et sul on mind tõesti vaja , kuid oma edevuses panin ingli end paluma . </s> <s> Kui näruselt ma ennast tundsin . </s> <s> Vabanda , kallis . </s> <s> Kuid ma sain sel hetkel olulise õppetunni : kui sa mulle ei helista , kui sa mulle ei kirjuta , siis tähendab see ainult üht – sul ei ole mind vaja . </s> <s> Ma jätsin selle igaveseks meelde . </s> <s> Ma ei peta ennast võltslootustega . </s> <s> Kuid ma tean , et ma pean sind armastama igavesti . </s> </p>
<p> <s> Te istusite mõisa suures saalis ovaalse laua taga . </s> <s> Kohal oli kaks pankurit , kes erakordse sündmuse puhul olid pintsaku seljast võtnud ( ma olen kindel , et nad ei taibanud seda tehes luba küsida ) ja lipsu lõdvemaks lasknud . </s> <s> Lisaks olid sa kutsunud mõlemad kunstnikud , kelle tööd olid paigutatud saali seinte äärde . </s> <s> Sina , mu ingel , istusid teistest natuke eemal , akna all , kõrges pehmes sametises tugitoolis , sa olid ühe jala enda alla vedanud , teine jalg toetus õrnalt vastu sooja vaipa , süles lamas sul suur märkmik , selle peal puhkas parem käsi , mis hoidis pliiatsit , vasaku käega toetasid sa pead . </s> <s> Ja sa vaatasid mulle otsa . </s> <s> Astusin sinu juurde , tahtmatult , ei , vabandust , meelega heitsin ma kiire pilgu sinu märkmikusse ja pidin äärepealt naerma puhkema – sa olid sinna sodinud kümneid karikatuure kõigist kohalolijatest . </s> <s> Ma ei teadnud , et sa joonistad ! </s> </p>
<p> <s> Kogu vaidlus oli tekkinud sellest , et pankurid tahtsid paigutada kunstnike tööd seinale üle ühe , kunstnikud aga tahtsid mingit muud skeemi . </s> <s> Vist . </s> <s> Ma ei ole enam päris kindel . </s> <s> Igal juhul oli see midagi väga tühist . </s> <s> Minul tuli mängida Saalomoni . </s> <s> Ma ei tunne ennast tavaliselt sellistes olukordades eriti mugavalt . </s> <s> Sinuga koos aga , või kui veel täpsem olla , sinu ees seistes , voolas minusse mingi ürgne jõud ja ma lõpetasin argumentatsiooni paari iroonilise vihjega . </s> <s> Ja juba kümne minuti pärast korkisid pankurid lahti konjakipudelid , mida nad olid portfellis varjanud . </s> <s> Vaesed kunstnikud , nad rumalakesed ei taibanud , et pankurid olid siia tulnud diili tegema ja tahtsid vaielda vaid moepärast . </s> <s> Klaasid kõlisesid , sa seisid minu kõrval . </s> <s> Mu silmad olid niisked , mu jalg värises , ma olin nii uhke ! </s> <s> Iga kord , iga viimane kui kord , kui sa seisad minu lähedal , minu kõrval , minuga koos , täitub mu rind enneolematu uhkusega , ma tunnen end noore jumalana ! </s> <s> Kui neetult vähe selliseid hetki on olnud . </s> <s> Kui neetult vähe neid tulevikus paistab . </s> <s> Kui üldse ... </s> </p>
<p> <s> Ma olin saabunud taksoga , mul ei olnud autot . </s> <s> Mul ei ole juba aastaid olnud autot . </s> <s> Ma ei suuda iial raha koguda , et osta sellist autot , nagu ma tahan , liisingupaberite vormistamine on minu jaoks hulga keerulisem kui Fermat' teoreemi tõestamine . </s> <s> Sa pakkusid , et viid minu ja kunstnikud koju oma autoga . </s> </p>
<p> <s> Kunstnikud ronisid tagumisele pingile ja istusid seal ilmselt nagu õrrel . </s> <s> Su auto on mõeldud kahele inimesele . </s> <s> Või kahele inimesele ja lapsele , mõtlesin kurvalt . </s> <s> Sa asusid sõitma . </s> <s> Õues oli ammu juba pime , joodud konjak tegi meeleolu kuidagi eriliseks , mustvalgesse öösse lõikusid helesinise valguse vihud , mis korraks värvisid järgemööda roheliseks iga puu mõisa alleel . </s> </p>
<p> <s> Sa otsisid kindalaekast , sa otsisid ukse seest sahtlist , sa otsisid oma käekotist , sa otsisid istmete vahel ja alt , siis lasksid sa minul otsida kindalaekast , minu ukse sahtlist , minu istme vahelt ja alt ja otsisid ise veel kord oma kotist . </s> <s> Me ei leidnud . </s> </p>
<p> <s> " Üks kord , " ütlesid sa ja su hääles oli nukrust ja kurbust ja nuttu , " üks kord on see hetk , kui mul oleks seda Tupaci kassetti siin autos tõeliselt vaja , aga seda ei ole ... " </s> </p>
<p> <s> Ma hingasin vaikselt , ma ei julgenud mõelda . </s> <s> Ma ei rääkinud . </s> <s> Aga ma uskusin , et ma sain aru . </s> <s> Kodu ees ronisin auto pealt maha ja vaatasin ringi . </s> <s> Mulle meenusid ühe õnnetu isehakanud kunstikriitiku väga tabavad sõnad : tähtis pole , kus sa elad , tähtis on , millisest uksest sa hommikul väljud . </s> </p>
<p> <s> Jooksin trepist üles ja istusin värisedes telefoni kõrvale . </s> <s> Ma pidin sulle helistama . </s> <s> Ma ei suutnud sulle helistada . </s> <s> Ma mängisin oma peas läbi kõik võimalikud stsenaariumid : sa ei vasta ; sa vastad , kuid kuuldes minu häält , paned toru ära ; sa vastad , kuulad mind , aga ei saa aru , mida ma öelda tahan , ja paned toru ära ; sa vastad , kuulad mind , taipad , kuid kuuldes , mis mul on öelda , paned naerdes toru ära ... </s> </p>
<p> <s> Tunni aja pärast valisin su numbri . </s> </p>
<p> <s> " Sa ei maga ? " </s> </p>
<p> <s> " Ei . " </s> </p>
<p> <s> " Ma ... ma ... " </s> </p>
<p> <s> " Ma tahaks ka kokku saada ... " </s> </p>
<p> <s> " Ma ... </s> <s> Ma ... " </s> </p>
<p> <s> " Ma tulen sulle järele , tule alla , " ütlesid sa , nagu oleks see maailma lihtsaim asi . </s> </p>
<p> <s> Me ostsime mitu pudelit veini , me istusime galeriis kogu öö . </s> <s> Ma rääkisin sulle Kunstist , Kunstnikest , Muusadest , Ajast , Valgusest , Pimedusest . </s> <s> Sa kuulasid . </s> <s> Päikesetõusu ajal viisid sa mu autoga koju , me naersime , kuidas sa sõidad , ma kukkusin üksinda voodisse . </s> <s> Ma sündisin , ma surin . </s> </p>
<p> <s> Ma arvan , et see meie esimene koos veedetud öö ja kindlasti ka sage Markuse nägemine sundisid mind otsima võimalust , kuidas sinuga veelgi lähedasemaks saada , et mõista , mis sinus toimub ja kes sa oled , mu ingel . </s> <s> Ma pakkusin ennast õpetajaks . </s> <s> Jah , õpetajaks kooli , kunstiajaloo õpetajaks , muidugi mõista . </s> <s> Näed , vaevalt kümme kuud oli möödas meie esimesest kohtumisest , tühised 300 päeva , kuid ma olin tundmatuseni muutunud – noorest arrogantsest kommertskunstnikust oli saamas tundlik ja hooliv ... kes ? </s> <s> Inimene ? </s> <s> Ma ei tea , ma ei tea , kuid ma tean , et mind oli puudutanud ingel . </s> </p>
<p> <s> Esimeses tunnis , see toimus ühel septembri alguse neljapäeval , seisin klassi ees , tundes hirmuga segatud arusaamatust . </s> <s> Mida mul oli neile kohe-kohe täiskasvanuks saavatele lastele rääkida ? </s> <s> Kuidas ma pidin nad saama innustuma kunstist ja ajast ja loost ? </s> <s> Ja järsku , nagu oleks mind rabanud pikne , meenus mulle meie esimene öö , minu jutud , tuntud tunded ... </s> </p>
<p> <s> Ja ma rääkisin . </s> <s> Jälle kord olid sa mu kõrval , jälle kord õnnestus mul läbi elada see kirgastumine , see haruldane selgus , jälle sündis ime ja ma tundsin , et kunst on päris , et elu on päris . </s> <s> Minu sõnades ärkasid ellu esimesed eelajaloolised kunstnikud , kes , tundes tumma sundi , vedasid koopaseintele loomade kujutisi , üks teise järel ilmusid aegade hämarusest Veenused ja need loonud kunstnikud , Laokoon võitles madudega , keskaja hiilgavatest freskodest kiirgas kuldseid kiiri , renessansi suured meistrid vormisid kui jumalad loitvate kätega kaost , klassitsismi külmast paatosest kiirgas läbi inimhinge igavene otsing , impressionistid puudutasid puudutamatut , ekspressionistid väljendasid paari joonega seda igavesti käestlibisevat tõde ... </s> <s> Ja kõike seda sidus inimeseks olemine ja püüd – ei , lausa sund ! – rääkida korraga nii jumala kui ka inimesega . </s> </p>
<p> <s> Poisid istusid vaikselt ja põrnitsesid lauaplaati . </s> <s> Paaril tüdrukul olid silmad märjad . </s> <s> Ja kui tund lõppes , teadsin ma täpselt , et minu otsus oli olnud õige . </s> <s> Ma teadsin , et mul on , mida anda – ma sain jagada ingli õnnistust . </s> </p>
<p> <s> Ma hakkasin tundma rahutust seoses galeriipidamisega . </s> <s> See ei olnud mulle toonud seda rahuldust , mida olin kujutlenud , samuti ei toonud see sisse nii palju raha , mis oleks pideva kohustuse kompenseerinud . </s> <s> Need kunstnikud , kellega ma päevast päeva pidin kohtuma , ei tundunud olevat mitte nende kunstnike sugulasedki , kellest ma koolis igal neljapäevahommikul rääkisin . </s> <s> Ja ma ei teadnud , kes ma olen ise . </s> <s> Peale seda õnnetut teevabrikandi lugu polnud ma kordagi pintslit kätte võtnud . </s> <s> Ma lihtsalt ei suutnud . </s> <s> Ja ei mina ega keegi teine tegelikult enam ei mäletanudki , et olin kunagi ka maalinud . </s> <s> Lisaks tundus mulle , et galerii kaudu me sinuga enam lähedasemaks ei saa . </s> <s> Need igapäevased pilgud , need koos joodud kohvid ei muutunud küll iial rutiinseks , vähemalt minule mitte , oh ei ! </s> <s> Ma arvan , et ma ei ole füsioloogiliselt võimeline sinust tüdinema . </s> </p>
<p> <s> Ja siis ma kohtusin sinu abikaasaga . </s> <s> Ta istus sinu laua taga , kell oli vist juba kaheksa õhtul , ja vaatas , kuidas Markus mängib . </s> <s> Taevas kukkus kokku , õhulossid purunesid . </s> <s> Mitte kuskilt ei olnud aru saada , et midagi teie suhtes võiks rebeneda . </s> <s> Ma istusin oma tavapärasele kohale teie toas ja rääkisin . </s> <s> Suhtlesin . </s> <s> Ma tahtsin endasse imeda iga üksikasja , iga varjundi , samas teadmata , miks . </s> <s> Kuid ka teie taeval , ka minu ees lahti rulluval idüllil oli määratud puruneda minu silme all . </s> </p>
<p> <s> " Noh , räbalad , hakkame minema , " ütles su mees tõustes . </s> </p>
<p> <s> Kärinal rebenes puruks õhkõrn miraaž , sa kahvatusid , ja ütlemata ühtegi sõna võtsid Markuse käe kõrvale ja lahkusid . </s> </p>
<p> <s> Ma arvan , et sel õhtul mõtlesin ma välja plaani müüa osa galeriist sinu abikaasale . </s> <s> Oh ! </s> <s> Minu lihtsameelne ja kuri plaan ! </s> <s> Kuidas ma sellesse küll uskusin ! </s> <s> Primitiivne ! </s> <s> Ma nimelt kujutlesin , kuidas ma loobun galeriist , peaaegu kingin selle su mehele , ning siis kui te peate palju sagedamini kohtuma kui varem , puruneb teie suhe . </s> <s> Lihtsameelne ? </s> <s> Tunnistan , et jah . </s> <s> Kuid siis ma seda ei märganud . </s> <s> Ei , ma jõudsin isegi läbirääkimisteni , istusin su abikaasaga pikki tunde , arutades , kuidas oleks parem teha kunstist äri . </s> <s> Kuidas ma piinlesin ! </s> <s> Ma arvan , et ta nägi mind lõpuks läbi . </s> <s> Asi jäi katki . </s> <s> Viimane kord , kui su abikaasaga kohtusime , rääkis ta teie ühisest reisist USAsse . </s> <s> Las Vegas , Los Angeles , New York . </s> <s> Ja ta nimetas kuupäevi . </s> <s> Järgmisel päeval küsisin sult üle . </s> <s> " Jah , " ütlesid sa , " sõidame , ja reisi lõpus olen ma viis päeva üksinda New Yorkis . " </s> </p>
<p> <s> Samal päeval broneerisin ma endale pileti New Yorki . </s> <s> Kui ma sinuga New Yorkis kohtumist üritasin kokku leppida , hakkasid sa naerma . </s> <s> Sa ei uskunud . </s> <s> Ma käisin peale . </s> <s> Sa naersid ja lubasid mõelda . </s> </p>
<p> <s> Ma lendasin välja enne sind . </s> <s> Igal päeval ja igal ööl ootasin New Yorkis su telefonikõnet . </s> <s> Iga tunni tagant helistasin oma peatuspaiga automaatvastajale . </s> <s> Sa ei helistanud . </s> <s> Ma tulin tagasi . </s> <s> Sina tulid tagasi . </s> </p>
<p> <s> " Ma ei olnud selleks valmis , " ütlesid sa , kui istusime india restoranis ja jõime veini . </s> </p>
<p> <s> " Miks ? " </s> </p>
<p> <s> " Ma olin haige ja ma ei olnud selleks valmis . " </s> </p>
<p> <s> Ma naersin . </s> </p>
<p> <s> " Ära kunagi naera mu üle . " </s> </p>
<p> <s> See oli vist esimene kord , kui sa minu peale solvusid . </s> <s> Ma ei tahtnud sind solvata . </s> <s> Kallis , sa ei ole naeruväärne . </s> <s> Kallis , ma naersin , et mitte nutta . </s> <s> Jälle olid läinud päevad , jälle olid kulunud kuud , ja sind ei olnud . </s> <s> Olid unelmad sinust . </s> <s> Praegu ma märkan , et mõnes mõttes ei olegi midagi muutunud . </s> </p>
<p> <s> Haigus algas järsku . </s> <s> Ma olin kaks nädalat New Yorkist tagasi olnud , kui ühel hommikul tundsin kohutavat valu . </s> <s> Ma jäin voodisse , lootes , et valu möödub . </s> <s> Sa ju tead mu seisukohta , et inimesed mõtlevad ise haigusi välja , et see , kes ei taha haige olla , ei jää kunagi haigeks . </s> <s> Kolmandal päeval otsustasin ma saata põrgu kõik oma seisukohad ja kutsusin kiirabi . </s> </p>
<p> <s> " Sa oled surmasuus , " ütles arst mind läbi vaadates ja kuidagi ma teadsin , et tal on õigus . </s> <s> Ja samas teadsin ka , et ma ei sure veel , ei , mitte enne , kui ma olen saanud veel kord maalida ... </s> </p>
<p> <s> Nädala pärast lamasin oma segamini kodus . </s> <s> Midagi ei olnud teha . </s> <s> Minu ainus sõber käis mind iga päev vaatamas , tõi mulle süüa . </s> <s> Ta naeris pidevalt , et ma nõuan hamburgereid ja söön siis hamburgeri vahelt ära vaid kapsa . </s> <s> Ta on hea sõber . </s> <s> Ta ei tahtnud mind nõrgana näha ja ta sai aru , et ma ei taha end nõrgana näidata . </s> <s> Ja ühel ööl võtsin ma voodi alt paberid ja tuši ja asusin joonistama . </s> </p>
<p> <s> See ei olnud mina . </s> <s> Jooned olid teravad , ma ei suutnud neid vaadata , mul oli tunne , nagu lõikaksid need mu silmamunad puruks , ma vedasin jooni , ma nägin pilte peas , stseene , sinust , sinuga , sinuta , ja veel enam kui reeglite lõhkumine ja mind ennastki rabav ausus , veel enam üllatas mind neis piltides taguv rütm . </s> </p>
<p> <s> Ma istusin voodis , kõrvaklapid peas , Tupac karjus hetk enne surma salvestatud laulus : " Come with me ! </s> <s> Hail Mary ! </s> <s> Nigga run quick see . </s> <s> What do we have here now ? </s> <s> Do you wanna ride or die ? " , ja ma joonistasin ühe pildi teise järel . </s> </p>
<p> <s> Ma olin leidnud end , ma olin leidnud võimaluse , kuidas öelda , mida ma tunnen . </s> </p>
<p> <s> Mu sõber teadis või aimas , et ma sind armastan . </s> <s> Ühel õhtul istus ta maha ja rääkis . </s> </p>
<p> <s> " Ta tuli minu juurde . " </s> </p>
<p> <s> Ma teadsin , et jutt on sinust . </s> </p>
<p> <s> " Ta ütles , et tahab rääkida sinust , et tal on sinuga probleem . " </s> </p>
<p> <s> " Ja sina ? " </s> <s> Mu süda peksis ärevalt . </s> </p>
<p> <s> " Ma ütlesin , et ma võin temaga rääkida , kuid ma räägin sellest kõigest ka sulle . " </s> </p>
<p> <s> " Ja tema ? " </s> </p>
<p> <s> " Ta üritas mind veenda , ma jäin kindlaks , ta ei rääkinud . " </s> </p>
<p> <s> Sõber läks ära . </s> <s> Ma istusin ja vaatasin pilte . </s> <s> Ja otsustasin . </s> <s> Ma saan terveks . </s> <s> Ma ei saa sind kunagi . </s> <s> Sa oled mind reetnud . </s> <s> Aga ma jään sind igaveseks armastama . </s> <s> Ja sa jääd minu muusaks . </s> </p>
<p> <s> Paar nädalat hiljem näitasin ma sulle pilte . </s> </p>
<p> <s> " Neid ei tohi mitte kunagi avalikult näidata , " ütlesid sa . </s> </p>
<p> <s> Ma ei ole neid mitte kunagi avalikult näidanud . </s> </p>
<p> <s> Ma ei suutnud enam päevagi elada selles pisikeses pugerikus , kus iga tapeedijoon , iga valgusehelk , iga kontuur tuletas meelde joonistusi . </s> <s> Sa pakkusid , et ma võin kolida sinna korterisse , kus oli olnud teie modelliagentuur . </s> <s> Te olite just välja kolimas ja korteriomanik otsis uut üürilist . </s> </p>
<p> <s> Ma kolisin sisse . </s> <s> Ma elasin kohas , kus ma olin sind kohanud , ja ma arvasin , et rohkem ma sinust kaugeneda ei saa . </s> </p>
<p> <s> Ma kohtusin Katerinaga raamatukogus . </s> <s> Minu hing oli räbal . </s> <s> Ma olin eemaldanud sinult kogu kateksise , ma keelasin endale ära kõik tunded sinu vastu , ma keelasin ära sinust mõtlemise , ma olin külm , kauge , eemal . </s> <s> Ma otsustasin , et rohkem sa mulle haiget teha ei saa . </s> <s> Jumal , ma olen ikka tõeliselt lihtsameelne , mõtlen praegu . </s> <s> Kuid sel hetkel oli sellest abi . </s> <s> Ka sina kaugenesid minust . </s> <s> Me rääkisime üha vähem . </s> </p>
<p> <s> Galerii jõulupeole tulin ma vaid korraks . </s> <s> Kõik jõid . </s> <s> Mina olin kaine . </s> <s> Ma lahkusin sel hetkel , kui nägin , kuidas üks mu noor sõber pani pea su sülle ja uinus . </s> <s> Mulle piisas . </s> <s> Sulle piisas ilmselt ka , sest veebruaris lahkusid sa galeriist . </s> <s> Lõplikult . </s> </p>
<p> <s> Kuid tagasi jõuluõhtu juurde . </s> <s> Katerina ootas mind hotelli restoranis . </s> <s> Mind nähes lõi ta nägu naerule . </s> </p>
<p> <s> " Palun , " ütles ta ja võttis kotist pisikese ingli . </s> </p>
<p> <s> Siis läksime minu uude korterisse . </s> <s> Ühes toas oli põrandal madrats , teises toas olid hunnikus minu joonistused ja raamatud . </s> </p>
<p> <s> Istusime kööki kamina ette ja põletasime pakkide kaupa modellide fotosid , mis olid eelmistest üürnikest maha jäänud . </s> </p>
<p> <s> Minu üksinduse aasta lõppes sel õhtul . </s> <s> Noor , sügavmustade silmadega rõõmsameelne tõmmuvereline kaunitar oli täpselt sinu vastand . </s> </p>
<p> <s> Aastavahetusel olime me saarel , tead , seal minu sõbra juures , kuhu ma sindki , mu ingel , olen kutsunud . </s> <s> Uus aasta tuli nii , et me ei märganudki , lamasime Katerinaga laias voodis ja vaatasime koos minu tušijoonistusi , neidsamu joonistusi , joonistusi sinust . </s> </p>
<p> <s> Millist rõõmu ma tundsin , kui nägin , et Katerina sära ja siiras rõõmsameelsus panid isegi mu sõbra silmad särama ! </s> </p>
<p> <s> Sa tead , et kolme kuu pärast ma abiellusin Katerinaga , kuue kuu pärast meid laulatati Kiievis , sealt sõitsime kahekuulisele pulmareisile Ukrainasse , Küprosele , Egiptusesse ... </s> </p>
<p> <s> Ma ei teadnud , mida sina teed , ma tegin kõik , et sind unustada . </s> <s> Ja , kallis , see ei nõudnud üldse pingutust . </s> <s> Ja ma häbenesin seda siis natuke . </s> <s> Ning praegu on seda piinlik tunnistada . </s> </p>
<p> <s> Suvi lendas . </s> <s> Kas ma olin õnnelik ? </s> <s> Ma arvan küll . </s> <s> Ma arvan , et ma ei saagi kunagi õnnelikum olema . </s> <s> Ja ometi purunes kõik . </s> <s> Ma ei taha sind üksikasjadesse uputada , kuid 21. novembril viisime lahutuse avalduse sisse ja 21. detsembril olin ma jällegi üksi . </s> <s> Üksi ja üksik . </s> </p>
<p> <s> Mulle hakati jälle rääkima sinust . </s> <s> Ma kuulsin asju , mida ma ei suutnud uskuda . </s> <s> Sul oli olnud suhe , ma kuulsin , isegi väga lähedane suhe , ühe kunstikriitikuga . </s> <s> Ma ei suutnud seda uskuda . </s> <s> Ma tean seda kunstikriitikut . </s> <s> Ta oli sügise alguses sõitnud Bangkokki . </s> <s> Miks ? mõtlesin ma . </s> <s> Miks ta oli ära sõitnud , kui tal olid sina ? </s> <s> Ja ma kuulsin , et sa olid suvel astunud ülikooli õppima kunstiajalugu . </s> <s> Ma ei suutnud sedagi uskuda . </s> </p>
<p> <s> Katerinaga kooselamiseks oli vaja raha . </s> <s> Ma osalesin galerii töös innukamalt kui kunagi varem . </s> <s> Kuid kui lõppes suhe Katerinaga , kadus mul ka igasugune inspiratsioon galeriis tegutseda . </s> <s> Ma hakkasin jooma . </s> </p>
<p> <s> Veebruaris helistasin sulle . </s> </p>
<p> <s> " Ma tahaks sinuga kohtuda . " </s> </p>
<p> <s> " Ma arvan , et me peaksime kohe kohtuma . " </s> </p>
<p> <s> Me kohtusime . </s> <s> Me istusime restoranis . </s> <s> Me rääksime . </s> <s> Taksos sõites sa naersid ja panid pea korraks mu sülle . </s> <s> See oli esimene kord , kui me puudutasime teineteist . </s> <s> Oh ! </s> <s> Ma oleks pidanud sinust kinni haarama , sind hoidma ! </s> <s> Kuid ma ei suutnud . </s> <s> Ma kartsin sind . </s> </p>
<p> <s> Me jõudsime minu juurde . </s> <s> Ma üürisin pisikest korterit vanalinnas , väga vanas majas . </s> <s> Kõik oli kohutavalt segamini , kuid sulle tundus see isegi imelikul kombel natuke meeldivat . </s> <s> Sa viskasid end pikali mu raamatute , joonistuste ja riidehunniku peale , mis vedeles keset ainsat tuba , ja teatasid : </s> </p>
<p> <s> " Ma armastan sind . " </s> </p>
<p> <s> Jumal tänatud , et sa selle ütlemisega ei oodanud 60-aastaseks saamiseni . </s> <s> Me kallistasime , me suudlesime . </s> <s> Siis hakkasid sa koju minema . </s> <s> Me vandusime igavest truudust . </s> </p>
<p> <s> Järgmine kord kohtusime hommikusöögiks . </s> <s> Hotellis . </s> <s> Ma jäin hiljaks . </s> <s> Me oleme mõlemad sinuga sellised inimesed , ma ei tea , kas arad või saamatud , kuid meil kulub vähemalt kaks tundi , enne kui suudame teineteisele otsa vaadata ja rääkida asjust , mis tähtsad . </s> </p>
<p> <s> " Ma olen nädalavahetusel koolis , " ütlesid sa . </s> </p>
<p> <s> Kool on teises linnas . </s> </p>
<p> <s> " Ma tulen sinna . " </s> </p>
<p> <s> " Tule . " </s> </p>
<p> <s> Ja see öö oli esimene , mil ma jälle joonistasin . </s> <s> Tušš , paber , sina ja mina . </s> <s> Jälle tuli minusse see ürgne jõud , jälle esitasin ma väljakutse igavikule . </s> </p>
<p> <s> Galeriis läksid asjad allamäge . </s> <s> Ma jõin endiselt . </s> <s> Laupäeval laenasin sõbralt raha ja üürisin auto . </s> <s> Üürisin Mercedese , enam-vähem sellise nagu teadsin olevat su mehel . </s> <s> Ma ei usu , et see otsus oli alateadlik . </s> </p>
<p> <s> Sind kooli ees oodates tundus mulle , et kõik ei olegi kadunud . </s> <s> Mulle tundus , et meile on antud veel üks šanss , et meile on antud veel ühed üliõpilasaastad , et me saame lõpuks kõike ilusti alata ! </s> </p>
<p> <s> Sa istusid autosse , naersid ja ütlesid , et sa ei ole täna isegi juukseid veel kamminud . </s> <s> Kui ilus sa olid ! </s> </p>
<p> <s> Ma näitasin sulle joonistusi . </s> <s> Kohe , sealsamas , autos . </s> <s> Ja sa tundsid mu ära . </s> </p>
<p> <s> Me läksime teatrisse . </s> <s> See oli igav . </s> </p>
<p> <s> Me läksime motelli . </s> </p>
<p> <s> Me saime toad vastakuti . </s> </p>
<p> <s> Istusime sinu toas ja jõime Hennessyd . </s> </p>
<p> <s> Sa rääkisid mulle kunstikriitikust , kes sõitis Bangkokki . </s> <s> Ma kuulasin ja mu süda tõmbus krampi . </s> </p>
<p> <s> Sa heitsid mulle ette , et meie esimesel kohtumisel ma nägin ainult su sõbrannat ja ignoreerisin sind . </s> <s> Ma proovisin selgitada . </s> </p>
<p> <s> Sa arvasid , et küll me Katerinaga veel kokku saame . </s> <s> Ma veensin , et armastan sind . </s> </p>
<p> <s> Sa lugesid mulle Kierkegaardi . </s> <s> Sind tegi meie suhte juures murelikuks see , mis Kierkegaard asjast arvas : nimelt olevat tema arust ainult kättesaamatu armastus inspiratsiooniallikaks . </s> <s> Kõik , mis me kätte saame , haihtub . </s> </p>
<p> <s> Ma veensin sind nii , nagu oskasin . </s> <s> Mõttes tänasin jumalat , et sa ei olnud selleks õhtuks ette võtnud Kanti . </s> <s> Ma ei suuda sellest ööst rääkida . </s> <s> Aga ma pean . </s> <s> Hea küll . </s> </p>
<p> <s> Magamamineku aeg . </s> <s> Ma tulen sinu kõrvale . </s> </p>
<p> <s> Sa ütled , ma pole selleks valmis . </s> </p>
<p> <s> Ma viskan paar nalja ja lähen oma tuppa . </s> </p>
<p> <s> Istun oma toas , kõrv vastu ust . </s> <s> Kogu öö . </s> <s> Kuulan ja kardan , et sa lähed ära . </s> </p>
<p> <s> Kell üheksa koputan su toa uksele . </s> </p>
<p> <s> Sa oled väga unise näoga . </s> <s> Ütled , et oled valvanud kogu öö , kartes , et ma vihastasin ja sõidan ära . </s> <s> Sa ei taha loengutesse minna . </s> <s> Hakkame kodu poole sõitma . </s> <s> Ma peatan iga teeäärse baari ja kohviku juures . </s> <s> Joon 4 cl konjakit . </s> <s> Hennessyd , kui on , kui ei ole , siis Martelli , kui seda ei ole , siis Belõi Aisti . </s> </p>
<p> <s> Tagasi kodulinna jõudes olen ma purjus ja raha on otsas . </s> <s> Sa võtad oma krediitkaardiga aparaadist viimase raha , annad sellest poole mulle . </s> <s> Viime auto laenutusse . </s> <s> Võtame takso . </s> </p>
<p> <s> Ma lähen maha galerii juures . </s> </p>
<p> <s> " Ma armastan sind . " </s> </p>
<p> <s> Sa muigad . </s> <s> Ma proovin sind abitult musitada . </s> <s> Lähen poodi ja ostan pudeli Belõi Aisti . </s> </p>
<p> <s> Kui oleks kuidagi võimalik , elaks ma elu uuesti . </s> <s> Ma olen kindel , et sellest kohtumisest tekkinud frustratsioon oli põhjuseks , miks ma järgmisel päeval Katerinale helistasin . </s> <s> Katerina tuli minu juurde , pakkis mu asjad ja pani mu takso peale . </s> <s> Ma lasin taksol peatuda reisibüroo ees ja ostsin kaks piletit . </s> <s> Bangkokki . </s> <s> Ma ei tea siiani , miks . </s> </p>
<p> <s> Katerina käis poes , ostis kuus pudelit punast veini , ma istusin tema korteris põrandal , jõin pidevalt , ning kui saabus järgmine päev , surus Katerina mulle tumedad päikeseprillid ette , talutas mu takso peale ja me lendasime ära . </s> </p>
<p> <s> Kui Katerina on kindel , et ma jään ellu sõidab ta Taimaalt ära . </s> <s> Ma jään üksi . </s> <s> Õigemini küll kolmekesi selle kunstikriitiku ja tema naisega . </s> <s> Ma ei suuda seda taluda . </s> <s> Ma vaatan seda kunstikriitikut ja ma ei saa aru , miks ta ei ole sinuga . </s> <s> Miks sina ei ole minuga . </s> <s> Ostan viimase raha eest pileti New Yorki . </s> <s> Ja alles siit helistan sulle . </s> </p>
<p> <s> " Ma ei saanud rääkida , mida ma teen , " ütlen . </s> </p>
<p> <s> " Mulle oleksid võinud öelda , " ütled sa vaikselt . </s> </p>
<p> <s> " Ma ei saanud " </s> </p>
<p> <s> " Ma tean . " </s> </p>
<p> <s> Ma saadan sulle kirja . </s> </p>
<p> <s> Mirjam ! </s> </p>
<p> <s> Ma armastan sind . </s> </p>
<p> <s> Claude </s> </p>
<p> <s> Kuna ma tean , et sellega on kõik öeldud ja samas ei ole ka , siis kirjutan edasi . </s> <s> Jumal ! </s> <s> Anna mulle sõnu ja anna mulle reegleid , mille abil vormida lauseid , mis kas või natukenegi suudaksid selgitada , mida ma tunnen ja mida ma mõtlen ! </s> </p>
<p> <s> Sel ööl sa ütlesid , et truudus on selline asi , mis ei ole tõeline , mis kestab natuke ja lõpeb siis . </s> <s> OK , ütlesin ma sind kuulates . </s> <s> Praegu ma nii ei mõtle . </s> <s> Ma arvan , et on olemas suhteid , kus seda teemat ei ole isegi päevakorral . </s> <s> Sellist suhet tahan ma sinuga . </s> </p>
<p> <s> Sa rääkisid vanadusest ja vananemisest . </s> <s> Oh ! </s> <s> Tuhandeid kordi olen ma siin mõelnud , et oleks me ometi juba 40-aastased , siis ei oleks ka see enam teemaks . </s> <s> Samas : ma tean , et see ei ole tähtis . </s> <s> Ma tahan sind sellena , kes sa oled , ma näen naist , ma näen sind ! </s> <s> Muu on tähtis . </s> <s> Muu ! </s> </p>
<p> <s> Kooselu . </s> <s> Ma tahan sinuga koos elada . </s> <s> Mul ei ole isegi kõige udusemat ettekujutust , kuidas ja millal see võiks võimalikuks saada . </s> <s> Aga ma loodan , et Jumal on järjekordselt kaardid õigesti jaganud . </s> </p>
<p> <s> Joomine . </s> <s> Ma arvan , et see on halb . </s> <s> Ma arvan , et see on väga halb . </s> <s> Ma arvan , et see teeb pilgu töntsiks , ma arvan , et see surub pilgu maha , ma arvan , et see teeb tunded võltsiks . </s> </p>
<p> <s> Ma tahan sind hoida , ma tahan sinu jaoks olemas olla , ma tahan sinuga koos teha , ma tahan sinuga koos kuhugi jõuda . </s> </p>
<p> <s> Kõige olulisem asi . </s> <s> Ma ei ole mitte kellegagi last tahtnud . </s> <s> Sinuga tahan . </s> <s> Ma tahan sinuga last . </s> <s> Imelik ? </s> <s> Vist jah . </s> <s> Veel imelikum on neid ridu vaadata . </s> <s> Kas tõesti mina ? </s> <s> Ilmselt küll . </s> <s> Ma tahan sinuga last . </s> <s> Või mitut . </s> <s> Kuidas ja millal , ma ei tea . </s> <s> Aga tahan . </s> </p>
<p> <s> Sa oled kiire . </s> <s> Sa oled sama kiire kui mina . </s> <s> Sa õpid käigult . </s> <s> Kui sinu vastu mingit kavalust proovida , siis juba järgmises lauses sa kasutad seda ise . </s> <s> See on meeletu . </s> <s> See on võluv . </s> <s> See on võimas . </s> <s> Teist sellist ei ole . </s> </p>
<p> <s> Ma tahan sinuga koos elada , ma tahan koos sinuga elu anda , ma tahan koos sinuga vanaks saada , ma tahan koos sinuga surra , et siis tõusta ja elada igavesti . </s> </p>
<p> <s> Sa oled võluv . </s> <s> Sa võlud hääle , pilgu , liigutuse , hoiaku , naeru ja ohkega . </s> <s> Sa oled võluv võlur . </s> </p>
<p> <s> Ma pean sind nägema , ma pean sind hoidma , </s> </p>
<p> <s> ma näen sind unes , ma hoian sind unistades . </s> </p>
<p> <s> Claude </s> </p>
<p> <s> Sa vastad : </s> </p>
<p> <s> Olen suurim kõigist kahtlejatest ja kahtlustajatest ! </s> <s> Mu segaselt esitatud küsimuse lihtne mõte on selles : kas sa ei armasta oma armastust minu vastu rohkem kui mind ennast ? </s> <s> Kas ma olen olemas ? </s> <s> Või on olemas ainult mõte minust ? </s> </p>
<p> <s> Tegelikult tean ma vastust , ma usun sind . </s> <s> Ma usun ennast . </s> </p>
<p> <s> Ja ma tean , et meie jaoks on aeg , meie jaoks on koht . </s> <s> Kõik saab olema nii , nagu meie tahame . </s> </p>
<p> <s> Mirjam </s> </p>
<p> <s> Ma vastan : </s> </p>
<p> <s> Täna sadas vihma . </s> <s> Ma ei teinud mitte midagi . </s> <s> Vahtisin , isegi mõelda ei viitsinud . </s> <s> Ahjaa , sulle helistasin . </s> <s> Palju õnne , ütlesin . </s> <s> Siis panin toru ära ja ei teinud edasi mitte midagi . </s> <s> Kell neli tekkis mingi imelik rahutus . </s> <s> Rahutus möödus poole viieks . </s> <s> Aga rahu ei tulnud . </s> <s> Tuli selline tüütu mittemidagi . </s> <s> Panin riidesse . </s> <s> Kui ma endale uued Hilfigeri püksid ostsin , olin rõõmus . </s> <s> Täna vaatasin pükse ja ei suutnud kuidagi aru saada , mis mu rõõmu põhjustas . </s> <s> Aga tookord paistis päike . </s> <s> Täna sadas vihma . </s> </p>
<p> <s> Metrooni on siit umbes kümme minutit jalutada . </s> <s> Täna jooksin . </s> <s> Mäletad : vihm . </s> <s> Jooksin natuke liiga kiiresti ( või aeglaselt ) ja ei sattunud rohelisse lainesse . </s> <s> Ootasin iga valgusfoori taga . </s> <s> Autod on siin viisakad , ei pritsi . </s> </p>
<p> <s> Metroos oli seinal ilus luuletus . </s> <s> Ma ei mäleta , kelle , aga ma mäletan umbes , millest seal juttu oli . </s> </p>
<p> <s> Ma olen kuulnud abielupaaridest , kes elavad tsiviliseeritult , elegantselt , korralikult . </s> <s> Aga meie , kallis , oleme metslased . </s> <s> Sa tuled , seisad minu ette ja sinu väljasirutatud käsi hoiab kotti . </s> <s> Ma tunnen Moo Shaw Porki ära lõhna järgi . </s> <s> See tähendab , et ma olen sulle eile öösel meeletut rahuldust pakkunud . </s> <s> Siin istuvad kaks sõpra , kaks inimest , ilma sõnadeta ... </s> </p>
<p> <s> Kuidagi nii see luuletus käis . </s> <s> Mõtlesin sinust . </s> <s> Hea oli . </s> <s> Ma ei saanudki seda luuletust lugedes aru , kes on tegelastest mees , kes naine , kes tõi söögi , kes pakkus rahuldust . </s> <s> Siis sain aru , et tõelise suhte puhul polegi vahet . </s> <s> Kui ma algul kujutasin ette , et mina olen see , kes tuleb ja tänab , siis peale arusaamist kujutlesin ennast kiiresti just rahuldaja positsiooni . </s> <s> Tundsin olukorra üle sügavat rõõmu . </s> </p>
<p> <s> 42 . tänaval ei sadanud . </s> <s> Panin suitsu ette . </s> <s> Tead , siin on nii , et kui ostad Camelit , saad pakiga kaasa tikutopsi . </s> <s> Tikutopsi sees on Matchbook Fortune . </s> <s> 42. tänaval suitsu süüdates lugesin topsi seest : " No cigarette will ever taste better than the next Camel you light . " </s> </p>
<p> <s> Siis hakkas vihma sadama . </s> <s> Läksin ühte paljudest elektroonikapoodidest . </s> <s> Ma ei suutnud mõelda . </s> <s> Ostsin pisikese Sony raadio ( kõrvaklappidega ) . </s> <s> Maksin 49.99. </s> <s> Ja muidugi : plus tax . </s> <s> Kanal : Hot 97,1 MHz Blazing Hip-Hop and r'n'b . </s> </p>
<p> <s> Vihma sadas üha kõvemini . </s> <s> Seisin vihma käes , Jay-Z küsis : what's my motherfuckin' name , ja peale seda teatas ta , et it's a hard knock life ! </s> <s> Ja ma püüdsin veerand tundi taksot . </s> <s> Kodus keetsin kohvi ja logisin internetti . </s> <s> Vaatasin NY Timesi töökuulutusi . </s> <s> Ma ei tea , aga ma arvan , et ma pean ikkagi mingit tööd kunagi tegema hakkama . </s> <s> Näiteks Central Parkis saksa pensionäridelt kotte käest ära jooksma . </s> <s> Ning : before I go broke , I'll be a drug dealer . </s> </p>
<p> <s> Istusin maha . </s> <s> Suitsetasin . </s> <s> Tuba täitus suitsuga . </s> <s> Tegin akna lahti . </s> <s> Kohe hakkas külm . </s> <s> Ma hellitasin seal Tais ennast natuke ära . </s> <s> Vist . </s> <s> Aga Taist ei ole ma veel valmis rääkima . </s> </p>
<p> <s> Maalimisest ei tulnud täna midagi välja . </s> <s> Kolmas pilt on pooleli . </s> <s> Neljanda ideed tean juba ka , aga ei suuda alustada . </s> <s> Ma ei tea , mida on vaja . </s> <s> Hingerahu . </s> <s> Ahjaa , hingerahu suunas tegin olulise sammu esmaspäeval . </s> <s> Käisin HIV ja kõigi muude asjade testis . </s> <s> Ma olen puhas . </s> <s> Seda oli hea kuulda . </s> <s> Arst oli mõnus . </s> <s> Viskas nalja . </s> <s> Ma viskasin vastu . </s> <s> Siis viskas ta mind välja . </s> <s> " Get outahere ! " naeris ta , kui ma küsisin , et kas tal on selline süsteem , et kui korjad kõik haigused , siis saad ühele rohud tasuta . </s> <s> Metroos reklaamitakse uut rohtu , mis aitab HIVga kauem elada . </s> <s> Väga raske on siin mitte HIV peale mõelda . </s> </p>
<p> <s> Aga kõik need mõtted on sellised ujuvad . </s> <s> Midagi selget ei ole , peale selle et ma olen siin ja mulle siin meeldib . </s> <s> Ma tunnen , et siinile meeldin mina ka . </s> </p>
<p> <s> Claude </s> </p>
<p> <s> ps Ma ei viitsi enam ennast kontrollida . </s> <s> Ma olen loobunud mõtlemast kategooriates : kasulik-mitte , kaval-mitte . </s> <s> Ma mõtlen sinust palju , kogu aeg vahepeal , ma mängin mõtetega sinust , ma korraldan telepaatiaseansse , ma fantaseerin . </s> <s> Ma avan ennast . </s> <s> Ma ei ole ennast kunagi avanud . </s> <s> Hing ( ed ) on roostes ja kogu konstruktsioon , mida ma nimetan " minaks " , rappub ja vabiseb . </s> <s> Aga ma ei hooli . </s> <s> Ma tahan proovida täielikku avameelsust , usaldust ja julgust . </s> <s> Ma tunnen ennast vapramana kui kunagi varem . </s> <s> Kas ma hakkan täiskasvanuks saama ? </s> <s> Loodan , et mitte . </s> <s> Aga ma naudin täiel rinnal seda ainsat tõelist luksust : inimliku avameelse suhtlemise luksust . </s> <s> Miks ma küll nii kaugele pidin tulema , et seda saavutada . </s> </p>
<p> <s> pps Täna mängisin nimedega . </s> <s> Proovisin , kuidas kõlab sinu nimi minu perekonnanimega . </s> <s> Kõlab . </s> </p>
<p> <s> Sa ei vasta . </s> </p>
<p> <s> Kirjutan sulle ise : </s> </p>
<p> <s> Eile oli lõbus õhtu , istusime vennaga , ta mängis kitarri ja me laulsime vanu laule . </s> <s> Näiteks : " Sõlmi juustest lahti pael , heida põrandale see , nagu leegivõbin laes ... " , ja siis : " Kui tahan , peatub lõvi tallena siin , kui tahan , kõik kolm karu minema viin , kui tahan , nööri mööda rahvakunstnik käib ... " , ja siis : " Karu elab loomaaias , matsakas ja muidu maias , ja ja müta-müta-müta ... " , ja siis jälle : " Vana pildiraam , kaugeid aegu teab , neid , kes läind on siit ... " ja kõikide lugude vahele , ilma peatumata , laulis vend : " Kirja saadan sulle , mis on veel mu käes , see algab : Kallim , su juurde peagi saabun , su armastusest joobun , su silmi suudlen taas ... " " </s> <s> Naersime nii , et kõhud kanged . </s> </p>
<p> <s> Minul on ikkagi kogu aeg müts peas . </s> <s> Väga ilus müts . </s> <s> Ostsin selle kunagi ammu ja enam ei raatsi peast ära võtta , tead , kuidagi soe on ja mõnus ka . </s> <s> Praegu , kirjutamise ajal , mängib jälle Bach . </s> <s> Ahjaa , Bachiga sai üleeile nalja . </s> <s> Istun , joonistan vaikselt ja kuulan Bachi . </s> <s> Vend tuli istus ka minu juurde , luges mingit raamatut . </s> <s> Järsku hüppas ta püsti ja tõi kitarri . </s> <s> Siis pinistas natuke , häälestas , ja siis saatis kitarril kolmandat Brandenburgi kontserti G-duur , kord mängides nagu Brian May , siis nagu Brian Adams , siis nagu George Michael , siis nagu Metallica . </s> <s> Me naersime ennast hulluks . </s> </p>
<p> <s> Siis meie korterikaaslased ( kaks tüdrukut praegu ) tulid ja nõudsid , et me muusikat vahetaksime , et neil katus sõidab . </s> <s> Saatsime nad põrgu . </s> <s> See oli ka väga lõbus . </s> <s> Me oleme siin nagu kaks käest ära lastud aadlivõsu , kes lasevad Bachil huilata ja kes loevad teineteisele vene keeles Puškinit ette . </s> <s> Meie elukaaslased ( ooo ! selline kahemõttelisus ! ) on nii naljakad , nad arutavad kahekesi , kuidas meiega paremini läbi saada , keedavad kohvi jne. </s> </p>
<p> <s> Oh , kuidas ma sind ootan , kallis . </s> <s> Ütle , et sa tuled ruttu . </s> <s> Siis lööme siin platsi puhta ( ma ) ks , valgustame lõketega maandumisrajad , serveerime hõbekandikul kohvi , loeme sulnil häälel kõige ilusamat poeesiat ja siis lähme kinno , sööma , jooma , pidutsema , raamatukokku , muuseumisse , suudleme , kallistame , lamame Central Parkis , vahime taevast , unustame ära kõik muu peale meie , siis lähme McDonald'sisse , siis jälle kallistame . </s> </p>
<p> <s> Ma armastan sind . </s> </p>
<p> <s> Claude </s> </p>
<p> <s> ps Ma arvan , et keemia loeb . </s> <s> Kui keemia klapib , siis on suhted OK . </s> <s> Tavalistel inimestel . </s> <s> Erilistel inimestel loeb kvantfüüsika ja midagi veel . </s> <s> Nagu meil . </s> <s> Mul on tunne , et mind tõmbab sinu poole selline jõud , mille olemasolu Einstein aimas , aga millest ta ei rääkinud . </s> <s> Sellest ei saagi rääkida . </s> </p>
<p> <s> Kallis , mul on tunne , et mulle on antud preemiaks üks elu juurde . </s> <s> Ma ei tea , millega ma selle ära teenisin , aga ma olen jällegi vaba ja rõõmus nagu laps , ma olen mitte keegi , mind ei seo miski , ma jooksen , kui kukun maha , siis puhun peale , kui on vaja mingit tähtsat otsust teha , siis loen : Üki , kaki , kommi , nommi , vanamees üppas üle pommi ... </s> <s> Kui seisan peegli ette , mõtlen , vau , nii kihvt , et mul juba habe kasvab ! </s> <s> Saab habet ajada ! </s> <s> Ma olen õnnelik . </s> <s> Ma olen tõesti õnnelik . </s> <s> Ja sa oled minuga . </s> <s> Ma tunnen seda . </s> <s> Maailm on nii suur , ärme jää kunagi kuhugi kinni , jookseme läbi kogu ilma , kartmata kedagi , ja kui keegi vahib meile kurja ja õpetliku näoga otsa , siis vaatame lihtsalt mujale . </s> <s> Ja kihutame edasi ! </s> </p>
<p> <s> Sa vastad : </s> </p>
<p> <s> PIHTIMUS ( 1826 ) </s> </p>
<p> <s> Teid armastan ja kuigi vilja </s> </p>
<p> <s> mu vaev ei kanna , kuigi tean , </s> </p>
<p> <s> et kõik on lootusetult hilja , </s> </p>
<p> <s> teid siiski armastama pean . </s> </p>
<p> <s> See pole kohane mu eale , </s> </p>
<p> <s> aeg aru pähe võtta taas , </s> </p>
<p> <s> ei siiski rohtu leia veale </s> </p>
<p> <s> ja haigena ma soiun maas . </s> </p>
<p> <s> Kui pole teid , on igav hingel , </s> </p>
<p> <s> te juures olles ennast nean , </s> </p>
<p> <s> et ütelda ei saa , mu ingel , </s> </p>
<p> <s> kui väga teid ma kalliks pean . </s> </p>
<p> <s> Kui kõrvu kostab kleidi kahin , </s> </p>
<p> <s> te süütu hääl , te kerge samm , </s> </p>
<p> <s> ma arutuna ringi vahin </s> </p>
<p> <s> ja liikmeist kadunud on ramm . </s> </p>
<p> <s> Kõik lahusolu piin ja pinge </s> </p>
<p> <s> te juures unub silmapilk . </s> </p>
<p> <s> Te naeratus teeb õndsaks hinge </s> </p>
<p> <s> ja õnnetuks te tõrjuv pilk . </s> </p>
<p> <s> Kui näen teid õmblusraami taga </s> </p>
<p> <s> töö kohal langetatud päi , </s> </p>
<p> <s> ma õnneliku õhinaga </s> </p>
<p> <s> siis nagu lapsukene vaga </s> </p>
<p> <s> teilt silmi pöörata ei täi . </s> </p>
<p> <s> Kuid süda peksleb valutades </s> </p>
<p> <s> ja rängalt meelt see masendab , </s> </p>
<p> <s> kui teie kõrval jalutades </s> </p>
<p> <s> mind keegi teine asendab . </s> </p>
<p> <s> Ei unu mul Opotška-retked , </s> </p>
<p> <s> te usaldav , intiimne jutt , </s> </p>
<p> <s> koos musitseerimise hetked , </s> </p>
<p> <s> te varjus hoitud vaikne nutt . </s> </p>
<p> <s> Ma palun halastust , Alina . </s> </p>
<p> <s> Te armastama mind ei pea . </s> </p>
<p> <s> Ma üldse , oh mu ingel hea , </s> </p>
<p> <s> teid selle nõudega ei piina . </s> </p>
<p> <s> Kuid teeselge , kui on te jõus , </s> </p>
<p> <s> mind alusetult loota laske . </s> </p>
<p> <s> Oh , petta mind ei ole raske ... </s> </p>
<p> <s> End ise petma olen nõus . </s> </p>
<p> <s> ( Tõlk . </s> <s> August Sang ) </s> </p>
<p> <s> Kallis Claude ! </s> </p>
<p> <s> Ma sain nii ilusa kirja su käest täna . </s> <s> Tahan veel . </s> <s> Sinuga tahan ka koos olla . </s> <s> Mõtetes olen kogu aeg ! </s> </p>
<p> <s> Sinu Mirjam </s> </p>
<p> <s> Ma kirjutan sulle mitu kirja . </s> <s> Sa ei vasta . </s> <s> Siis kirjutan : </s> </p>
<p> <s> Kallis sõber ! </s> </p>
<p> <s> Kirjutage mulle ! </s> <s> Oh , kuidas ma saaksin Teid ometi seda tegema panna ! </s> <s> Kirjutage , mida Te arvate minu joonistustest , mis ma Teile saatsin , kirjutage ! </s> <s> Ma janunen Teie arvamuste järele , mu mentaalne kurk on kuiv , aidake mind ! </s> </p>
<p> <s> Muuseas , ma olen otsustanud , et see maal on viimane , mille teen . </s> <s> ( Jumal teab , et ma ei ole liiga järjekindel inimene . </s> <s> Siin on peidus paradoks : kui ma maalin midagi veel , siis paistab see liigse järjekindlusena ; kui ma aga luban endale , et ma rohkem ei maali , siis ainus võimalus sõna pidada on olla järjekindel . </s> <s> Ma olen segaduses . ) </s> </p>
<p> <s> Samuti on suur segadus sellega , mis on minu " mina " . </s> <s> Siit korterist leitud neuroloogiaraamat ei olnud eriti abiks – peale paari hämmastava fenomeni ei jäänud mulle sealt midagi olulist meelde . </s> </p>
<p> <s> Paar ebameeldivat asja ka : jalutades mööda tänavaid , näen ma sageli sind ( See EI OLE ebameeldiv ! </s> <s> Hoidku Jumal ! ) korraks vilksatamas . </s> <s> Tead , nagu silmanurgast , siis keeran pead : muidugi pole see sina ! </s> <s> See on ebameeldiv . </s> </p>
<p> <s> Dr . </s> <s> Ramachandrani raamatu järgi ( millel muuseas on väga lõbus pealkiri : " Fantoomid ajus " ! ) on aga tegu ajukahjustusega , mille nimi on Fregoli sündroom . </s> <s> See on üks ebameeldiv ja haruldane sündroom , sest kui enamus neuropatoloogiaid tekib siis , kui insuldi tagajärjel erinevad ajupiirkonnad enam ühendust ei saa , siis Fregoli sündroom on vastupidine : äratundmispiirkonnad ja piirkond nimega amügdala on LIIALT ühenduses . </s> <s> See sündroom ei ole ravitav . </s> <s> Minu kiindumus sinusse on orgaaniline . </s> <s> Ma ei ole jõudnud äratundmisele , miks selline emotsionaalne side tekkis sinuga . </s> <s> ( Muidugi , sa võiksid öelda : Mis side ! </s> <s> Ajuhaige , sul on luul ! </s> <s> Millegipärast ma aga arvan , et sa seda ei ütle . ) </s> <s> Enamus Fregoli sündroomi käes kannatajaid ( neid on maailmas muuseas imevähe ) arvab näiteks , et näeb vilksamisi oma ema või venda . </s> <s> Minu aju valis sinu . </s> <s> Miks ? </s> <s> Ainus pähe tulev seletus on äärmiselt ebateaduslik : mu aju kuulas mu südant . </s> </p>
<p> <s> Väga vähe on teada sellest , miks kaks inimest teineteisesse kiinduvad . </s> <s> Miks ma sind armastan , olen ma sageli endalt küsinud . </s> <s> Ja olen selgitust alustanud alati sellest , mis on seal lauses see " ma " . </s> </p>
<p> <s> Mina . </s> <s> Kes ma olen ? </s> <s> Esiteks olen ma ennastpeegeldav süsteem . </s> <s> Tead , nagu peegel , kust paistab teine peegel , ja nii edasi ja nii edasi . </s> <s> Kui seda ennastpeegeldavat mehhanismi ei oleks , siis poleks ka mind , oleks vaid zombie . </s> <s> Seega on mind vähemalt kaks . </s> </p>
<p> <s> Teiseks : mul on tunded . </s> <s> Kuna ma olen ennastpeegeldav mehhanism , on mul võimalik ennast jälgida . </s> <s> Minu jälgimistulemused ütlevad : see ASI , mida ma peegeldan , tunneb tunnet . </s> <s> Jällegi on vaja kahte mind . </s> </p>
<p> <s> Kolmandaks on keeruline küsimus : kes nimetab mehhanismis avastatud tunde armastuseks ? </s> <s> Kas peegeldaja või peegeldatav ? </s> <s> Kui peegeldatav , siis see tähendaks seda , et peegeldaja on tundetu , emotsioonivaba . </s> <s> Seda ma millegipärast ei usu . </s> </p>
<p> <s> Kas siis nimetab peegeldatava tunde armastuseks hoopis peegeldaja ? </s> <s> Kuidas see oleks võimalik : sest kui peegeldaja nimetaks tunde , mida ta kõrvalt jälgib , armastuseks süsteemiväliselt , tähendaks see tuima sildikleepimist , kui ta aga nimetaks tunnet armastuseks , lähtudes empaatiast ( teadmisest , mida armastuse tundmine tähendab , sest ta on ise armastust tundnud ) , siis tähendaks see seda , et ta ise ei tunne armastust , mis on jällegi vastuolus " minu " vaatlustulemustega , kuna ma tunnen , et kõik , mis minus on , armastab sind jäägitult . </s> </p>
<p> <s> Ma arvan , et ma olen Möbiuse leht . </s> <s> Kaugelt vaadates paistab , et on olemas kaks poolt , peegeldaja ja peegeldatav . </s> <s> Tegelikult olen üks . </s> </p>
<p> <s> Claude </s> </p>
<p> <s> ps Ma tean , mis on armastus . </s> <s> Ma tunnen . </s> <s> Ma tean ka , kuidas ta neurobioloogilisel tasandil toimib . </s> <s> Ainus , millest ma aru ei saa , on see , miks ma sind armastan . </s> <s> Tähendab , nagu ülal öeldud , saan ma väga hästi aru , miks armastan ( ajukahjustus , mäletad ? ) , aga miks sind ? </s> <s> Vasta palun . </s> </p>
<p> <s> Sa kirjutad lõpuks : </s> </p>
<p> <s> Kell piniseb vastikult . </s> <s> Löön ta kinni ja ajan ennast voodis istukile . </s> <s> Kohe voodi ees on peegel ja esimene inimene , keda ma läbi unesegaste pilukil silmade näen , on sassis juuste ja padjajälgedega näos ma ise . </s> <s> Jube . </s> </p>
<p> <s> Vannituba . </s> <s> Köök . </s> <s> Kohv . </s> <s> Võileivad . </s> <s> Laps kooli . </s> <s> Mees tööle . </s> </p>
<p> <s> Üksi . </s> <s> Vannituba . </s> <s> Peegel . </s> <s> Kuidas üks öö võib inimese nii ära vaevata ! </s> <s> Duši all olles hakkavad koos veega mu põskedelt alla veerema pisarad . </s> <s> Vajun vanni istuma , vesi dušist jookseb mu peale ja ma nutan lahinal . </s> <s> Nagu tavaliselt , ei tea isegi , miks . </s> </p>
<p> <s> Duši alt tulles olen juba rõõmsam , koos veega läks alla ka mu igahommikune kurbus . </s> <s> Kammin juuksed , L'Eau d'Issey – OK . </s> <s> NYCs on kell 2 öösel . </s> <s> Sa magad . </s> <s> Või kirjutad . </s> <s> Või joonistad . </s> <s> Või pidutsed . </s> <s> Issand jumal , kuidas ma tahaksin sinuga seal koos olla ! </s> <s> Kui mul üldse on enam jõudu midagi tahta , siis see on see , mida ma tahan . </s> </p>
<p> <s> Tööle . </s> <s> Boring . </s> </p>
<p> <s> Töölt koju . </s> <s> Ma sain sinult kirja . </s> <s> Kui ma seda kodus üle loen , olen ma õnnelik . </s> <s> Sina teed seda . </s> <s> Sa teed mind õnnelikuks sellega , et sa olemas oled . </s> <s> Sellega , et sa mind armastad , sellega , et ma sind armastan , sellega , et sa teed nii , nagu sa teed , sellega , et sa oled , kes sa oled . </s> </p>
<p> <s> Veel teeb mind õnnelikuks laps . </s> <s> Ta on maailma kõige ilusam inimene . </s> <s> Ta on minu oma , minu maailma kõige ilusam inimene . </s> <s> Oh , ma loodan , et te saate sõpradeks ! </s> </p>
<p> <s> Kell 9 läheb Markus voodisse ja mina ka . </s> <s> Ma ei suuda istuda ja arutada , kui suur riiul suurde tuppa osta või kuhu sõita aastavahetuseks . </s> <s> Ma ei suuda !!! </s> <s> Ja ma tean , et kõik loksahtab õige pea ise paika . </s> </p>
<p> <s> Ma loen voodis Heideggeri . </s> <s> " Millepärast on ülepea olev ega pigem eimiski ? " – selline lause . </s> <s> Püha taevas , Ülo Matjus , mis asi see " ülepea " on ! ? </s> <s> Ja üldsegi tundub see mulle praegu õudse jamana . </s> <s> Eile tundus veel päris OK , ma hakkasin ähmaselt , aga siiski , hr Heideggeri mõistma.Tegelikult on see kõik üks bullshit . </s> <s> Ma tahan hoopis sinuga koos olla . </s> </p>
<p> <s> Tahan , tulen , olen . </s> </p>
<p> <s> Mulle tundub , et ma olengi õnnelik . </s> </p>
<p> <s> Mirjam </s> </p>
<p> <s> Ma vastan : </s> </p>
<p> <s> Ma arvan , et kõige ilusamad sõnad , mis ma kunagi olen kirjutanud , on need : </s> </p>
<p> <s> Mõtlen Maast , Kuust , Linnuteest ... </s> <s> Ja kui läbi Linnutee keerlemise hakkavad paistma su silmad ... </s> </p>
<p> <s> Just nii ma sind näen . </s> <s> Aeglaselt , uhke luige väärikusega keerad sa oma pead , avad oma silmad , vaatad . </s> <s> Ükskõik , kuhu ma oma pilgu keeran – ma näen sind . </s> <s> Ma näen sind läbi maailma . </s> <s> Su silmad . </s> <s> Su pilk . </s> </p>
<p> <s> Käisin täna Winstrophi pargis . </s> <s> See on siin kodu lähedal . </s> <s> Paar minutit jalutada . </s> <s> Istusin . </s> <s> Sajad lapsed . </s> <s> Emad . </s> <s> Isad . </s> <s> Millal ma viimati nii palju lapsi nägin ? </s> <s> Ma ei tea . </s> <s> Lasteaias ? </s> <s> Ilmselt . </s> </p>
<p> <s> Pargis on ilus 1910. aastal ehitatud dooria sammastega paviljon ( kaks neljakandilist u 5 meetri kõrgust paviljoni , mida ühendab poolkaarekujuline kolonnaad , mis koosneb 12 sambapaarist ) . </s> <s> Vaatasin lapsi . </s> <s> See on sõbralik maa . </s> <s> Inimesed tahavad elada ja elu anda . </s> <s> Siin on võimalik . </s> <s> Siin ei ole niipalju kurjust . </s> <s> Seal on . </s> <s> Siin on õhku . </s> <s> Seal on vähe . </s> <s> Paviljoni ees on St Michaeli kuju . </s> <s> Tiibadega . </s> <s> Vaatab , valvab ja kaitseb . </s> <s> Lapsi ja emasid . </s> <s> Ja mind . </s> </p>
<p> <s> Ma olen sind oodanud . </s> <s> Ma olen sind oodanud aegade algusest . </s> <s> Vahel olen ma arvanud , et sind ei olegi olemas , et sind ei olegi tulemas . </s> <s> Vahel olen ma arvanud , et mind ei ole . </s> <s> Armastuses pole ma vist kunagi lõpuni kahelnud . </s> <s> ( Oh , jutus olen armastust eitanud küll ja küll ! ) </s> <s> Ma olen mõelnud , et ei saa ju olla nii , et ma peangi jääma poolikuks . </s> <s> Ma ei ole suutnud uskuda , et maailmas puudub see inimene , kellega ma saan suhelda nii , nagu kõik tegelikult on . </s> <s> Ma olen väsinud neist suhetest , kus ma osalen 5–10 protsendiga endast . </s> <s> See on nii koormav . </s> </p>
<p> <s> Tühised inimesed . </s> <s> Kui palju neid on . </s> <s> Kui mõttetud nad on . </s> <s> Kui kavalad nad on . </s> <s> Ja kui hästi nad oma tühiste asjadega hakkama saavad . </s> <s> Kohutav . </s> </p>
<p> <s> Aga õnneks oled sina . </s> </p>
<p> <s> Claude </s> </p>
<p> <s> PS Ma pean tsiteerima ennast ( kirjutasin ja mõtlesin sinust kallis ) : </s> </p>
<p> <s> Mis toimub siis , kui kaks tähte põrkuvad ? </s> <s> Kõik lööb valgeks , varje ei ole , ruum ise annab teed sellele taevalikule vaatemängule , aeg ise peatub ja mõtleb korraks järele , tundes piinlikkust tühiste hetkede pärast ; kõik voogab , kõik saab üheks ; korraks on kord , korraks on harmoonia . </s> <s> Ja mis loevad need sosinal lausutud sõnad , need nuuksed , need puudutused , algul kobavad , siis kindlamad , mis loevad need pilgud , need vaatamised , need silmade kinnipigistamised , mis loevad need pisarad , mis loevad need sülelused , need kallistused , kellelegi teisele , sellele , kes vaatab ülevalt , kõrgelt , vaatab – ja näeb kahte inimest , kes uppudes teineteisesse saavad üheks , esitades väljakutse kogu universumile , kes ühe hetkega hävitavad igaviku , täis hirme ja koledust , kes ühe silmapilgu jooksul näitavad taevastele inimhinge tugevust , mis nagu hiidlaine pühib eemale kogu üksinduse , kogu lootusetuse , kogu pimeduse , ja kes , tõustes korraks taevani , on võitmatud , on nagu Jumalad . </s> </p>
<p> <s> Ja lõpuks Betti Alver , kes nägi ära , mis on k õ i g e olulisem : </s> </p>
<p> <s> SUURED VOOGAJAD </s> </p>
<p> <s> Ära usu , et mõte , see kerge fantoom , </s> </p>
<p> <s> hoopis jäljetult lõpetab kord oma retke . </s> </p>
<p> <s> Kuskil teisal kui hiiglasuur laine või loom </s> </p>
<p> <s> ta vaid varitseb tagasituleku hetke . </s> </p>
<p> <s> Nõnda pageb siit kirg , nõnda haihtub siit sapp , </s> </p>
<p> <s> jättes mullale pleekima mannetu larvi . </s> </p>
<p> <s> Meie igatsev aimus on ainult etapp , </s> </p>
<p> <s> millest läbi käib ruttavaid ränduriparvi . </s> </p>
<p> <s> Seal , kus maha jääb keerlev planeetide lend , </s> </p>
<p> <s> algab ajede vald keset aegade hangi . </s> </p>
<p> <s> Aga küsiva inimlapse legend </s> </p>
<p> <s> toob need voogajad jällegi maa peale vangi . </s> </p>
<p> <s> Kui ent kustub me ilm , nii et aegade paost </s> </p>
<p> <s> neil ei tarvitseks kunagi tagasi tulla , </s> </p>
<p> <s> siis nad loitvate kätega vormides kaost </s> </p>
<p> <s> loovad uuesti meid , uue mõtte ja mulla . </s> </p>
<p> <s> Ma sain su viimase kirja hulk aega tagasi . </s> <s> Korra oleme telefonis rääkinud . </s> <s> Sa ütlesid , et lahutad mehest . </s> <s> Jätad aga tema nime . </s> <s> Ja kõik . </s> <s> Ja vaikus . </s> <s> Kas me rääkisime armastuse ära ? </s> <s> Kas me kirjutasime tunded surnuks ? </s> <s> Ma ei tea . </s> <s> Ma tean ainult ühte : kui sa ei kirjuta , siis sul ei ole mind vaja , kui sa ei räägi , siis pole sul mind vaja . </s> </p>
<p> <s> Kallis , ma tahan sulle veel ainult üht öelda : Sind armastasin , armastan vast veelgi , mu hinges pole kustunud veel leek ! </s> <s> Kuid olgu nii – Sa rohkem sest ei kuule , ma ei taha kurvastada Sinu meelt . </s> <s> Sind armastasin lootusetult , kurvalt , mind segas argus , armukadedus . </s> <s> Sind armastasin siiralt õrnalt ... </s> <s> Ja andku Jumal sellist armastust Sul teist . </s> </p>
<p> <s> Claude </s> </p>
<p> <s> ps </s> </p>
<p> <s> Ma joonistan jälle . </s> </p></div2><div2 type="alaosa"><head> VI </head><head> 1 . </head>
<p> <s> Rockefeller Centeri torn kõrgub pilvedeni . </s> <s> Sa ei saa tegelikult aru , kas tegu on tõesti pilvedega ja sa näed pilvelõhkujat töös , või on see lihtsalt mingi ülivõimsa konditsioneeri toodetud aur . </s> <s> Aurutorkijad , mitte pilvelõhkujad ega taevakraapijad . </s> <s> Päike vaatab madalalt ning tugevad ja sügavad varjud , mida suured majad heidavad , on veel palju võimsamad kui majad ise . </s> <s> Varjud roomavad majalt majale , poolitades pargitud autosid ja tekitades endassesulgunud tsoone , kus tundub olevat kohutavalt vaikne . </s> <s> Ainult kõige kõrgemate majade tipud seisavad segamatult päikesevalguses . </s> <s> Kuid vähemalt alt vaadates tundub , et nad seisavad ükskõikselt , aga võib-olla ka pimestatuna vaatest , mida ainult neile näha on antud . </s> </p>
<p> <s> Õhk on soe , kuid sul tekivad külmavärinad . </s> <s> Sa vaatad ringi , ja jälle oled sa valiku ees . </s> <s> Kas paremale või vasakule . </s> <s> Kuid sulle meenub , sa nagu oled märganud kullapoode , minnes 51. tänava metroopeatusest mööda Kuuendat avenüüd all-linna poole , venna kontori poole . </s> <s> Sa kõnnid kiiremini kui tavaliselt . </s> <s> Su otsus on kindel . </s> <s> Sa tunned oma otsuse blasfeemilisuse tõttu mingit imelikku rahuldust . </s> </p>
<p> <s> Esimene kullapood , mida sa märkad , on juba suletud . </s> <s> Akende ette on veetud paksud trellid ning kõik ehted on akende tagant ära korjatud või kinni kaetud . </s> <s> Ka teine pood on kinni . </s> <s> Sa hakkad närviliseks muutuma . </s> <s> Kell on mõni minut kuus läbi . </s> <s> Kas tõesti suletakse kõik juveeliärid kell kuus ? </s> </p>
<p> <s> Sul on seljas sinu sinine Tommy Hilfigeri pluus ja jalas sinised teksad ja kollased Caterpillari saapad , ja sa tunned end nagu turist . </s> <s> Juba ammu pole sa tundnud end turistina . </s> <s> Kuid need riided on ostetud juba tükk aega tagasi ning pealegi on nad liiga püüdlikult ühe firma omad , nad on liiga püüdlikult moodsad . </s> <s> Kuid sul ei ole siin riidekappi , kus oleks ka mitu aastat vanu riideid , mida võiks uute asjadega kombineerida . </s> <s> Ainus asi , mis New Yorki täna koduseks teeb , on suur pruun ümbrik su käes , milles on käsikiri . </s> <s> Sul on kahju , et sa ei pannud selga neid Katerinaga Taist ostetud Cameli troopikariideid , neid mõnusaid paljude taskutega beeže pükse ning seda lahedat särki . </s> <s> Sa oleksid end palju nähtamatumana tundnud . </s> </p>
<p> <s> Sa vaatad tänavatesse , mis 6. avenüült ära keeravad , kuid kusagil ei paista ühtegi avatud juveeliäri . </s> <s> Kuid sul on vaja poodi . </s> <s> Sa oled üksi . </s> <s> Sa tead . </s> <s> Üksi raha asjus . </s> <s> Üksi üksindusega . </s> <s> Sest sul ei ole siin peale venna sugulasi , perekonda , hunnikut tuttavaid , kes aitaksid üle ja ümber saada nendest väikestest üksindushetkedest , mis kuhjudes tunduvad täitvat kogu päeva . </s> <s> Sa ei saa aeglasel pühapäevalõunal astuda kellegi poole sisse , kas või vanaema juurde , ning süüa pannkooke . </s> <s> Kuigi sa ei jaga üleüldist pannkooginostalgiat ning veel vähem igatsed sa kodumaiseid kotletiõgimise orgiaid , tunned sa siiski , et siin New Yorkis on inimesi liiga vähe . </s> <s> Sinu inimesi . </s> <s> Sa hakkad esimest korda aru saama , mida mõeldakse sõnaga juured . </s> <s> Juured . </s> <s> Sulle on see juurte mõte alati vastumeelne tundunud , sest sa oled end tundnud ennemini linnu kui puuna . </s> <s> Kuid sa suudad mõista , mis on juured investeerimispanganduse terminites . </s> <s> Juured ongi investeeringud . </s> <s> Väiksed , vahel nähtamatud , ja väga sageli unustatud investeeringud , mis vahel , mõnel raskel hetkel , võivad sind aidata . </s> <s> Muidugi juhul , kui sa nendega ei arvesta . </s> <s> Pruugib ainult millegagi arvestada , kui kõik luhtub . </s> </p>
<p> <s> Ja sa ei tea , kas sa tegelikult oled üldse kunagi sugulastega arvestanud . </s> <s> Võib-olla siis , kui sa noorem olid ja sõltusid . </s> <s> Kuid nüüd ? </s> <s> Sa ei tea . </s> <s> Sa kardad , et tegelikult on sellisel kindlustundel , mida pakub perekond , sageli kõrgem hind kui ostes sedasama võõrastelt . </s> <s> Sul on tunne , et hind on kõrgem , kui sa maksta suudaksid . </s> <s> Sa kujutad ette , et juhul kui sinuga peaks midagi juhtuma ja sa peaksid mõne sugulase juurde elama asuma , siis algul oleks kõik ilus . </s> <s> Kuid üsna varsti keelataks sul ära näiteks suitsetamine . </s> <s> Sest linasse võib auk põleda . </s> <s> Või kardinad võivad kollaseks minna . </s> <s> Nii nad põhjendasid seda keeldu ju Theresale . </s> <s> Ja mis sa üldse suitsetad , see on kahjulik ! </s> <s> Sured veel ära . </s> <s> Sa oled end sageli kujutlenud suletuna mingisse vöörkambrisse , abituna karjumas : " Surm tule ! " </s> <s> Kuid täna , nõrk nagu sa oled , tunned sa igatsust ka selle kujuteldava piina järele . </s> <s> Sest sa oled üksi . </s> </p>
<p> <s> See linn , New York , defineerib sind kogu aeg . </s> <s> Algul tundus ta sulle ütlevat seda rõõmsalt läbi eituse . </s> <s> Sa ei ole taksojuht , sa ei ole pizzabaari müüja , sa ei ole politseinik , sa ei ole pudelikorjaja , sa ei ole kerjus , sa ei ole narkodiiler , sa ei ole ametnik , pankur , UPSi deliverimees , turist , tuletõrjuja , kinnisvaraomanik , poliitik , telestaar , sportlane , sa ei ole veel miljonit asja . </s> <s> Siis tundus sulle , et New York räägib sulle , kes sa oled . </s> <s> Sa oled luuletaja , sa oled kirjanik . </s> <s> Kuid ta valetas . </s> <s> Viimasel ajal tundub sulle , et linn on initsiatiivi käest andnud . </s> <s> Sa pead ise avastama . </s> <s> Teed sammu , ja alles siis kuuled , kuidas New York sulle ütleb : ei , sa ei ole see . </s> <s> Sul on tunne , et ruumi on tegelikult palju vähem , kui sulle algul tundus . </s> <s> Ning sinu ambitsioonid on vähenemas . </s> <s> Sa ei ole miski . </s> <s> Või oled ? </s> </p>
<p> <s> Ka kaks järgmist kullapoodi on kinni ning sa hakkad muutuma kurvaks . </s> <s> Kuid siis märkad sa , et ühe kullapoe ees , kohe kõnniteel , istub toolil soliidne vana mees . </s> <s> Sa lähed tast juba peaaegu mööda , kuid keerad siis ringi . </s> </p>
<p> <s> " Tere õhtust , " ütled sa . </s> <s> Vanamees vaatab sind . </s> <s> Tal on suur kongus nina , pooriline nägu ning hallid lühikesed juuksed . </s> </p>
<p> <s> " Õhtust , " venitab ta . </s> </p>
<p> <s> " Ma tahaksin seda müüa , " ütled sa ja võtad taskust oma suure valgest kullast laulatussõrmuse . </s> <s> Kümne briljandiga . </s> </p>
<p> <s> Vanamees kougib taskust luubi , uurib sõrmust , teeskleb , et kivid teda üldse ei huvita , hüpitab sõrmust peopesas , paneb luubi taskusse ning ütleb siis hinna , mis on 10 korda madalam kui see , mis sa selle sõrmuse eest maksid . </s> <s> Sa isegi ei naera . </s> <s> Sa tead , et sul ei ole valikut . </s> <s> Sul ei ole kellelegi helistada ja öelda : " Hei ! </s> <s> Laena sott ! " , sest nii Henry kui ka Argon on sulle niigi väga palju raha andnud ning nad mõlemad ootavad oma järgmist tšekki . </s> <s> Ja pealegi ei tahaks sa selle jaoks neilt kummaltki raha võtta . </s> <s> See on sinu asi . </s> </p>
<p> <s> Sa ei ütle midagi , sest sul on tunne , et vanamees saab aru , millises olukorras sa oled . </s> <s> Vanamees kergitab kulmu , vaatab sind ning teeseldes siis vastumeelsust , võtab taskust luubi ning heidab kiire pilgu kividele . </s> <s> Ta pomiseb midagi omaette , vaatab veel kivisid , vangutab pead , sa tahad juba korraks öelda , et OK , andke see sõrmus , unustage kõik , kuid siis pistab ta luubi taskusse ja ütleb uue hinna . </s> <s> Mis on viis korda vähem , kui sa selle sõrmuse eest maksid . </s> </p>
<p> <s> " Aga see on lõplik , " ütleb ta ja sirutab sõrmuse sinu poole . </s> </p>
<p> <s> " Sobib . " </s> </p>
<p> <s> " Sobib ? " </s> </p>
<p> <s> " Sobib . " </s> </p>
<p> <s> Vanamehel on pakis mitu tuhat dollarit . </s> <s> Ta annab sulle summa , mida meenutades sa veel tükk aega mõtled , et igal asjal on tegelikult õige hind . </s> </p>
<p> <s> Sul on raha . </s> <s> Üle mitme kuu on sul oma raha . </s> <s> Leht sulle enam palka ei maksa . </s> <s> Su õde on müünud maha su stereoaparatuuri ja teleka ja arvuti ning ka see raha on ammu siia saadetud ja läbi elatud . </s> <s> Sul ei ole peale selle sõrmuse eest saadud raha enam mitte midagi . </s> <s> Mitte kõige vähematki . </s> <s> Sa oled 26-aastane . </s> <s> Ja sul on taskus mõnisada dollarit . </s> <s> Siiski , sul on veel pass . </s> <s> Sa ei tea , kui palju selle müümisest saaks . </s> <s> Ning sul on lennukipilet tagasi . </s> <s> Just tagasi . </s> <s> Mitte koju , vaid tagasi . </s> <s> See on kõige odavam pilet , seda vist ei saa ümber vahetada , või kui saab , siis peaks maksma kohutava summa , mis sind aga ei suuda kohutada , sest sul lihtsalt ei ole raha . </s> <s> Lennu kuupäev on kolme nädala pärast . </s> <s> Jah , täpselt kolme nädala pärast . </s> <s> Isegi siis , kui sa ei teeks täna seda , mida sa oled otsustanud , isegi siis jääks sul raha puudu , kui sa iga päev vaid suitsu ja minimaalselt süüa ostaksid . </s> </p>
<p> <s> Peale selle kolme nädala on sul veel natuke aega üle . </s> <s> Kolm tundi . </s> <s> Su kohtamine on alles pool kümme . </s> <s> Sa mõtled , mida teha . </s> <s> New York on palju parem koht kui sinu kodulinn , sest siin on väga palju kohti , kus saab tasuta olla . </s> <s> Nagu näiteks raamatukogud . </s> <s> Ja pargid . </s> <s> Sa olid harjunud parkidega , mis iseennast häbenevad ning mida inimesed vaatavad kui mõttetut kapriisi ja autoliikluse segajat ja asotsiaalide kogunemiskohta . </s> <s> Kuid New Yorki pargid on teistsugused . </s> <s> Nad on uhked ja neid hinnatakse . </s> <s> Sest nad on eluliselt olulised . </s> <s> Kui sul ei oleks mitte kusagil selle suure linna sees korraks liikumisest kõrvale tõmbuda , kui sa ei saaks kusagil hetkeks istuda , tasuta , raha kulutamata , siis läheksid sa üsna ruttu hulluks . </s> <s> Ning mitte kujundlikult , literatuurselt , vaid kohe päris arstiteaduslikult : sa hakkaksid märatsema , kuna sa tunneksid ületamatut klaustrofoobiat . </s> </p>
<p> <s> Aeg kulgeb New Yorkis teisiti . </s> <s> Kui kusagile sõiduks kulub metrooga tund , siis on see veel enam-vähem lähedal . </s> <s> Kui sa oled tund aega üksi , siis on see tõeline üksindus , mida ei ole võimalik varjata . </s> <s> Mitte midagi tegemine paistab siin kohe kõigile kätte . </s> <s> Üksikuid on kõik kohad täis . </s> <s> Seepärast ei taha sa seda kolme tundi minna veetma sinna , kus sul on kohtumine . </s> <s> Sa tahad selle üksinduse siin , kusagil midtownis ( mis ei ole kesklinn tavalises mõttes , vaid ta on vahelinn , kuna ta on all-linna ja ülalinna vahel ) mööda saata . </s> <s> Sa tahad , et sinu üksindus jääks kusagile siia maha . </s> <s> Sa tahad jõuda kohtumisele tugevana . </s> </p>
<p> <s> Sa hakkad sammuma Times Square' poole . </s> <s> Mitte et seal midagi oleks . </s> <s> Kuid tegelikult ju on ka . </s> <s> Seal on suur telekas , kust saab vaadata uudiseid . </s> <s> Igaüks on seda telekat näinud . </s> <s> Ta on reklaamide vahel selle maja küljes , mis on 7. avenüü ja Broadway lõikumiskohas . </s> <s> Ja seal on hulk reklaame , mida vaadata . </s> <s> Ning seal on selline suur jooksva kirjaga valgustabloo , kus on kirjas viimaste uudiste pealkirjad . </s> <s> Ja seal on inimesi , kelle hulka saab kaduda . </s> <s> Seal on suuri afroameeriklasi , keda sa algul pidasid kas niisama jõlkujateks või pättideks , kuid kes tegelikult on undercover politseinikud ; seal on punt musti , kes jutulustavad koraani , teine punt , kes räägib mustast Jeesusest ning kes nimetavad musti juutideks ; seal on hulk elektroonikapoode , mille ees sulle meeldib unistada , seal on ka mitu kino . </s> <s> Kuid sa tead , et kinno sa ei jõua . </s> </p>
<p> <s> Times Square'l on ka paar New Yorki halvimat kohvikut ning Sbarro Pizza . </s> <s> Sbarro on esimene koht , kus sa esimest korda New Yorkis käies sõid ning sul on sellest mälestusest tekkinud mingi truudus Sbarro vastu . </s> <s> Mitte et sa seal kogu aeg käiks , vaid sa tunned , et pead Sbarrost hästi mõtlema . </s> <s> Nüüd sellest mõeldes tundub sulle see truuduse asi naeruväärne ning enam kunagi ei sunni sa end Sbarrost asja eest , teist taga hästi mõtlema . </s> <s> Sa proovid mõelda , kas järsku sul on neid asju veel , millest sa arvad hästi täiesti ilma asjata . </s> <s> Ja sulle meenuvad robinal : Katerina , Mirjam , su perekond , sa ise , su hing , Dostojevski , Puškin , kirjandus üldse , New York , seadused , laulatused , maailm , inimene , Jumal ... </s> <s> Sa lihtsalt oled neist kõigist kunagi mingil põhjusel hästi mõtlema hakanud ning nüüd sa enam ei küsigi , miks . </s> <s> Ja sa tead , miks sa ei küsi . </s> <s> Sest vastust kuuldes tuleks väga paljust loobuda . </s> <s> Kas tuleks ? </s> <s> Aga mis jääks ? </s> <s> Sinu tunded vist ikkagi jääks . </s> <s> Sinu armastus jääks . </s> <s> Sa ei pea oma armastuse ja tunnete objektidest midagi mõtlema ega arvama , neid pole üldse vaja , sest tegelikult tegeled sa vaid oma tunnetega . </s> <s> Ja sa pole iial aru saanud , kuidas inimesed räägivad , et nad võtavad kedagi nii , nagu teine on . </s> <s> Kuidas inimesed suudavad olla nagu Jumal ? </s> <s> Kuidas nad suudavad näha , ilma et nägemise ees poleks kõverpeeglit , mille nimi on mina . </s> <s> Sa ei saa sellest aru . </s> </p>
<p> <s> Sa jõuad oma lemmikelektroonikapoeni . </s> <s> Täna köidab su pilku elektriline kirjutusmasin . </s> <s> Oh ! </s> <s> Sa oled tüdinud arvutist , sa tahaksid kirjutusmasinat , sa tahaksid näha tähti , mis ilmuvad paberile , sa tahaksid kägardada kokku pabereid , kus on tekst , mis " ei tulnud välja " . </s> <s> Kust ? </s> <s> Sinust . </s> </p>
<p> <s> Sa tahaksid kogu sellest inimmöllust Mirjamile teateid saata . </s> <s> Sa tahaksid istuda tänaval , hingata seda sooja õhku , seda mõnusat bensiinihaisust õhku , sa tahaksid istuda tänaval , asfaldi peal , kirjutusmasin su ees , ning sa tahaksid kirjutada talle sellest , mida sa tunned . </s> <s> Sul on tunne , et sa peaksid seda tegema just siin , sest muidu ei ole see . </s> <s> Sul on tunne , nagu pühitseks New York ja eriti veel Times Square iga sõna , mille sa paberile paned . </s> <s> Sul on tunne , et kõigel , mis siin tehakse , on selle koha jaoks tähendus , sul on tunne , et sa oled keset elavat pulseerivat noort ja võimsat organismi , kes kasutab kõike , mis tema seest tuleb , et saada veelgi tugevamaks . </s> <s> Veelgi võimsamaks . </s> <s> Sa tunned , et istuda kodulinna tänaval , kusagil kaugel põhjamaal , ja kirjutada armastuskirju suudaks igaüks . </s> <s> Kui istuda ja kirjutada neid New Yorkis , Times Square'l , oleks midagi sellist , mis tagaks neile kirjadele igaveseks koha ajaloos . </s> <s> Mis teeb selle koha nii eriliseks ? </s> <s> Mis teeb seda ? </s> </p>
<p> <s> Või on see ainult mingi pettus , illusioon ? </s> <s> Miks sul oleks vaja kirjutusmasinat ? </s> <s> Kirjutada käsitsi ? </s> <s> Ei , see poleks see , seda võiks teha pargis , või kohvikus . </s> <s> Kirjutada laptopiga ? </s> <s> Poleks ka see . </s> <s> Miks ? </s> <s> Liiga modernne ? </s> <s> Liiga ... mis ? </s> <s> Sa ei tea . </s> <s> Kuid sa tead , et selleks , et tegu tuleks vägev , tuleks see teha just kirjutusmasinaga . </s> <s> Kuid sa ei osta kirjutusmasinat . </s> <s> Sul jätkuks raha , see pole probleem , kõige odavamad kirjutusmasinad on 69.90 plus tax . </s> <s> Kuid elektrilisele kirjutusmasinale on vaja voolu , ja sellele mõeldes saad sa aru , et selle unistuse realiseerimine nõuaks sellist pingutust , et sul pärast poleks enam mingit jõudu armastuskirju kirjutada . </s> <s> Andke mulle kirjutusmasin ! </s> <s> Kohe ja siin ! </s> <s> Ei anna ? ! </s> <s> Siis ei tule ka surematut poeesiat , mõtled sa ja astud edasi . </s> </p>
<p> <s> Times Square'l ei ole kellaaja teadasaamine probleem . </s> <s> Kellasid siin on . </s> <s> Ja sul on veel aega ka . </s> <s> Sa vaatad tulikirjas jooksvaid uudiseid : " Milosevic on kuulutatud sõjakurjategijaks ja ... " </s> <s> Sa vaatad tänavat . </s> <s> Sa jõuad noodipoeni . </s> <s> Lugematul arvul erinevaid noodiraamatuid . </s> <s> Sa tahaks mõne neist vennale kinkida . </s> <s> Sa näed vaateaknal vähemalt viitkümmet noodiraamatut , mis võiks venda huvitada . </s> <s> For Guitar . </s> <s> Kuid sa ei oska valida . </s> <s> Ja sa ei julge raha kulutada . </s> </p>
<p> <s> Sa jalutad edasi ja märkad järjekordset telefoniaparaati . </s> <s> Sa ei ole juba ammu helistanud . </s> <s> Ja praegu , siin , Times Square'l tuleb sulle tunne , et sa pead helistama . </s> <s> Sa astud natuke edasi , märkad delit ning ostad 5-dollarilise telefonikaardi . </s> </p>
<p> <s> Sa valid numbri . </s> </p>
<p> <s> " Kallis , " ütled sa . </s> </p>
<p> <s> " Issand , Claude , mis kell on ? " ütleb sulle unine nurruv , kuid rõõmus hääl . </s> </p>
<p> <s> " Mul on kell kaheksa , " naeratad sa torusse . </s> </p>
<p> <s> " Ja mul on , oh ! , kaks öösel , polegi nii palju ! " naerab Mirjam . </s> </p>
<p> <s> " Ma tahtsin lihtsalt öelda , et ma armastan sind , " ütled sa ja sust sõidab mööda huilgav politseiauto , ja sa kordad , juba hulga kõvemini : " Ma armastan sind ! " </s> </p>
<p> <s> " Issand , Claude , kus sa oled ? " naerab Mirjam . </s> </p>
<p> <s> " Times Square'l , otse tänava ääres ! " </s> </p>
<p> <s> " Jube sumin ja melu kostab ja mingi jube mürin ja rahvas hõigub ja ... " </s> </p>
<p> <s> Sa vaatad ringi , paned siis silmad kinni ning proovid kujutleda , mismoodi sa seda ainult heli järgi näeksid . </s> <s> Ja sa näed Mirjamit . </s> </p>
<p> <s> " Ma igatsen su järele , " ütled sa . </s> </p>
<p> <s> " Ma igatsen sinu järele ka , " ütleb ta vaikselt . </s> </p>
<p> <s> " Kus sa oled ? " küsid sa . </s> </p>
<p> <s> " Kodus ... " </s> </p>
<p> <s> " Voodis ... " </s> </p>
<p> <s> " Jah ... " </s> </p>
<p> <s> Sa ei ava silmi . </s> </p>
<p> <s> " Mis sul seljas on ? " </s> </p>
<p> <s> " ... midagi ei ole ... " </s> </p>
<p> <s> " Ma armastan sind ... " </s> </p>
<p> <s> " Ma armastan sind ... " </s> </p>
<p> <s> " Head und , kallis ... " </s> </p>
<p> <s> " Claude ... nii hea , et sa helistasid ... just nüüd , just täna ... " </s> </p>
<p> <s> " Ma kirjutan sulle , kallis ... " </s> </p>
<p> <s> " Kirjuta , kallis ... " </s> </p>
<p> <s> Sa avad silmad , paned toru ära ja keerad ringi , sinu taga seisab telefonijärjekorras lokkis juuste ja musta nahkpintsakuga mulatipoiss , ta vaatab sind , naeratab , ja patsutab sulle õlale öeldes : " Oh , lucky bastard ! " </s> </p></div2><div2 type="alaosa"><head> 2 . </head>
<p> <s> Ikkagi jõuad sa pool tundi varem . </s> <s> Koht , kus te kohtuma peate , on mõne sammu kaugusel Lafayette'i metroopeatusest . </s> <s> Sa lootsid näha mõnda sopilist Soho baari või mõnd naljakat kohvikut , kuid koht on hoopis mingi prantsuse nimega söökla . </s> <s> Või einelaud . </s> <s> Kõik inimesed , kes seal istuvad , on selgelt kunstnikud . </s> <s> Oma välimuselt vähemalt . </s> <s> Kes näitab teisele noote , kes joonistusi , soengud on naljakad , ja sa tunned õhus enda vastu sellist vaenulikkust , nagu sa vahel oled tundnud mõnes Euroopa kohvikus . </s> <s> Sa oled üksi . </s> <s> Järelikult nõrk . </s> <s> Sa astud einelauast välja midagi tellimata . </s> <s> Maja ees on pink , kus istub noor ja kõhn mustanahaline kutt . </s> <s> Ta lumivalge särk lausa helendab New Yorki hämaruses . </s> <s> Sa lähed üle tee ja hakkad vaikselt jalutama . </s> <s> Sa oled natuke mures . </s> <s> Sa oled seda tüdrukut vaid korra varem näinud , sedagi üle nädala tagasi , ning sa ei suuda ta nägu meelde tuletada . </s> <s> Kas sa tunned ta ära ? </s> <s> Tunneb ta sinu ära ? </s> </p>
<p> <s> Siis tulevad tänavale ette tellingud . </s> <s> Kuid tellingute vahelt helendab valgus . </s> <s> Pood . </s> <s> Sa astud sisse ja otsustad osta õlut . </s> <s> Sul on raha . </s> <s> Sa võtad õlle ja lähed kassa juurde . </s> <s> Noor ja väga ilus hiinlannast müüja vaatab sind , vaatab õlut ja ütleb : " Isikuttõendav dokument palun . " </s> </p>
<p> <s> Sa hakkad naerma . </s> </p>
<p> <s> " Mul ei ole kaasas , " ütled sa ning arvad , et ka müüjanna hakkab naerma . </s> </p>
<p> <s> " Siis ei müü , " ütleb ta ja tõstab õlle letilt ära . </s> </p>
<p> <s> Sa ei suuda seda uskuda . </s> <s> " Hei , vaata , ma olen 26 , ma olen vana ! " ütled sa . </s> <s> Müüja raputab pead , tõstab käe ja lehvitab . </s> <s> Sa keerad ringi . </s> <s> Lettide vahelt läheneb sulle hiina vanamees . </s> </p>
<p> <s> " Milles plobleem ? " küsib ta . </s> </p>
<p> <s> " Ta tahab õlut osta , aga ta näeb selline välja ja tal pole IDd , " ütleb müüja . </s> </p>
<p> <s> Vanamees vaatab sulle hetkeks otsa ja raputab siis pead : " Ei , teile ei müü , kui IDd ei ole . " </s> </p>
<p> <s> Sa ei tea , kas vihastada või olla meelitatud . </s> <s> Kuid sa saad aru , et vaielda ei ole mõtet , sul ei ole mõtet neile karjuda , et näe , vaata mind , ma olen vana , sest nad võivad küll vaadata , kuid nad ei näe . </s> <s> Mida sina ei näe ? </s> <s> Mis asjad need on , mida sa võib-olla iga päev vaatad , aga ei näe ? </s> <s> Kas nägemisega on samuti nagu kuulmisega , et osad inimesed on näitaks ilupimedad ? </s> <s> Lugemisega on kindlasti nii , sa oled selles veendunud . </s> <s> Sa usud , et hea kirjanduslik maitse on sama haruldane kui absoluutne kuulmine . </s> </p>
<p> <s> Sa surud ümbriku käsikirjaga uuesti kaenla alla ja astud poest välja . </s> <s> Soho – või on see Little Italy ? – tänavad on kitsad ja armsad . </s> <s> Mitte et mujal Manhattanil tänavad laiad oleksid , kuid siin mahub kaks autot vaevu teineteisest mööda ning kõik tänavad ei ole päris sirged . </s> <s> Ja majad on väiksed . </s> <s> Ja lõpmatult palju ilusamad kui Brooklynis , Greenpointis . </s> <s> Autod , mis on pargitud majade ette , tunduvad olevat väiksemad kui Brooklynis , uuemad , seda küll , kuid palju pisemad . </s> <s> Ja kallimad . </s> <s> Sa jõuad ringiga tagasi einelaua ette , kuid jääd üle tee seisma . </s> <s> Tänava ääres peatub suur 600 SEL must kupeemersu , kust ronib välja kaks pikka ja blondi tüdrukut , kes lähevad kohvikusse . </s> </p>
<p> <s> Sa seisad põõsa kõrval ja sind ei ole näha . </s> </p>
<p> <s> " Hei , Claude ! " kuuled sa paremalt rõõmsat häält . </s> </p>
<p> <s> " Shiraz ! " hüüad sa . </s> </p>
<p> <s> " Mis sa siin teed ? " küsib Shiraz . </s> <s> Ta on pikk , vähemalt 175 cm , tal on jalas madalad rihmadega kingad , mustad püksid ja seljas must t-shirt , ta tumedad pikad juuksed on kuklalt hobusesabasse seatud ja ta pruunikasrohelised silmad puurivad sind lõbusalt . </s> </p>
<p> <s> " Ma tahtsin väljas suitsu teha , " ütled sa , kuid kuna see on peaaegu vale , lisad kohe : " Ja üksi tundus seal kuidagi vastik , mul ei olnud seal midagi teha . " </s> <s> Sul on hea meel , et sa ei tulnud siia ootama juba paar tundi tagasi . </s> <s> Su taju oleks läinud ülipeeneks , sa oleksid praegu võpatanud iga pisimagi muutuse peale ning sinust oleks õhanud kurbust ja üksindust . </s> </p>
<p> <s> Te tellite süüa , salatit ja pastat , Shiraz räägib sulle sellest akna taga seisvast kõhnast kutist , kelle töö on aidata maitselagedatel rikastel stiilseid riideid osta , te tellite veini . </s> <s> " Pudel kohe ? " küsib Shiraz , " Muidugi pudel , " vastad sa . </s> <s> Te ei räägi sõnagi käsikirjast , te avastate , et suitsud on otsas , einelauas suitsetada võib , kuid suitsu müügil ei ole , tuleb välja , et te mõlemad suitsetate Marlboro Mediumit , sa räägid , et sulle ei müüdud poest isegi õlut , Shiraz naerab , ta küsib , kuidas Argonil läheb ja ütleb , et see õhtu , millal see siis oligi , paar nädalat tagasi , oli lõbus , te ei räägi käsikirjast , Shiraz pakub , et ta läheb toob suitsu , sa pakud end kaasa , kuid Shirazil tuleb parem idee , ta tõuseb püsti , sa tajud , kuidas kogu einelaua seltskond ta nõtket keha jälgib või tunnetab , sa saad aru , et vaenulikkus sinu vastu ei ole kadunud , kuid kadunud on üleolekutunne . </s> <s> Shiraz istub lauda tagasi ja naeratab sulle . </s> <s> Ta on kaunis , ta ei ole habras , kuid ta on tõeliselt kaunis . </s> <s> Valge pluusiga poiss on suitsudega tagasi juba mõne hetke pärast . </s> <s> Või nii sulle vähemalt tundub . </s> </p>
<p> <s> " Jubedad New Jersey kanad , " ütled sa kahe blondi kohta , kes mersusse istuvad . </s> </p>
<p> <s> " Kuidas sa tead ? " küsib Shiraz . </s> </p>
<p> <s> Sulle tuleb meelde Argon , kes ütles : " Teisel pool Hudsoni jõge algab Soome . " </s> </p>
<p> <s> " Minu maal oleksid sa kindlasti kolme juhtiva naiskirjaniku seas , " ütled sa , valades Shirazile veini . </s> </p>
<p> <s> Ta vaatab sind . </s> </p>
<p> <s> " Palju õnne , " ütled sa . </s> </p>
<p> <s> Ta naeratab : " Mida sa sellega öelda tahad ? " </s> </p>
<p> <s> " Ma ei tea , ma tean , et mulle see raamat meeldis , mulle meeldib , kuidas sa näed , kui sa tahaksid seda kunagi minu keelde tõlkida , siis ma oleks kõhklematult valmis seda tegema ... " </s> </p>
<p> <s> " Aga mida sa mõtlesid selle kolme esimese all ? </s> <s> Kas teil ainult kaks naiskirjanikku ongi seal ? " naerab ta . </s> </p>
<p> <s> Sa naerad ka . </s> </p>
<p> <s> " Shiraz , ma proovin rääkida su raamatust . </s> <s> Aga palun mõista , et ma olen siin kirjandusepime . </s> <s> See tähendab , et raamat mulle meeldis . </s> <s> Sa kirjutad lõbusalt , sa kirjutad põnevalt ja ... erutavalt ... " pomised sa , ja sa ei räägi sellest , et sa praegugi oled erutunud . </s> <s> Sest sulle tuli meelde stseen , kus mees ja naine , kaks New Yorki suurimat valetajat , on voodis ja lamavad pärast seksi . </s> <s> Naine mõtleb , et miks on nii , et ainult mees tungib temasse . </s> <s> Tema tahab ka mehesse tungida . </s> <s> Mees tahab suitsetada . </s> <s> Naine võtab suitsu , ajab jalad natuke laiali , pistab suitsu korraks veel oma seksimärga kehasse ning ulatab siis suitsu mehele . </s> <s> Ja ta tunneb , et nüüd on tema mehesse tunginud . </s> <s> See suitsuga žest muutub rituaaliks . </s> </p>
<p> <s> " Mul on hea meel , et ma saan sulle öelda , et see raamat mulle meeldis . </s> <s> Kujuta ette , kui halb oleks , kui see poleks meeldinud , " ütled sa ja sa ei saa aru , miks sa neid lauseid ütled . </s> <s> Miks sa kõike seda räägid ? </s> </p>
<p> <s> " Aga siis poleks sa ka helistanud , " ütleb Shiraz ja võtab lonksu veini . </s> </p>
<p> <s> " Miks mitte , oletame , et sina meeldiksid mulle , raamat ei meeldiks , siis ma võiks ju ikkagi helistada , " naerad sa ja sa saad aru , et kui see oleks nii olnud , siis oleks see just nii olnud . </s> <s> Kindlalt . </s> </p>
<p> <s> " Kui oleks nii , siis oleks kolm asja teisiti olnud , " naerab Shiraz . </s> </p>
<p> <s> " Jah ? " oled sa üllatunud . </s> </p>
<p> <s> Esimesest asjast , mis oleks teisiti olnud , ei saa sa aru . </s> <s> Sa naeratad ja noogutad . </s> <s> " Saad aru ? " küsib Shiraz . </s> <s> Sa naeratad ja noogutad veel kord . </s> </p>
<p> <s> " Ja teiseks ja kolmandaks ? " </s> </p>
<p> <s> " Teiseks see , et helistades oleks sa öelnud , et see raamat oli fantastiline ja sa tahad kohtuda . " </s> </p>
<p> <s> Sa muigad . </s> <s> Sul on hea meel , et sa said aru . </s> </p>
<p> <s> " Aga sina , Claude , pobisesid telefoni , et kas mul on aega , et sa ei pea kohtuma , et sa võid kirjutada ka . " </s> </p>
<p> <s> Sa tead , et pobisemisel on veel mõned põhjused : sa ei saa ka telefonis eriti hästi aru , millest inimesed räägivad , sul ei olnud raha , ja sa tõesti ei teadnud , kas oleks parem raamatut kirjutada või rääkida . </s> </p>
<p> <s> " Ja kolmas ? " </s> </p>
<p> <s> " Ja kolmandaks ... " ütleb Shiraz midagi kirjanduse ja meeste ja millegi kohta veel , sa ei saa aru , aga naeratad jällegi mõistvalt ning proovid teha nägu , mis ütleks , et sa pead seda nutikaks . </s> </p>
<p> <s> Shiraz vaatab sind , hakkab naerma ja ütleb klaasi tõstes : " Palju õnne ! " </s> </p>
<p> <s> Sa oled rõõmus ja murelik . </s> <s> Sa ei tea , kas Shirazi raamat on nii hea . </s> <s> Ta on hea , seda küll , seda on tunda . </s> <s> Lugedes Shirazi käsikirja , mõtlesid sa , et kui palju , mitmeid kümneid tuhandeid käsikirju võib siin New Yorkis ringelda ilma mingi lootuseta , et neid keegi kunagi trükiks . </s> <s> Ja kindlasti ei ole nad kõik nii head kui Shirazi oma , kuid siiski ... </s> <s> Neist saaks kokku kindlasti suurema kirjanduse kui sinu rahva oma . </s> <s> Palju-palju suurema . </s> <s> Sa ei saanud enam suhtuda Ameerikasse euroopaliku üleolekuga . </s> <s> Sest sulle tundus , et sinu rahval pole Euroopaga midagi ühist . </s> <s> Sinu rahva keel on kirjanduskeelena olemas vaevu paarsada aastat . </s> <s> Ameerikaga võrreldes oleme me barbarid ja kultuuritud , mõtlesid sa . </s> <s> Kuid see mõte oli häiriv ja ärritav . </s> <s> Eco ja Baudrillard võivad nimetada USAd kuidas tahavad . </s> <s> Kuid sina ei saanud . </s> </p>
<p> <s> Te joote veini . </s> <s> Sa kobad käega püksitaskut . </s> <s> Dollarid kibelevad ja kihelevad . </s> <s> Sa vaatad oma kätt . </s> <s> Hea , et sa paar kuud ei ole seda sõrmust kandnud . </s> <s> Muidu oleks sõrmel reeturlik rant . </s> <s> Sa vaatad Shirazi ja mõtled , et mida ta arvaks , kui sa ütleks talle , kuidas asjad on . </s> <s> Kuidas ta reageeriks ? </s> <s> Ta naerab ja räägib sulle mingit lugu , sa naerad ka , ta on ilus . </s> <s> Ütleks talle , et , Shiraz , ma ei tea miks , aga sinuga kohtumine tundus nii oluline , et ma läksin ja müüsin võileiva hinna eest oma hinge , oma õnnistatud laulatussõrmuse maha ühele vanale juudile , kes , muidugi tundes , millega tegu , pakkus mulle ristiusku põlates närust hinda . </s> <s> Mida ta ütleks ? </s> <s> Sa ei saa iial teada . </s> </p>
<p> <s> Siis joote te veel ühe pudeli veini ning te lähete üha ülemeelikumaks , juba istute te õlg õla kõrval , sa räägid oma korterikaaslastest , sa räägid Cathyst , kes oli siin New Yorkis midagi otsinud ja otsinud ja siis koju tagasi sõitnud , sa räägid Helenist , sa laulad : " Give it to me , baby , " Shiraz naerab pisarateni , sa näitad , kuidas Jim sööks ja veini jooks , kui suudaks , sa räägid , kuidas luncheonette'is on kartuleid süüa , sa räägid veel ühest ja teisest ja Shiraz naerab üha rohkem . </s> <s> Vahepeal naerab ta ka seal , kus ei peaks olema naerukoht , ja vahel ei naera seal , kus peaks olema naljakas . </s> <s> Kuid enda ja tema märkamine esineb sul vaid ajutiste lainetena . </s> <s> Siis joote te veel veini , Shiraz joob nagu mees , nagu sina , ta istub , jalad laiali , ja sulle see meeldib . </s> <s> Siis sa räägid , kuidas sa keset seda hullumaja kirjutada oled üritanud ja kuidas sa vaikselt hulluks lähed . </s> </p>
<p> <s> Siis tõusete te lauast , maksate kahepeale arve ja lähete välja . </s> </p>
<p> <s> " Ma elan siin lähedal , teeme veel ühe veini , " ütleb Shiraz . </s> <s> Sa oled alati nõus tegema veel üht veini . </s> <s> Te käite poes , sa näitad hiina tüdrukule ja vanamehele keelt , Shiraz naerab ja ajab su poest välja . </s> <s> Sa ei saa aru , mis tänavaid mööda te lähete , kuid kõik tundub lähedal ja ilus . </s> <s> Mingi kohviku kõrval on pisike uks . </s> <s> Te ronite mööda treppi ei tea mitmendale korrusele , kolmandale või neljandale , mõtled sa üle käsipuu vaadates , ära kasside peale astu , kass i d e , küsid sa , yup , te astute sisse , Shiraz paneb tule põlema . </s> </p>
<p> <s> Korter on kolmetoaline . </s> <s> Köögist läheb ühte tuppa uks , mis on kinni . </s> <s> Seal magab korterikaaslane . </s> <s> Teise toa uks on lahti . </s> <s> See on elutuba . </s> <s> Elutoast läheb uks magamistuppa . </s> <s> Magamistuba on imepisike . </s> <s> Shiraz viskab voodile pikali . </s> <s> Siin ma elan ! </s> <s> Sa naerad ja astud elutuppa . </s> <s> Ühele seinale on maalitud pilt . </s> <s> Liivakivist rinnatis ja kaugemal meri ja taevas valgete pilvedega . </s> <s> Ja rinnatise servale on maalitud nii elutruu klaas punase veiniga , et sa tahaks seda haarata . </s> <s> Shiraz toob pudeli ja klaasid . </s> <s> Te istute diivanile . </s> <s> Te joote . </s> <s> Kuni Shiraz ütleb . </s> </p>
<p> <s> " Me sõidame mõlemad nädala aja pärast kuuks ajaks ära , " ütleb ta peaga teise toa poole viibates . </s> </p>
<p> <s> " Jah ? " </s> </p>
<p> <s> " Iisraeli , minu õel on pulmad . " </s> </p>
<p> <s> " Ahah . " </s> </p>
<p> <s> " Nii et sa võid nädala pärast kuu aega siin elada . " </s> </p>
<p> <s> " Ma armastaksin seda teha , " ütled sa . </s> </p>
<p> <s> " Siis on deal , " ütleb Shiraz ja te lööte klaase kokku . </s> </p>
<p> <s> Ja vaadates diivanit , ütleb ta : " Ja täna ööseks võid sa siia jääda . " </s> </p>
<p> <s> Sa tõused ja ütled : " Ei , aitäh . " </s> </p></div2><div2 type="alaosa"><head> 3 . </head>
<p> <s> Sul on veel kuus päeva aega , kuni sa arvad end kolivat imearmsasse korterisse Little Italy ja Soho piiril . </s> <s> Sul on sõrmuserahast järel 30 dollarit ja päris korralik pohmell . </s> </p>
<p> <s> " Raul kuuleb , " plahvatas telefonitorus . </s> <s> Toru lendas seepeale tuhandeks väikseks killuks , kuid samal hetkel plahvatus peatus , killud vaatasid tagasi , ning taibates , et see ei olnud lõhkelaeng , vaid ainult inimese hääl , lendas toru kokku tagasi . </s> <s> Sa haarasid torust kõvemini ja liigutasid ta oma kõrvast kaugemale . </s> </p>
<p> <s> " Mul on vaja tööd , " ütlesid sa lause , mida sa ei uskunud end kunagi ütlevat . </s> </p>
<p> <s> Raul lubab läbi tulla ja tee peal midagi mõelda . </s> </p>
<p> <s> Sa vaatad telefoniaparaati ja mõistad järsku , mida mõned tüdrukud sinu kodumaal ilmselt igal peojärgsel hommikul tunnevad . </s> <s> Sa tahaks valida Shirazi numbri . </s> <s> Sa tahaks küsida , et kas ta ikka tegelikult mõtles seda , et sa võid ta korterisse kolida . </s> <s> Kas sul kõlbaks helistada ? </s> <s> Kuidas see kõlaks ? </s> <s> Hei , Shiraz , järsku sa olid eile täis , kui sa lubasid ? </s> <s> Kas sa nüüd äkki ei kahetse ? </s> <s> Ja kui ta äkki praegu kahetseb , kas siis pole tal mitte praegu kerge pohmelliga sulle just kõige kergem öelda : yup , see läks vähe liiale , ära pahanda , jääme sõpradeks . </s> <s> Või järsku ta ei mäletagi ? </s> <s> Sa mõtled neile tüdrukutele , kes on sulle niimoodi helistanud . </s> <s> Ei . </s> <s> Peaaegu iga kord , kui sulle on helistatud , oled sa öelnud : sorry , ma ei mäleta , ära pikka viha pea . </s> <s> Aga on ju olnud ka neid , kes ei ole helistanud . </s> <s> Vähemalt osa neist on saanud , mida sa oled lubanud . </s> <s> Kas siis seepärast , et asja tegemine on olnud odavam kui mittetegemise süütunde lunastamine , või siis mingil muul triviaalsel põhjusel . </s> <s> Kuid on veel üks kategooria tüdrukuid . </s> <s> Need , kellele sa ise oled järgmisel hommikul helistanud . </s> <s> Ja korranud üle , et su lubadused on kõvad kui kalju . </s> <s> Aga mida praegu teha ? </s> <s> Mida tüdrukud sellises olukorras teeksid ? mõtled sa . </s> <s> Muidugi ! </s> <s> Tüdrukud teevad igas olukorras üht ja sedasama . </s> <s> Naeratus suul , helistad sa sõbrannale või ptüi ! – sõbrale ! </s> </p>
<p> <s> Argon ei ütle midagi . </s> <s> Siis küsib ta : " Oled sa kindel , et sa kohtusid Shiraziga ? " </s> </p>
<p> <s> " Absoluutselt ! " </s> </p>
<p> <s> " Palju õnne , lõpuks ometi liigub meie juhtiv kirjanik piirkonda , mis tema annet väärib , ning keskkonda , mis loomingut soosib ! " </s> </p>
<p> <s> " Ma helistasin veel ühele Raulile . " </s> </p>
<p> <s> " Jah ? " </s> </p>
<p> <s> " Ma teeks paar päeva tööd , " ütled sa , kuid sa ei tea , et tegelikult ei pääse sa paari päevaga , ei ! </s> <s> Töö on nagu heroiinisõltuvus , sest kui korra proovid , siis on väga raske vabaneda . </s> <s> Sa ei tea veel seda , kuid tegelikult töötad sa viis pikka väsitavat päeva . </s> <s> Järjest ! </s> <s> Kuid veel särab päike , veel ei paista Manhattani tornide tagant murepilved , mis on juba teel . </s> </p>
<p> <s> Argon aga naerab ja ütleb , et miks ka mitte vaimsele pingutusele vahelduseks füüsilist koormust proovida . </s> <s> Sa ütled , et helistad , kui midagi uut . </s> <s> Ja enne kõne lõppu küsid : " Kas teda võib uskuda ? " </s> </p>
<p> <s> " Kui ta lubas , siis nii on , " naerab Argon . </s> </p>
<p> <s> Hea , et tüdrukud omavahel asju saavad arutada , mõtled sa . </s> <s> Järgmiseks helistad sa Henryle . </s> </p>
<p> <s> " Henry , " ütled sa . </s> </p>
<p> <s> " Yup , " ütleb ta unise häälega . </s> <s> Ta magab endiselt kontoris . </s> <s> Sa kahtlustad , et põhjuseks on kaks projekti , mis on lõpusirgel . </s> <s> Üks neist on seotud webiga ja teine Heleni ja " Give it to me , baby'ga " . </s> </p>
<p> <s> " Kuue päeva pärast kolime Sohosse , Shirazi korterisse ! " </s> </p>
<p> <s> " Cool ! </s> <s> Kuidas ? " </s> </p>
<p> <s> " Ma ei tea ! </s> <s> Ausalt ! </s> <s> Aga ma tean , et kui kõik läheb ilusti , saad sa oma toa ! " </s> </p>
<p> <s> " Väga hea . </s> <s> Aga ma sõidan niikuinii kahe nädala pärast tagasi mingiks ajaks , " ütleb Henry . </s> </p>
<p> <s> " Miks ? " </s> </p>
<p> <s> " Puhata tahaks , vedeleda , " naerab Henry . </s> </p>
<p> <s> " Väga hea , aga viimane nädal möödub teil Soho pansionis ! " </s> </p>
<p> <s> " Sobib , " ütleb Henry ja sul on kohutavalt hea meel , et sa saad talle natukenegi tagasi anda seda kõike , mis ta on sulle andnud . </s> <s> Sa asud Sutton St korteri poole teele . </s> </p>
<p> <s> Greenpoint tundub hale . </s> <s> Luncheonette'i kreeka tädiga ... </s> <s> OK , see oli tore ja soe , aga kas sa oleks seal käinud , kui sul oleks raha rohkem olnud ? </s> <s> Ei tea . </s> <s> Sa lehvitad tädile ja naeratad . </s> </p>
<p> <s> Sa jõuad delini . </s> <s> Jim on haletsusväärne , majad koledad , ja sa saad aru , et ei ole mingit vahet , kuhu sa oma eluga kinni jääd , kas Brooklyni , oma kodulinna või St Peterburgi . </s> <s> Kinniolemine on igal pool ühesugune . </s> <s> Elamine on aga igal pool erinev . </s> <s> Ja sa ei saa aru , kuidas on see võimalik , et sa oled juba tükk aega istunud arvuti taga ja muudkui kirjutanud . </s> </p>
<p> <s> Mr Woyczewski ema istub trepil . </s> </p>
<p> <s> " Kena päev täna , kas pole ? " tervitad sa teda mesimagusa näoga . </s> </p>
<p> <s> " Hi , " naeratab ta sulle . </s> </p>
<p> <s> " Kuidas elu läheb , näen et oled siin päikese käes juba päris punaseks läinud ? " naeratad sa . </s> </p>
<p> <s> " Hi , " pomiseb ta veel korra . </s> </p>
<p> <s> " No ega ei maksa pahandada , elu on selline , ja elu on ilus , kas pole , ja kuidas läheb sinu geenidefekti pärinud poja elu ? " küsid sa ja astud tast mööda . </s> </p>
<p> <s> Mutt surub huuled kokku ja vahib otse ette . </s> <s> Sa naerad . </s> </p>
<p> <s> " Su rent on hilinenud , " teatab sulle koridoris mr Woyczewski . </s> <s> Veel eile oleks see teade sind hirmutanud , kuid täna vaatad sa ta lähestikku asetsevatesse silmadesse ja ütled talle sulatõtt : " Põhjust muretsemiseks pole , kuue päeva pärast on kõik korras ja rohkem ei tule kunagi mingeid probleeme . " </s> </p></div2><div2 type="alaosa"><head> 4 . </head>
<p> <s> Tegelikult oli Shirazi raamat sind vapustanud . </s> <s> Sa olid seda raamatut lugenud nii nagu ei ühtegi teist raamatut oma elus . </s> <s> Teie esimene kohtumine , kuhu Argon sind poolvägisi vedas , oli toimunud mingis Soho pisikeses baaris . </s> <s> Sa ei mäleta sellest kohtumisest muud , kui et sul oli ebamugav ning et sind huvitas see käsikiri palju rohkem kui kohvikulaua taga sotsialiseerumine . </s> <s> " Kõik , mis siin raamatus kirjas , on vale . " </s> <s> Selline pealkiri . </s> <s> Sa kartsid , et Russelli valetaja paradoksi ekspluateerimine nii mitmel lehel võib olla igav , kuid samas vaadates Shirazi ja vaadates seda servadest kulunud käsikirja ning tundes New Yorki , ootasid sa midagi muud . </s> </p>
<p> <s> Shiraz läks koju , Argon võttis takso , ja sina ütlesid , et tahad jalutada . </s> <s> Sa hakkasid kõndima Union Sq metroojaama poole . </s> <s> Ning kõndides alustasid sa lugemist . </s> <s> Ja jäid seisma . </s> <s> Esimene peatükk , esimene leht . </s> <s> Tüdruk , peategelane istub üksinda Union Sq metroojaamas . </s> <s> Ka kellaaeg sobis ! </s> <s> Sa võtsid käsikirja kaenlasse ja jooksid metroosse . </s> <s> Perroonil oli hämar . </s> <s> Sa nuusutasid metalli- , elektri- ja õlilõhnast õhku , sa libistasid pilgu üle reklaamide , sa vaatasid rööpapaare , sa märkasid rotte , suuri rotte , kes volksasid kord üksi , kord teineteise järel , kord paari ja korraks isegi viie kaupa üle relsside ning kadusid oma maa-alustesse koobastesse . </s> <s> Sa istusid samale pingile , kus arvasid teksti järgi olevat istunud tüdruku juhusliku vestluskaaslase . </s> <s> Sa vaatasid tühja pinki , kus oleks pidanud istuma tüdruk , ja sa kujutlesid sinna Shirazi . </s> <s> Rong sõitis peatumata mööda , sa lugesid , siis tuli teine rong , peatus , sa kiskusid pilgu leheküljelt lahti , sa vaatasid rongist väljuvaid inimesi , perroonil jäi mõne hetkega kõik jälle vaikseks , sa süütasid sigareti , nõjatusid mugavamalt lugema ja lugesid kuni selle kohani , kus tüdruk ja ta kaaslane metroost lahkuvad . </s> <s> Siis tõusid sa püsti ja otsustasid , et loed selle raamatu läbi nii , et proovid iga kohta lugeda seal , kus tegevus toimub . </s> <s> Sa tahtsid näha , mida Shiraz oli New Yorkis näinud . </s> <s> Sa teadsid , et see raamat pole veel teisteni jõudnud . </s> <s> Sa tahtsid teada saada midagi sellist , mida see linn ei olnud endale veel teadvustanud , midagi sellist , mis laseks sul näha seda linna varem , kui ta saab aru , et teda vaadatakse . </s> <s> Sa tahtsid olla hetke ees . </s> </p>
<p> <s> Ning mõne päeva pärast ründasid sa , käsikiri käes , New Yorki . </s> <s> Kõiki kohti sa ei leidnud , kõiki kohti polnud kindlasti olemaski , igale poole sa ei pääsenud , mõned sündmused toimusid Shirazi juures kodus , sa kujutlesid , kuidas ta võiks elada , uskumata hetkeski , et sa võiksid talle külla sattuda või veel vähem seal ise kunagi elada . </s> <s> Sa olid selle imeliku raamatu lummuses ; mõned kohad , mis sulle kirjanduslikult ei meeldinud , fantaseerisid sa täis uusi tähendusi , ja New York rääkis sulle ühe teise inimese lugu . </s> <s> Rääkis lihtsalt ja rääkis lõbusalt . </s> <s> Kas niimoodi peabki raamatut lugema ? </s> <s> Kas raamatutega tuleks kaasa müüa soundtracke , kus oleksid peal lood , mida tegelane kuulab ? </s> </p>
<p> <s> Sa lõpetasid lugemise 39. ja 6. tänava nurgal olevas pargis , sest raamat lõppes tegelase juures kodus . </s> <s> Sa olid ostnud delist hulga postkaarte New Yorki vaadetega . </s> <s> Lihtsalt , igaks juhuks , et oleks kuhugi peale märkmeid teha . </s> <s> Kaardid olid odavad . </s> <s> Sind natuke häiris , et tegelane lõpuks Camus' ja Platoni juurde jõudis , kuid sulle tundus , et ka see ei ole tähtis . </s> <s> Sa panid viimase lehe ümbrikusse ja sul oli tunne , et sa oled hulga targem ja hulga kogenum . </s> <s> Sa ei suutnud vahet teha , mida sa olid ise kogenud ja mida lugenud , sinu peas olid kõik ühe nimega : mälestused . </s> <s> Ja sa oleks võinud vanduda , et kõik ühesugused , kõik ühesuguse osutusega reaalsetele sündmustele . </s> </p>
<p> <s> Sa vaatasid paksu tagumikuga politseinikku , kes sust mööda jalutas , ja ta oli sulle ükskõik , sest sinu maailmas ei olnud talle kohta . </s> <s> Ta tegeles madalamal , ta võis ükskõik kuidas püüda , kuid neid roimi , mis olid sinu peas , ta näha ei saanud , neid mõttelisi kuritegusid , mida sa üha ja üha toime panid , ta avastada ei suutnud , ja sinu tõelisi ja salajasi suhtumisi ta teada ei saanud . </s> <s> Sa naeratasid , ja said aru , et tegelikult on ruumi küll . </s> <s> Tegelikult oled sa tabamatu . </s> </p>
<p> <s> Sa tõusid pingilt ning läksid viskasid pargi keskele murule pikali . </s> <s> Kõht oli küll natuke tühi , kuid suitsu oli sul veel peaaegu kaks pakki ning sa otsustasid , et ootad venna tööpäeva lõpuni , enne kui sööma lähed . </s> </p>
<p> <s> Sa lamasid murul . </s> <s> Sinu ümber vedeles igasuguseid inimesi . </s> <s> Küll ametnikke , kes olid kingad jalast visanud ja lipsu lõdvaks lasknud , turiste , lihtsalt toredaid inimesi , ning ka ilusaid inimesi . </s> </p>
<p> <s> Kraaksudes käis mööda parki kollase tutimütsi ja punase pintsakuga afroameeriklane , kes iga oma valjuhäälset kraaksatust saatis kätevehkimisega , nagu tahaks ta lendu tõusta , nagu tahaks ta ära lennata . </s> <s> Kuid ta ei saanud . </s> <s> Inimesed naersid sõbralikult . </s> </p>
<p> <s> Ja sa mõtlesid Shirazile kirjutada ta raamatust . </s> <s> Sa tahtsid talle kirjutada , kuidas sa käisid ühest kohast teise ja kuidas sa lugesid . </s> <s> Aga sa ei osanud . </s> <s> Selline lugemine oli sinu jaoks uus , sa ei osanud kuidagi põhjendada , miks sa niimoodi lugesid , ja sa ei teadnud ka , kas see Shirazile võiks tunduda hea või halb . </s> <s> Sa ei osanud aimata , mismoodi üks autor suhtub sellesse , et tema raamatut loetakse nagu reisijuttu või nagu linnaplaani või nagu midagi muud . </s> <s> Ja tegelikult ei tahtnudki sa sellest kirjutada . </s> <s> Sa teadsid , et kui sa tahaks kõik täpselt ära kirjutada , mida sa seda raamatut lugedes tundsid , siis peaksid sa võtma raamatu ning kirjutama lõikude ja lausete ja vahel ka sõnade ja tähtede vahele ühe tegelase juurde . </s> <s> Selle , kes käib samades kohtades , ainult minimaalse ajavahega , ja loeb , loeb , loeb , ahmib endasse veel mitte hajuda jõudnud parfüümi hõngu , näeb vilksamisi nurga taha kaduvate taksode akendest ühte kaunist nägu , vaatab veel koristamata lauda , kus on kaks klaasi , ühel õrnad huulepuna jäljed , kallistab veel ihusooja voodipesu , ning loeb , loeb , loeb . </s> </p>
<p> <s> Sul oli sageli tunne , et New York etendab hoolega New Yorki . </s> <s> Kõik filmid , kus näidatakse kaadreid New Yorkist , tunduvad dokumentaalfilmidena , sest New York ise on kogu aeg nagu kaader filmist . </s> <s> Sa võid kaamera suunata ükskõik kuhu , ning saadud plaan tähendab midagi . </s> <s> Sa ei tea , miks . </s> <s> Aga sa kahtlustad , et New Yorkil on võrreldamatult tugevam eneseteadvus kui ühelgi teisel kohal . </s> <s> Seepärast tundus sulle Shirazi raamat eriti tähtis . </s> <s> Sa said näha seda New Yorki , kes veel ei teadnud , et teda võib ka nii vaadata . </s> <s> Veel ei olnud see suur organism suutnud kohaneda uue pilguga . </s> <s> Veel ei üritanud ta vaataja soovidele vastu tulla . </s> <s> Ja see , mis sa nägid , oli hinge kinni panevalt ilus . </s> <s> Ja tugev . </s> <s> New Yorki vundament on need 18 miljonit inimest , kes siin toimetavad , lisades igaüks oma tugevuse linna tugevusse ja saades igaüks ise oma nõrkusega kuidagi hakkama . 60% newyorklastest olevat ühel või teisel viisil illegaalid : kellel pole elamisluba , aga elab , kellel pole tööluba , aga töötab , kellel pole Social Security numbrit , aga kasutab surnud mehe oma – see kõik vist ei tähenda , et New Yorkis poleks seadused tähtsad . </s> <s> On vist küll , kuid seadustest ja seaduslikkusest on üks asi tähtsam veel – elu , sinu üks ja ainus elu , mille sa tahad mööda saata ainsas sinu arust elamisväärses kohas meie planeedil – New Yorkis . </s> </p>
<p> <s> Sa vaatasid postkaarti . </s> <s> Ühel oli pilt , mis juba koloriidilt tundus vana . </s> <s> World Trade Centeri kaks torni olid küll juba olemas , kuid nende ees , seal kus praegu on CBC Oppenheimer , laiutas tühjus . </s> <s> Sa teadsid , kellele sa tahad kirjutada . </s> <s> Sa teadsid , kellega koos sa tahad olla . </s> <s> Sa võtsid taskust pastaka . </s> <s> Ja kirjutasid kaartide tagumistele külgedele . </s> </p>
<p> <s> Kallis </s> </p>
<p> <s> See ei ole abieluettepanek . </s> <s> Tõesti , ma ei taha sinuga abielluda . </s> <s> Kuid ettepanek on see siiski . </s> <s> See on ELUettepanek . </s> <s> Elada koos . </s> <s> Ja mitte siin ega – hoidku jumal ! – seal . </s> </p>
<p> <s> Kallis , mul on tunne , et inimesed on õnnetud seepärast , et nad ei suuda teineteist tundma õppida . </s> <s> Kuidas nad saaksidki ? </s> <s> Hommikul tööle , parem osa päevast tegeleda mingi mõttetusega , õhtul koju , telekas , ajalehed , ja öösel teineteise kõrvale . </s> <s> Kui on , kelle kõrvale ! </s> <s> Ning ka öösel ei saa teineteisega olla , sest uinuvast mõistusest kerkivad koletised , meie unistused , meie soovid ja ihad , millest me tunneme end iga päevaga üha kaugenevat ! </s> </p>
<p> <s> Ja seepärast teengi ma sulle ELUettepaneku . </s> <s> Avastame teineteist . </s> <s> Sõidame ära . </s> <s> Metsikult , umbes aastaks . </s> <s> Alustame Mehhikost , edasi läbi Kesk-Ameerika kuni alla Tšiilini välja ! </s> <s> Kallis , ma tahan seda teha . </s> <s> Ma tahan sinuga lamada pampas susiseva lõkke ääres , süüa küpsetatud ribisid ; ma tahan turnida kiviklibustel mägedel , et õhtupäikese viimastes kiirtes näha ammukadunud indiaani hõimude varemetes pühakohti ; ma tahan närida kokalehti ning tunda , kuidas vaatamata hõredale õhule mu samm kergemaks läheb ; ja ma tahan , et me naerataksime teineteisele õnnelikku rohelist naeratust ; ma tahan , et me hääletaksime logisevat muulavankrit ; ma tahan , et me lamaksime öösel lageda taeva all ühes magamiskotis , teineteise kaisus , vaadates neid võõraid tähti , neid tähti , mida me ei ole kunagi näinud ; ma tahan , et me hommikul seisaksime kaua teineteise süleluses kõrgelt langeva kose all , vahel libastudes , kukkudes otse pisikestesse vikerkaartesse ja naerdes ; ma tahan , et mind võetaks vangi mõne narkokartelli poolt ; ma tahan , et haisvas kongis lamades saaksin ma alati sinu peale loota . </s> <s> Ma tahan , et minu küsimusele , mida sa tegid , et mind vabaks saada , sa vastaks napilt : sa ei taha teada . </s> <s> Ja ma tahan , et me peaksime mõlemad sel reisil päevikut . </s> <s> Sa oskad imeilusasti kirjutada , kallis , ma tean ! </s> <s> Ja oma päevikud saadaksime me postiga ühte varem valmisvaadatud kohta . </s> <s> Kogu aeg , et nad ei kaoks . </s> <s> Kuid mõned kaoksid ikkagi , see oleks ka tore ! </s> <s> Ja siis , aasta pärast , kui me oleksime koos olnud 365 päeva ja ööd ( miinus minu vangistus ) , sõidaksime me kodusesse Euroopasse , kusagile Hispaaniasse , kus on odav ja rahulik . </s> <s> Seal üüriksime me suure bangalo ning elaksime kolmekesi . </s> <s> Sina , Markus ja mina . </s> <s> Esimesed kaks kuud ei teeks me midagi , ainult tunneks rõõmu ja rahu . </s> <s> Siis , kahe kuu pärast , annaksin mina sulle oma päevikud ja sina mulle omad . </s> <s> Siis me loeksime . </s> <s> Ja kui me nädala aja pärast oleksime jälle ära leppinud , hakkaksime me koos kirjutama raamatut . </s> <s> Sinu päevikud , minu päevikud , ning meie mälestused . </s> <s> Usu , kallis , see oleks midagi sellist , millel on Nobeli preemia lõhn . </s> <s> Tõesti , isegi kui me kirjanduspreemiat ei saaks , siis saaksime me kindlasti Nobeli rahupreemia , kui meil õnnestuks tõestada , et mees ja naine ikkagi saavad õnnelikult koos elada ja teha . </s> <s> Just koos ELADA , selle sõna otseses tähenduses . 24/7/365 ja edasigi veel ! </s> </p>
<p> <s> Ma armastan sind . </s> </p>
<p> <s> Claude </s> </p>
<p> <s> ps Mul puudub vähimgi aim , kust selle jaoks raha võtta . </s> <s> Aga ma loodan Jumalale . </s> <s> Annab Jumal mõtte , vast teeb ka ülekande . </s> </p>
<p> <s> Ja siis tõusid sa püsti , et minna otsima postkontorit . </s> <s> Kuid kõigepealt helistasid sa Shirazile . </s> </p></div2><div2 type="alaosa"><head> 5 . </head>
<p> <s> Kell on 7. </s> <s> Sa oled ärganud ise . </s> <s> Ilma mingi äratuskellata . </s> <s> Sa istud elutoa diivanil ja vaatad seinale maalitud liivakivist rinnatist ja merd . </s> <s> Kaks kassi koperdavad mööda tuba ning haigutavad uniselt . </s> <s> Selja taga pahiseb vaikselt konditsioneer . </s> <s> Sa vaatad põrandal vedelevat riidehunnikut ja muigad . </s> <s> Sinu sinised Hilfigeri teksad on kaetud roostepuru , õlilaikude ja kivitolmuga . </s> <s> Su kollased Cati saapad on mustad . </s> <s> Täiesti mustad . </s> <s> Sa ei taha isegi mõelda neile viiele t-shirtile , mis vedelevad kusagil kilekotis . </s> <s> Sa ei vaevu arvutama , kui palju su riided maksid . </s> <s> Sa vaatad laual vedelevat 600 dollarit . </s> <s> Töötasu . </s> <s> Viie päeva eest . </s> <s> Kui jube . </s> <s> Kui vääritu tundub sulle alati raha , mis on saadud töö eest . </s> <s> Kuidas see raha sobib vaid madalate asjade ostmiseks . </s> <s> Nagu söök , jook , riided . </s> <s> Ja muidugi pesumaja arvete tasumiseks . </s> <s> Midagi ilusat selle raha eest osta on sulle alati tundunud pühaduseteotusena . </s> <s> Ja kuidas sa põlgad tööd . </s> <s> Kuidas sa oled seda juba lapsepõlvest saati põlanud . </s> <s> " Oma kätega – oma kätega , " olid sugulased tänitanud . </s> <s> " Oma kätega – oma kätega , " olid sa vihase murdeealisena vastanud , " oma kätega kraapige kord ka muld endale peale . " </s> <s> Ka su isa ei olnud armastanud tööd . </s> <s> Ta oli alati sind või su venda või õde süles kandes vältinud töötegemist . </s> <s> Sa pärisid ta põlguse , sa ei armastanud seda maatööd : heina niitmist , puude lõhkumist , puude riita ladumist , kartuli sorteerimist , kartuli võtmist , ehitamist , remontimist , värvimist , rohimist – eriti rohimist ! – , kündmist : sina ise adra ees surres ja vanaisa atra maasse vajutamas ; kuid vanaisa muie oli sind vahel lõbustanud , ja sind olid lohutanud vanaisa sõnad : " Tüü um lollele ja vannadelle obestele . " </s> <s> Ja sa said aru , et see adra ees maasse vajumine tuleneb ainult sinu lollusest . </s> <s> Sa said targemaks . </s> </p>
<p> <s> Kuid enamuse ajast ei saanud sa millestki aru : sa olid Sherlock Holmes , su isa oli dr Watson , ning sa olid ümbritsetud Londoni räpaseimast inimkõntsast , kuid seal tuli nende kerjuste peamees ja teatas : mine aita v a n a emal heinu tuua . </s> <s> Sa tahtsid dr Watsonil lasta kartoteegist V-tähe alt otsida , kes on see tundmatu kurjategija hüüdnimega Vanaema , kuid Watson oli kuhugi kadunud , ning sa lontsisid heinamaale . </s> </p>
<p> <s> Sa teadsid , et oled idioot , ja istusid lossi akna all ning ootasid raskelt ohates kirja , mis teataks , et sa oled pärinud mõned miljonid rublad , sa teadsid , et see kiri p e a b tulema , kuid keegi teine ei teadnud , ning sa pidid ikkagi koos talurahvaga minema puid lõhkuma . </s> <s> Keegi ei pidanud su vürstitiitlit millekski . </s> </p>
<p> <s> Sa lamasid voodis , mingi tobedus oli sind üles ajanud , sa vedasid hommikumantli ümber ja otsisid voodi serva alt sussi , ja sa kuulsid põntsu – põnts ! – neetud Zahhar ! </s> <s> Ei saa ka oma leso pealt vaikselt alla ronida , needsid sa endamisi teenrit , ja ilma koputamata – i l m a koputamata ! – rebis see õnnetu talupoeg – ei see oli ikka see tüdruk , see teenija ! – su magamistoa ukse lahti ja karjus : " Noh , mis sa põõnad siin , magad päeva maha ! " </s> <s> Sa kuulsid , kuidas salongis lõi kell seitse ja vajusid jõuetuna patjadele . </s> </p>
<p> <s> Sinu ema oli su isa vanemate juures toimuvat tööorgiat algusest peale hullumeelsuseks pidanud . </s> <s> Su ema oli ikkagi neljandat põlve linnatüdruk . </s> <s> Aga ta loobus oma sugulastega läbikäimisest juba siis , kui sina olid väga noor . </s> <s> Sugulased hakkasid su ema pidama hulluks . </s> <s> Sina oled teda alati mõistnud . </s> <s> Vähemalt selles asjas . </s> </p>
<p> <s> Kuid mida vanemaks sa said , seda vähem sulle peale käidi , kuid vihkamine jäi , eriti vihastasid sa siis , kui keegi ütles : " Tee ilusti , sa teed ju endale , " sel ajal kui sa selgelt teadsid , et sa teed ütlejale . </s> <s> Sa ei suutnud tööd teha , sest sa teadsid alati , et selle tööga ei saa midagi peale ellujäämise , kuid milleks elada , kui see elu selline on . </s> <s> Sa ei ole kunagi suutnud ühelgi palgalisel töökohal eriti pikalt töötada , sest hiljemalt mõne kuu pärast võtad sa kalkulaatori , korrutad kuupalga nende kuudega , mis sa parimal juhul arvad endal veel elada olevat jäänud , vaatad seda numbrit , vihastad , ja lahkud . </s> <s> Parem tõesti kaks korda nädalas oodata New Yorki loterii loosimist ja unistada kui tappa unistused tööga . </s> </p>
<p> <s> Sa loivad vaikselt püsti ja vaatad ringi . </s> <s> Sa ei lähe enam tööle . </s> <s> Ei , aitab . </s> <s> Vend magab teises toas , sa otsustad , et keedad talle kohvi ja siis söödad kasse . </s> <s> Üks kassidest , hall , hõõrub end vastu su jalga . </s> <s> Sa ei mäleta nende kasside nimesid . </s> <s> Mis võiks nende nimed olla ? </s> <s> Shiraz oli küll öelnud , kuid sul ei jäänud need nimed meelde . </s> <s> Sa otsustad , et kutsud seda halli sõbralikku kass Aaroniks ja teist , seda isepäist mustvalget kassi Mooseseks . </s> <s> Kuid sa otsustad , et kutsud neid ainult mõttes nii , sest sa ei taha kedagi solvata . </s> <s> Aaron , ütled sa mõttes ja silitad kassi . </s> <s> Mjäu , ütleb ta , ja sul on tunne , nagu räägiks ta sinu keelt . </s> <s> Sa naeratad . </s> </p>
<p> <s> Oh ! </s> <s> See lammutustöö ongi tore puhkus , olid sa endale viis päeva tagasi rõõmsalt ja osavalt valetanud . </s> <s> Jah , tõesti , ma olen ju tugev , kuvalda viibutamine ongi mulle hea vormis püsimise vahend . </s> <s> Mis vormis ? mõtled sa praegu . </s> <s> Te ehitasite ühte suurt Brooklyni laohoonet ringi kunstnike ateljeedeks . </s> <s> Sinna ei kolinud ilmselt kõige edukamad kunstnikud , sest ateljeed olid väikesed ja koledad , tualett oli ühine , keset suurt ruumi , ja valgust oli vähe . </s> <s> Ühte boksi , mis valmis teistest varem , kolis sisse kena tumedate juuste , kongus nina , kuid kahtlaselt suurte rindadega tüdruk . </s> <s> Ta kutsus sind appi , ta kutsus sind eriliselt , ta vaatas sellise pilguga nagu Coca-Cola reklaamides korralikud kontorinaised vaatavad metsikuid mehi , kes kuumal suvepäeval asfalti panevad , ta vaatas sind , ta vaatas , kuidas sa haamrit viibutasid , ta vaatas , kuidas sa puurisid , ta vaatas , kuidas sa üksinda – huhhh ! – tõstsid üles suure raudplaadi ning selle jalust ära viisid . </s> <s> Pärast tassimist vaatasid sa teda pilguga , mis ütles : ma oleks võinud selle raudplaadi ka lennukiks voltida ja ühe käega aknast välja visata , aga siin on vähe ruumi . </s> <s> Siis hoidis tüdruk oma õrna käega redelit , kui sa lae all midagi kruvisid , ja siis käis ta poes ning tõi sulle päeva lõpuks kaks õlut . </s> <s> Tõesti , see käib ju sinu kodumaal sama moodi . </s> <s> Mida need monstrid , need lihamäed , need tugevate karedate kätega mehed muud tahavad kui õlut ja viina . </s> <s> Sa jõid õlut ja vaatasid teda . </s> <s> Sa jõllitasid teda nagu lihatükki ja see tundus talle meeldivat . </s> <s> Ta otsustas , et näitab sulle oma pilte . </s> <s> Sa vaatasid ta pilte . </s> <s> Need olid mannetud . </s> <s> Mitte midagi huvitavat . </s> <s> Kuid sa ei pidanudki teesklema , et need pildid sulle meeldivad , sest tüdruku arvates ei saanudki sellisele masinale kunst meeldida . </s> <s> Siis istusid sa maha ja küsisid , milline kunst talle meeldib . </s> </p>
<p> <s> " Ee ... " ütles ta , " eee ... </s> <s> Michelangelo ... tead sa ? </s> <s> Renessanss ? </s> <s> Sa ei ole kindlasti kuulnud . " </s> <s> Ta muigas . </s> </p>
<p> <s> Ja siis rääkisid sa talle renessansist . </s> <s> Umbes kümme minutit . </s> <s> Su hääl läks üha kõlavamaks . </s> <s> Tüdruk vihastas ja viskas su oma boksist välja . </s> <s> Sa olid teda petnud , alt vedanud , mõnitanud , ja mida kõike veel . </s> <s> Sa ei saanud päris täpselt aru , kuidas , kuid sa tundsid , et tal oli õigus . </s> <s> Sa läksid vahetasid riided ning sõitsid koju . </s> <s> Shirazi koju . </s> <s> Ja sa teadsid , et sa ei tohi enam niimoodi inimesi lollitada . </s> </p>
<p> <s> Sa vaatad aknast välja . </s> <s> World Trade Centeri tornid paistavad . </s> <s> Kuid nad on kuidagi lähedal . </s> <s> Manhattani siluetti ei ole . </s> <s> Sa oled selle sees . </s> <s> Ja sa tead , et kui Manhattani siluett paistab , siis on see ohu märk . </s> <s> Märk , mida ei tohi eirata . </s> <s> Ja sa keedad kohvi ning söödad kasse . </s> <s> Vend ärkab ning te räägite mitte millestki , ning see vestlus on väga tähtis ja põnev . </s> <s> Muusika ei mängi . </s> </p></div2><div2 type="alaosa"><head> 6 . </head>
<p> <s> " Võta mu käe alt kinni , " ütled sa Irinale . </s> <s> Ta naerab ja võtab tõesti . </s> <s> Ta jalutate . </s> <s> Ning sa tunned , nagu oleksid sa jälle Katerinaga koos . </s> <s> New Yorkis ei jaluta inimesed käe alt kinni . </s> <s> Kuid Irina mäletab veel seda tunnet . </s> <s> Ta on alles kaks aastat New Yorkis olnud . </s> <s> Ning ta igatseb . </s> <s> Nagu ka sina . </s> <s> Sa ütled talle midagi , vaiksel sosinal , vene keeles , sa sosistad mingeid mõttetusi , kuid ta naerab ikkagi ja sosistab vastu , te ei peaks sosistama , sest Argon käib eespool koos Ayeshaga , Irina sõbranna koos oma kutiga on veel kaugemal ees , ning sinu kõrval kõndiv Karan , tõmmu , sinust natuke noorem hindu , ei tohiks ju niikuinii vene keelest aru saada . </s> <s> Karan kõnnib sinu kõrval , ta vaatab öist New Yorki , öist Sohot , ja naeratab vaikselt . </s> <s> Sa naeratad ka . </s> </p>
<p> <s> Te jõuate ristmikule , kus sa eelmisel päeval nägid kahte kunstnikku . </s> <s> Sa tahaks sellest rääkida , sa tahaks sellest kõigile rääkida . </s> <s> Sa tahaks näidata , kuidas üks , lühike ja paks , suurte tohutult paksude prilliklaasidega , vana , umbes 70-aastane kunstnik seisis seal , seal tänava ääres , ja maalis seda , vot seda föderaalehitist , just , seda , mille kuppel paistab otse üle nende puude , muidugi , päeval oli ta paremini näha . </s> <s> Kunstnik maalis impressionistlikus laadis : valgus , valgus valguses , varjud , helendused . </s> <s> Sulle olid esimesest pilgust need värvid meeldinud ja sa vaatasid kaua ta selja taga . </s> <s> Ta võttis värvi otse tuubist ja maalis . </s> <s> Ta ei maalinud eriti kiiresti , kuid ta maalis täpselt . </s> <s> Kuid päike liikus ning poole tunniga tekkisid varjud sinna , kus neid varem polnud , ning teised kohad lõid heledas pärastlõunapäikeses helendama . </s> <s> Hoolega vedas vana kunstnik heledate kohtade kõrvale tumedamad laigud ning lisas tumedamatele joontele helendusi . </s> <s> Kuid ta ei maalinud midagi täiesti üle , valgus jäi pimeduse kõrvale , pimeduses oli valguse lubadus . </s> <s> Kuid kõige rohkem võlus sind see , kuidas ta oli maalinud föderaalehitise kupli . </s> <s> Maal ei meenutanud üldse maja . </s> <s> Maja oli ebaproportsionaalne , hoone liiga suur , kuppel liiga väike ja kipakas , kuid maalil oli kõik teisiti . </s> <s> Ühel hetkel sa taipasid , et kunstnik on maalinud Santa Maria del Fioret ! </s> <s> Või vähemalt tundus sulle nii . </s> <s> Kohe kui sa olid selle avastuse teinud , tundus kogu maal sulle tohutult huvitavam . </s> <s> Ja sa seisid kunstniku taga veel tund aega . </s> </p>
<p> <s> Sa tahaks sellest rääkida . </s> <s> Kuid mida ? </s> <s> Kunstnikke näeb New Yorkis igaüks . </s> <s> Rääkida sellest vanast kunstnikust ? </s> <s> Esitada oma uus kunstiteooria , mis väidab , et proportsioon on kunstniku , mitte maailma omadus ? </s> <s> Sul ei ole sõnu . </s> <s> Ja sa mõtled , kuidas Karan sellesse jutusse suhtuks . </s> <s> Kas juhtuks jälle nii nagu pool tundi tagasi ? </s> </p>
<p> <s> Te olite seisnud Karaniga koos ühe poe ees ja joonud salaja paberkottidest õlut . </s> <s> Teised jäid natuke hiljaks . </s> <s> Sa olid Karanit ainult korra varem näinud . </s> <s> Ta oli Argoni koolivend . </s> <s> Sulle tundus , et see õlle ostmine vääris seda viiepäevast kuvaldaga vehkimist . </s> <s> Sa olid ostnud ka Karanile . </s> </p>
<p> <s> " 12. sajandil oli maailmas ... " olid sa hakanud rääkima kirjandusest . </s> <s> Karan oli sind läbi prillide oma tumedate silmadega vaadanud , ning ta kenal tõmmul näol oli pehme sõbralik muie . </s> </p>
<p> <s> " OK , mitte maailmas , vaid Euroopas , " olid sa pomisenud . </s> </p>
<p> <s> Karan oli vaadanud sind ja kuulanud huviga . </s> </p>
<p> <s> " OK , mitte Euroopas , vaid tegelikult mõnes kloostris , " olid sa lõpuks , ka endale üllatuseks , öelnud lihtsalt seda , kuidas sa kindlasti arvasid asjad olnud olevat . </s> </p>
<p> <s> Praegu sa ei teadnud aga , miks sa kunstnikest rääkida tahad , sa ei teadnud ka , mida sa öelda tahad , ning seepärast vaikisid ja mõtlesid edasi . </s> </p>
<p> <s> Või rääkida teisest kunstnikust ? </s> <s> Rääkida sellest , et teine kunstnik seisis esimesest kümmekond sammu tagapool ning maalis sama tänavat . </s> <s> Rääkida sellest , et vana kunstniku kõrval seistes mõtlesid sa , et teine kunstnik võiks oma pildile maalida ka selle vana kunstniku . </s> <s> Ja kas rääkida ka sellest , et kui sa lõpuks teise kunstniku juurde läksid ja avastasid tema pildilt selle vana kunstniku selja ja molberti , tundsid sa end väga halvasti . </s> <s> Kas rääkida häbist , et sa olid nii labase asja välja mõelnud ning pidanud seda vägagi nutikaks . </s> <s> Ja kuidas seda kõike rääkida ? </s> <s> Sundida kogu seltskond seisma ja siis etendada kogu misanstseen ? </s> <s> Aga kuidas sellest rääkida nii , et sa ei peaks rääkima kohutavast üksindusest , mis sunnib sind päeval mööda tänavaid luusima ja öösel mööda avenüüsid hundina uluma . </s> </p>
<p> <s> Aga pimedad tänavad lõhnavad hästi ning inimestega koos olles tundub üksindus sulle halb ja vana nali , ning sa loed hoopis vene keeles Irinale : " Ja pomnju tšudnoe mgnavenje , peredo mnoi javilas tõ , kak mimoletnoe videnje , kak genii tšistoi krasatõ . " </s> <s> Sa loed piisavalt kõva häälega , et Karan seda kuuleks . </s> <s> Karan naeratab . </s> <s> Ta tihedad juuksed turritavad natuke . </s> </p>
<p> <s> Irina naeratab ka . </s> <s> Aga see luuletus ei tähenda midagi . </s> <s> Tähendab , et tähendab , aga praegu ei tähenda . </s> <s> Irina pole pimestavalt ilus . </s> <s> Sina ei ole ta ilust pimestatud . </s> <s> Sa pole Irinat juhuslikult kohanud , tõesti . </s> <s> See kohtumine sai teoks tänu Argonile , kõik siin on Argoni tuttavad ja koolikaaslased , ta on nagu väike kohalik päike , kes oma võluga hoiab koos ühte planeedisüsteemi , ning see , et sa Irinaga jalutad ja vene keeles lobised , ei tähenda midagi . </s> <s> Sa ei oska rohkem midagi öelda . </s> <s> Sa oleksid nõus Irinaga seksima . </s> <s> Kuid ainult kohe praegu . </s> <s> Sinu juures . </s> <s> Seal . </s> <s> Kohe praegu . </s> <s> Kuid sa ei ole nõus mitte midagi tegema . </s> <s> Sa ei taha isegi mõelda õhtust , kus sa talle läheneksid ja teda võluksid . </s> <s> Sa tahaksid lähedust , aga kohe , momentaanselt . </s> <s> Ilma mingi tutvumiseta , juba sa tahaksid , et ta lamaks sinu kõrval , ja seks peaks olema juba lõppenud , tal peaks olema juba olnud väga hea , ta peaks juba sinu kaisus magama , ta peaks juba sind usaldama ja armastama , siis usaldaksid ja armastaksid ka sina teda . </s> <s> Kuid sa ei ole mitte midagi nõus selle heaks tegema , sa ei ole nõus meeldima . </s> <s> Sa ei oleks nõus ka sellega , kui ta ise ütleks , et noh , Claude , lähme . </s> <s> Ei , sa ei oleks sellega nõus , sest sa pole harjunud , kui naised nii ütlevad , ning sa tead , et kui ta nii ütleks , siis jääks ütlemise ja minemise ja tegemise vahele veel mitmeid kümneid minuteid , piinavaid minuteid , kus kõik saaks naeruväärseks muutuda . </s> <s> Sa tahaksid ta keha ja ta hinge . </s> <s> Kuid ainult tingimusel , et nad sul juba oleks . </s> <s> Sa võiksid leppida sellega , et nad sul on , tingimusel , et see saamine oleks juba minevik . </s> <s> Tulevikus sa teda ei taha . </s> <s> Olevikus ka mitte . </s> <s> Kuid ta käsi su käevangus on kerge , te astute ühte sammu ja sina vaatad kõrvale ja märkad vaikse rõõmuga , et sa astud Karaniga ühte sammu . </s> </p>
<p> <s> Ja sulle tuleb meelde umbes 5. –11 . sajandil elanud Indias keeleteadlane Panini . </s> <s> Ning sa hakkad rääkima Paninist . </s> <s> Irina jalutab vist kusagil kaugel oma sõbrannaga ning sa ei märkagi , et jõuate ilusasse kohvikusse , mille nimi on Di Angelo . </s> </p></div2><div2 type="alaosa"><head> 7 . </head>
<p> <s> Kassid on kadunud ! </s> <s> Sa teadsid seda ette , tõepoolest , sa teadsid seda varem , kui sa esimest korda neid nägid , sa teadsid seda varem , kui sa Shiraziga kohtusid , sa teadsid seda varem , kui sa New Yorki tulid , sa teadsid seda varem , kui sa elus esimest korda kassi nägid , sa teadsid ! </s> <s> Sa teadsid , et need neetud kassid , need Mooses ja Aaron , kaovad ! </s> <s> Ei ! </s> <s> Mitte neetud kassid , ei , neetud pole nad enne , kui sa nende laipu oled näinud , sest alles siis on kindlasti hilja ! </s> <s> Ei ! </s> <s> Enne laipade nägemist on nad kiisukesed , jah , kiisukesed , armsad kiisukesed , väga armsad kiisukesed ! </s> <s> Sa oled terve päeva kasside kadumisega tegelenud . </s> <s> Hommikul vaatasid sa ringi , kuid kasse ei näinud . </s> <s> Ka vend oli juba tööle läinud . </s> <s> Sa isegi ei mõelnud sellele , et tegu on kadumisega , ja panid kassidele söögi kaussidesse ja istusid diivanile . </s> <s> Lahtisest aknast voolas su seljale soe New Yorki õhk ning sa hakkasid uuesti lugema oma lugu . </s> <s> Lugu " Mu ingel " . </s> <s> Sa lugesid ja lugesid . </s> <s> Sa nautisid igat lauset . </s> <s> Sul oli tunne , et need sõnad tähendavad midagi . </s> <s> Siis tegid sa endale võileiva . </s> <s> Ei mingit paanikat . </s> <s> Su käed ei värisenud veel . </s> <s> Sa vaatasid kasside kausse ning ei pannud isegi tähele , et toitu ei olnud puututud . </s> </p>
<p> <s> Siis helistasid sa Katerinale . </s> <s> Katerina magas juba . </s> <s> Kuid ta ärkas rõõmsalt üles , ronis akna peale , nagu ta sulle ütles , ja rääkis suga sosinal . </s> <s> Ta rääkis sulle , et ta on parajasti Hispaanias . </s> <s> Kellega ? </s> <s> Ta ei öelnud . </s> <s> Ta ainult naeris . </s> <s> Ta naeris , naeris kogu aeg . </s> <s> Sa naersid ka . </s> <s> Ta hääl oli pehme ja sametine nagu alati . </s> <s> Sa tahtsid rääkida sõrmusemüügist , kuid ei suutnud . </s> <s> Sa ei suutnud rääkida , kuid sa ei suutnud ka rääkimata olla . </s> <s> Sa ütlesid , et kaotasid sõrmuse ära . </s> <s> Ja Katerinal oli sust kahju . </s> <s> Siiralt kahju . </s> <s> Ta lohutas sind õrnalt ja armsalt ja sa hakkasid korraks isegi juba uskuma , et sa tõesti kaotasid selle sõrmuse . </s> <s> Ja sul oli paha ja sa sosistasid talle igasugu asju , ja siis te lõpetasite kõne . </s> <s> Ole armas , ütles Katerina sulle . </s> <s> Ja sa olid kõike muud . </s> </p>
<p> <s> Sul oli hea ja paha . </s> <s> Sa lugesid veel kord " Mu inglit " . </s> <s> Sa lugesid seda kogu aeg . </s> <s> Ja siis võtsid sa taskust kaks lehte , kus oli Argoni tõlge " Mu ingli " kahest esimesest lehest . </s> <s> Sa lugesid neid . </s> <s> Ja lugesid veel . </s> <s> Ja siis lugesid sa " Mu inglit " ning kujutlesid , kuidas see kõik on inglise keeles . </s> <s> Sa ei mõelnud kassidest . </s> </p>
<p> <s> Kassidest mõtlesid sa siis , kui olid roninud aknast välja rauast tuletõrjeredelile . </s> <s> Sa vaatasid all kihavat elu , kohvikuid , pizzabaare , kohvikuid , pizzabaare , suveniiripoode , üle tänava veetud vanikuid ja plakateid , mis rääkisid mingist lähenevast pidupäevast Little Italys , sa vaatasid autosid , inimesi , poode , sa olid kõrgel , tõesti kõrgel , neljandal korrusel , ja sa vaatasid tuppa , ja sa vaatasid pisikest magamistuba , sa vaatasid raamaturiiulit , Shirazi raamaturiiulit , ja sa nägid seal Camus'd , Platonit , paljusid muid raamatuid , kuid millegipärast märkasid sa just Camus'd ja Platonit , ning sa mõtlesid minna tuppa , et võtta paber ja kirjutada Mirjamile , jah , kirjutada Mirjamile kiri , ilus kiri , kirjutada sellest , kuidas sa istud aknal ja kuidas kassid ... sa tardusid . </s> <s> Kassid ! </s> <s> Sa ei olnud neid näinud juba eilsest peale . </s> <s> Ja sa vaatasid akent . </s> <s> Seda akent , kust sa tahtsid just sisse ronida . </s> <s> Ja kust ... sa ei julgenud mõtet lõpetada . </s> <s> Sa hõikusid kasse . </s> <s> Küll " kiisu-kiisu " ja " kitty-kitty " , ja siis otsisid sa Shirazi riiulist inglise-heebrea sõnaraamatu , kuid ei saanud aru , kuidas kiisut heebrea keeles hääldada , ja sa hõikusid neid isegi enda pandud nimedega , vaatamata sellele , et sa olid lubanud seda mitte teha . </s> <s> Sa tundsid , et oled nagu need Malakia raamatu preestrid , kelle õnnistused Jumal needusteks pöörab . </s> <s> Tõepoolest , see tundus nii olevat . </s> <s> Sa soovid head , ja juhtub halb . </s> <s> Ja kogu aeg . </s> <s> Ja juba ammu ! </s> <s> Ning pruugib sul vaid midagi vanduda , kohe painutatakse sind su vannet murdma ! </s> <s> See ei teinud sulle isegi nalja , kui sa kunagi taipasid , et kui sa tahad kellestki kohe lahti saada , pead sa vaid lubama : ma ei jäta sind kunagi . </s> <s> Juba järgmisel hetkel avastad sa end rongis , lehvitamas perroonilejääjale . </s> <s> Korraks tekkis sul mõte , et seepärast kirjutasid sa ka sellise lõpu ühele loole ... kuid sa ei suutnud edasi mõelda , sest kassid olid kadunud . </s> <s> Neetud kassid . </s> <s> Sa otsisid neid . </s> <s> Kuid lahtine aken oli kui elutu etteheide ning sa vajusid resigneerunult diivanile . </s> <s> Siis helistasid sa sõbrale . </s> <s> Proovisid rääkida eilsest õhtust , sellest , kuidas Argon luges ette kaks lehekülge sinu kirjutatud asja tõlget , kuid sa ei suutnud ja rääkisid ilmselt kassidest . </s> <s> Ja millestki veel . </s> <s> Sõber oli Moskvas , korraks erutas sind tunne , et sa räägid o t s e Moskvaga , kuid siis rääkisid sa jälle kassidest . </s> <s> Ja su sõber ütles : " Miski ei ole tähtis , peale oma tee leidmise . " </s> <s> Kuid sina kuulsid ainult : " Miski ei ole tähtis ... " </s> <s> Ja sa langesid sügavasse masendusse , sa jätsid sõbraga hüvasti , sa proovisid isegi jumalaga jätta , kuid see tundus juba liiga silmakirjalik , sa käisid mööda tuba ja püüdsid endale korrutada , et miski ei ole tähtis , ka kaks surnud kassiraibet mitte , jah , miski ei olegi tähtis , korrutasid sa poolikult kuuldud mõtet , ning sa märkasid laual oma käsikirja ja sa said aru , et miski ei ole tähtis , ei sina , ei Mirjam ega keegi . </s> <s> Ega isegi mitte Karan ja Katerina ja su sõber ja su vend ! </s> <s> Tõepoolest , kui miski ei ole tähtis , ja kuna tõesti miski e i o l e ju tähtis , siis kõige vähem tähtsad on just tähtsad asjad . </s> </p>
<p> <s> Sa olid loobunud kasside otsimisest ja jõllitasid paluvalt lahtist akent . </s> <s> Siis hakkas hämarduma . </s> <s> Sa ei olnud veel lootust kaotanud . </s> </p>
<p> <s> Sa helistasid Mirjamile . </s> <s> Ta ei osanud midagi rääkida . </s> <s> Ta vaikis . </s> <s> Sa proovisid rääkida armastusest . </s> <s> See oli hale . </s> <s> Siis lasid sa käiku oma tavalise refrääni : tule NYCsse . </s> <s> See ei riiminud . </s> <s> Mirjam ei vaevunud isegi vastama . </s> <s> Sa vaatasid käsikirja laual ja sa said aru , et sul ei ole enam ühtegi originaalset asja Mirjamile armastuse kohta öelda . </s> <s> Ja sõnade taha sa ei näinud , kuid Mirjam ootas sõnu . </s> <s> Ja sul neid anda ei olnud , sest kassid olid kadunud . </s> <s> Sa tahtsid Mirjamile rääkida , et üks kord ammu , siis , kui ta sind ühel hommikul hotellis ootas , olid sa hilinenud sellepärast , et sa olid ühe tüdrukuga , ühe imekena tüdrukuga , voodis vedelenud . </s> <s> Ja mitte ainult . </s> <s> Sa tahtsid seda talle üles tunnistada . </s> <s> Kuid korraga sa ei saanud aru , kas sa tahaksid üles tunnistada või uhkustada , ja siis olid sa vait . </s> <s> Ja ei rääkinud midagi . </s> <s> Ja sa olid peale seda kõnet veel rohkem löödud , sest kassid olid kadunud . </s> <s> Sa käisid mööda tuba ringi , sa tuuslasid oma kotis , sa otsisid Nongi telefoninumbrit . </s> <s> Sa leidsid selle oma vanade šortside taskust . </s> <s> Nong ! </s> <s> Sa valisid numbri . </s> </p>
<p> <s> " Nong ! " </s> </p>
<p> <s> " Nong , " vastas unine hääl . </s> </p>
<p> <s> " Mina , Claude ! " karjusid sa . </s> </p>
<p> <s> " Claude ? " </s> </p>
<p> <s> " Sky Inn , New York ! " </s> </p>
<p> <s> " Mmm ... " </s> </p>
<p> <s> " Ameerika ! </s> <s> Ameerika ! </s> <s> Sky Inn ! " karjusid sa . </s> </p>
<p> <s> " Aaa , Ameerika , Sky Inn ! " </s> </p>
<p> <s> " Jaa , Ameerika , Sky Inn ! " </s> <s> Sa olid rõõmust pöörane , sa tundsid , et ta tundis su ära ! </s> </p>
<p> <s> " Kust sa pärit oled ? " lasi Nong siis käiku oma kindla trumpässa . </s> </p>
<p> <s> " Nong ! " karjusid sa , " ma tulen tagasi , ma tulen ! </s> <s> Sina inglise keel , mina tulen ! " </s> </p>
<p> <s> " Mina inglise keel ? </s> <s> Sina tuled ? " </s> </p>
<p> <s> " Jaa ! </s> <s> Sina inglise keel ! </s> <s> Mina tulen ! " röökisid sa ja viskasid toru hargile . </s> <s> Sa istusid voodile . </s> <s> Ja hüppasid püsti , sest kassid olid kadunud . </s> <s> Sa käisid mööda tuba . </s> </p>
<p> <s> Ja siis heitsid sa pikali voodisse ja vend tuli koju ja ta läks magama ja te teadsite , et ta lendab homme ära , paariks kuuks puhkama , ja te olite kurvad ja sa ei öelnud vennale , et kassid on surnud või vähemalt teadmata kadunud , ja ilmselt juba vägistatud mingite Chinatowni kassikampade poolt . </s> </p>
<p> <s> Sa lugesid Shirazi raamatut " 100 suurt kirjanikku " . </s> <s> Ja sa jõudsid Dostojevski kohale . </s> <s> Sa lugesid , kuidas ta surma mõisteti , ja sa lugesid , kuidas ta sunnitööle saadeti , kuidas ta vangilaagris langetõbiseks jäi . </s> <s> Sa lugesid ja sul oli paha , väga paha , sa panid raamatu kõrvale ja proovisid uinuda . </s> <s> Sa visklesid voodis , sa ei teadnud kui kaua , suures toas põles tuli , sa ärkasid , sa tundsid , et lämbud õhupuuduses , ja sa nägid , et sa olid akna millalgi k i n n i pannud . </s> <s> Ja sa needsid ennast ja su viimane lootus hakkas kustuma ja sa korrutasid endale , et miski ei loe , miski ei loe , miski ei loe , ja sa avasid akna ja istusid elutoa diivanile ja sa võtsid riiulist juhusliku raamatu ja pea käis ringi ja tuba käis ringi ja õhk käis ringi ja kasse ei olnud ja vend sõidab ära ja miski ei loe ja sa avasid raamatu ja miski ei loe ja sa lugesid ühe lõigu ja sa said aru , et see on raamat suhkruhaigusest , ja su pea käis ringi ja sa lugesid , et suhkruhaigel võib tekkida kooma , ta kukub teadvusetult maha , ja kui ta insuliini ei saa , siis ta sureb ja su pea käis ringi ja tuba käis ringi ja sa tundsid , et sa lämbud , ja sa läksid kraani juurde ja sa ei vaadanud kasside kausse ja sa võtsid kapist klaasi ja sa avasid kraani ja sa ei saanud aru , kas kolksus klaas vastu kraanikaussi – </s> </p>
<p> <s> Ta vajus raske ohkega kokku . </s> <s> Ta pea põrkas vastu köögi kivist seina ja ta lõi laiali päev läbi puutumatuna seisnud kassitoidu kausid . </s> <s> Ta lamas , alasti , kraanist pahises vett ning kraanikauss oli täis purunenud klaasi kilde . </s> <s> Ta ei hinganud . </s> <s> Ta vend , kes oli köögi kõrval toas maganud , kuulis kolkse . </s> <s> Nii klaasi kukkumist kui ka seda tumedamat mütsu , mis tekkis keha kukkumisest põrandale , ja ka tugevat kolksu , millega pea vastu seina põrkas . </s> <s> Vend hüppas püsti ja tormas kööki . </s> <s> Ta kükitas Claude'i juurde ja patsutas teda vastu põske : " Claude , Claude ... " </s> </p>
<p> <s> Claude'il ei olnud kunagi raskusi Kristuse surnust ülestõusmisse uskumisega . </s> <s> Ta oli 17-aastaselt teinud südamemassaaži ja kunstlikku hingamist oma isale . </s> <s> Ta oli pumbanud keha , mis veel mõni minut tagasi oli lõbusalt aevastanud ja hinganud , ta oli pumbanud , ta kõrval oli seisnud ta nuttev õde , ta oli pumbanud , teinud suust suhu hingamist , kuid teadnud , et kõik on asjata ; ta pumpas ja ootas , et tuleks arst , tuleks ja ütleks , et aitab , et kõik on möödas , et isa on surnud , ja arst tuli , umbes 15 minutiga , ja arst tegi süsti , vist teisegi , vaatas siis pupilli ja ütles : " Kõik . " </s> <s> Ja Claude oli tõusnud ja ta oli selgelt mõistnud , et surnust saab üles tõusta vaid Jumala poeg . </s> <s> Kuid osa inimesi arvab vastupidi . </s> <s> Nad vaatavad telekast lugematuid seriaale , kus inimesi pidevalt elektrišokkide ja muude imeviguritega elule tagasi tuuakse , ning kui midagi juhtub nende oma lähedastega , siis on nad seriaaliimedega nii harjunud , et kui nende lähedane peaks vaatamata arstide pingutusele ikkagi surema , siis võtavad nad seda kui selget tõestust , et Jumalat ei ole . </s> <s> Kuigi , surnust ülestõusmine just ongi see , mille pärast tasub Kristusesse uskuda . </s> <s> Kuid Claude ei suutnud enam kunagi vaadata seriaale , kus inimesi elustati , sest ta tundis , et see ei ole nii , nagu seal näidatakse . </s> </p>
<p> <s> Ja Henry patsutas Claude'i põsele , ütles veel kord vaikselt " Claude " , ja Claude hingas ohates välja . </s> </p>
<p> <s> – ja sa ei saanud aru , kus sa oled , sa ei saanud aru neist seintest , ja siis sa said aru , et see on lagi , ja sa vaatasid Henry nägu ja proovisid naeratada , sest tal oli ilmselt oma ärasõidu pärast väga kurb nägu , ja sa liigutasid jalga ja seal oli märg , ja sa said aru , et sa lamad köögipõrandal . </s> </p>
<p> <s> Henry naeratas ja vaatas sind , ja sina istusid , tekk ümber , elutoa diivanil ja jõid suhkruvett ja vaatasid kasse , kes köögis põrandalt vett limpsisid . </s> </p></div2><div2 type="alaosa"><head> VII </head><head> 1 . </head>
<p> <s> " Hahahahahahaha ! " naerab paks kauboikaabuga mees kõva häälega . </s> <s> Päike paistab väga madalalt majade vahelt , sa oled veel natuke purjus , kuid juba väga kaine , sa kissitad silmi ja vaatad mehe poole . </s> </p>
<p> <s> " Miks ma naeran ? " küsib sult mees ja võtab siis lonksu kohvi oma papptopsikust . </s> <s> Sa neelatad . </s> <s> Sa oled jõudnud mehele väga lähedale . </s> <s> Kohv on koorega . </s> <s> Mees paneb kohvitopsi oma Chevy pick-up'i kapotile ja küsib , nüüd juba oma jämedaid lühikesi käsivarsi laiutades : " Miks ma naeran ? " </s> </p>
<p> <s> Sa noogutad . </s> <s> Sa ei tea miks . </s> </p>
<p> <s> " Sest ma olen elus ja ma ärkasin Ameerikas , maailma ilusaimal maal ! " ütleb mees ja naerab : " Hahahahahahaha ! " </s> </p>
<p> <s> Sa naeratad noogutades ning su näoilmest võiks järeldada , et sa oled üllatunud , et sa oled Ameerikas . </s> <s> Üks pruun UPSi kullerteenuse auto peatub tee ääres ning sa jalutad edasi . </s> </p>
<p> <s> " Hahahahahahaha ! " naerab paks mees UPSi autost välja ronivale mustanahalisele suurte musklitega mehele . </s> </p>
<p> <s> Tänav on tühi , tänavakivid on märjad . </s> <s> Sa ei saa aru , kas vihmast või pesemisest . </s> <s> Pisikesed poed on suletud . </s> <s> Sildid on veel kõik mõttetud , puud on rohelised , ja lehtedelt peegeldub päikesevalgus sulle silma . </s> <s> Sa orienteerud umbes . </s> <s> Sa ei näe World Trade Centeri kaksiktorni , sa ei tunne tänavaid ära . </s> <s> Sulle tundub , et igal pool on Ameerika tähelipud , tõesti , neid on igal vaateaknal , igal majal , igal pool . </s> <s> Maailma ilusaim maa . </s> <s> Hahahahahahaha ! proovid sa naerda . </s> </p>
<p> <s> Sulle tuleb vastu üks tõesti räpane narkar , tõepoolest , kas sinu totaalne tolerants jääb tema talumisel hätta , kui ta astub sulle otse nina alla . </s> <s> Seepärast solvud sa ta peale . </s> <s> Ta küsib suitsu , sa annad , ja sa vaatad ta pikki küüsi ja sa mõtled , et kui ta sind küünistaks , saaksid sa kindlasti teetanuse , marutõve ja leepra . </s> <s> Ta küsib tuld ja sa süütad välgumihkli , ja ta teeb , nagu tahaks ta kätt su käele panna , aga ei pane , kuid ta käe vari langeb su käele ja sa võpatad siiski . </s> <s> Sa astud edasi . </s> </p>
<p> <s> Sa oled veel kainem kui hetk tagasi . </s> <s> Sul on veel mälestus mõnusast maagilise seene selgusest , mida te eile Karaniga enne stand-up koomikute vaatamist sõite , ja sa ei mäleta , kas koomikud olid naljakad või tundus sulle lihtsalt seente pärast kõik naljakas , ja sa jalutad edasi ja vaatad korraks selja taha . </s> <s> Junkie istub , selg vastu majaseina , ja kõigutab suitsetades pead . </s> </p>
<p> <s> Ja sina ja Argon olite saali sisenedes kõva häälega naernud ja koomikud olid lavale tulnud ja nad olid publikult küsinud , et öelge üks sõna , mille üle me nalja viskama hakkame , ja publik oli hüüdnud : " Sakslased ! " ja sa said aru , istudes esimeses reas , seljaga publiku poole , et sakslased olete teie Argoniga . </s> <s> Ja ka Karanit oleks see rahvas hea meelega sakslaseks pidanud , kuid tõmmu nahk päästis ta , ja sa vaatasid seda etendust , mis väidetavalt oli improviseeritud , ja sa naersid , aga ükski nali sulle meelde ei jäänud . </s> </p>
<p> <s> Sa jalutad põiki üle ristmiku , valgusfoorid veel ei tööta , ja sa ei saa aru , mis kell on , sest sa ei ole mitte ühtegi suve New Yorkis veetnud , sa ei tunne veel , mis kell päike tõuseb . </s> </p>
<p> <s> Ja koomikute juurest tulles oli teiega ühinenud veel üks Argoni koolivend Harvardist , üks valge , kergelt lokkis juustega sale kutt , Alex McEvan , n e l j a n d a t põlve ameeriklane , ja temaga oli ta lühike ja naljakas girlfriend , ja teel mingisse baari olite te arutanud , kui hea see etendus ikkagi oli , ja sa olid pillanud paar kultuurisemiootilist märkust karnevalide kohta . </s> <s> Alex oli huvitatult sult küsinud täpsustavaid küsimusi ning seepeale olid sa – nagu iga purjus ennasttäis isehakanud Euroopa intellektuaal juba ammu enne sindki – teatanud , et sõna " kultuur " kasutatakse liiga kitsalt ja laialt korraga , ning see jättis sulle võimaluse järgneva vestluse jooksul iga kord , kui Alex ütles " kultuur " , vaimukalt hõigata : " Näed ! " </s> <s> Ja Alex oli küsinud sult , millisest raamatust on võimalik saada hea ülevaade semiootikast kui teadusest , ja sa soovitasid koomiksit " Semiotics for Beginners " , just nii sa ütlesidki , alusta sina koomiksist , aga mida ta , kuradi ameeriklane , siis tuleb oma girlfriendiga uhkustama , mõtlesid sa . </s> </p>
<p> <s> " Ma hakkan kaineks saama ! " oli järsku Karan teatanud ja kõik muutusid korraga murelikeks , sest kedagi kainet polnud seltskonnale vaja . </s> <s> Õnneks jõudsite te sellesse läikivate seintega söögikohta . </s> </p>
<p> <s> Sulle meenuvad öösel söödud friikartulid majoneesiga ning su kõht annab end tunda , sa vaatad mööda tänavat allapoole . </s> <s> Aga sa ei näe ühtegi delit ja sa lähed edasi . </s> <s> Tänav on tühi , täiesti tühi , sa ei usu , mida sa näed , sa ei usu , et New Yorkis võiks tänav olla täiesti tühi , kohe niikaugele kui silm ulatab , ning et sind veelgi rohkem segadusse ajada , keerab tänavale korraga viis-kuus autot , erinevatest majadest astuvad tänavale inimesed ja üle tee jookseb pruunikaskollane koer , ja nurga tagant sahiseb aeglaselt välja unine politseiauto , politseinikud heidavad sulle ühe kiire pilgu , või vähemalt arvad sa , et nad oma päikeseprillide taga sind ikkagi ühe pilgu vääriliseks pidasid , politseinikud sõidavad edasi , sa vaatad seda sagimist tänaval ja sa ei usu , et New Yorkis võiks näha tänavat , mis oleks täiesti tühi . </s> </p>
<p> <s> Sa saad aru , et kaineks hakkad sa alles nüüd saama . </s> <s> Päike põletab madalalt , õhk on juba natuke liiga soe , sa tahaks juba kõik riided seljast visata ning magada jahedas konditsioneeritud õhuga toas , aga veel ei saa , veel on sul umbes kümme minutit jalutada . </s> <s> Karan elab lähedal . </s> <s> See on imeline tunne , et keegi elab sulle New Yorkis lähedal . </s> <s> See on nagu sissekirjutus , see on nagu tempel passis , see on nagu merejalaväelase tätoveering , see on nagu laulatussõrmus . </s> </p>
<p> <s> Kohvikus oli Karan järsku hakanud Alexi üle nalja viskama , sa naersid tema poolnaljakalt-surmtõsiselt esitatud argumentide üle , millega Alexi valgetele õlgadele vajutati kõik ameeriklaste patud indiaanlaste ja teiste värviliste ees . </s> <s> Sa naersid ja mõistsid , miks sinu kodumaal on kümneid erinevaid teooriaid selle kohta , kust su rahvas algselt pärit on . </s> <s> Sa tundsid Karani juttu kuulates vajadust , et ka sinu rahvas oleks üks neist rõhutuist , ning sa rääkisid kõigile , et tegelikult on ka sinu rahvas algselt pärit Indiast . </s> <s> Kõik naersid , kuid Karan mitte . </s> <s> Ta vaatas sind ja arvas , et uskumatumaidki asju on tulnud uskuda , ja siis läks Alex oma girlfriendiga ära ja sina ja Argon ja Karan läksite Karani juurde . </s> <s> Te istusite kolmekesi köögi ja esiku vahepealses ruumis . </s> <s> Magamistoas magasid Karani vanaema ja vanaisa . </s> <s> Elutoas ema ja isa ja õde ja vend . </s> <s> Karani toas ta kaks nõbu . </s> </p>
<p> <s> " Argon , " nõudis Karan õllepudeleid avades , " mis meil sellest kasu on , et sa oled väga ilus mees ? " </s> </p>
<p> <s> Te naersite ja Argon lubas teile Harvard Clubis korraldada kohtumised Sharon Stone'i ja Michelle Pfeifferiga ja läks siis ära . </s> <s> Ayesha juurde . </s> <s> Ja te istusite Karaniga ja ta rääkis oma tööst ja sa said aru ainult sellest , et ta vahib päevad läbi viielt monitorilt , kui palju kõik maailma riigid ta firmale võlgu on . </s> <s> Ja sulle tundus , et ta ütles , et ta töötab eriti ülbes firmas , mille nimi on Goldman Sucks . </s> </p>
<p> <s> " Väga halvasti on riikidega , " ütles ta kurva häälega . </s> <s> Ja sa uskusid . </s> </p>
<p> <s> Sa jõuad delini , mis on lahti , ja sa vaatad pisikesest ukseaugust sisse . </s> <s> Sa tead , et sul peaks olema veel raha . </s> <s> Hetkeks mõtled sa osta veel ühe õlle , kuid päike kriiskab " Ei ! " ja sa ostad ühe värske apelsinimahla . </s> <s> Pisike türklane vahib sind , hambad irevil , ja nagu tahaks sult midagi küsida , ning et seda küsimust ennetada , ütled sa : " Ja üks New Yorki loterii . " </s> <s> Ta naeratus kustub ja ta annab sulle pileti . </s> <s> Sulle tuleb järsku meelde , et eile oli su sünnipäev , aga kuna sulle see eile meelde ei tulnud ja keegi su sünnipäeva ise ei tea , siis ei saanud keegi sulle ka õnne soovida . </s> <s> Sa vaatad loteriipiletit ja otsustad , et mingit õnne ei saagi olla , ning kägardad pileti kokku ja viskad nutsaka rentslisse . </s> <s> Aitab muinasjuttudest , mõtled sa ja katsud suurt muhku kuklal . </s> </p>
<p> <s> Ja apelsinimahla juues on sul kahju , et Karan jäi maha natuke kurvana , ja sul on kahju , et mahl saab kohe otsa , sa tahaksid veel , kuid kodutänava nurk juba paistab ja sa mõtled Karanile , kes istus köögitoolil , vaatas sulle otsa ja ütles : " Ma tahaksin täna hommikul Goethe " Fausti " edasi lugeda . </s> <s> Aga ma jätsin selle vist eile ühele korealasest taksojuhile . " </s> </p>
<p> <s> Sa kissitad silmi , sulle tundub , nagu hiiliks kodutänava nurk su eest ära , ja sa tunned , et sa tahad magada . </s> <s> Kiiresti , palju ja järjest . </s> <s> New York Style . </s> </p></div2><div2 type="alaosa"><head> 2 . </head>
<p> <s> Sa istud voodil , silmad pärani , ja mõtled . </s> <s> Sulle tundub , et sa kuulsid midagi elutoast . </s> <s> Uks on kinni , kuid ometi on sul tunne , et sa kuulsid köhatust . </s> <s> M e h e köhatust . </s> <s> Sind ajab veel suuremasse segadusse see , et sa ei suuda aru saada , kas sa nägid unes , et hommikul koju tulles komistasid sa esikus kellegi kingade otsa , või olid need kingad seal tõepoolest . </s> <s> Sa tõmbad teki kaelani ja mõtled . </s> </p>
<p> <s> Siis otsustad sa võidelda samade relvadega , millega su oletatav vaenlane . </s> </p>
<p> <s> Sa köhatad . </s> <s> Ja jääd pingsalt kuulatama . </s> </p>
<p> <s> Köhatus ! </s> <s> Pole mingit kahtlust ! </s> <s> Kui just üks kassidest pole sinu meeletust suitsetamisest saanud tugevat suitsetajaköha – sa kujutled õudusega , kuidas Shiraz sulle etteheitva näoga köhivat ja kiruvat kassi näitab – , siis on elutoas keegi . </s> <s> Keegi , kes köhib . </s> </p>
<p> <s> Sa köhatad veel ja pead end sundima , et mitte sundimatult mingit laulu ümisema hakata . </s> <s> Sellele küsimusele ei vastata . </s> <s> Miks ? </s> <s> Sa oled juba valmis veel kord köhatama , kuid kuuled koputust . </s> </p>
<p> <s> " Tule sisse , " kähised sa endale väga võõra häälega ja ehmatad . </s> </p>
<p> <s> " Shalom ! " ütleb sulle valgete lühikeste juuste , helesiniste silmade ja naerul suuga poiss . </s> </p>
<p> <s> " Shalom , " pomised sa . </s> </p>
<p> <s> " Kohvi ? " </s> </p>
<p> <s> " Kohvi , " noogutad sa . </s> <s> Pea kaob . </s> <s> Hetke pärast astub poiss sisse kahe aurava kohvitassiga . </s> <s> Ta vaatab sinu poole , sa nihutad end ning ta istub sinu kõrvale voodile . </s> <s> Tal on seljas sinine t-shirt ja jalas sinised šortsid . </s> <s> Ta on keskmist kasvu ja väga lõbusa olemisega . </s> <s> Sa võtad tassi ja maigutad . </s> </p>
<p> <s> " Shura , " ütleb poiss ja tõstab kruusi . </s> </p>
<p> <s> " Shura , " vastad sa ja viipad kruusiga . </s> </p>
<p> <s> " Sa oled ka Shura ? " küsib poiss sult muigega . </s> <s> Sa ei saa korraks aru , mis on Shura-olemine , sa arvad , et see on mingi salajane rüütliordu või noorte autorite ühing või vasakukäeliste tennisemängijate liiga , ning sa oled juba valmis vandeseltslase ilmega noogutama , kuid siis taipad ja ütled : " Eh ! " , ja et vältida piinlikkustunnet , oled korraks isegi valmis valetama , et oled tõesti Shura – milline imeline kokkusattumus , kas pole ? – , kuid juba sa punastad ja ütled : " Ei , mina olen Claude . " </s> </p>
<p> <s> Shura teab sust rohkem kui sina , ta teab seda , et sa oled Claude , hea , mõtled sa , et sa ikka ei valetanud , muidu tuleks praegu edasi valetada , rääkida näiteks sellest , et sul on tegelikult mitu eesnime , mitte kaks , ei , kaks poleks usutav , sa peaksid juba väitma , et sul on mitte vähem kui viis ja mitte rohkem kui üheksa eesnime , kuid täpsem kokkulugemine ei ole võimalik , seoses sinu eksootilise emakeele keerulise kokkulahkukirjutamise süsteemiga . </s> <s> Ja sa kuuled , et tagasi on tulnud ka Shirazi korterikaaslane , poiss nimega ... see nimi libiseb sul kõrvust mööda , ja sa oled kurb , sest sul ei sobi küsida , et kuidas oli selle poisi nimi , kelle voodis su vend magas pea nädal aega ; sa tunned , et see oleks arrogantne . </s> <s> Ja sa võtad kohvi juues vastu Shirazi tervitused ja sa hoiad sooja tassi käes ja sa kuulad lugusid pulmast ja sul on hea olla . </s> </p>
<p> <s> " Suitsu ? " ulatab Shura sinu poole paki Marlboro Mediumit . </s> <s> Sa võtad suitsu ja juba ta klõpsab välgumihklist tuld . </s> </p>
<p> <s> " Tohuvabohu , " pomised , vaadates segadust selles imepisikeses magamistoas . </s> </p>
<p> <s> " Tohuvabohu , " naerab Shura . </s> </p>
<p> <s> Te suitsetate ja räägite . </s> <s> Kõik on lihtne . </s> <s> Ta räägib inglise keelt sama aeglaselt kui sina hommikuti ja õhtuti , ning kõik , mis on naljakas , ongi naljakas . </s> <s> Sa kuuled , et ta on New Yorkis kaheks nädalaks . </s> <s> Siis ta tõuseb ja läheb elutuppa , sa hõikad talle järele : " Tere tulemast , Shura ! " </s> <s> Ta vaatab üle õla ja naeratab . </s> <s> Sa paned riidesse . </s> <s> Segaste tunnetega käid duši all , vastuoluliste tunnetega kuivatad sa end. Sa vaatad ringi Shirazi pisikeses toas , ja sa mõtled , et võib-olla peaks koristama , sest võib-olla on siin kõik korraga harjunud , kuid sa ei suuda seda isegi kujutleda mitte , sa võtad oma kotist esimese kättesattuva raamatu , ning öeldes Shurale , et sa lähed välja , tõmbad ukse enda järel kinni . </s> </p>
<p> <s> Ja sa ei saa aru , kus Shura magas . </s> <s> Elutoa diivanil ei olnud sa öösel kedagi märganud . </s> <s> Sinu voodi , sa võid seda peaaegu kindlalt väita , oli olnud hommikul enne sinu saabumist tühi , kööki ei mahtunud keegi magama , järelikult ... järelikult , mõtled sa ja astud tänavale . </s> </p>
<p> <s> Maja all olevas restoranis ei ole sa kunagi käinud . </s> <s> Sind ärritavad need alati korrektselt riides ja liiga siledaks aetud habemega tüübid . </s> <s> Lisaks oled sa Shirazi käsikirjast nii m õ n-d a g i nende kohta teada saanud . </s> <s> Ja sulle tundub , et nad teavad , et sa tead . </s> <s> Lisaks tundub see restoran sulle liiga kallis . </s> <s> Või oli hoopis see tunne sinu vastumeelsuse põhjuseks , seda ei tea . </s> <s> Restorani kõrval , maja nurgas , on aga pisike kohvik , mitte rohkem kui kaheksa lauaga , ja sinna sa istuma lähedki . </s> </p>
<p> <s> Sa paned raamatu lauale ja tellid klaasi veini . </s> <s> Tänaval sibavad lapsed , kes on oma vanemad jalutama toonud , aeglaselt suriseb akna alt mööda suur hõbedane mersu , seinal olevatest telekatest näitab ainult mingeid tabeleid , päike paistab läbi punase veini ning lauale tekib kergelt värelev , alfataoline , punaka varjundiga , kiiskavate servadega peegeldus , ning sa mõtled , et sinu üürike üksindus ja rahu New York Citys , Sohos , või on see ikkagi Little Italy , sa ei saa sellest iial täpselt aru , kuid sa saad aru , et sinu üksindus on lõppenud . </s> <s> Sul pole iial rohkem õigus olnud . </s> </p>
<p> <s> Sa märkad ettekandjat . </s> <s> Noort tüdrukut . </s> <s> Umbes 19–21-aastast . </s> <s> Tal on seljas kerge hele õlapaeltega särk , jalas pikad , kuid hästi õhukesed heledad püksid , aluspükste joon paistab läbi õrna kanga , ja ta kummardub leti kohale , särk nihkub ülespoole ning sa näed , et püksivärvli alt paistab pesu , ilusa tumepunase pesu serv , ja sa vaatad ta rindu , mis pole küll väga suured , kuid haruldaselt ilusad , ja sa vaatad ta pikka kaela , ta võtab letilt kaks tassi , sa lausa üllatud , kui sirge ja kaunis on ta rüht , ja ta poolpikad juuksed , mis on kuklalt hobusesabasse seatud , lehvivad , kui ta pöörab pead , ning ta vaatab sulle silma , sa vaatad ta suuri , pruune silmi , kerget , kuid tugevat ja kohutavalt elegantset ja meeletult seksikat kulmukaart , ta peenikest majesteetlikku nina , ja ta naeratab sulle , ja ta lumivalged hambad välguvad päikesevalguses . </s> <s> Sa naeratad . </s> <s> Ta noogutab kergelt ning viib kohvitassid lauale , mille taga istub üks vanapaar . </s> <s> Üks vanapaar koosneb kahest vanurist . </s> <s> Üks mees , teine naine . </s> <s> Mõlemad kuulmisaparaatidega , mõlemad naeratavad . </s> <s> Tüdruk kummardub neile lähemale ja räägib nendega . </s> <s> Rääkides puudutab vanamees teda käega , ta naine ei märka seda , või ei pea seda keegi märkama , ning sa näed jälle seda tumepunase pesu serva , ja sa tõstad klaasi ja võtad lonksu . </s> <s> Tüdruk lõkerdab naerda , viskab pea kuklasse ja läheb leti äärde . </s> <s> Ta on pikk ! </s> <s> Igal juhul üle 170 cm . </s> <s> Kui palju , ei oska sa öelda , sest sa istud . </s> <s> Kuid ta kerge ja kena kõnnak tunduvad ta veelgi pikemaks tegevat . </s> <s> Sa vaatad ta kõhtu , mida e i o l e. </s> <s> Ta ei ole kiitsakas , kuid ta on täiesti sale . </s> <s> Ta kätel on näha kerged lihaste jooned , ta rinnanibud on teravad , ja ta viib vanainimestele koort ja suhkrut , ja sulle tundub , et ta naeratab sulle uuesti , ning sa mõtled oma viimasele 50 dollarile , millega sa pead kuidagi elama , ja sa mõtled : neetud , miks ma ei võinud temaga kohtuda nädal tagasi , kui mul oli raha . </s> <s> Ma oleksin teda kinno kutsunud , just , ma oleks selga pannud selle tumeda musta mantli ja mustad teksad ja ma oleks ta " Matrixit " vaatama viinud , ja ma oleksin teda sööma viinud , ma oleksin ... </s> <s> Ja sa vaatad , kuidas ta laudade vahel liigub . </s> <s> Ta on tõesti ilus , on arusaamatu , kuidas nii ilus tüdruk ettekandjana töötab . </s> <s> Ning su lootus hakkab kustuma . </s> <s> Sa saad aru , et sinu ja tema vahel on ületamatu barjäär . </s> <s> Ta on lihtsalt sõbralik . </s> <s> Nagu iga intelligentne ja ilus teenindaja on sõbralik kõigi klientide vastu . </s> <s> Sa saad aru , et see naeratus ja see pilk on need , mis siin New Yorkis saavad osaks igale inimesele , kes juhtub kohvikusse maha istuma , ning sa tunned , et isegi siis kui sul oleks raha , ei oleks sul ikkagi mõtet teda kuhugi kutsuda , sest ta ainult naeraks , ja sa saaksid aru , et sa oled segi ajanud viisakuse ja inimliku huvi , ning see , nagu teada , on karistatav , sest seda nimetatakse teenindaja seksuaalseks ahistamiseks , ning sa tõstad veiniklaasi . </s> <s> Tüdruk on just vanainimestele arve viinud ning tuleb saali tagasi . </s> <s> Ta vaatab sind , sul kerkivad tahtmatult kulmud , ta naeratab ja hakkab sinu poole tulema , ja sa arvutad , mida ja kui palju sa võiksid veel tellida , et rahast välja tuleks . </s> <s> Ta jääb seisma su laua kõrvale , heidab pilgu raamatule ja ütleb mingi veidra , sinule ennekuulmatu , kuid kauni aktsendiga : " Sa loed Pušknit vene keeles ? " </s> </p>
<p> <s> Sa vaatad ta särki , märkad särgikaelusel kirja " Chacharel " ja sa noogutad öeldes : " Klaas veini , punast , veel , palun ! " </s> <s> Tüdruk naeratab . </s> <s> Sa tahaksid peast kahe käega kinni võtta ja maa alla vajuda , kuid enam ei ole midagi teha . </s> <s> Ta toob sulle veini . </s> <s> Sa ei suuda oma lollust uskuda . </s> <s> Keegi ei suuda su lollust uskuda , arvad sa . </s> <s> Järjekordne eksitus . </s> <s> Sa kummutad klaasi kiiresti tühjaks , kerge sumin lööb sulle pähe , ning sa ütled : " Arve , palun ! " </s> <s> Ja sa ei leia pükste taskust raha . </s> </p>
<p> <s> Sa seisad kassa ees ja seletad paksule itaallasemutile : " Ma elan siin , siinsamas , siin üleval korteris , ma jätsin raha teiste pükste , pikkade pükste taskusse , ma toon , ma toon kohe , te olete ju mind siin iga päev näinud ! " </s> <s> Itaallanna raputab pead . </s> <s> Kuid tal ei ole valikut , sul ei ole midagi panti jätta , peale Puškini , keda aga mutt ei pea 15 dollarile piisavaks tagatiseks , ning võtmete , mida sul on aga väidetavalt hüpoteetilisse korterisse pääsemiseks vaja . </s> <s> Tüdruk naeratab ning sa saad lõpuks minema . </s> <s> Itaallanna näost näed sa selgelt , et sul ei ole plaaniski tagasi tulla . </s> <s> Nurga tagant hakkab kostma koera haukumist , sa keerad minekule ja tüdruk lippab , sulle korraks lõbusat pilku heites , teises suunas . </s> </p></div2><div2 type="alaosa"><head> 3 . </head>
<p> <s> Sa oleksid , sa tõesti oleksid tahtnud vaid korraks üles joosta , raha võtta ja alla joosta , kuid Shura oli just lõpetanud savu keeramise ning kui ta sult kulmudega küsis , vastasid sa naeratusega . </s> </p>
<p> <s> Sa istusid tema kõrvale maha ja te suitsetasite . </s> <s> Sellest on nüüd juba kümmekond minutit möödas , või isegi rohkem , kui sulle viimati allkorrusel ootav arve meelde tuli . </s> <s> Shura on rääkinud mitu anekdooti , mõnusalt naljakat , pikka ja lahedat . </s> <s> P a l a g a n ! – see sõna on sulle ühest anekdoodist meelde jäänud . </s> <s> Palagan ! </s> </p>
<p> <s> Sa kordad : " Palagan ! " </s> </p>
<p> <s> Ja te naerate jälle . </s> </p>
<p> <s> " Palagan ! " </s> </p>
<p> <s> " Palagan ? " </s> </p>
<p> <s> " Palagan ! " </s> </p>
<p> <s> Ja te naerate , vedeledes kõrvuti diivanil . </s> </p>
<p> <s> Kassid vaatavad teid ja teie mõistate kasse , ja kassid ei mõista teid , või mõistavad , aga ei näita seda välja , ja igal juhul on nad naljakad . </s> <s> Shura räägib anekdoodi kassidest ja sa naerad . </s> <s> Palagan ! </s> </p>
<p> <s> Ning lõpuks meenub sulle , et sa pidid kunagi ammu midagi tegema – mida ? </s> <s> See sulle ei meenu , kuid sul on meeles , et see oli kuidagi seotud pükstega , ja sa paned oma mustad teksad jalga . </s> <s> Oo ! </s> <s> Sa loed : Versace ! </s> <s> Ja see teeb sulle nalja , sa keerutad kohapeal , et näidata silti Shurale , kes itsitab ja vaatab sind lõbusa pilguga . </s> </p>
<p> <s> Siis paned sa selga oma lumivalge triiksärgi , vaatad ennast peeglist ja mõtled : karneval . </s> <s> Ei , mõtled sa . </s> <s> Mingi teine sõna oli . </s> <s> Mingi muu sõna ajas sind naerma . </s> <s> Sa pistad käe tasku , miski krabiseb , ja sa võtad krabiseja taskust välja . </s> <s> 50 dollarit . </s> <s> Sulle tundub , et seda raha ei peaks seal olema , ja sulle tuleb meelde see sõna : palagan ! </s> </p>
<p> <s> " Ma lähen ! " ütled sa Shurale . </s> </p>
<p> <s> " Me läheme õhtul Washingtoni , " ütleb Shura . </s> <s> Ta ütleb ka selle nime , selle poisi nime , kuid jälle libiseb see su kõrvust mööda . </s> </p>
<p> <s> Sa jooksed treppidest alla ning vaatad haruldaselt selget ja konkreetset tänavat . </s> <s> Vasakul autod , paremal mitte-autod . </s> <s> Sa keerad paremale ja märkad tüdrukut . </s> <s> Ta naerab ja lehvitab sulle . </s> <s> Sulle tuleb meelde üks ammune maksmata arve . </s> </p>
<p> <s> " Keegi ei uskunud , et sa tagasi tuled , " naerab tüdruk su käest raha võttes , " ainult mina uskusin . " </s> </p>
<p> <s> " Miks ? " nõuad sa , sest sa tahad teada , miks sind nii ebausaldusväärseks peetakse . </s> </p>
<p> <s> " Ma ei tea , ma arvan , et ma ei suuda uskuda , et üks inimene , kes loeb Puškinit vene keeles , käib mööda kohvikuid ja jätab arveid maksmata , " ütleb tüdruk . </s> </p>
<p> <s> " Ma olen kirjanik , ma elan siinsamas , " ütled sa enda arust väga mõjuva selgituse ükskõik millele . </s> </p>
<p> <s> Tüdruk naeratab ja läheb leti juurde . </s> </p>
<p> <s> Tüdruk seletab midagi paksu itaallannaga . </s> <s> See raputab muudkui pead . </s> <s> Sa vahid ringi . </s> <s> Üle tee oleva itaalia restorani ees istub kaks väga paksu umbes 50-60-aastast itaallast . </s> <s> Nad istuvad mõnusalt , sulle tundub , et isegi väga mõnusalt päikesevarju all . </s> <s> Ühel on käes pisike espressotass , ning sellega vehkides räägib ta midagi oma kaaslasele , kes tõmbab aeglaselt sigarit . </s> <s> Sa vaatad tüdrukut , ta vaatab sind , sa viipad üle tee oleva restorani poole , tüdruk noogutab ja kuulab tänitavat itaallasemutti edasi . </s> </p>
<p> <s> Sa lähed üle tee ja istud meeste kõrvallauda . </s> <s> Sul on millegipärast kõht väga tühjaks läinud ja sa vahid menüüd . </s> </p>
<p> <s> " Spagetti , spagetti carbinara ja klaas punast veini , " ütled sa läikivate juustega itaalia poisile , kes tundub naervat kõige üle . </s> </p>
<p> <s> " Si , Signor , " ütleb ta , vaadates sind muigega . </s> </p>
<p> <s> " Ma ütlesin , et ma juba vähendasin ! " kähiseb kiilaneva peaga itaalia vanamees oma sõbrale järsku ägedamalt . </s> </p>
<p> <s> " Mida sa vähendasid ? " naerab teine veel kähisevama häälega . </s> </p>
<p> <s> " Ma söön juba vähem , ma piirdun nüüd ainult kolme magustoiduga ! " </s> </p>
<p> <s> " Kolmega , vaene Tony , kuidas sa suudad ? " </s> </p>
<p> <s> " Mu rätsep , ma usaldan teda rohkem kui seda arsti , ütles , et lõiked ... " ütleb Tony . </s> </p>
<p> <s> " Aa , pükste pärast sööd vähem ! " </s> </p>
<p> <s> " Ja rihma ka ! </s> <s> Vaata ! </s> <s> Vaata , mul on rihm viimases augus , ja see on mu kõige pikem rihm . " </s> </p>
<p> <s> Mõlemad vanamehed naeravad kähinal . </s> <s> Läikivate juustega pisike poiss viib nende lauale suured portsud jäätist . </s> <s> Tony vaatab poissi ja ütleb : " Aitäh , Vicki . " </s> <s> Vicki naeratab ja läheb ära . </s> </p>
<p> <s> " Kuule , Ricki , aga kus on see pikk poiss , see Luigi ? " küsib Tony , võttes jäätiselusika . </s> <s> Ta käe ümber on väga mittenaeruväärne umbes 4 cm jämedune kuldkett ja sõrmes kolm suurt briljantidega sõrmust . </s> <s> Sa vaatad oma kätt . </s> </p>
<p> <s> " Luigi ... </s> <s> Luigi ei tööta enam siin ... </s> <s> Luigi on haige ... </s> <s> Luigi ei tule enam siia ... " pomiseb Ricki . </s> </p>
<p> <s> Sahinal peatuvad restorani ees kaks väga pikka Lincoln Town Cari limusiini . </s> <s> Autod sillerdavad päikesekiirtes . </s> <s> Kroomitud pindadelt vaatab sind sadu pisikesi päikseid . </s> <s> Aknad on tumedad . </s> <s> Sisse ei paista . </s> <s> Tony ja Ricki nihutavad end toolidel . </s> <s> Sa ei märka , kui kelner su ette aurava spagetihunniku paneb . </s> <s> Tänav tundub olevat vaiksemaks jäänud . </s> </p>
<p> <s> Aeglaselt läheb esimese auto juhipoolne uks lahti ja välja astub surmtõsise näoga väga pikk , umbes 2 meetri pikkune , väga laiaõlgne afroameeriklane . </s> <s> Ta läheb limo tagumise ukse juurde ja avab selle aeglaselt ja väärikalt . </s> <s> Ja autost ronib välja lühikeste siniste pükste ja seljakotiga , paks , umbes 14-aastane tüdruk . </s> <s> Ja teinegi , see küll kollaste pükstega , ja kolmas ja neljas ja viies ja kuues ja ... sul läheb lugemine sassi , sest ka tagumisest limusiinist ronib välja üha uusi noori . </s> <s> Kes hambaklambritega , kes ilma , kõik vahivad , silmad punnis , restorani , itaalia vanamehi ja sind . </s> <s> Ühel tüdrukul on seljas särk kirjaga " New Jersey Rocks " . </s> <s> Miks nad mind vahivad ? mõtled sa . </s> <s> Ja siis märkad , et sa oled küünarnukid lauale toetanud , sõrmed risti pannud ja lõua kätele toetanud . </s> <s> Ja lapsed loevad su käelt tätoveeringut . </s> <s> OUTLAW . </s> <s> Ja sa saad aru , et tüdrukud arvavad , et üks gangstarappar istub siin mõtlikult . </s> <s> Vanamehed teevad , nagu ei märkaks nad midagi . </s> </p>
<p> <s> " Ma söön juba vähem , ma piirdun nüüd ainult kolme magustoiduga ! " ütleb Tony . </s> </p>
<p> <s> " Kolmega , vaene Tony , kuidas sa suudad ? " naerab Ricki . </s> <s> Sul on tunne , et nende hääled kähisevad nüüd palju rohkem kui varem . </s> </p>
<p> <s> " Mu rätsep , ma usaldan teda rohkem kui seda arsti , ütles , et lõiked ... " kähistab Tony . </s> </p>
<p> <s> " Kuule , Ricki , aga kus on see pikk poiss , see Luigi ? " küsib Tony , pistes suhu lusikatäie jäätist . </s> </p>
<p> <s> " Luigi ... </s> <s> Luigi ei tööta enam siin ... </s> <s> Luigi on haige ... </s> <s> Luigi ei tule enam siia ... " pomiseb Ricki . </s> </p>
<p> <s> Lapsed vahivad ringi ja hakkavad vaikselt tõelisesse itaalia restorani sisenema , silmad vaimustusest peast välja hüppamas </s> </p>
<p> <s> " Hei , Vicki ! " hüüad sa läikivate juustega poisile . </s> <s> Su inglise keel on kõige kummalisema itaalia aktsendiga , mida New York on kuulnud . </s> </p>
<p> <s> " Vicki ! </s> <s> Kus on mu parmesani ja küüslauk ? " küsid sa . </s> </p>
<p> <s> " Küüslauk ! " kordad sa ja viibutad naerva Vicki poole kätt . </s> <s> Sa oled peopesa ülespoole keeranud ja kõik viis sõrme kokku surunud . </s> <s> Vicki muigab ja teeb , nagu ehmataks . </s> </p>
<p> <s> Ricki vaatab sind ja muigab kergelt . </s> <s> Tony ei lase end häirida . </s> <s> Kuid siiski keerab ta pead , kui märkab üle tee lippavat tüdrukut . </s> </p>
<p> <s> " Raha tagasi , " ütleb tüdruk ja annab sulle kolm kümnedollarilist . </s> <s> Millest , sa arvutad kiiresti , tõesti kiiresti , võlgned sa juba 14 dollarit siia teise restorani . </s> </p>
<p> <s> " Võin ma istuda siia ? " küsib tüdruk </s> </p>
<p> <s> " Ole minu külaline , " naeratad sa . </s> <s> Sa vaatad talle otsa . </s> <s> Ta tundub lõbus , aga mitte päris . </s> </p>
<p> <s> " Mina olen Michelle , " ütleb ta istudes ja sirutab oma peene , kaunite sõrmede ja ilusate küüntega käe üle laua sinu poole . </s> <s> Sa haarad käest sellise õhinaga , et ajad peaaegu veiniklaasi ümber . </s> <s> Käsi on sile ja jahe . </s> <s> Sa vaatad tüdrukule silma , tõesti , ta ei ole väga rõõmus . </s> <s> Kuid sina oled rõõmus ! </s> <s> Michelle ! </s> <s> Prantslanna , elus prantslanna ! </s> <s> Michelle ! </s> </p>
<p> <s> " Prantslanna , " ütled sa naeratus näol . </s> </p>
<p> <s> " Franz ? </s> <s> Sa oled Franz ? " küsib sult Michelle ja hakkab naerma . </s> </p>
<p> <s> " Ei , ma olen Claude , " punastad sa vastuseks . </s> </p>
<p> <s> " Claude , ei , ma ei ole Prantsusmaalt , ma olen Belgiast , " ütleb Michelle ja ta ei naera enam . </s> <s> Ta vaatab sind . </s> </p>
<p> <s> " Claude , Claude Chevalier , " pomised sa . </s> </p>
<p> <s> Lapsed jooksevad teist mööda , Tony ja teine mees , kelle nimi sul meelde ei tule , tõusevad püsti , viskavad suured riidest salvrätikud elegantse käeliigutusega lauale ja lähevad restorani sisse . </s> <s> Teiselt poolt teed kostab koera kähisevat haukumist . </s> <s> Michelle vaatab sinnapoole . </s> </p>
<p> <s> " Claude , ma olen suures hädas , väga suures hädas , " ütleb ta sulle järsku vaikselt . </s> </p>
<p> <s> Muidugi ! mõtled sa . </s> <s> Miks ta muidu siia tuli , miks ta muidu rääkima hakkas ! </s> <s> Heh , mõtled sa . </s> </p>
<p> <s> " Tõesti , Claude , ma olen kümnendat päeva New Yorkis ja keegi , keda ma siinsetest inimestest tean , ei saa mind aidata . </s> <s> Ma tõesti mõtlesin enne sinu nägemist , et ma ... " </s> <s> Ta katkestab rääkimise ja tõuseb , ja koera haukumine kostab kõvemini . </s> </p>
<p> <s> " Claude , " ütleb ta ja paneb käe su randmele , " tule korraks sinna , sinna Dixie Rose'i kõrvale , tuled , palun ? " </s> </p>
<p> <s> " Dixie Rose ? " küsid sa midagi taipamata . </s> </p>
<p> <s> " See kohvik , selle nimi on Dixie Rose , " naeratab Michelle , kuid koer haugub üha kõvemini ning Michelle naeratab vabandavalt ja silkab üle tee nurga taha . </s> </p>
<p> <s> " Ma pean kõigepealt arve maksma , " veenad sa ennast . </s> </p></div2><div2 type="alaosa"><head> 4 . </head>
<p> <s> Michelle kükitab suure hallipäise koera kõrval , kelle üks vanematest on olnud ilmselt rotveiler ja teine dobermann . </s> </p>
<p> <s> " Butch , " ütleb ta ja sa vaatad ta selga , kust pluus on üles libisenud , ja sa näed ta imekaunist tumepunast pesu , " saa tuttavaks , see on Claude , Claude , " ütleb ta sinu poole üles vaadates , " Butch . " </s> </p>
<p> <s> " Butch , " pomised sa ja tahad kätt sirutada , kuid taipad ja teed , nagu tõmbaksid püksipõlvi ülespoole , ja kükitad siis maha ja Butch keerab pea järsku sinu poole ja sa hüppad püsti ja kõik keerleb su silme ees – Dixie Rose'i tumepunastest tellistest sein , soe hallikas asfalt , neli suurt ja valget furgooni , mis on pargitud tänava äärde seoses kunagi algavate pidustustega , vanikud ja plakatid , mis ripuvad üle tänava , laternapost , sinine pilvedeta taevas , soe õhk , mis väreleb millestki , teine laternapost , üle tee asuv suveniiripood , kus müüakse kõikvõimalikke kipskujusid ja kipskujude koopiaid , ja itaalia restoran , ja suur hõbedane mersu , mis peatub Dixie Rose'i ees ja mille veljed on kahe kodaraga ja mis meenutavad , ei , mis ei meenuta , vaid mis o n täpselt selle kujuga nagu heinahekseldamismasina kahe teraga ratas vanaema juures , mis lõikas šah-šah-šah ja kuhu vahele sa kartsid kogu aeg sõrmi jätta ; ja mersust astuvad välja kaks itaallast , üks vanem , teine noorem , mõlemad lumivalgete pluusidega ja mõlemad suurte kuldkettidega , ja nad lähevad Dixie Rose'i ja sa kuuled , kuidas Michelle ütleb : " Ära karda , Butch on hea . " </s> </p>
<p> <s> Sa kükitad uuesti ja vaatad Michelle'i kätt , kuidas see koera silitab , ja sa vaatad , kuidas ta oma põse vastu koera surub , ja ainus Butch , kes sulle meenub , ainus Butch , keda sa tead , on see poksija Butch , Tarantino " Pulp Ficton'ist " , see keda mängis Bruce Willis , ja sa sirutad aeglaselt käe , Butch nuusutab su kätt , ja sa silitad Butchi pead ja su käsi on vaid mõne sentimeetri kaugusel Michelle'i juustest ja näost . </s> </p>
<p> <s> Michelle räägib : " Ma jalutasin mööda tänavat , ta oli posti külge seotud ... olid posti külge seotud ... </s> <s> Butch ... ja ma läksin edasi ... ja ma pidin keerama tagasi ... pool tundi jalutasin edasi ... kuid ma pidin keerama tagasi ... ta oli ikka seal ... ta lamas ... lamasid Butch ... ja ma vaatasin ta rihma ... näed seda ... siin on omaniku telefoninumber ... ta on vana...väga vana ... </s> <s> 78-aastane ... ta on haiglas ... ta olla jätnud Butchi naabrile ... aga see olla ära surnud ... </s> <s> Butch , jah , suri ära ... ja ma käisin haiglas ... ta vaatas läbi akna Butchi ... ta nuttis ... </s> <s> Butch on ka väga vana ... </s> <s> 11-aastane ... noh ... sügeleb siit ... </s> <s> Butch ... sügeleb . " </s> </p>
<p> <s> Ja samal ajal vaatad sa Michelle'i selga , ta selgroogu , mis paindub nõtkelt , ta taljejoont , mis selle ilusa pluusi alt paistab , ta saledaid jalgu ja läbi pükste kumavaid ilusaid põlvi , ja ta ilusaid varbaid , ja ta madalaid tumedaid kingi , ja sa vaatad ta sirgeid juukseid , mis on kukla pealt tumepunase patsikummiga kinni , ja kaela , sileda ja pehme nahaga kaela , ja ta ilusat õlajoont , ja ta kätt , mis silitab Butchi , ja teist kätt , mis on ümber Butchi kaela , ja siis sa vaatad , kuidas ta sügab Butchi kõrva tagant . </s> </p>
<p> <s> Ja Butch uurib natuke aega sind , vaatab su pilku oma hallide silmadega , tõmbab keelega üle suu , haigutab , keerab natuke pead , proovib limpsata Michelle'i nägu , siis proovib limpsata Michelle'i kätt , siis tahab ta sügada end vasaku tagajalaga , kuid jalg on kange ega tõuse , ta viibutab jalga abitult paar korda õhus , Michelle märkab seda ja sügab Butchi kõrva juurest , ilmselt just sellest kohast , kust koer end kraapida oli mõelnud . </s> <s> Butchi suu vajub natuke lahti ja jalg liigub sügamise taktis . </s> </p>
<p> <s> " Kas sa aitad mind ? " küsib Michelle . </s> </p>
<p> <s> " Kuidas ? " küsid sa . </s> </p>
<p> <s> " Mind visati täna korterist välja , " ütleb Michelle . </s> <s> Sa vaatad Butchi . </s> <s> Sa mõtled , et kui seda neetud koera ei oleks , siis aitaksid sa Michelle'i kohe . </s> <s> Oo , kuidas aitaks ! </s> </p>
<p> <s> " Minu korterinaabrid ütlesid , et nad on koera suhtes allergilised , ja nad ütlesid , et kas läheb koer või läheme me mõlemad ... " ütleb Michelle ja vaatab sulle otsa . </s> <s> Su käsi läheb enne püsti , kui sa arugi saad , ja sa ütled : " Kaks kassi , seal kus ma elan , on kaks kassi . " </s> </p>
<p> <s> Michelle noogutab : " Ma ei tea , ma ei tea , mida ma tegelikult tahan , ma tahan , et Butchi viimased päevad oleksid õnnelikud ; ma tean , et ma ei jäta teda enne , kui tal on koht , kus olla , ja seni olen taga koos ... " </s> <s> Sa mõtled , et kuidas õnnestuks see koer niimoodi magama panna , et Michelle sellest teada ei saaks . </s> <s> Butch vaatab sulle otsa ja sulle tundub , et ta raputab pead . </s> </p>
<p> <s> Sa vaatad Michelle'i ja ta silmad on märjad . </s> <s> Ja korraga tunned sa end vana newyorklasena . </s> <s> Sa paned käe Michelle'i õlale , ta liigub sulle nõksukese lähemale , haarab Butchist kõvemini kinni ja paneb oma põse vastu koera pead . </s> </p>
<p> <s> " Ma ei saa midagi lubada , " ütled sa enda teadmata lause , mida New Yorkis iga päev kõige sagedamini öeldakse , kui ei kavatseta midagi teha , " aga ma proovin midagi välja mõelda . " </s> </p>
<p> <s> " Ma ei tea , ma ei tea , " kordab Michelle . </s> </p>
<p> <s> " Mul on sõpru , " ütled sa lause , millega just samal hetkel mitmed sajad tuhanded newyorklased kedagi lohutada püüavad . </s> </p>
<p> <s> " Mul on sõpru ! " vibreerib läbi New Yorki õhu . </s> <s> Ja ainus , kellest sa mõelda oskad , on Argon . </s> </p>
<p> <s> " Ma lubasin Butchi peremehele , et ma hoolitsen Butchi eest , ma lubasin ... </s> <s> Butch ... ma lubasin ... ma ei tea , ma ei tea ... " ütleb Michelle ja sa tahaksid talle käe ümber panna , aga ei julge . </s> </p>
<p> <s> " Hei , Butch , " kostab selja tagant . </s> <s> Sa keerad pead . </s> <s> Seal seisavad need kaks mersust välja tulnud itaallast . </s> </p>
<p> <s> Michelle vaatab sulle otsa ja ütleb : " Ole siin , ma räägin korraks . " </s> <s> Sa vaatad mehi , nad noogutavad naeratades ja Michelle tõuseb . </s> <s> Nad lähevad Dixie Rose'i . </s> <s> Sa vaatad Butchi . </s> <s> Butch vaatab sind . </s> <s> Sa ei oska midagi öelda . </s> <s> Rääkida koeraga inglise keeles ? </s> <s> Proovida , mida ta oskab ? </s> <s> Prooviks , kas ta käppa oskab anda . </s> <s> Ilma žestideta , ainult juttu kuulates . </s> <s> Sa ütled oma keeles , selle ekstaatilisest entusiasmist sisiseva häälega , millega tavaliselt koerte poole pöördutakse : " Anna käppa , anna käppa , Butch ! " </s> </p>
<p> <s> Kuuldes oma nime , liigutab koer kõrvu . </s> </p>
<p> <s> " Anna kätt , anna kätt , " kähistad sa inglise keeles , " anna jalga , anna jalga ! " </s> <s> Sa saad aru , et sa ei oska inglise keeles " käpp " öelda . </s> <s> Samuti ei usu sa , et verb " anna " oleks kõige õigem , sest Butch ei liigutagi . </s> <s> Sa proovid veel mõnda käsklust , kuid kõik asjata – Butch heidab kõhuli maha ja tõuseb alles siis , kui sa kuuled selja tagant kellegi samme . </s> </p>
<p> <s> " Nad ütlesid , et Butch võib siin kohviku kõrval veel täna olla , " ütleb sulle Michelle . </s> <s> Ta silmad on kuivad ja ta nägu on väga karm . </s> </p>
<p> <s> " Aga homsest olgu ta siit läinud , sest täna olevat juba kolm klienti kaevelnud , et see murdja haugub ja ründab . " </s> <s> Michelle silitab Butchi . </s> </p>
<p> <s> Sa vaatad Butchi ega saa aru , kuidas keegi võib nii vana koera karta , ja sulle ei tule meeldegi , kuidas sa ise paar hetke tagasi püsti hüppasid . </s> </p>
<p> <s> " Kas läheb koer või lähen mina , ütlesid nad mulle , " sosistab Michelle , " ja mul ei ole mingit muud kohta , kuhu tööle minna . </s> <s> Ja mul ei ole raha . " </s> </p>
<p> <s> " Kui tuleb homme , siis ma tean , mis ma teen , " ütleb Michelle . </s> </p>
<p> <s> Sa ohkad . </s> <s> Sa ei taha , et ta homme sinust kaugemale läheks . </s> <s> Vastupidi . </s> <s> Sa ... </s> </p>
<p> <s> " Ah , Claude , ma näen , mis sa mõtled , " ütleb Michelle sulle otsa vaadates . </s> </p>
<p> <s> Sa tahad vaidlema hakata , sa tahad öelda , et sa ei ole siin ainult selle pärast , et sa teda tahad , kohe väga tahad , et sa tahad taga ... </s> </p>
<p> <s> " Sa arvad kindlasti , et ma peaksin laskma Butchi tappa , sa arvad , et ma ei peaks oma elu ühe vana ja võõra koera pärast rikkuma ... aga ma ei saa ... ma lubasin ... </s> <s> Butch ... ma ei tea ... ma ei tea </s> .... <s> " </s> </p>
<p> <s> Sa raputad pead . </s> </p>
<p> <s> " Ma ei arva seda , Michelle , ma ei arva , ja ma proovin sind aidata . " </s> </p>
<p> <s> " Proovid ? " </s> </p>
<p> <s> " Proovin . " </s> </p>
<p> <s> Sa tõused . </s> </p>
<p> <s> " Ma käin ära , ma arutan asja oma sõpradega ja ma tulen varsti tagasi , " ütled sa Michelle'ile . </s> </p>
<p> <s> Ta noogutab : " Kella kümneni on Dixie Rose lahti ja siis ... ma ei tea ... " </s> </p>
<p> <s> " Ma olen tagasi varem , hulga varem . " </s> </p>
<p> <s> " Ma ei tea , ma ei tea . " </s> </p>
<p> <s> " Mina tean , " ütled sa ja hakkad minema Argoni kontori poole , mis on TriBeCas . </s> <s> Kuni Lafayette'i nurgani sa kõnnid . </s> <s> Siis hakkad sörkima . </s> </p></div2><div2 type="alaosa"><head> 5 . </head>
<p> <s> " Hakka levitama uudist , " laulate te Argoniga kooris , " ma lahkun täna , ma tahan olla osa sellest : New York , New York ! " </s> </p>
<p> <s> Rohkem sa sõnu ei tea , ainult maigutad Argoni kõrval , kes laulab edasi : " Ma tahan ärgata linnas , mis iial ei maga ... " </s> </p>
<p> <s> Te hakkate mõlemad naerma . </s> <s> Argon otsib taskust veel veeranddollarilisi . </s> <s> Ilmselt kuulate te seda Frank Sinatra laulu veel ühe korra ! </s> <s> Frank ! </s> </p>
<p> <s> " Ta on nii ilus ! " räägid sa . </s> </p>
<p> <s> " Oh ! </s> <s> Ma kujutlen , kuidas sa juba ootad kirglikke kallistusi , häälevärinal sosistatud sõnu " Je t'aime ! </s> <s> Je t'aime ! " </s> <s> Ja siis malbet rahu , oo ! </s> <s> Ma olen su pärast õnnelik , ma olen su pärast tõesti õnnelik ! " naerab Argon ja patsutab sind õlale . </s> </p>
<p> <s> Sa raputad pead ja naerad . </s> <s> Sa olid Argoni juurde jooksund . </s> <s> Sa olid peatunud vaid korraks . </s> <s> Sa olid peatunud , et süleleda ühe umbes 40-aastase afroameeriklasega . </s> <s> Ta nägi sind jooksmas , ta märkas sind kaugelt , ta jäi seisma , kui teie vahel oli umbes 20 sammu , ta nägi su naerul nägu , ta suu vajus laiali , ta silmad olid rõõmu täis ja ta hakkas madalal bassihäälel naerma , ta seisis keset tänavat , käed laiali , ja naeris : " Hei , suurepärane päev ! " </s> </p>
<p> <s> " Jeesus Kristus , milline päev ! " hüüdsid sa ja te kallistasite tormiliselt nagu kaks vana sõpra , kes pole ammu-ammu näinud . </s> </p>
<p> <s> " Sellepärast ma armastangi seda linna ! " naeris ta . </s> </p>
<p> <s> " Ma armastan seda linna ! " naersid sa ja jooksid edasi . </s> </p>
<p> <s> Argon kuulas su juttu vaheldumisi su hingeldamisega . </s> <s> Te istusite kohvikusse ja jõite pudeli veini . </s> <s> Su jutt aga ei lõppenud ikka veel ! </s> <s> Sa rääkisid kätest , jalgadest , sõrmedest , varvastest , küünarnukkidest , põlvedest , säärtest , küünarvartest , puusadest , õlgadest , rindadest , kõhust , ja sa rääkisid , kuidas see kõik sinu vastu huvi tunneb , ja sa rääkisid silmadest , suust , ninast , kõrvadest , kulmudest , kulmudest eriti , silmadest , kaelast , juustest , sa rääkisid pilgust , sa rääkisid häälest , ja sul oli tunne , et sa ei saa niipea kõike ära räägitud ! </s> <s> Ja sa rääkisid , kui hoolitsev ja armas ta on , sa rääkisid Butchist . </s> <s> Sa rääkisid , kuidas Michelle ikkagi i s e tuli sinuga rääkima , kuidas ta i s e valis sind , kuidas ta i s e puudutas sind esimesena , kuidas ta i s e on ilmselt ikkagi nagu kõik prantslannad – </s> </p>
<p> <s> " Belglannad , " naeris Argon . </s> </p>
<p> <s> " Jah , kurat , mul läheb segi ! " </s> </p>
<p> <s> " Sutton St korteris peaks praegu ainult Helen olema ja meil peaks see makstud olema veel nädal aega , aga ma ei tea , " ütles Argon . </s> <s> " Võib-olla saab ta nädala seal olla . " </s> </p>
<p> <s> " Mul on girlfriend ! " hõikasid sa . </s> <s> Argon naeris ja helistas tööle ning teatas , et ta täna enam läbi ei tule . </s> <s> Sa olid seda kõnet kuuldes nii õnnelik , et hüppasid Argonile kaela . </s> <s> Siis läksite te sellesse ilusasse itaalia restorani . </s> <s> Ja avastasite jukeboxi Frank Sinatra lauludega . </s> </p>
<p> <s> " Veel üks ? " </s> </p>
<p> <s> Sa noogutad ja Argon paneb mündid aparaati . </s> <s> " Hakka levitama uudist ... " </s> <s> Sa hakkad laualt võtma suitsupakki , kuid ajad ümber veiniklaasi . </s> <s> Su pluusil on suur punane laik . </s> <s> Baarmen ulatab sulle salvrätikud . </s> <s> " Ma lahkun täna ... " </s> <s> Argon ütleb toosti , võtab lonksu , paneb klaasi lauale , talle tuleb veel midagi meelde ja ta hakkab uuesti oma klaasi võtma ja ajab selle ümber . </s> <s> Ka tema särgil on punase veini laik . </s> <s> " New York ! </s> <s> New York ! " </s> <s> Argon kuivatab end. Baari tagumises otsas vaikselt istunud hallipäine klubipintsaku ja laitmatult viigitud pükste ja läikivate kingadega vanamees tuleb silmi kissitades ja lõbusalt naeratades teie poole . </s> </p>
<p> <s> " Omanik , " sosistab Argon . </s> </p>
<p> <s> " Tere , poisid , mina olen omanik , " naeratab vanamees ja ütleb nime , millest sa aru ei saa , ja sirutab käe . </s> <s> Sa sirutad käe : " Claude . " </s> </p>
<p> <s> " Argon . " </s> </p>
<p> <s> " Eh , poisid , vaatan teid , ja teate , mulle tuleb meelde , " ütleb vanamees tugeva itaalia aktsendiga ja libistab end Argoni kõrvale baaripukile , " hei , kolm klaasi , ei , mis kolm klaasi ! </s> <s> Anna meile pudel Chiantit ! " </s> </p>
<p> <s> Baarmen naeratab ja avab pudeli . </s> </p>
<p> <s> " New Y o r k ! </s> <s> N e w Y o r k ! " lõpetab Frank laulu . </s> <s> Baarmen valab . </s> </p>
<p> <s> " Jah , cheers , " tõstab vanamees klaasi . </s> </p>
<p> <s> " Cheers ! " </s> </p>
<p> <s> " Jah , " ütleb vanamees peale veinilonksu , " mulle tuleb meelde Frank , jah , ta elas siinsamas , siinsamas majas kus mina , korrus ülevalpool , vot seal ukse kõrvalt on meil sissepääs , eh , Frank , ta elas ju kolm aastat koos mu nõoga , jah , sealsamas , poisid , sealsamas ! " </s> </p>
<p> <s> Vanamees naerab . </s> <s> Siis ta tõuseb , võtab taskust võtme , avab jukeboxi väikese klapi , võtab sealt pihuga münte , paneb luugi kinni , vaatab teid , pilgutab silma ja ütleb : " Ma lasen nüüd oma lemmiklaulu . </s> <s> Ka v i i s korda ! " </s> </p>
<p> <s> Mündid klõpsatavad automaati ja plaadid liiguvad ja sumisevad jukeboxis ja hõbedane käpp võtab ühe plaadi , ning kõlaritest hakkab kostma vaikset krõpsumist . </s> <s> Baarmen naeratab ja puhastab klaase . </s> </p>
<p> <s> " Nagu võõrad öös me kokku saime ! " </s> </p>
<p> <s> Sinu arust mängib see laul kümneid kordi ja sa tahad Argonile Michelle'i näidata ja sulle tundub , et veinipudeleid tekib juurde , neid tuuakse vist juurde , või valatakse neid täis , ja sa tahad Argonile Michelle'i näidata ja te naerate ja vanamees surub Argonile pihutäie veeranddollarilisi pihku , sest see on tema arust kuritegu , kui nii hea muusikamaitse eest raha võetakse , selle eest peab raha andma , arvab ta , ja sa tahad Argonile Michelle'i näidata ja sa kujutled , kuidas teil nüüdsest saavad olema lõbusad toredad peod , Argon , Ayesha , sina ja Michelle , Michelle ! </s> <s> Michelle ! </s> <s> Ja Argon naerab ja vanamees surub teil kätt ja te lähete välja ja püüate takso . </s> </p>
<p> <s> " Me suitsetame ! " teatab Argon taksojuhile . </s> </p>
<p> <s> " Te suitsetate ? " küsib taksojuht . </s> </p>
<p> <s> Argon isegi ei vaevu ta poole vaatama ja te süütate sigaretid . </s> </p>
<p> <s> " Te suitsetate , " vangutab taksojuht pead . </s> </p>
<p> <s> Dixie Rose'i ees te peaaegu et kukute taksost välja . </s> <s> Michelle vaatab teid . </s> </p>
<p> <s> " Suur pudel veini ! " hüüad sa ja teatad : " See on Argon , meie mees Havannas , New Yorki juhtiv ... " </s> <s> Sa ei mäleta , mida sa tahtsid öelda , ja luksatad . </s> </p>
<p> <s> Te potsatate lauda . </s> <s> Tagalauas istuvad kaks itaalia vanameest . </s> <s> Ahaa ! </s> <s> Sa tunned nad ära , need on needsamad , kes selle mersuga tulid . </s> <s> Vanamehed vahivad telekast mingit tabelit . </s> <s> Nende pluusid ei ole veinilaigulised . </s> </p>
<p> <s> " Need on need värdjad ... " sisistad sa Argonile . </s> <s> Sa ei saa aru , kas ta vaatab , sest tal on tumedad päikeseprillid ees . </s> <s> Ta istub mõtlikult . </s> <s> Või magab . </s> <s> Siis tuuakse veini ja te ei ole enam mõtlikud . </s> </p>
<p> <s> " Ärge karjuge ... " sosistab Michelle teile mitmel korral . </s> <s> Sa arvad , et ta teeb asjatut paanikat . </s> <s> Sul läheb süda pahaks . </s> <s> Sa jood veel lonksu . </s> </p>
<p> <s> " On ju ta ilus ? " nõuad sa Argonilt . </s> </p>
<p> <s> Argon naerab . </s> <s> Sa naerad ja teatad , sa pead magama . </s> <s> Keegi ei vaidle vastu . </s> <s> Sa ajad ümber tooli . </s> <s> Argon naerab ja hoiab lauda . </s> </p>
<p> <s> " Ma tulen , kui sulged , " pomised sa Michelle'ile . </s> <s> Sa ei näe enam midagi . </s> <s> Kuid sa ei taha niimoodi korterisse sisse vajuda ! </s> <s> Ei ! </s> <s> Sa pead neid seal üleval kuidagi hoiatama ! </s> <s> Šokki ei tohi tekkida . </s> <s> Teadasaamine ei tohi järsk olla ! </s> <s> Sa vajutad välisukse kõrval olevat kellanuppu . </s> </p>
<p> <s> " Jah ! " kostab pragisevast kõlarist . </s> </p>
<p> <s> " Claude siin ! " </s> </p>
<p> <s> " Ma ei kuule ! </s> <s> Kui räägid , siis vajuta nupule ! " </s> </p>
<p> <s> Sa vajutad nupule ja ütled : " Claude siin ! " </s> </p>
<p> <s> " Claude ! </s> <s> Miks sa sisse ei tule ? " </s> </p>
<p> <s> Sulle tundub , et see on Shura . </s> </p>
<p> <s> " Ma keskendun , ma kogun jõudu , meil oli täna mažoorne pidu . " </s> </p>
<p> <s> " OK , OK , " naerab Shura , " ma vajutan sulle luku lahti , siis on lihtsam ! " </s> </p>
<p> <s> Uks suriseb ja sa astud sisse . </s> </p></div2><div2 type="alaosa"><head> 6 . </head>
<p> <s> Telefon heliseb ! </s> <s> Kes helistab ? </s> <s> Sa tormad voodist , laua alla kukub vaas , sa tallad lilli , tõstad toru , ütled : " Jah ! " </s> </p>
<p> <s> " Sa ei maganud ? " </s> <s> Michelle ! </s> </p>
<p> <s> " Ah ! </s> <s> Ei ma olen just duši all ja kohe tulen ! " </s> </p>
<p> <s> Ja kui välisuks kolme minuti pärast su selja taga pauguga kinni kukub ja sa oma taskuid kobad ja sealt ainult Sutton St korteri võtmed leiad , siis taipad sa üsna ruttu , et oled oma võtmed unustanud lühikeste pükste tasku , nende pükste tasku , millega sa hommikul väljas käisid . </s> </p>
<p> <s> Michelle seisab Dixie Rose'i ukse kõrval . </s> <s> Butch istub tema jalge ees . </s> </p>
<p> <s> " Michelle , " ütled sa ja su silmad on maas . </s> </p>
<p> <s> " Michelle , ma vabandan , Michelle , mul on nii kahju ... " </s> </p>
<p> <s> Michelle vaatab sind . </s> <s> Siis tuleb ta sinu juurde ja libistab sõrmedega üle su põse : " Claude , sa peaksid midagi sööma . " </s> </p>
<p> <s> " Ma ... mul ei ole raha ... " sa viipad käega ukse poole , " ja võtmed jätsin ka sisse ... " </s> </p>
<p> <s> " Jah ? " ütleb Michelle . </s> </p>
<p> <s> " Ei , mitte selle Brooklyni korteri võtmed , need on siin , aga oma võtmed , " näitad sa Michelle'ile võtmeid . </s> </p>
<p> <s> " Kuidas sa sisse saad ? " küsib Michelle . </s> </p>
<p> <s> " Homme , homme tulevad korterikaaslased ... " </s> </p>
<p> <s> " Lähme , sööme midagi ja siis ma tellin auto , " ütleb Michelle . </s> </p>
<p> <s> Tänav on hämar . </s> <s> Kollakad tänavavalgustid lasevad kõigel paista hulga vanemana . </s> <s> Sul on tunne , et sa kõnnid mingil viiekümnendate aastate fotol või sajandivahetuse maalil . </s> <s> Butch veab oma kangeid tagajalgu järel , kuid ta samm tundub iga sammuga kergemaks minevat . </s> </p>
<p> <s> " Kas sa kirjutad proosat või sa luuletad ka ? " küsib Michelle . </s> <s> Butch nuusib seinaääri . </s> </p>
<p> <s> " Ma kirjutan luuletusi ka , " ütled sa . </s> </p>
<p> <s> " Loe mulle mõni . " </s> </p>
<p> <s> " Sa ei saa aru ! </s> <s> Ma ei kirjuta inglise keeles ! " </s> </p>
<p> <s> " Mis siis , loe . " </s> </p>
<p> <s> Ja sa loed luuletuse . </s> </p>
<p> <s> " Ma ei tea , ma ei tea , " ütleb Michelle , " ma ei tea , mis Butchist saab . " </s> </p>
<p> <s> " Kust sa ta leidsid ? " </s> </p>
<p> <s> " Siitsamast , siit paar kvartalit ülespoole . " </s> </p>
<p> <s> " Mis sa plaanid ? " küsid sa . </s> </p>
<p> <s> " Ma ei tea . </s> <s> Kas see oli sinu luuletus ? " küsib Michelle ja jääb seisma , sest Butch keeldub ühe posti juurest edasi liikumast . </s> </p>
<p> <s> " Ei , ei olnud , " räägid sa ilma mingi põhjuseta tõtt . </s> </p>
<p> <s> Sa tahaksid edasi minna , aga Butch ei liigu , ja sulle tuleb meelde , kuidas sa päeval Dixie Rose'is lõugasid , sulle tulevad meelde itaalia vanameeste vaikselt halvakspanevad pilgud ning see , kuidas sa koperdasid ning kuidas sa ilmselt ilase näoga Michelle'i vahtisid , ja kuidas sa Argonilt nõudsid , et " Onju ta on ilus ! " , ja sul hakkab väga paha , sa vaatad seda Butchi , seda siilisoenguga hallide juustega koera , ja sul on nii häbi , et sa jääd tänaval seisma ja ütled : " Minu keeles tähendab Butch sama mis Pussy inglise keeles ! " </s> </p>
<p> <s> Michelle vaatab sind . </s> </p>
<p> <s> " Tegelikult mitte päris sama , sest Pussy on minu keeles Puts . " </s> </p>
<p> <s> Michelle vaatab sulle oma suurte silmadega otsa , võtab sul käest kinni , surub sõrme su huultele ja ütleb : " Kuss ... </s> <s> Claude , kuss ! " </s> </p>
<p> <s> Sa seisad kangestunult , su silmad on suured , sa põrnitsed ööd , sa vaatad tänavat , mille lõpus olevate majade taga , kaugel eemal , kõrguvad World Trade Centeri valgustatud tornid , ja su peas pulseerib : põrgu , põrgu , põrgu ! </s> </p>
<p> <s> " Loe mulle veel üks luuletus , " ütleb Michelle ja tõmbab su liikuma , " mõni enda oma . " </s> </p>
<p> <s> Sa loed luuletusi , te kõnnite , sa loed luuletusi , te jääte seisma , sa loed luuletusi . </s> <s> Ja siis jääd sa vait . </s> </p>
<p> <s> " Lähme sisse , " ütleb Michelle . </s> <s> Sa märkad , et viimase luuletuse oled sa lugenud pisikese hiina restorani ees seistes . </s> </p>
<p> <s> " Koelaga ei saa , " naerab pisikene hiina mutt , " aga ma toon teile laua ja kolm tooli õue ! " </s> </p>
<p> <s> " Kaks tooli on piisav , " lõkerdab Michelle . </s> </p>
<p> <s> " Kaks tooli , kaks tooli , " naerab hiina mutt pead vangutades ja lööb käsi kokku . </s> </p>
<p> <s> " Riis köögiviljadega , " tellib Michelle . </s> <s> " Ja , Claude , kas me joome ühed õlled ka ? " </s> </p>
<p> <s> Sa raputad pead , aga Michelle ütleb ikkagi : " Kaks õlut . " </s> </p>
<p> <s> " Ja koelale vaatan ma midagi ise , " ütleb pisikene mutt ja silitab Butchi . </s> </p>
<p> <s> " Oi , ta on ju pälis vana , ma vaatan midagi pehmemat , " ütleb ta ja läheb restorani . </s> </p>
<p> <s> Michelle lippab söögi vahel baari ja tellib auto . </s> <s> Sa istud ja vaatad Butchi ja jood õlut . </s> </p>
<p> <s> Michelle tuleb tagasi . </s> </p>
<p> <s> " Miks sa New Yorki tulid ? " küsid sa . </s> </p>
<p> <s> " Ma põgenesin ... " ütleb ta vaikselt . </s> </p>
<p> <s> " Kelle eest ? " </s> </p>
<p> <s> " Ma ei tea , ma ei tea , " ütleb ta ja võtab lonksu õlut . </s> </p>
<p> <s> " Kelle eest , Michelle ? " </s> </p>
<p> <s> " Ma ei tea , sa vist ei vaata telekat , sa ei tea , mis nad teevad ... " ütleb ta ja vaatab sulle otsa . </s> </p>
<p> <s> " Mida nad teevad ? " </s> </p>
<p> <s> " Oh , Claude , ma nägin , et nad seovad baleriinid trossidega lennuki külge , tõusevad siis õhku , ja baleriinid peavad seal siis tantsimist teesklema ... " </s> </p>
<p> <s> " Selle pärast põgenesid ? " </s> </p>
<p> <s> " Jah , ma olen 21 , ma olen 6-aastasest peale balletti õppinud , klassikalist balletti , ja see on kõik nii jube ... " </s> </p>
<p> <s> " Michelle ... " </s> </p>
<p> <s> " Ma ei taha sellest mõelda , ma pean Butchile koha leidma , see on palju tähtsam . " </s> </p>
<p> <s> Auto tuleb ja tädi tuleb restoranist välja ja surub Michelle'ile kaasa suure kilekoti , kus on kaks paberkotti . </s> </p>
<p> <s> " Üks on sulle ja teine sõbrale , " ütleb ta . </s> <s> Hetkeks arvad sa , et sõbraks peetakse sind ja hakkad naerma , ning taipad , et see " sina " tähendas sind ja Michelle'i . </s> <s> Mõlemat . </s> <s> Ja sõber on Butch . </s> <s> Teie sõber . </s> <s> Butch . </s> <s> Michelle maksab arve . </s> <s> See on imeliselt pisike . </s> </p>
<p> <s> " Loe mulle veel üks luuletus , " ütleb Michelle , kui te suures Lincoln Town Caris pehmelt üle Williamsburgi silla hõljute . </s> </p>
<p> <s> " Ma loen sulle kõige ilusama luuletuse , mida ma tean . " </s> </p>
<p> <s> " Loe . " </s> </p>
<p> <s> " See on meie suurim poeet . " </s> </p>
<p> <s> " Loe . " </s> </p>
<p> <s> Sa loed . </s> </p>
<p> <s> " Loe veel üks kord , see on maailma ilusaim keel , " sosistab Michelle sulle . </s> <s> Sa loed . </s> <s> Aga kui te Brooklynis Nassau avenüüle keerate , läheb su tuju morniks . </s> <s> Luncheonette ! </s> <s> Õnneks kinni , sest sa tundsid korraks soovi seal peatuda ja kreeka tädile Michelle'i näidata . </s> <s> Nii nagu sa oled nooruses tahtnud oma pruute sugulastele näidata . </s> <s> Sulle tuleb see meelde ja sul on piinlik . </s> <s> Jimi deli on ka juba kinni . </s> <s> Talle võiks muidugi ükskõik mida näidata . </s> </p>
<p> <s> Sutton St on sama pime kui esimesel õhtul , kui sa New Yorki saabusid . </s> <s> Midagi ei ole muutunud . </s> <s> Kuid siiski . </s> <s> Puud on lehes , õhk on soe . </s> <s> Aga majad on samad . </s> <s> Autod on samad . </s> <s> Sa tunned ära autode järjekorra . </s> <s> Lugematuid kordi oled sa sellest autoderivist mööda jalutanud . </s> <s> Sa võtad toidukoti . </s> <s> Ja taskust võtme . </s> <s> Michelle tirib rihmast ja vastumeelselt ronib Butch autost välja . </s> <s> Michelle maksab arve . </s> <s> Sa rõõmustad , sa kujutad ette , kuidas te kahekesi istute elutoa põrandal , sööte , joote ja ... aga sa ei mõtle edasi . </s> <s> Sulle ei meeldi sinu mõtted . </s> <s> Su mõtted rikuvad kogu aeg kõik ära . </s> <s> Sa ei taha mõelda . </s> <s> Sa tahad Michelle'iga koos olla . </s> <s> Koos olla . </s> <s> Koos olemas olla . </s> <s> Koos . </s> <s> Lühema võtmega avad sa välisukse . </s> </p>
<p> <s> Ja astud koridori . </s> <s> Toidulõhn on nii vänge , et isegi Butch punnitab silmi . </s> <s> Michelle muheleb . </s> </p>
<p> <s> Ja sa võtad teise võtme ja astud korteri ukse ette ja hakkad võtit lukuauku pistma , kuid lukuauku ei ole . </s> <s> Ja uks ei ole see . </s> <s> Uks on hoopis teine . </s> <s> Sa arvad , et sa oled valesse majja sattunud . </s> <s> Sa astud hämmeldunult sammu tagasi . </s> <s> Ei ! </s> <s> Kõik on sama , ainult uks on teine . </s> <s> Uks on tõesti teine . </s> </p>
<p> <s> Sa vajutad mr Woyczewski kellanuppu . </s> </p>
<p> <s> " Kes on ? " kostab ukse tagant . </s> </p>
<p> <s> " Claude ! " </s> </p>
<p> <s> " Mis sa tahad ? " </s> </p>
<p> <s> " Sisse saada ! " </s> <s> Sa proovid rääkida reipa häälega , et see arusaamatus , see naljakas arusaamatus kohe laheneks . </s> </p>
<p> <s> " Ei saa , " pomiseb mr Woyczewski ja ta sammud kaugenevad . </s> </p>
<p> <s> Sa vaatad Michelle'ile otsa . </s> <s> Sa ei saa millestki aru . </s> <s> Veel lased sa kella . </s> </p>
<p> <s> " Ma kutsusin politsei , " teatab sulle mr Woyczewski mõne hetke pärast . </s> </p>
<p> <s> " Mis politsei ? </s> <s> Neetud , me ju elasime seal , me ju ... ja Helen peaks seal ju veel elama ! " </s> </p>
<p> <s> " Helen ? </s> <s> Helen elas seal tõesti , aga ta kolis täna ära ! " </s> </p>
<p> <s> " Mr Woyczewski , " seletad sa läbi ukse , " mr Woyczewski , meil ei ole kuhugi minna , palun , tehke uks lahti , meil peaks ju olema nädal veel makstud ! " </s> </p>
<p> <s> " Tõestage , " ütleb mr Woyczewski . </s> </p>
<p> <s> Ja sa ei usu oma silmi , kui näed , et koridori paksu toidulõhna ja kollaka valgusega , mida annab üks nutune laelamp , segunevad järsku sinised sähvatused , mis tulevad läbi trepikoja ukse . </s> </p>
<p> <s> " Tere õhtust , leedi , tere õhtust , söör , " naeratab sulle umbes sinu kasvu , puertoricolase välimusega politseinik . </s> <s> Tema järel tuleb uksest sisse natuke lühem , kuid väga turske ja tugev , haruldaselt jämeda kaelaga afroameeriklane . </s> <s> Neil mõlemal on suured püstolid vööl . </s> <s> Ja nad on lõbusa olemisega . </s> </p>
<p> <s> " Hei , milles probleem ? " küsib ta ja näitab sulle taskulambiga korraks näkku . </s> </p>
<p> <s> Sa hakkad seletama , kuid mr Woyczewski uks lendab lahti ja ta seisab seal , kergelt purjus , oma lotendavates dressipükstes ja rippuva maikaga , mis ei suuda katta kogu rippuvat kõhtu . </s> </p>
<p> <s> " Nad tungivad eravaldusesse , eramajja ! " karjub ta ja näitab näpuga sinu ja Michelle'i peale . </s> <s> Siis märkab ta Butchi ja karjub : " Ja nad toovad siia ka oma koeri ! </s> <s> Nad häirivad rahu , nad on hulgused ! " </s> <s> Mr Woyczewski ema põrnitseb teid esikusügavusest . </s> </p>
<p> <s> " Söör , rahu , " ütleb puertoricolasest politseinik . </s> <s> Ta rinnal on nimesilt . </s> <s> Jason . </s> <s> Perekonnanime sa ei näe . </s> </p>
<p> <s> " Noh , hea koer , hea koer , " silitab afroameeriklane korraks Butchi . </s> </p>
<p> <s> " Söör , mis te siin teete ? " küsib Jason sinu poole pöördudes . </s> </p>
<p> <s> " Me elasime siin ja meil peaks olema üür makstud veel nädalaks ajaks , aga täna me tulime ja uks on ära vahetatud , söör , " ütled sa politseinikule silma vaadates . </s> </p>
<p> <s> " Uks ? </s> <s> Sa mõtled et lukk ? " </s> </p>
<p> <s> " Ei , söör , ma mõtlen et uks ! " </s> </p>
<p> <s> " Uks ? " küsib afroameeriklane mr Woyczewskilt . </s> </p>
<p> <s> " Jah , ma vahetasin ukse ära ! </s> <s> Aga see on minu maja ! " teatab mr Woyczewski käsi rinnale risti surudes . </s> </p>
<p> <s> " Kas need inimesed elavad siin ? " küsib Jason . </s> </p>
<p> <s> " Pole iial neid näinud ! " teatab mr Woyczewski . </s> </p>
<p> <s> " Kuidas , mida , miks sa valetad , me elame siin juba mitu kuud ! " </s> </p>
<p> <s> " Ei , nemad ei ela . </s> <s> Siin elas üks pikk poiss ja üks natuke lühem poiss ja üks tüdruk , kes täna ära kolis , ja nemad on mul lepingus , ja homme peaksid mul tulema uued üürilised , aga seda inimest pole ma kunagi näinud . " </s> </p>
<p> <s> " Näita lepingut ! " ütleb afroameeriklane . </s> </p>
<p> <s> Sa küünitad lepingut vaatama : " Näete , siin see on , mu venna nimi , ma elasin tema juures ! " </s> </p>
<p> <s> " Sinu nime ei ole ? " </s> </p>
<p> <s> " Ei , leping oli minu venna nimel . " </s> </p>
<p> <s> " Ma räägin , " karjub mr Woyczewski , " nad on siin ebaseaduslikult , ma ei ole teda kunagi näinud ! " </s> </p>
<p> <s> " Söör , " ütleb sulle afroameeriklane ning siis märkab ta su tätoveeringut . </s> <s> Sulle tundub , et ta muigab kergelt . </s> <s> " Söör , kas selles korteris on asju , mis on teie omad , teie arveid , teie riideid , midagi , mis on kindlasti teie oma ? " </s> </p>
<p> <s> " Ma ei tea , " vastad sa , " me kolisime siit ära , Sohosse , ma tõesti ei tea . " </s> </p>
<p> <s> " Tuleta hästi meelde , " ütleb sulle afroameeriklane . </s> </p>
<p> <s> " Siin ei ole midagi nende pättide oma ! " karjub mr Woyczewski , " siin on kõik minu , minu ! " </s> </p>
<p> <s> " Söör ? " küsib sult afroameeriklane . </s> </p>
<p> <s> Sulle meenub : " Jah , elutoa kapi otsas , elutoa kapi otsas on kaks minu raamatut ! " </s> <s> Te olite need maha unustanud ja Argon oli nende järele küsinud ! </s> </p>
<p> <s> " Raamatud ? " </s> </p>
<p> <s> " Jah , sissejuhatus molekulaarbioloogiasse ja neuroloogia raamat dr Ramachandranilt ! " </s> </p>
<p> <s> Afroameeriklane muigab : " Molekulaar ? " </s> </p>
<p> <s> Sa noogutad . </s> </p>
<p> <s> Mr Woyczewski karjub : " Ei , ma ei tee ust lahti ! " </s> </p>
<p> <s> Michelle ütleb : " Claude , lähme ära , siin on paha . " </s> </p>
<p> <s> " Oota ! " </s> </p>
<p> <s> " Söör , avage uks või ma arreteerin teid kohe ! " ütleb afroameeriklane mr Woyczewskile . </s> </p>
<p> <s> " Mida ! ? </s> <s> Ma olen Ameerika kodanik , ma olen Ameerika kodanik , need seal on illegaalid , illegaalid ! " karjub ta . </s> </p>
<p> <s> " Söör , Ameerika kodanikuna peaksite te eriti täpselt teadma , et inimese tema elukohta mittelaskmine on tema konstitutsiooniliste õiguste rikkumine , olgu ta kodanik või illegaal või ükskõik kes ! </s> <s> Teil on kümme sekundit , et avada see uks , või te olete arreteeritud ! " </s> </p>
<p> <s> Mr Woyczewski võpatab ja tormab kui nool vibust teise korteri ukse juurde . </s> <s> Ta kätes väriseb võti . </s> </p>
<p> <s> Jason klõbistab käeraudu ja loendab : " Kümme , üheksa , kaheksa , seitse , kuus , viis ... " </s> </p>
<p> <s> " Lahti ! " karjub mr Woyczewski . </s> </p>
<p> <s> " Szhzhz , shzzhsz , shhzhz , " teeb mr Woyczewski ema . </s> </p>
<p> <s> " Söör , " viipab sulle afroameeriklane . </s> <s> Sa astud tuppa . </s> <s> Propeller on laes , laud ja tool on akna all , kapp on samas kohas . </s> <s> Sa võtad tooli . </s> </p>
<p> <s> " Näete , need ! " annad sa raamatud Jasonile . </s> </p>
<p> <s> Mr Woyczewski vingub : " Aga nende viimane tšekk põrkus tagasi , põrkus tagasi mitu korda , mitu korda , kolm nädalat käisin ma pangas , iga kord maksin kümme dollarit , iga kord , kas need on mõned üürilised ! " </s> </p>
<p> <s> " Söör , kas te jääte siia ? " küsib Jason . </s> <s> " Te võiksite seda teha , kui te praegu ütlete , et te selle korteriomaniku kohtusse tahate kaevata . " </s> </p>
<p> <s> " Mind kohtusse , mille eest ? </s> <s> Kaevake , ma olen Ameerika kodanik , majaomanik !! " karjub mr Woyczewski . </s> <s> Kuid sa saad ta häälest aru , et ta ei taha mingit kohtuasja . </s> </p>
<p> <s> " Teine võimalus , " ütleb afroameeriklane , " on see , et sa tunnistad , et need inimesed elavad siin , ning kui sa tahad neist lahti saada , siis käitud vastavalt üürilepingule . " </s> </p>
<p> <s> Mr Woyczewski puhiseb . </s> <s> Ta ema sisiseb . </s> </p>
<p> <s> " Claude , ma ei taha , " ütleb Michelle . </s> </p>
<p> <s> " Aga ... " ütled sa . </s> </p>
<p> <s> " Siin on nii palju halba ... " </s> </p>
<p> <s> " Me ei jää siia , " ütled sa . </s> </p>
<p> <s> " Võta raamatud , " ütleb sulle Jason . </s> </p>
<p> <s> " Tead , mis ma teen , " ütled sa mr Woyczewski pole pöördudes . </s> </p>
<p> <s> " Noh ütle ! " ütleb mr Woyczewski , tundes rõõmu , et kaks politseinikku seisavad su kõrval . </s> <s> Sa oled vihast plahvatamas . </s> </p>
<p> <s> " Ma nean su ära , ma nean sinu ära ja ma nean su ema ära ja ma nean su maja ära ! " </s> </p>
<p> <s> " Szhzhz , shzzhsz , shhzhz ? " susiseb mr Woyczewski ema . </s> </p>
<p> <s> " Szhzhz , " ütleb talle mr Woyczewski . </s> <s> Ema lööb ristimärgi ette ja vahib sind nagu kiskja . </s> </p>
<p> <s> " See polnud ilus asi teha ! " karjub mr Woyczewski . </s> </p>
<p> <s> " Jah , aga eks sa proovi teda kohtusse kaevata , kui need needused täide hakkavad minema ! </s> <s> Sa oled ju Ameerika kodanik ! " naerab afroameeriklane . </s> </p>
<p> <s> " Kuhu te lähete ? " küsib sult Jason . </s> </p>
<p> <s> " Metroo peale , " ütled sa . </s> </p>
<p> <s> Michelle on juba õues . </s> <s> Ta naeratab sulle . </s> </p>
<p> <s> " Head õnne , " ütleb afroameeriklane ja pilgutab sulle silma . </s> <s> Politseiauto sõidab aeglaselt minema . </s> </p>
<p> <s> " Kuhu me läheme ? " küsid sa Michelle'ilt . </s> </p>
<p> <s> Ta kõigutab rõõmsalt toidukotti : " Metroo peale , ja sõidame Central Parki . " </s> </p>
<p> <s> " Sa ei karda ? " küsid sa . </s> </p>
<p> <s> " Ei . " </s> </p></div2><div2 type="alaosa"><head> 7 . </head>
<p> <s> Te lamate pikal pingil . </s> <s> Pead vastakuti . </s> <s> Michelle'i pea on sinu õlal . </s> <s> Sinu pea toetub Michelle'i õlale . </s> <s> Taevas on tähti täis . </s> <s> Suured puud kohisevad vaikselt . </s> <s> Pingi ees lamav Butch ohkab korraks . </s> <s> Sa tunned , et Michelle liigutab . </s> <s> Ilmselt silitab ta Butchi . </s> </p>
<p> <s> " Teeme veel ühe suitsu ? " küsib Michelle vaikselt . </s> <s> Ta hääl on väga lähedal , sa kuuled seda kuklaga ja kõrvaga ja seljaga . </s> </p>
<p> <s> " Teeme , " sosistad sa . </s> </p>
<p> <s> Püsti tõusmata võtab Michelle oma kotist suitsu ja välgumihkli . </s> <s> Ta paneb suitsu põlema . </s> <s> Mõnus pehme sigaretilõhn seguneb sooja ja värske suveõhu ja värskelt niidetud muru ja suurte puude lõhnaga . </s> <s> Michelle tõmbab mahvi , teisegi , ning ulatab siis sigareti sulle . </s> <s> Sa tõmbad mahvi . </s> <s> Sa puhud aeglaselt suitsu välja pingi seinatoe poole . </s> <s> Butch aevastab . </s> <s> Te naerate vaikselt . </s> </p>
<p> <s> " Oh , Butch , mis me sinuga teeme ? " ütleb Michelle vaikselt . </s> </p>
<p> <s> " Homme mõtleme , " ütled sa . </s> </p>
<p> <s> Sa tunned , et Michelle noogutab . </s> <s> Ja siis ta ütleb : " Ma ei tea , ma ei tea . " </s> </p>
<p> <s> " Kuidas sa Dixie Rose'i sattusid ? " küsid sa ja ulatad sigareti Michelle'ile . </s> </p>
<p> <s> " Tead , see tundus esimese kohana , kus ... " ütleb ta peale pikka pausi . </s> </p>
<p> <s> " Kus ? " küsid sa . </s> </p>
<p> <s> " Kas sa oled " Stepihunti " lugenud ? " küsib Michelle sulle sigaretti ulatades . </s> </p>
<p> <s> Sa vaikid ja ütled siis jah . </s> <s> Sa ei tea isegi miks . </s> <s> Kas sulle tundub , et kirjanikuks olemine eeldab " Stepihundi " lugemist ? </s> <s> Või sa ei taha , et vestlus katkeks ? </s> <s> Või tahad sa olla keegi teine ? </s> </p>
<p> <s> " Jah , " ütled sa . </s> <s> Sa arvad , et Michelle ei saa aru , et sa tegelikult pole " Stepihunti " lugenud . </s> </p>
<p> <s> " Ma lugesin " Stepihunti " esimest korda , kui ma olin 15 , ja ma ei saanud aru , " ohkab Michelle . </s> </p>
<p> <s> " Ei saanud aru ? " </s> </p>
<p> <s> " Ei , ja ma küsisin vanematelt ja sõpradelt , ja nad vaatasid mind kõik kogu aeg kaastundlike pilkudega , ma küsisin neilt , et mida " Stepihunt " tähendab , mida see raamat tähendab , ja kõik ainult vaatasid mind kaastundlike pilkudega ja muigasid ! " </s> </p>
<p> <s> " Võib-olla ei saanud nemad ka aru , " ütled sa ja ulatad sigareti Michelle'ile . </s> </p>
<p> <s> Michelle raputab pead : " Ei , ma ei usu , ma arvan , et kõik said aru , kogu Brüssel sai aru , kogu Euroopa sai aru , ainult mina ei saanud aru ! " </s> </p>
<p> <s> Sa võtad sigareti ja vaikid . </s> <s> Sa soovid kogu hingest , et sa oskaksid Michelle'ile öelda , mida " Stepihunt " tähendab , aga sa ei oska . </s> <s> Sa vaikid . </s> </p>
<p> <s> " Ma elasin aasta Viinis , ma õppisin ühe vene daami juures , ta on vürstisoost , ta on väga vana , ta õpetas mulle balletti , ja tema oli ainus inimene , keda ma teadsin , kes ka ei saanud " Stepihundist " aru . </s> <s> Ma küsisin talt seda ükskord , see oli paar päeva enne aastavahetust , tead , Viinis oli sel aastal jube külm , me istusime koos kahekesi tekkidesse mähitult kamina ees ja ma võtsin julguse kokku ja küsisin ja ta vaatas mind ja ütles , et ka tema ei saa aru . " </s> </p>
<p> <s> Sa ei ütle midagi . </s> <s> Sulle isegi ei meenu , et sa oled kunagi Viinis käinud . </s> <s> Ballett tundub sulle nagu unenägu . </s> <s> Nagu tõeline unenägu . </s> <s> Nagu tõeline muinasjutt . </s> <s> Ja seda ei saa ju olemas olla . </s> <s> Vähemalt mitte seal , kus oled sina oma suure muhuga , mis on nagu üks kuklal kasvav sarv . </s> </p>
<p> <s> Michelle annab sulle sigareti ja ütleb : " Ma ei taha rohkem . " </s> </p>
<p> <s> Sa noogutad . </s> <s> Michelle naerab vaikselt ja liigutab oma pead sinu õlal . </s> </p>
<p> <s> " Ja ma ei suutnud enam , ükspäev ma ei suutnud enam , ma ei suutnud , ja ma ostsin pileti ja sõitsin New Yorki , " ütleb Michelle . </s> <s> Ta hääl on pehme ja ta sõnad kõlavad väga lihtsalt . </s> </p>
<p> <s> " Ja Dixie Rose ... ma ei tea , aga ma kõndisin kolmandal päeval New Yorkis , jalutasin , mul ei olnud üldse raha , ma ei öelnud kellelegi , kuhu ma sõidan , ega ka mitte seda , et ma üldse sõidan , ja siis ma nägin Dixie Rose'i . </s> <s> Ja see tundus mulle sellise kohana , ainsa kohana maailmas , või siis minu jaoks esimese kohana maailmas , kus m i t t e kedagi ei huvita , mida üks " Stepihunt " tähendab . </s> <s> Kus isegi keegi ei tea , mis see " Stepihunt " on ! " </s> </p>
<p> <s> Sa ei ütle midagi . </s> <s> Sa kustutad suitsu vastu maad . </s> </p>
<p> <s> " Ja miks sina siin oled ? " küsib Michelle . </s> </p>
<p> <s> " Ma ei tea , " ütled sa . </s> </p>
<p> <s> " Õnnelik oled , " ütleb Michelle . </s> </p>
<p> <s> " Ma ei tea . " </s> </p>
<p> <s> Michelle surub oma põse su põsele lähemale . </s> </p>
<p> <s> " Sa oled Brüsselist ? " küsid sa . </s> </p>
<p> <s> " Jah , ja sina ? " </s> </p>
<p> <s> " Ma ei tea ... ma mõtlen , et kui ma üldse kusagilt olen , siis St Peterburgi ja Mihhailovskoje vahelt , " ütled sa . </s> </p>
<p> <s> Park kohiseb vaikselt , kaugemalt kostavad sammud , Butch urahtab , sa keerad pead , Butch on istuma tõusnud ja pimedas öös näeb ta välja tõeliselt suur ja majesteetlik ja hirmutav . </s> <s> Butch haugatab ja heidab siis jälle kõhuli . </s> </p>
<p> <s> " Jah , hea Butch , hea Butch , valvad siin , valvad , " ütleb Michelle vaikse , kuid lõbusa häälega . </s> </p>
<p> <s> Sa naeratad ja vaatad tähti . </s> </p>
<p> <s> " Täna oli mitmes ? " küsid sa , sest sulle meenub ! </s> </p>
<p> <s> " Kuues , eile oli kuues , " ütleb Michelle . </s> <s> " Mis siis ? " </s> </p>
<p> <s> " Oh ! </s> <s> Täna oli Carnegie Hallis Puškini sünnipäev ja mul ei olnud see meeles , mul ei olnud Puškini sünnipäev meeles ! " ütled sa . </s> </p>
<p> <s> Ja sulle tuleb veel üks kuupäev meelde , sa tahad seda öelda Michelle'ile , sa hingad juba sisse , sa kuulatad , Michelle ei ütle midagi ja sa hoiad hinge kinni ja Butch urahtab õrnalt ja sa hingad välja ja sa ei ütle midagi . </s> <s> Sest sa ei saa . </s> <s> Ja sa kuulatad . </s> </p>
<p> <s> Michelle ei ütle midagi , ja sellest vaikimisest saad sa aru , et see ei loe . </s> <s> Et loeb hoopis muu . </s> <s> Sa vaatad tähti ja sa saad aru , et loeb hoopis muu . </s> </p>
<p> <s> Ja Michelle vist magab , ta hingab aeglaselt , sa proovid sama aeglaselt hingata kui tema . </s> <s> Sa proovid aeglaselt hingata , samas rütmis nagu tema , ja sa paned silmad kinni ja hingad samas rütmis mis Michelle . </s> <s> Samas rütmis mis Michelle . </s> <s> Samas rütmis mis Michelle . </s> </p></div2><div2 type="alaosa"><head> VIII </head><head> 1 . </head>
<p> <s> Palju rohkem raha kui käekella alla käiva preservatiivisahtli leiutamisega on ilmselt võimalik teenida , kui leiutada selline koera saba alla kinnituv kotike , kuhu kõik koera pabulad või junnid kukuvad , mõtlesid sa , vaadates kaaskannatajat , umbes 70-aastast valge koheva soenguga – mida ümbritses tõeliselt professionaalse välimusega Fila higipael – ja lillaka sportliku dressiga pensionäriprouat , kes üritas kätevärinat trotsides punase plastmasskühvlikesega maast lahti saada suurt ja värsket junni , mis tundus uskumatult suur , võrreldes selle pisikese pekingi paleekoeraga , kes proua pingutusi tähele panemata pingul rihma otsas ühe koha peal jalgadega kraapis ja mõttes ilmselt juba ammu jooksis selle tema jaoks suure spanjelipreili kõrval , kes oma närvilist nina siia-sinna keerutades jättis mulje , nagu oleks ta otsustanud ära nuusutada i g a objekti , mis maapinnast välja kerkis . </s> </p>
<p> <s> Spanjeli rihma otsas oli umbes 30-aastane mees , mustas ülikonnas , vaatamata tõesti palavale päevale ; mehe vasaku käe küljes oli rihm ja paremaga hoidis ta ajalehte . </s> <s> Ta luges ja sibas natuke tõrkuva sammuga koerale järele . </s> <s> Ta tõstis pilgu lehelt vaid siis , kui rihm lõdvaks vajus , ta tõstis pilgu , ta ilme oli ükskõikne , ta vaatas koera , ja kui ta veendus , et koer ei säti end hädale , luges ta lehte edasi . </s> <s> Siis aga peatus spanjel keset kõnniteed , paari sammu kaugusel ühest lühikesest lapsevankriga naisest , kelle käe otsas tilbendas veel üks laps , spanjel vaatas neid , kükitas maha ja ajas silmad punni . </s> <s> Pilku naiselt ja ta kahelt lapselt pööramata lasi spanjel otse vankri teele suure junni . </s> <s> Mees märkas tegevust alles siis , kui spanjel end püsti ajama hakkas . </s> <s> Elegantselt , ühe käega koera rihma hoides libistas ta teise käega ajalehe vahelt ühe lehe välja ; mees kasutas lehte nagu suurt kummikinnast , leht maandus hunniku peal , natuke krabinat , ja kokkukägardunud ajaleht tõusis ning kõnniteel polnud enam märkigi . </s> <s> Mees astus prügikasti juurde ning poetas paberi sinna . </s> </p>
<p> <s> Sa olid jälle natuke unine , sa olid öösel ilmselt sadu kordi üles ärganud , aga proovinud ikka ja jälle uinuda , kuid alates kella poole kuuest vihises teist iga kahe minuti järel kruusa kriginal mööda mõni tervisesportlane , ning Butch , kes oli ööst pargis saanud mingit arusaamatut eluenergiat , tervitas neid kõiki rõõmsa , kuigi vana ja kähiseva haugatusega . </s> </p>
<p> <s> Natuke pärast kuut oli viimane hetk , kui metroo oli veel peaaegu tühi , ning Michelle'il oli õnnestunud metrooametnikku veenda , et see teid ikkagi selle vana ja haige koeraga sisse laseks . </s> <s> Öine veenmine oli lihtsam olnud . </s> <s> Michelle oli vaid naeratanud ja Nassau Av metrooametnik oli lõbusalt lehvitanud . </s> <s> Kuid ka hommikused läbirääkimised ei olnud kestnud üle minuti ning 6.15 tulite te Lafayette'i peatuses maha . 7.30ni istusite te Dixie Rose'i trepil , suitsetasite Michelle'i sigarette ja vaatasite hommikust tänavat . </s> <s> Siis saabus suure ja vana Oldsmobile'iga paks itaallanna , kes põrnitses sind ja Butchi , sa ei suutnud aru saada , kumma nägemine teda mornimaks tegi , ja avas Dixie Rose'i ukse . </s> <s> Michelle käis pesemas . </s> <s> Ja sa valvasid Butchi . </s> <s> Michelle tuli tagasi , sa vaatasid kadedusega tema värsket nägu ja läikivaid hambaid , ta naeratas ja ulatas sulle oma hambaharja ja pasta ning juhatas su kohviku taga olevasse duširuumi . </s> </p>
<p> <s> Veel tund aega pärast dušši ja nelja tassi kohvi olid sa täiesti värske ning sulle tundus , et sa tunned suus ikkagi seda imelikku hambapastamaitset . </s> <s> Igal pool , igal maal ajavad sind kõige rohkem segadusse hambapastad , sa ei suuda kunagi harjuda sellega , et hambapastasid on miljardeid erinevaid sorte , ning alati , iga kord avastad sa , et sinu kasutatav hambapasta on üks primitiivsemaid maailmas , sest iga uus on üha tõhusam . </s> <s> Sulle tundus , et Michelle'i hambapasta oli iseliikuvate tehisintellektiga graanulitega , millesse oli segatud erutunud osooni , piparmünditaime hinge ja midagi veel . </s> <s> Pärast hammaste pesemist tundus isegi New Yorki õhk olevat Menthol Lights . </s> </p>
<p> <s> Siis oli Michelle oma pisikesest käekotist otsinud 25 dollarit , ta ütles , et see on ta viimane raha , aga ärgu sa muretsegu , ta teenib kohe juurde , ning ta ütles , et sa ostaksid endale suitsu ja juua ja midagi natuke süüa ja kõike sedasama ilma suitsuta ka Butchile , ning ta saatis teid teele käsuga umbes kella 3 ajal välja ilmuda . </s> <s> Ta vaatas sind ja Butchi , ja sa ei saanud aru , kumba ta vaatab murelikuma ilmega . </s> <s> Siis andis ta sulle õrna musi põsele ja silitas Butchi , ja sa hakkasid minema . </s> <s> Sa astusid korraks oma maja välisukse juurde , vajutasid pikalt kella , kuid keegi ei vastanud . </s> <s> Ja siis meenusid Bucthile ta jalad , ning nina maha surudes hakkas ta sind talle täpselt teada oleva sihtmärgi poole vedama . </s> <s> Sa kõndisid ta järel , vaatasid ta kanget selga ja natuke kangelt liikuvaid jalgu ja sa proovisid mõelda , mismoodi oleks siis , kui kõik lõhnad oleksid tuhat korda tugevamad . </s> <s> Sa tahtsid kõrvad kinni suruda , sest sulle tundus , et see oleks liiga valus . </s> <s> Ja iga kord , kui Butch mõne prügikasti juurde kauemaks nuuskima jäi , ja isegi siis , kui ta ilma nähtava põhjuseta sammu aeglustas , ja seda juhtus väga sageli , haarasid sa taskust paki kilekottidega – ka need oli sulle Michelle tasku surunud , sest koerajunni tänavale jätmise eest oli trahv 200 dollarit – ja kilekotte käes hoides palusid sa vaikselt Butchi : " Ei , mitte siin , mitte veel , ei ole veel mõtet , me pole ju veel eriti söönudki . </s> <s> Come on , vanamees , sa suudad veel kannatada . </s> <s> Ära vea mind alt . </s> <s> Kannata kolmeni . </s> <s> Siis saad emme juurde . " </s> </p>
<p> <s> Sellepärast venitasid sa ka toidu ostmisega võimalikult kaua . </s> <s> Kuid keskpäevaks oli su kõht juba liiga tühi . </s> <s> Sa valisid deli , kust oli võimalik õue kinni seotud koera näha . </s> <s> Sa olid kindel , et kui Butch peaks ära kaduma , ei usuks Michelle iial , et sina selles süüdi ei ole . </s> <s> Sa kõõlusid poe uksel ja hõikusid müüjale oma soovid . </s> <s> Siis võtsid sa koti ja Butchi ja te jalutasite parki . </s> <s> Te istusite , üks pargipingile , teine pingi ette , sa võtsid välja Butchi konservi , avasid selle ja panid maha . </s> <s> Butch tõmbas ninaga ja hakkas vaikselt nosima . </s> <s> Endale olid sa ostnud ühe tuunikala sändvitši ja pudeli Eviani vett . </s> <s> Sa vaatasid inimesi ja koeri ja sa ei märganud , kuidas keegi päikesepoolsest küljest lähenes ja pingile istus . </s> <s> Ka Butch oli vait . </s> </p>
<p> <s> " Mis lindprii sa oled ? " kuulsid sa järsku kärisevat häält . </s> </p>
<p> <s> Sa keerasid pead ja vaatamata otse silma paistvale päikesele nägid sa , et sinu kõrval istus ebamäärases eas hallide krässus juuste ja suurte tumedate silmadega afroameeriklane , kes meenutas väga vana Bill Cosbyt . </s> <s> Ta oli käed surunud oma kerge musta värvi mantli taskutesse ja jalad ette sirutanud . </s> <s> Jalas olid tal tumedad teksad ja suured saapad . </s> </p>
<p> <s> " Ma vabandan ? " ütlesid sa . </s> </p>
<p> <s> " Mis lindprii sa oled ? " küsis ta uuesti . </s> </p>
<p> <s> Sa said aru , et ta on lugenud su tätoveeringut . </s> </p>
<p> <s> " Kas sa oled vaene lindprii rikaste maailmas ? " </s> </p>
<p> <s> Sa kohmetusid . </s> </p>
<p> <s> " Või oled sa valge lindprii rassistide maailmas ? " </s> </p>
<p> <s> Sa panid võileiva pingile . </s> <s> Butch sõi segamatult oma konservi . </s> </p>
<p> <s> " Või oled sa mõtlev lindprii mõttetus maailmas ? " </s> </p>
<p> <s> Sa kobasid suitsupakki , oskamata midagi öelda . </s> </p>
<p> <s> " Kas sa ? " küsis sult vanamees . </s> </p>
<p> <s> " Muidugi , " ütlesid sa . </s> </p>
<p> <s> Ta süütas oma sigareti tikkudega . </s> <s> Ta tegi seda väga efektselt , tikutoos ilmus ei kusagilt , šahh , ja juba põleski tikk . </s> <s> Ta pakkus tuld ka sulle . </s> </p>
<p> <s> Ta puhus suitsu välja , seadis end jälle mugavamalt istuma ja küsis : " Või oled sa armastav lindprii raha eest seksi maailmas ? " </s> </p>
<p> <s> " Või oled sa usaldav lindprii juristide maailmas , või oled sa kirglik lindprii HIV maailmas , või oled sa unelev lindprii tähtaegade maailmas , või oled sa Bachi lindprii Britney maailmas , või oled sa kirjutav lindprii kirjaoskamatute maailmas , või oled sa hull lindprii normaalsete maailmas , või oled sa nooruse lindprii vanurite maailmas , või oled sa küsiv lindprii vastusteta maailmas , või oled sa nägijast lindprii pimedate maailmas , või oled sa Kristuse lindprii jumalata maailmas , milline lindprii sa oled ? " </s> </p>
<p> <s> " Sa oled nagu lindpriide entsüklopeedia , " muigad sa ja vaatad kavalalt naeratavat vanameest . </s> </p>
<p> <s> " 78 aastat New Yorkis , 78 aastat New Yorkis , mu poeg , ja sa oled näinud neid kõiki , ja sa tunned nad kõik ära , nad on kõik siin , kõik , " naeratab vanamees ja tõuseb . </s> <s> Alles nüüd märkad sa ta jalutuskeppi . </s> </p>
<p> <s> Ka Butch tõuseb ja kükitab siis . </s> <s> Vanamees vaatab Butchi ja muigab , sina vaatad Butchi kahtlustavalt . </s> <s> Ja Butch , laskmata end häirida , teeb oma häda ära . </s> <s> Läheduses ei paista ühtegi prügikasti . </s> <s> Butch astub sammu edasi . </s> <s> Sa lased kilekoti Butchi hunnikule kukkuda ja lükkad siis jalaga kogu kupatuse koos Butchi tühja konservikarbiga vaikselt pingi alla . </s> <s> Sul on tunne , et vanamees ei pane seda pahaks . </s> </p>
<p> <s> Ta toetub mõlema käega kepile , vaatab sind naerdes ja ütleb : " Või oled sa hoopis kaval lindprii sitakorjajate maailmas ? " </s> </p>
<p> <s> Sa naerad : " Ei , ma olen 2 dollariga lindprii 200-dollariliste trahvide maailmas . </s> <s> Aga ma olen laisk . " </s> </p>
<p> <s> Vanamees naeratab ja keerab minekule . </s> <s> Sa näed pargi servas kahte politseinikku ühe koeraomanikuga rääkimas ja sa tõused püsti ja tahad Butchi jooksule sundida . </s> <s> Ta ei võta vedu ja sul tuleb vana ja tõrkuvat koera vedada . </s> <s> See ongi koerarakend , mõtled sa . </s> <s> Sa jõuad tänavale . </s> <s> Sa vaatad ringi , sa tahad näha , kuhupoole vanamees on läinud , kuid teda ei paista enam kusagilt . </s> <s> Sa vaatad tagasi . </s> <s> Politseinikud on juba jalutanud mööda sellest pingist , kus te istusite . </s> <s> Neil ei paista süütõendit käes olevat ja sa rahuned . </s> <s> Butch istub ja vaatab sulle otsa . </s> </p>
<p> <s> " Ma ei tea , Butch , ma ei tea , kus me täna magame , " ütled sa talle , " ausalt ma ei tea , ma ei kujuta ette , kuidas ma sellele poisile ja Shurale sind ja Michelle'i esitlen , ei , tõesti , ma kujutan väga selgelt ette , kuidas ma Michelle'i esitleksin , aga sina ... aga ma saan aru , et ilma sinuta ei tule vist midagi välja ? " </s> </p>
<p> <s> Sa kahtlustad , et Butch raputab pead ja naerab . </s> </p>
<p> <s> " Kui sa just vahepeal ära ei plaani surra . </s> <s> Ega sa ei plaani ? " küsid sa võimalikult süütu häälega , nagu tundes siirast huvi teise tervise vastu . </s> <s> Butch ei viitsi sinu poole isegi vaadata mitte . </s> <s> Kella kolmeni üritad sa Butchi sõprust võita . </s> <s> Sa loodad , et kui ta sind usaldama hakkab , siis avaldab ta sulle oma plaanid . </s> </p></div2><div2 type="alaosa"><head> 2 . </head>
<p> <s> " Vastikud vanamehed , " ohkas Michelle . </s> <s> Sa noogutasid ja mugisid suurt tuunikala võileiba . </s> <s> Juba teist sel päeval . </s> <s> Sa ei saanud aru , milliseid vanamehi Michelle silmas pidas . </s> <s> Sa arvasid , et ta räägib üldiselt , abstraktselt . </s> <s> Siis aga tuli sulle meelde , et sa oled Michelle'ist vanem , viis , ei ! , juba kuus aastat vanem . </s> <s> Kas sa oled juba vanamees ? </s> <s> Sa vaatasid ringi . </s> <s> Te istusite üle tee Dixie Rose'ist . </s> <s> Kohviku saalis istusid sulle juba eilsest tuttavad Pikk ja Sidekick . </s> </p>
<p> <s> " Vahivad siin päev otsa , " pomises Michelle Butchi silitades . </s> </p>
<p> <s> " Nagu muud teha ei ole , " ütlesid sa algklasside õpetaja eksalteeritud häälega , mis väljendas ei tea kui ammustest aegadest pärit põlglikkust inimeste vastu , kes midagi ei tee . </s> <s> Sa kuulsid , mida sa ütlesid , ja see tundus sulle talumatult silmakirjalik . </s> </p>
<p> <s> " Nad vahivad oma aktsiad siit , " ütles Michelle . </s> </p>
<p> <s> " Mida ? " </s> </p>
<p> <s> " Need telekad , seal , oled vaadanud ? </s> <s> Kui Nasdaq tõuseb ja nende aktsiatel hästi läheb , siis nad on lõbusad , joovad veini ja söövad lustlikult . </s> <s> Kui aga Nasdaq kukub , siis on nad sisisevad nagu ussid , nagu eile , " ütles Michelle ja sügas Butchi . </s> </p>
<p> <s> Sa proovisid täiesti kainelt kalkuleerida . </s> <s> Kuid söödud võileib kallutas sind ikkagi lootusetult optimismi poole . </s> </p>
<p> <s> " Ma arvan , et proovime siis minu juurde minna , " ütlesid sa enne viimase suutäie suhu pistmist . </s> </p>
<p> <s> " Ma ei tea , ma ei tea , " ütles Michelle . </s> </p>
<p> <s> " Lähme , proovime vähemalt , ütleme , et ainult üheks ööks , " naersid sa , et mitte nutma puhkeda , sest sa ei tahtnud isegi mõelda sellele , kuidas sa Shirazile Iisraelisse telegrammi saadad : " Kassid , mõlemad , surnud . </s> <s> Butch tappis . </s> <s> Detailid telefonitsi . </s> <s> Mea culpa , mea maxima culpa . " </s> </p>
<p> <s> Kuid te ajasite end siiski püsti ja vedasite ka tõrkuva Butchi endaga kaasa . </s> </p>
<p> <s> " Jah , " kostis krõbisevast kõlarist . </s> </p>
<p> <s> " Claude siin , ja mitte ainult , " ütlesid sa nuppu vajutades . </s> </p>
<p> <s> " Miks sa sisse ei tule ? " naeris Shura . </s> <s> Kindlalt Shura . </s> </p>
<p> <s> " Ma jätsin võtmed eile tuppa , " naersid sa . </s> </p>
<p> <s> " Oh , Claude , tule sisse ! " </s> </p>
<p> <s> Uks surises ja te astusite trepikotta . </s> <s> Butch nuusutas kõike . </s> <s> Ei olnud mitte midagi , mille ta oleks vahele jätnud . </s> <s> Sul oli natuke hea meel sellest , et sa olid võtmed eile maha unustanud . </s> <s> Sa arvasid , et kui koerateema väga piinavaks läheb , saab sinu lollusest rääkima hakata . </s> <s> Järsku tekib inimestel kaastunne või midagi . </s> </p>
<p> <s> Kolmanda ja neljanda korruse vahel oli trepimademel neli-viis lillepotti mingite arusaamatute taimedega . </s> </p>
<p> <s> " Oh ! </s> <s> Arubaruraa , " ütles Michelle . </s> <s> Sa ei saanud midagi aru . </s> <s> Butch nuuskis lilli . </s> <s> Michelle naeris ja istus trepile . </s> </p>
<p> <s> " Noh , lähme , neljandal ma elangi , " ütlesid sa kärsitult . </s> </p>
<p> <s> " Kas sa ei taha korraks siia minu kõrvale istuda , " küsis Michelle millegipärast . </s> </p>
<p> <s> " Ei , mis me siin trepikojas istume , lähme tuppa , ma tahan selle asja ruttu ära rääkida , " ütlesid sa ja klõbistasid närviliselt võtmetega . </s> </p>
<p> <s> " Hea küll , " ütles Michelle . </s> </p>
<p> <s> " Butch , Butch , ole nüüd korralik , " üritasid sa koeraga rääkida ja tahtsid võtit valesse lukuauku pista , sest sa ei saanud aru , mida sa selle korralikkusega silmas pidasid , kas seda , et ta korralikult kohe kasse ründaks , või siis hoopis seda , et ta vetsus käies prilllauda täis ei laseks , või et ta kohe uksel viisakalt " shalom " ütleks . </s> </p>
<p> <s> " Ainult hulludele , " pomises Michelle su kõrval seistes , sa noogutasid ja sirutasid kätt võtmega lukuaugu poole , kuid kostis krõps ja uks avanes ise . </s> </p>
<p> <s> " Shalom ! " naeratas Shura . </s> <s> Su peas küpses suur ja võimas kõne , sa tahtsid maalida traagilise pildi mahajäetud koerast ja kirjeldada vastikut poola vanameest , rääkida südametutest itaallastest , rääkida ööst Central Parkis , möödaminnes mainida Michelle'i suurt südant ja enda kurbust , sa hingasid sisse , et seda kõike välja pursata , kohe , sealsamas , esikus , sa tahtsid kõik välja laduda , sa tahtsid kõik õudused ükshaaval , detailselt Shura ette tuua , ning siis jätta kõik tema ja ta sõbra otsustada , nemad peavad otsustama , nende kätes on elud ja saatused , sa tahtsid oma kõnet alustada , kuid Michelle naeratas ja ütles : " Täna ööseks ? </s> <s> Mina olen Michelle . " </s> </p>
<p> <s> " Tere tulemast . </s> <s> Shura , " naeratas Shura , pilgutas siis sulle silma ja kükitas Butchi juurde : " Hei , sõber , sa oled ju vana sõber , tule vaata , tule vaata , siin ei ole sa üksi , meil on veel kaks toredat kassi siin . </s> <s> Mis su nimi on ? " </s> </p>
<p> <s> " Butch , " ütles Michelle Butchi häält järele tehes . </s> </p>
<p> <s> " Butch , " ütles Butch . </s> </p>
<p> <s> Kassid ilmusid köögiuksele ja heitsid Butchile ainult ühe pilgu , ning keerasid siis ringi . </s> <s> Te läksite kasside sabas elutuppa . </s> </p>
<p> <s> " Kohvi ? " küsis Shura . </s> </p>
<p> <s> " Kohvi ! " </s> </p>
<p> <s> Michelle oli lõbus , ta aitas Shural köögis toimetada ja sina istusid ja vaatasid teda . </s> <s> Michelle ilmselt kirjeldas olukorda Shurale . </s> <s> Shura naeris ja helistas kuhugi . </s> </p>
<p> <s> Sa istud ja jood kohvi ja sa mõtled kõige peale ja sa ei saa aru , kuidas asjad on alati teisiti , kui sa mõtled . </s> <s> Kuidas probleemid on alati seal , kus neid ei paista , ja kuidas seal , kus sa arvad olevat probleeme , on lahendused . </s> <s> Sa ei saa mitte midagi aru . </s> <s> Ja mis arubaruraast , see Michelle rääkis ? </s> <s> Ja sa mõtled , haruldaselt loogiliselt muuseas , et kuna asjad on a l a t i kuidagi teisiti , kui sa mõtled , siis peavad asjad ka praegu t e i s i- t i olema , kui nad tunduvad . </s> <s> Sa ei suuda kuidagi aru saada , kuidas praegu on asjad teisiti , kui nad on . </s> </p>
<p> <s> Butch viskab end kolksuga diivani ette pikali ja lõõtsutab . </s> <s> Ilmselt pikast ronimisest mööda treppe . </s> <s> Mooses lamab temast umbes poole meetri kaugusel ja Aaron tiirutab sinu jalgade juures . </s> <s> Nad ei näegi Butchi , nad on nagu kaks noort poissi , noort ja graatsilist , ja nad tunduvad tõesti sama ükskõiksed kui noored poisid jõusaalide riietusruumides , kus koperdab vana ja kortsus koristajamutt . </s> </p>
<p> <s> " Ma pean täna oma asjad sealt korterist ära tooma , " ütleb Michelle . </s> </p>
<p> <s> " Ma tulen aitan , " ütled sa . </s> </p>
<p> <s> " Ei , mul on ainult kaks kotti , ma saan ise , " naerab Michelle . </s> </p>
<p> <s> " Ei , ma tulen ikka , " nõuad sa . </s> </p>
<p> <s> Michelle hoiab kahe käega tassi ja tõstab oma kenad jalad madalale diivanilauale . </s> <s> Sa vaatad ta nõtket keha ja ta lõbusat pilku , mis sind läbi kohvitassist tõusva auru vaatab , üks juuksesalk on langenud ta laubale , ta laseb ühe käe tassist lahti ja lükkab salgu kõrva taha ja ütleb sulle midagi . </s> <s> Sa ei saa aru , sa vaatad ta huulte liikumist , sa näed korraks ta roosat keelt , sa vaatad , kuidas huulte vahelt välgatavad hambad , sa vaatad niiskeid huuli , ta on ütlemise lõpetanud , võtab lonksu kohvi ja libistab siis korraks kergelt keelega üle huulte . </s> <s> Siis vaatab ta vilksti sinu poole ja naeratab . </s> </p>
<p> <s> " Kuulge , Butchiga ei ole muret , me lähme Nickiga niikuinii õhtul jalutama , me võtame ta kaasa , " ütleb Shura . </s> <s> Nickiga ? </s> <s> Nickiga ? ! </s> <s> Neetud , N i c k i ga ? ! </s> <s> Sa ei saa aru , kuidas sa sellest nimest , sellest lihtsast nimest pole aru saanud . </s> <s> Sa oled kujutlenud , et see nimi on Nhitrahghahahhh või midagi sarnast . </s> </p>
<p> <s> " Mis kell ... </s> <s> Nick tuleb ? " proovid sa ettevaatlikult , kas nimi toimib . </s> </p>
<p> <s> " Varsti , umbes seitsmest . " </s> </p>
<p> <s> " Aga me ei saa enne kümmet minna , ma pean kümneni tööl olema , " ütleb Michelle ja paneb oma tassi lauale . </s> </p>
<p> <s> " Pole midagi , sobib hästi , ongi romantilisem , " naerab Shura . </s> <s> Sa kontrollid ennast . </s> <s> Sa ei kõõrita Michelle'i poole . </s> </p>
<p> <s> Sa hakkad võtma lonksu tassist , Shura küsib : " Kus see korter on ? " </s> <s> Sa tunned , kuidas soe kohv suhu voolab , Michelle : " 196 East , " ja sa neelad kohvi kopsu ja hakkad peaaegu läkastama . </s> <s> Shura naerab . </s> </p>
<p> <s> " Mis juhtus , Claude ? " küsib Michelle sult naerdes , sa köhatad paar korda , su silmad on niisked , ja Michelle patsutab sulle lahtise käega vastu selga . </s> </p>
<p> <s> " East ? " küsid sa . </s> </p></div2><div2 type="alaosa"><head> 3 . </head>
<p> <s> Kõnni keset tänavat . </s> <s> Käed taskust välja või taskusse , aga näi ülbe . </s> <s> Provokatsioonidele ära allu . </s> <s> Sulle tuleb meelde üks teine turismiteatmik , mis soovitas : väldi silmsidet . </s> <s> Sa ei usu seda . </s> <s> Sa arvad , et vastupidi . </s> <s> Sa arvad , et sa pead igale , i g a l e pilgule suutma vastata oma pilguga . </s> <s> Teatmik soovitas : jäta kõik juveelid koju . </s> <s> Sa arvad , et hullemat nõuannet ei saa New Yorkis üldse anda . </s> <s> Sa annaks praegu kümme aastat oma elust , kui sul oleks 2-kilone kuldkett , kakskümmend suurt briljantidega sõrmust , kaks iga sõrme jaoks , kui su suu oleks täis kuldhambaid ja su kõrvalestad oleksid rubiinidega kõrvarõngaste kandmisest natuke välja veninud . </s> <s> Sama varustust , ainult poole kergemat , sooviksid sa ka Michelle'ile . </s> <s> Selle eest oleksid sa vastavalt nõus välja käima viis aastat . </s> <s> 146 on su isiklik rekord . </s> <s> 146 ! </s> <s> Aga mitte 196 ! </s> <s> Oh , Michelle , ta on nii vähe New Yorkis olnud , ta tõesti ei saa veel aru , et ta on valinud tõeliselt ohtliku rajooni , muidugi , korterid on siin neli-viis korda odavamad kui Sohos , aga ikkagi , elu maksab ka midagi , mõtled sa , aga Michelle ei mõtle sellest , ta mõtleb Butchist , ta kordab vahel " ma ei tea , ma ei tea " , ja sa vaatad üle õla tagasi . </s> <s> See metroojaam , kust te väljusite , on kindlasti kõige rohkem graffitit täis jaam , mida sa oled näinud , ja jaama väljapääsu ees seisis kümnene kamp afroameeriklasi , nad ei öelnud midagi , sa ei öelnud midagi , sa mõtlesid , et oleks pidanud midagi pikkade varrukatega selga panema , sa mõtlesid , et oleks võinud kunagi ammu jätta juuksed lühikeseks ajamata , oleks võinud kunagi ammu midagi hoopis teisiti teha ; sa tunned end ebakindlalt . </s> <s> Sulle on liiga palju räägitud 190ndatest tänavatest . </s> <s> Tänav , mida mööda te jalutate , on hoopis teistsugune kui kõik teised New Yorki tänavad . </s> <s> Ta on kaardus , ta tõus on silmanähtav , ühel pool tänavat on nagu suur graniitrahn , puid on igal pool , kuid nad on kuidagi metsikumalt paigutatud , majade ees sumisevad inimesed , ja kui Michelle ütleb " kohal " , siis ei saa sa algul tast aru . </s> </p>
<p> <s> " Siin ma elasingi , oota , ma lähen käin üksi üleval , eks , " naeratab ta ja jookseb trepikotta . </s> <s> Sa tunned impulssi talle järele joosta , kuid uks paugatab ja sa saad aru , et sul poleks ühtegi väärikat põhjendust , miks temaga kaasa tükkida . </s> </p>
<p> <s> Sa süütad sigareti ja istud väiksele kivirinnatisele . </s> <s> Tänavavalgustus on nigel . </s> <s> Paar autot vuhiseb mööda . </s> <s> Ühtegi taksot ei paista siin liiklevat . </s> </p>
<p> <s> Sa suitsetad ja sulle tuleb meelde üks lugu , mida sa lapsepõlves lugesid . </s> <s> Mees on naisega kusagil tänaval . </s> <s> Neile lähenevad pätid . </s> <s> Mees ütleb naisele : " Jookse ! " – " Mida sina teed ? " – " Ma hoian neid kinni , " ütleb mees . </s> <s> Ja ise mõtleb : " Ma kavatsen surra piisavalt aeglaselt , et sa jõuaksid põgeneda . " </s> <s> Mõelda , mõtled sa , sellised pisikesed lood teevadki meid sellisteks , nagu me oleme . </s> <s> Ja panevad meid piinlema , kui me veel ei taha piisavalt aeglaselt surra , või kui me ei taha üldse selle pärast surra , kellega me koos oleme . </s> <s> Kas ma oleksin valmis surema ? mõtled sa . </s> <s> Ja sul on tunne , et sul on ükskõik . </s> <s> Sa vaatad seda Harlemi tänavat ja sa saad järsku aru , et sa ei saa siin surra , isegi kui sa seda väga tahaksid . </s> <s> See ei ole selline koht . </s> <s> Üldsegi mitte . </s> <s> Muidugi , sa võiksid siin surma saada mõne crackisuitsetaja kuuli läbi , kes on just tapnud ühe dollari pärast oma ema ja vägistanud oma õe , kuid selliste otsa võid sa komistada ükskõik kus . </s> <s> See on sama nagu lennuõnnetusse sattumine . </s> <s> Aga siin kuidagi teistmoodi surma saada ei tundu sulle võimalik . </s> <s> Sa saad aru , mida Michelle mõtles , kui ta ütles : " Tänav nagu iga teinegi Manhattani tänav . " </s> </p>
<p> <s> Sa vaatad ringi . </s> <s> Sa oled üllatunud , et sinu mitu tundi pinget on ühe hetkega kadunud . </s> <s> Sa vahid ringi ja otsid seda , mis sind äkki niimoodi maha rahustas . </s> <s> Sa ei leia seda . </s> <s> Sa ei saa aru , et see on õhus . </s> <s> Sa ei saa aru , et selle asja nimi on vibe . </s> </p>
<p> <s> " Hei , mees , on sul on sigaretti ? " küsib su selja tagant keegi . </s> </p>
<p> <s> Sa keerad end püsti tõusmata . </s> <s> See on suure triibulise mütsiga , suure lohvaka kollase särgi ja suurte , väga-väga lohvakate mustade teksade ja tuliuute kollaste Cati saabastega tumepruun afroameeriklane . </s> <s> Tal ripub kaelas parajalt suur lülidest koosnev kuldkett ja ta valged hambad välguvad lõbusalt . </s> <s> Tema pükste kõrval tunduvad sinu muidu laiad püksid pigistavate ja liibuvate retuusidena . </s> </p>
<p> <s> " Siin sa oled , " ütled sa talle suitsu ulatades . </s> <s> Ta potsatab sinu kõrvale istuma . </s> <s> Su küünarnukk puudutab teda . </s> <s> Sa tahaksid naerda . </s> </p>
<p> <s> " 'täh , mees , " ütleb ta ja krapsab tikku . </s> </p>
<p> <s> " Wazzup ? " küsib ta sult . </s> </p>
<p> <s> " Wazzup , wazzup , nutin much , " vastad sa naeratades keeles , mida sa oskad . </s> <s> See on tõesti see inglise keel , mida sa arvad end kõige paremini oskavat . </s> </p>
<p> <s> " Syke , " ütleb kutt ja tõstab oma käe . </s> <s> Sa keerad end veel natuke rohkem tema poole . </s> </p>
<p> <s> " Claude , " ütled sa ja hinge kinni pidades teed sa imekombel kõik nii , nagu peab : plaks , käed kokku , kerge surumine , kiire asendivahetus , nii et sa haarad Syke'i pöidlast , tema sinu omast , kiire asendivahetus , sa haarad ta randmest , tema sinu omast , sõrmed konksu , temal ka , konksus sõrmed teineteise vastu , korraks tõmmata ja – plaks ! – sõrmed plaksuvad oma peopesas . </s> </p>
<p> <s> Syke on kergelt üllatunud , kuid ta ei näita seda välja . </s> <s> Sina oled uhke , kuid sa ei näita seda samuti välja . </s> </p>
<p> <s> " Kolisid sisse ? " küsib ta . </s> </p>
<p> <s> " Nope , sõber kolib siit välja , tuli asjade järele . " </s> </p>
<p> <s> " Hea koht elada , " ütleb ta ja viipab selle mitmekümnekorruselise maja poole . </s> <s> Maja välisuks läheb lahti ja sealt loivab välja veel viis afroameeriklast . </s> <s> Tervitused hakkavad peale juba kaugelt . </s> <s> Hi ! </s> <s> Hi , Wazzup ! </s> <s> Wazzup ! </s> <s> Hi ! </s> <s> Wazzup ! </s> <s> Hi ! </s> <s> Wazzup ! </s> <s> Käteplaksud algavad lähemalt ja kestavad mitu minutit . </s> <s> Üks kutt on nii suur , et sind ajab naerma mõte , kuidas sa ta pilgule prooviksid vastata . </s> <s> Kõigil on nii palju ilusaid ja suuri tätoveeringuid , et sa tunned , nagu oleks su käele keegi pastakaga midagi sodinud . </s> <s> Sa naerad . </s> </p>
<p> <s> " See on minu mees , Claude , " patsutab Syke sulle vahepeal õlale . </s> <s> Wazzup ! </s> <s> Wazzup ! </s> </p>
<p> <s> Maja välisuks kolksub veel kord ja sealt astub välja pikk , väga pikk , väga pikkade jalgadega , kenade kingadega , kuldse jalaketiga , lühikese seelikuga , kerge sinise pintsakuga , imekenade teravate rindadega , pikkade süsimustade juustega , imeilusa peene ninaga , välkuvate tumedate silmadega , hooletult kotti üle õla kandev , nõtke , lausa vetruva kõnnakuga sügavpruuni nahaga kaunitar . </s> <s> Ja veel märkad sa , et ta on kindlasti rase . </s> <s> Vähemalt viies kuu . </s> <s> Kutid hõiguvad talle tervitusi , sa vaatad , kuidas ta teist mööda hõljub ja siis nurga taha kaob . </s> </p>
<p> <s> " Hei , mees , mida sa põrnitsed ? " </s> </p>
<p> <s> " Ta oli nii ilus ! " </s> </p>
<p> <s> Sa vaatad ikka veel nurga poole . </s> <s> Sa ei näe , kuidas selle suure afroameeriklase käed rusikasse lähevad . </s> </p>
<p> <s> " Jah ? " </s> </p>
<p> <s> " Jah , mulle tuli meelde mu õde , ta sünnitas pool aastat tagasi , ma pole teda ammu näinud , " ütled sa ja vaatad kutte . </s> </p>
<p> <s> " See oli minu õde , " pahvatab kutt , kes hetk tagasi käsi rusikasse surus , naerma ja patsutab sulle õlale . </s> </p>
<p> <s> " Palju õnne , " ütled sa . </s> <s> Uks kolksub ja Michelle ilmub koos suure , väga suure seljakoti ja veel suurema spordikotiga . </s> </p>
<p> <s> " Ma pean minema , " naeratad sa kuttidele . </s> </p>
<p> <s> " Õnnelik sina , ei saa kurta , ei tohi nuriseda , " naeravad nad ja sa lööd kiired hüvastijätuplaksud . </s> </p>
<p> <s> " Take care , nigga , " ütleb sulle suur afroameeriklane silma vaadates . </s> </p>
<p> <s> " Take care ... nigga , " ütled sa ja teie käed plaksavad õhus kokku . </s> <s> Sa keerad Michelle'ile vastu ja võtad talt spordikoti . </s> <s> Sa tahaksid võtta ka seljakoti , kuid ta tundub kuidagi sõge ja ta ei anna . </s> <s> Kutid naeratavad ja sa naeratad vastu , ja neid naeratusi nähes naeratab ka Michelle . </s> </p>
<p> <s> Sa räägid Michelle'ile , et tegelikult on siin jah tore koht elamiseks . </s> <s> Ta on mõtlik . </s> </p>
<p> <s> " Miks inimesed on sellised ? " küsib ta siis . </s> </p>
<p> <s> " Millised ? " </s> </p>
<p> <s> " Alatud ! " </s> </p>
<p> <s> " Kuidas ? " </s> </p>
<p> <s> " Ma tean , et neil ei ole mingit allergiat koerte vastu , ma tunnen , et nad valetavad , ja tead , täna käituvad nad mõlemad nii , nagu oleks neil kahju , nad on käinud isegi mingis apteegis ja ostnud mingeid allergiavastaseid rohtusid , ja nad demonstreerisid mulle , kuidas nad neid võtavad , ja nad puudutasid ja paitasid mind ja lohutasid , ja rääkisid , et New Yorkis on koerapidamine ikka rikaste lõbu ja mina ei tohiks nii kapriisne olla ja ma peaksin laskma Butchi magama panna ! " </s> </p>
<p> <s> Michelle'i silmad on märjad . </s> <s> Ta pühib käeseljaga silmi ja marsib siis edasi , suur seljakott seljas . </s> </p>
<p> <s> " Nad on nii halvad ! </s> <s> Miks ? </s> <s> Ja nad räägivad , et ma peaksin laskma Butchi magama panna , nad nii loodavad , et ma seda teeks , nad tahaks nii väga , et ma oleksin nagu nemad ! " </s> </p>
<p> <s> " Michelle , me saame hakkama , " ütled sa . </s> </p>
<p> <s> " Ma ei tea , ma tõesti ei tea , Claude , " ütleb ta ja te jõuate metroosse . </s> </p>
<p> <s> Jaam on tühi . </s> <s> Te panete kotid maha ja istute põrandale . </s> <s> Soe õhk mäletab kõiki neid inimesi , kes siit on läbi käinud . </s> <s> Michelle istub algul sust natuke kaugemale , kuid nügib siis kotti jalaga ja istub sinu kõrvale . </s> </p>
<p> <s> " Loe mulle palun üks luuletus , aga hästi ilus ! " ütleb ta . </s> </p>
<p> <s> Sa loed . </s> </p>
<p> <s> " Millest see luuletus räägib ? " küsib ta . </s> </p>
<p> <s> Sa proovid tõlkida . </s> </p>
<p> <s> " Ma ei suuda ! " ütleb ta , kui on su jutu ära kuulanud . </s> <s> Ta surub oma kauni käe rusikasse ja taob sind vaikselt vastu õlga , ise rääkides : " Ma ei suuda ! </s> <s> Ma tõesti ei suuda rohkem . </s> <s> Need poeedid ja kirjanikud on kõige rohkem ennasttäis rahvas , keda ma tean ! </s> <s> " Oh , mu hing ! " , " Oh , mu üksindus ! " , " Oh , mu igavus ! " – see on jube ! </s> <s> Ütle mulle , Claude , kas te tõesti arvate , et ainult teie olete võimelised midagi tundma ? </s> <s> Kas te tõesti arvate , et ainult teil on süda ? " </s> </p>
<p> <s> " Ma ei tea , " naerad sa . </s> </p>
<p> <s> Kaugelt hakkab kostma raua kriiskavat vilinat ja tunneliseintel helklevad tuled . </s> <s> Rong peatub teie ees . </s> </p>
<p> <s> " Anna siia , " poriseb Michelle , kui sa ühe käe otsa spordikoti ja teise otsa seljakoti võtad . </s> </p>
<p> <s> " Ma tõstan need ainult vagunisse ! " </s> </p>
<p> <s> Peale teie on vagunis kaks hiinlast ja kaks afroameeriklaste paari . </s> <s> Viimasel hetkel jookseb vagunisse ka üks vana , umbes 60-aastane räbalates kerjus . </s> </p>
<p> <s> " Etniline puhastus ! " karjub ta . </s> </p>
<p> <s> " Etniline puhastus ! " karjub ta ja rong hakkab liikuma . </s> <s> Ta haarab käega ühest postist ja kougib taskust ära lõigatud kaanega Coca-Cola purgi . </s> <s> Ta loksutab seda . </s> <s> Üle rongimüra kostab sentide kõlinat . </s> <s> Te istute Michelle'iga kõrvuti . </s> <s> Kotid on teie ees pingil . </s> <s> Keegi ei anna kerjusele raha . </s> <s> Aga teda ei tundu see üldse häirivat . </s> </p>
<p> <s> " Etniline puhastus ! " karjub ta veel . </s> <s> Siis läheb ta vaguni otsaukse juurde , kuid enne lingile vajutamist keerab ta ringi ja karjub : " Etniline puhastus ! </s> <s> Guilliani ajab neegrid metroodest välja ! </s> <s> Neegrid ei tohi enam metroodes kerjata ! </s> <s> Etniline puhastus ! " </s> <s> Siis ta itsitab ja teeb vaguniukse lahti . </s> <s> Rongimüra muutub väga valjuks . </s> <s> Kuid mees keerab veel kord ringi ning karjub üle selle müra : " Aga olge õnnelikud ! </s> <s> Olge õnnelikud ! </s> <s> Kuigi meil on peast segi Guilliani ja etniline puhastus käib täie hooga , ei tule NATO mitte kunagi New Yorki elanikke pommitama ! " </s> </p></div2><div2 type="alaosa"><head> 4 . </head>
<p> <s> Sa lamad voodis ja vahid lakke . </s> <s> Michelle on ilmselt leidnud elutoas mingi pisikese lambi , mida sina kunagi tähele ei ole pannud . </s> <s> Ukseavast voogab tuppa pehmet ja kollakat valgust . </s> <s> Aknalaual seisab Aaron . </s> <s> Ta on pea kuklasse ajanud ja vahib saba jõnksutades akna ülemise serva poole , kust tuleb tuppa vaikne ja soe New Yorki suveöö õhk . </s> <s> Vaikselt hüppab Aaron aknalaualt maha ja hiilib elutuppa . </s> <s> Shura ja Nick magavad juba . </s> <s> Või vähemalt on nad oma toas . </s> <s> Nad on seal toas juba vähemalt tund . </s> <s> Ja sa ei tea , kas nad tõesti on seal vaikselt , või lihtsalt ei kosta . </s> </p>
<p> <s> Sa kuuled , kuidas Michelle oma asjadega sahistab . </s> <s> Ilmselt tõstab riideid kusagilt kuhugi . </s> <s> Vahel ütleb ta pominal mõne napi sõna Butchile . </s> <s> Siis kuuled sa , kuidas ta linadega lehvitab . </s> <s> Ja siis , kuidas ta vannituppa läheb . </s> <s> Sa kujutled , kuidas ta alasti , suletud silmadega , voolava vee all seisab . </s> </p>
<p> <s> Sa keerad end näoga seina poole . </s> <s> Sa vaatad pärani silmi seina . </s> <s> Sul on kuidagi kummaline tunne . </s> <s> Sul on tunne , et sa pead talle juba täna midagi ütlema , sul on tunne , et sa pead kohe praegu midagi tegema , sul on tunne , et sina vastutad kõige eest – sest sa arvad , et sa oled mees . </s> <s> Ja sa arvad , mitte päris kindlalt , kuid siiski natuke arvad , et see , kuidas sa tahad käituda , see , kuidas sa end tunned , see , mida sa soovid , et see kõik tegelikult ei loe . </s> <s> Sa arvad , et on olemas üks mehelik käitumine , mida peab intiimsetes olukordades võimalikult täpselt järgima . </s> <s> Muidugi – sinu katsed nooruspõlves on seda ebausku kinnistanud . </s> <s> Iga kord , kui sa tõesti ületad laiskuse , hirmu või tüdimuse , teeskled energiat , huvi või kirge , siis möödub õhtu meeldivalt . </s> <s> Pruugib aga sul vaid resigneeruda , unistaja pilgul kaugusesse vahtida , kogu oma olemusega väljendada seda , mida sa tunned ( ja sa tunned , sa ei tea mida ) , kui koosolemine ragiseb . </s> <s> Mis sul viga on ? küsitakse . </s> <s> Mis juhtus ? küsitakse . </s> <s> Kas ma ei meeldi sulle ? küsitakse . </s> <s> Igasugu asju küsitakse . </s> </p>
<p> <s> Michelle tuleb duši alt . </s> <s> Sa kuuled ta pehmeid samme . </s> <s> Siis kuuled sa elutoa diivani kerget naginat . </s> </p>
<p> <s> Abielu ! tuleb sulle päästev ja oh kui originaalne idee ! </s> <s> Sa pead talle abieluettepaneku tegema ! </s> <s> Just ! </s> <s> Sa ei saa ju talle praegu hõigata : " Hei , tule siia , ma tahan suga seksida ! " </s> <s> Tegelikult sa saaks seda teha , muidugi , sa oled seda elus küll teinud , kuid Michelle'iga ei saaks , sest ta on teistmoodi . </s> <s> Ma armastan sind , ma palun sind , tule mulle naiseks , tule mu kolmandaks naiseks , tead , kolm on kohtu seadus , ja tõesti , sina oled mu tõeline armastus , ma ei jäta sind iial , sest ma armastan sind , ja veel sellepärast ei jäta ma sind , et mu nimekaim Claudius , see , kes kunagi ammu Briti saare vallutas , jah , see , kes oli kirjandushuviline ja vilets valitseja , vot tema abiellus neli korda , ja see sai talle saatuslikuks , sest tema neljas , just n e l j a s naine Agrippina lasi ta mürgitada , vot seda Agrippinat ma pelgan ja seepärast ei jäta ma sind , Michelle , kunagi , ja ma tahan sinuga lapsi , ma tahan elada sinuga koos ja surra sinuga koos , ma tahan , et sa mulle prantsuse keelt õpetaksid , aamen ! </s> <s> Mida ta ütleks ? </s> <s> Ta ütleks kindlasti ei . </s> <s> Kuid siis oleks see ei vähemalt öeldud ilusale ja kõrgele asjale . </s> <s> Siis saaks rahulikult magama jääda . </s> <s> Võtaks oma ei kaissu ja magaks . </s> <s> Natuke kurvalt küll , aga see-eest oleks vähemalt midagi konkreetset . </s> <s> Sa keerad selili . </s> <s> Jah , sa saad aru , et sa pead midagi ütlema . </s> </p>
<p> <s> " Sa võiksid mulle prantsuse keelt õpetada " on kõik , mis sinu abieluettepanekust järele on jäänud . </s> <s> Kuid sellele vaatamata ootad sa hingevärinal vastust . </s> </p>
<p> <s> " Miks ? " küsib Michelle elutoast . </s> </p>
<p> <s> " Noh , siis ma saaksin aru ... paremini ... sinust ... " ütled sa õrnalt . </s> </p>
<p> <s> " Ma võin sulle prantsuse keelt õpetada küll , ma oskan seda , aga mu emakeel on flaami keel , " ütleb Michelle vaikselt . </s> </p>
<p> <s> " Ma tean , " ütled sa lämbuva häälega . </s> <s> Sul on tunne , et kui Michelle praegu sinu toa poole vaatab , siis näeb ta , kuidas kogu tuba hõõgub punaselt . </s> <s> Sa tõmbad teki üle pea . </s> <s> Sa tahaksid ka voodi üle pea tõmmata ja siis toa ja ka Soho ja New Yorki ! </s> <s> Teki all liiguvad su huuled . </s> <s> Sa tood vaiksel pominal kuuldavale lauseid , mis algul tunduvad sind piinlikust olukorrast päästvat , kuid mis hetkelise mõtlemise järel lasevad sind paista eriliselt rafineeritud idioodina . </s> <s> Mõned näited : " Oh , ma unustasin ! " , " Muidugi , kuid kas flaami keel ja prantsuse keel pole mitte sugulased ? " , " Ma mõtlesin alustada prantsuse keelest , tead , lihtsalt poeesia ja kirjanduse pärast , muuseas , oled sa Mallarméd lugenud ? " , " Muidugi , flaami keel , seda ma tahtsin sult kohe järgmisena küsida , ma mõtlesin , et tegelikult peaks neid võib-olla koos õppima , mida sina arvad ? " , " Flaami ? </s> <s> Keel ? </s> <s> Mmm , ma olen üllatunud . </s> <s> Kuidas te seda räägite ? " , " Flaami keel on su emakeel ? </s> <s> Tõesti ? </s> <s> Ära muretse : sul on nii kena prantsuse aktsent , et see ei paista üldse välja . " </s> </p>
<p> <s> " Ma pean nüüd ühe väga ebameeldiva asja ära tegema , " kuuled sa Michelle'i ütlemas . </s> <s> Sa pistad pea teki alt välja ja kujutled , kuidas ta nüüd lõpuks tunneb möödapääsmatut vajadust öelda sulle : " Claude , vaadates asja siit ja sealt , proovides küll nii ja naa , pean ma sulle ütlema : ainus väljapääs sinu jaoks on see , kui sa lähed , kohe praegu , ja hüppad Williamsburgi sillalt alla . </s> <s> Mine kohe . </s> <s> Siis saad oma surmateate juba hommikustesse lehtedesse sisse . " </s> </p>
<p> <s> " Ma pean helistama Markile , " ütleb Michelle . </s> </p>
<p> <s> " Markile ? " </s> </p>
<p> <s> " Ma helistan ära , ma panen ukse kinni , ega sa ei pahanda ? " küsib Michelle . </s> </p>
<p> <s> " Ei , jumala eest , muidugi ei pahanda ! " </s> </p>
<p> <s> Michelle vaatab korraks ukse vahelt sisse ja lükkab siis ukse kinni . </s> <s> Sa istud voodile . </s> <s> Sa ei mõtle enam , et sa pead midagi tegema . </s> <s> Sa teed . </s> <s> Sa tahad , et Michelle sinust natukenegi aru saaks . </s> <s> Sa paned väikse öölambi põlema , sa võtad Shirazi raamaturiiulist paberi ja pastaka , sa tõstad padjad üles , sa võtad põrandalt " 100 kirjanikku " , ja hakkad tõlkima . </s> <s> Michelle räägib vaikselt . </s> <s> Ta hääl kostab vaid õrna pominana . </s> <s> Sa tahad tõlkida selle luuletuse , mis räägib sellest , mida sa usud . </s> <s> Sa oled seda Michelle'ile juba lugenud . </s> <s> Isegi kaks korda . </s> <s> Kuid sa tahad , et ta saaks aru ! </s> <s> Ja mitte ainult . </s> <s> Sa tahad , et ta näeks . </s> <s> Esimene värss on lihtne . </s> <s> Ära usu , et mõte , see kerge fantoom . </s> <s> Michelle ei tõsta häält . </s> <s> Ta räägib vaikselt , isegi natuke monotoonselt . </s> <s> Sulle tundub , et ta korrutab midagi , veenab Marki milleski , isegi nagu palub . </s> <s> So escapes from here passion , so vanishes pile . </s> <s> Shura ja Nick magavad . </s> <s> Teineteise kõrval . </s> <s> Ilmselt rahulikult ja naeratades . </s> <s> Sa vaatad toas ringi . </s> <s> Tuba tundub sulle halastamatult väike . </s> <s> Ja halastamatult tühi . </s> <s> Sa oled alasti ja üksi . </s> <s> Our longing anticipation is only one stop . </s> <s> Sa ei hooli riimist , sa hoolid ainult värsimõõdust . </s> <s> Shura ja Nick ei pea ilmselt teineteisele luuletusi tõlkima , mõtled sa . </s> <s> Michelle räägib . </s> <s> Sa kuulatad . </s> <s> Tõepoolest , sulle tundub , et ta pole kogu kõne jooksul kordagi naernud . </s> <s> But the legend of wondering human child . </s> <s> Sa tahaksid korraks elutuppa minna , sa tahaksid korraks näha , kuidas ta räägib , sa tahaksid näha , kuidas ta istub või lamab , sa tahaksid näha ta nägu , kas ta on kurb või tüdinud . </s> <s> Aga sa ei lähe . </s> <s> Sa kujutled , kuidas ta lamab diivanil ja vaatab seinale maalitud liivakivist rinnatist ja helesinist sooja merd . </s> <s> But should diminish our world ... </s> <s> Uks läheb vaikselt lahti . </s> <s> Sa ei märganud , millal Michelle kõne lõpetas . </s> <s> Sa vaatad . </s> <s> Ta seisab ukseavas . </s> <s> Ta juuksed on duši all käimisest niisked . </s> <s> Tal on seljas vaid kerge särk . </s> <s> Tal on jalas vaid musta värvi ilusad püksikesed , ta jalad on ilusad . </s> <s> Ta vaatab sind natuke altkulmu , kuid see ei ole sinu vastu suunatud torisemine , ta tumedates silmades on hoopis midagi muud , sa paned paberi ja pastaka ja raamatu kõrvale , sa vaatad teda , ta lükkab käega silmatükkivaid salkusid kõrva taha ja ta ütleb : " Teeme ühe suitsu . " </s> </p>
<p> <s> Ta potsatab sinu voodi ette istuma . </s> <s> Sa peaaegu ohkad . </s> <s> Sul on hea meel , et sa ei pea neid jalgu ja neid pükse silmitsema . </s> <s> Te süütate suitsud . </s> </p>
<p> <s> " Mis on armastus ? " küsib sult Michelle järsku . </s> </p>
<p> <s> " Armastus ? </s> <s> Ma ei tea , see on selline , selline ! " </s> </p>
<p> <s> " Ma arvan , et armastus on vana pintsak , " ütleb Michelle . </s> </p>
<p> <s> " Vana mis ? " </s> </p>
<p> <s> " Pintsak . </s> <s> Vana . </s> <s> Sa mäletad seda päeva , kui sa ta said . </s> <s> See oli tõesti tore päev . </s> <s> Sa olid otsinud , otsinud kogu elu . </s> <s> Võib-olla . </s> <s> Ja siis hakkad seda kandma . </s> <s> Saad aru ? " </s> </p>
<p> <s> " Natuke . " </s> </p>
<p> <s> " Siis kannad , oled algul võib-olla isegi uhke , jube uhke ! </s> <s> Ja sul on mõnus . </s> <s> Sa hoolitsed oma pintsaku eest ja muudkui kannad . </s> <s> Ta on nii mõnus , nii mugav , nii sinu , sa tead temast kõike , sul on nii hea ... kuni ühel päeval avastad , et tegelikult on varrukad ainult küünarnukkideni , seljal on suur rebend , taskud on auklikud , värvi pole , ning midagi ei ole . </s> <s> Aga ta on sulle ikka armas ! </s> <s> Sa saad isegi teada , et sel ajal kui sind ei ole , kasutatakse seda pintsakut jalamatina , kuid ikkagi on temas midagi armsat . </s> <s> See armsus vist jääb alati . " </s> </p>
<p> <s> " Mark ? " küsid sa . </s> </p>
<p> <s> " Ma põgenesin vist ikkagi natuke tema eest ka , " ütleb Michelle ja puhub suitsu välja , " ja ma ei saa aru , miks ta niimoodi teeb ! </s> <s> Miks ta ähvardab ! " </s> </p>
<p> <s> " Sind ? " </s> </p>
<p> <s> " Jah , ta ähvardab end tappa , " ohkab Michelle . </s> </p>
<p> <s> " Pintsak ähvardab , et läheb keemilisse puhastusse , kust ta ei pruugigi tagasi tulla ? " </s> </p>
<p> <s> " Claude , " naerab Michelle vastu tahtmist , " Mark ei ole pintsak ! </s> <s> Armastus on ! " </s> </p>
<p> <s> Sa ohkad : " Mul on ka selline armastus . " </s> </p>
<p> <s> " Milline ? " </s> </p>
<p> <s> " Üks Mirjam ... ta ähvardab ennast ka ära tappa ... " </s> </p>
<p> <s> " Tõesti ? " </s> </p>
<p> <s> " Jah , kuid minu loo traagika on selles , et ta ähvardab seda ühele teisele , mitte minule , " ütled sa . </s> </p>
<p> <s> Michelle naerab : " Tahaksid sa siis , et ta sulle ütleks : " Ma armastan sind , ma tapan end ! </s> <s> " " </s> </p>
<p> <s> " Ma ei tea , " ütled sa , " ma arvan , et ma armastan teda , aga ma kardan , et mulle jääb alatiseks meelde see , et ta on end kellegi teise pärast tappa lubanud . " </s> </p>
<p> <s> " Ja siis ? " ütleb Michelle suitsu kustutades . </s> </p>
<p> <s> " Noh , kui ta mulle nii ei ütle , siis ma arvan alati , et ta ei armasta mind , et ta armastab ikka seda teist . </s> <s> Ja kui mõtlema hakata , siis ei saa ta mind kohe kuidagi veenda . " </s> </p>
<p> <s> " Miks ? " küsib Michelle ja võtab uue suitsu . </s> </p>
<p> <s> " Isegi kui ta end minu pärast tapaks , peaksin seda hädavaleks . " </s> </p>
<p> <s> " Sa oled hull ! " naerab Michelle . </s> </p>
<p> <s> " Miks ? " </s> </p>
<p> <s> " Miks sa arvad , et ta peaks sulle ütlema , et ta tapab end ? " küsib Michelle ja vaatab sind mõtlikult . </s> </p>
<p> <s> " Aga ta ju sellele teisele mehele ütles ! " </s> </p>
<p> <s> " Ja sulle ei ütle ta sellepärast , et ... " küsib Michelle . </s> </p>
<p> <s> " Sellepärast , et ta mind niipalju ei armasta ! " </s> </p>
<p> <s> " Või hoopis sellepärast , et sina teed ta õnnelikuks , õnnelikumaks kui keegi teine , " ütleb Michelle ja vaatab sind . </s> <s> Väga ebasobival ajal hakkab Butch ikkagi lõpuks haukuma . </s> <s> Sa oleksid tahtnud veel ühe väga tähtsa asja Michelle'ile üles tunnistada , aga Michelle hüppab püsti ja läheb elutuppa . </s> </p>
<p> <s> " Mark on ka hull , " ütleb ta elutoast . </s> </p>
<p> <s> " Miks ? " </s> </p>
<p> <s> " Ta on noor ja kõige lootustandvam režissöör . </s> <s> Belgias , ma mõtlen . </s> <s> Ja nüüd tegi ta filmi , oma esimese tõelise filmi . </s> <s> Ühest baleriinist ja kirjanikust . </s> <s> Ja nüüd ta istub ja vahib seda . </s> <s> Ööd ja päevad . </s> <s> Ja lubab ennast tappa . </s> <s> See on nii jube , " ohkab ta . </s> <s> Butch jääb vait . </s> </p>
<p> <s> " Head ööd , Claude , " ütleb ta siis vaikse häälega . </s> </p>
<p> <s> " Head ööd , " ütled sa . </s> </p>
<p> <s> Alles kell viis taipab Butch uluma hakata . </s> <s> Uluma nagu vana naine . </s> <s> Michelle püüab teda rahustada . </s> <s> See ei õnnestu . </s> <s> Sa kuuled , kuidas Nick või Shura tualetis käib . </s> <s> Sul on häbi , sa ei tea , mida teha . </s> <s> Sa ei kujuta ette , kuidas sa neilt veel üheks ööks luba küsid , Butch muudkui ulub , sa ei kujuta ette , mida teha . </s> <s> Siis ilmub toa uksele Michelle . </s> </p>
<p> <s> " Ma toon ta siia , siis saab ukse vahelt kinni panna , " ütleb ta . </s> </p>
<p> <s> Sa noogutad pimedas toas . </s> </p>
<p> <s> " Toon ? " küsib Michelle . </s> </p>
<p> <s> " Too . " </s> </p>
<p> <s> " Butch , Butch , tule ... " </s> </p>
<p> <s> Küünte klõbinal tuleb Butch su voodi ette ja viskab külili . </s> <s> Butch tundub olevat tehtud kõvast puust , sest iga kord , kui ta pikali viskab , kostab jube kolks . </s> <s> Michelle hakkab elutuppa minema , Butch hüppab püsti ja hakkab uluma . </s> <s> Michelle tuleb tagasi , Butch heidab pikali . </s> <s> Michelle istub korraks voodi servale . </s> <s> Ukse vahelt ilmuvad Aaron ja Mooses ja üks hüppab aknalauale ja teine ronib voodi alla . </s> <s> Butch niutsatab nagu kutsikas . </s> <s> Michelle tõuseb , Butch ajab end kohe käppadele , Michelle naeratab , tõmbab toaukse kinni , Butch on püsti , Michelle istub voodile , Butch heidab pikali . </s> </p>
<p> <s> " Ma jään siis siia , " ütleb Michelle . </s> </p>
<p> <s> " Jää , " ütled sa sosinal . </s> </p>
<p> <s> Sa annad Michelle'ile ühe padja . </s> <s> Ja natuke vähem kui pool tekki . </s> <s> Sa ei puuduta teda kordagi . </s> <s> Mitte kordagi . </s> <s> Mitte sõrmeotsagagi . </s> </p></div2><div2 type="alaosa"><head> 5 . </head>
<p> <s> Vihm algas ootamatult . </s> <s> Sa seisid lõunasadamas ja vaatasid vett . </s> <s> Sa ei mäletanud , millal sa viimati nii kaugele olid vaadanud . </s> <s> Brooklyni sild , Williamsburgi sild ja veel üks sild , mille nime sa ei teadnud , olid täis pisikesi liikuvaid täppe . </s> <s> Sillapeade otsas lehvisid uhkelt tähelipud . </s> <s> Sa seisid , käed rinnal risti , ühes käes oli sul kohvitass , ja sa vaatasid vett . </s> <s> Puupõrand nagises mõnusalt su saabaste all . </s> <s> Suur plats oli kõik puiduga kaetud . </s> <s> Ja see tegi kõndimise eriliselt pehmeks , eriliselt sõbralikuks . </s> <s> Juba esimesed sammud sellel puitpõrandal suutsid vähendada sinu ärritust . </s> <s> Sa olid tige ! </s> <s> Jah , ja kelle peale – enda peale ! </s> <s> Sa olid liiga palju rääkinud . </s> </p>
<p> <s> Kui sa hommikul ärkasid , oli Michelle juba üleval . </s> <s> Sul oli sellest kahju . </s> <s> Sa oleksid tahtnud näha , kuidas ta hommikuses päikesevalguses voodist välja ronib . </s> <s> Sa olid ärganud ja näinud enda kõrval vaid tühja voodit . </s> <s> Ja siis kohe olid sa avastanud , et sa olid teki endale vaid kõhu peale tõmmanud . </s> <s> Sa magasid alasti . </s> <s> See mõte ajas sind naerma . </s> <s> Sa kujutasid ette , kuidas just siis , kui Michelle ärkas , olid sa näinud mingit erootilist unenägu . </s> <s> Mis näoga Michelle vaataks enda kõrval vedelevat õndsa näoga unes naeratavat alasti tüüpi ? </s> <s> Kuid tegelikkus oli olnud hoopis teistsugune . </s> <s> Sa tõmbasid teki peale hetk enne seda , kui Michelle tuppa astus . </s> <s> Ta naeratas kergelt . </s> <s> Kuid ta silmad olid murelikud . </s> </p>
<p> <s> Ta hakkas kotist midagi otsima , lõi siis käega ja istus voodi servale , seljaga sinu poole . </s> </p>
<p> <s> " Ma ei tea , Claude , ma ei tea , mis saab , " oli ta öelnud . </s> </p>
<p> <s> " Michelle ... " </s> </p>
<p> <s> " Ma ei tea , mida teha , ma ei taha neid itaallasi näha , nende pilgud ütlevad kogu aeg : pane ta magama , pane ta magama ; siinolemine on hullumaja , mul on , näed , 20 dollarit , ja ma ei tea , ma ei tea , " ütles ta ja peitis näo kätesse . </s> </p>
<p> <s> Sa ei olnud midagi öelnud . </s> <s> Õnneks , sest kohe varsti järgnes see , mille pärast sa sadamasse jõudes tige olid olnud . </s> </p>
<p> <s> " Näed , Claude , võta sa see 10 dollarit , ma jätan kümme endale , " ütles Michelle . </s> </p>
<p> <s> " Aitäh , " ütlesid sa . </s> <s> See ei teinud sind tigedaks , oh ei , see oli tore . </s> </p>
<p> <s> " Ja Butch jalutab praegu Shuraga , sa ei pea täna lapsevahis olema , " ütles Michelle ja vaatas natuke naeratades üle õla . </s> <s> Su näol oli täiesti siiras , täiesti teesklematu kergendustunnet väljendav ilme . </s> <s> Michelle vaatas sind . </s> <s> Ta vaatas sind aeglaselt , sa kergitasid tekki , su kulmud kerkisid küsivalt . </s> </p>
<p> <s> " Sa rääkisid täna terve öö unes , " ütles ta siis . </s> </p>
<p> <s> " Jah ? " </s> </p>
<p> <s> " Jah , sa rääkisid Katerinast ... " </s> </p>
<p> <s> " Kater ... " </s> </p>
<p> <s> Michelle noogutas . </s> <s> Ja sind ärritas vist see mõistev nägu ja sa mõtlesid : neela siis see ka alla . </s> <s> Ja siis rääkisid sa talle Katerinast . </s> <s> Tõeliselt , selgelt , mitte unes . </s> <s> Muidugi , olid sa rääkides mõelnud , mis siin enam . </s> <s> Mirjam , Katerina , võib-olla peaks veel Annast ka rääkima , ja ehk tuleb veel mõni naine meelde , kellest rääkida . </s> <s> Juba rääkides olid sa enda peale tigedaks saanud , kuid sa ei olnud suutnud end peatada . </s> <s> Ja siis sa rääkisid tõepoolest ka Mirjamist . </s> <s> Ja sa vehkisid isegi " Mu ingli " väljatrükiga . </s> <s> Ja andsid Michelle'ile isegi Argoni tõlgitud kaht esimest lehekülge lugeda . </s> </p>
<p> <s> " Ma lähen tööle , " oli sulle Michelle öelnud ja lehed voodile jätnud . </s> <s> Sind ei suutnud aga lohutada isegi see õrn pai , kui ta käega üle su põse libistas . </s> <s> Kui päris täpne olla , siis sa isegi ei märganud seda . </s> <s> Nagu ei märganud sa ka ta pilku , mille ta sulle hetk enne toast lahkumist heitis . </s> <s> Ei tea , kas märkamine oleks sind just õnnelikumaks teinud , kuid vähemalt oleks sul olnud mingid vastuolulised tunded selle ühe ja konkreetse tigeduse asemel . </s> </p>
<p> <s> Ühe asja jätsid sa rääkimata . </s> <s> Võib-olla kõige olulisema antud hetkel . </s> <s> Kuid sa ei suutnud end sundida . </s> <s> Sa olid proovinud öösel , kuid Butch oli seganud . </s> <s> Hommikune meeleolu polnud aga see . </s> </p>
<p> <s> Kuid sellel laudadest tehtud pinnal seistes hajusid sinu murepilved ning su pea kohale tekkisid vihmapilved . </s> <s> Sulle tuli meelde , kuidas sa eile enne uinumist olid mõelnud välja lauseid , millega saata oma käe liikumist . </s> <s> Vaikselt plaanisid sa libistada oma käe ümber tema ja siis teatada : " Oh , me oleme mõlemad nii üksikud siin New Yorkis " – labane otsustasid sa viimasel hetkel . </s> <s> " Nii kaua pole ma kellegi kaisus olnud " – vale , sest Michelle oli vähem kui kaks nädalat tagasi oma Markiga koos olnud . </s> <s> " Mida nemad seal mujal teavad , me peame siin , New Yorkis kokku hoidma " – ühisvaenlase tekitamine ja labane . </s> <s> " Ega ei teagi , kelle kaisus nemad seal praegu on " – see oleks olnud see , mida Michelle kõige rohkem vihkaks . </s> <s> " See on saatus " – see oleks sind igaveseks diskvalifitseerinud luuletaja või kirjanikuna . </s> <s> " Ohho , vaata , kus mu käsi on ! " – Ameerika haigete puberteedifilmide kullafond . </s> <s> Haiged variandid tulid su pähe üksteise järel . </s> <s> Kuid lõpuks olid sa uinunud . </s> <s> Ja sa ei olnud teda puudutanud . </s> <s> Mitte sõrmeotsagagi . </s> </p>
<p> <s> Sa muigasid . </s> <s> Tibutamine läks üle sajuks ja sa astusid varikatuse alla . </s> <s> Sa vaatasid sadamat . </s> <s> See on see sadam , kalasadam , kus alles mõnikümmend aastat tagasi pidasid pätijõugud tõelisi sõdu . </s> <s> Praegu paistis kõik rahulik . </s> <s> Kusagil ei paistnud silmile tõmmatud kaabudega pätte hiilimas , suitsevad tukid käes . </s> <s> Sadamakaid olid kaetud kaarhallidega . </s> <s> Kaide otsas olid helikopterite maandumisplatsid . </s> <s> Sa ei teadnud , et need kaarhallid on Wall Streeti tegelaste tennisehallid . </s> <s> Ja see ei huvitanudki sind . </s> </p>
<p> <s> Sa seisid vihmavarjus ja vaatasid ringi . </s> <s> Natuke eemal pakkis üks tõmmu suurte vuntsidega tüüp oma hot dogi käru . </s> <s> Hot dog , mõtlesid sa . </s> <s> Ja siis mõtlesid sa , et sul ei ole alles ühtegi dollarit . </s> <s> Sa olid siia sõitnud metrooga . </s> <s> Sa olid ostnud suitsu ja ühe sändvitši ja ühe tassi kohvi . </s> <s> Ja sa olid seda kohvi ostes teadnud , et see tähendab koju jalutamist . </s> <s> Jupp maad jalutamist . </s> <s> Üks laps , umbes kümneaastane , jooksis , raha käes , hot dogi käru juurde . </s> <s> Sul hakkas suu vett jooksma . </s> <s> " Liiga hilja , liiga hilja , " hüüdis hot dogi müüja väga kõva häälega ja näitas käega taeva poole . </s> <s> Laps ütles midagi ja hot dogi müüja puhkes mürinal kõlava häälega naerma , sulle hakkas midagi meenuma , kuid juba järgmisel hetkel sa teadsid : Pavlov !!! </s> </p>
<p> <s> Sa teadsid , et sa pead vähemalt proovima . </s> <s> Sa teadsid , et sa pead rääkima Pabloga . </s> <s> Sa teadsid , et sa pead minema suhteliselt ruttu , sest tööpäev võib lõppeda ükskõik millal ja sa ei teadnud ta telefoninumbrit . </s> <s> Sul ei oleks telefoninumbrist praegu kasugi olnud . </s> <s> Sul ei olnud üldse raha . </s> <s> Kuid sa teadsid , et sa pead talle rääkima Butchist . </s> <s> Sa ei tahtnud vihma kätte minna , oi kuidas ei tahtnud . </s> <s> Sa vaatasid puitplatsi , sa vaatasid , kuidas vihmapiisad , suured tugevad vihmapiisad , põrkusid puruks vastu puud , sa vaatasid märga hot dogi müüjat , kes oma kastist ikkagi lapsele midagi otsis ja jätkuvalt naeris ja naeris , sa vaatasid taevast , ja kõik tundus tume ja hall , ja vihm läks lausa silmanähtavalt tugevamaks , ja sa teadsid , et sinu metroopiletiraha loksub sul kõhus , sa süütasid sigareti , sa vaatasid vihma , sa lootsid , et see läheb nõrgemaks , see ei läinud , ja sa teadsid , et sul ei ole lõpmatuseni aega , ja sa vaatasid tühje tänavaid ja mõnda üksikut autot , mis sõitis väga aeglaselt , ja siis vaatasid sa suurt vett oma selja taga ja sa mõtlesid , et tühja , palju seda vett ikka taevas on , ja astusid vihma kätte . </s> <s> Samal hetkel rabas vihm sul sigareti käest . </s> <s> Sa kissitasid silmi ja vaatasid pihku jäänud filtrit . </s> <s> Siis viskasid sa filtri minema ja hakkasid jooksma . </s> </p>
<p> <s> Sa ei saanud eriti kaugele joosta . </s> <s> Võhma oleks küll jätkunud , kuid vihm sadas su kiiresti läbimärjaks . </s> <s> Märjaks said ka püksid . </s> <s> Ja sokid . </s> <s> Ja saapad . </s> <s> Ja parema jala saabas hakkas hõõruma . </s> <s> Sa liipasid mööda tänavaid nagu haavatud hobune . </s> <s> Vihm jäi hooti nõrgemaks . </s> <s> Sa mäletasid umbes , kus Pablo , või Paavo või Pavlovi töökoda asus . </s> <s> Kuid ainult umbes . </s> <s> Vahel sa peatusid ja tõmbasid korraks hinge . </s> <s> Siis liipasid aga edasi . </s> <s> Sa proovisid saabast nii sättida , et ta ei hõõruks . </s> <s> See ei õnnestunud . </s> <s> Sa tegid väikese ringi . </s> <s> Sa ei tahtnud Dixie Rose'ist mööda minna . </s> <s> Sa ei tahtnud Michelle'i näha . </s> <s> Ei , mitte praegu . </s> <s> Mitte veel . </s> <s> Vihm jäi üha hõredamaks . </s> <s> Kui sa olid jõudnud Lafayette'ini , lakkas ta hoopis . </s> <s> Mõned tänavad edasi polnud vihma üldse sadanudki . </s> <s> Päike lõõmas ja riided su seljas aurasid . </s> <s> Sa nägid välja nagu vette kastetud lonkav piison . </s> <s> Kulm kortsus ja nägu pahur , marssisid sa märjana kuivade vahel . </s> <s> Ja su pilk oli kangekaelne . </s> <s> Inimesed vaatasid sind üha arusaamatumate pilkudega . </s> <s> Kuid kõik olid lõbusad . </s> <s> Su saapad lirtsusid . </s> <s> Päike kuumutas su turja . </s> <s> Sa jõudsid East Village'isse . </s> <s> Sa ei mäletanud tänavat . </s> <s> Sa siksakitasid läbi mitu tänavat . </s> <s> Edasi-tagasi käisid sa avenüüde A ja C vahel . </s> <s> 12. tänav , 11. tänav , 10. tänav , 9. tänav , 8. tänav ... </s> <s> Sa kartsid , et sa oled juba töökoja uksest möödas . </s> <s> Sa kartsid , et sa ei tunne seda kohta ära . </s> <s> Ja sa kartsid , et kui sa pead teda küsima , siis hakkavad kõik naerma , sest sa küsid teda täiesti vale nimega . </s> <s> Kuid sa ei mõelnud enam Katerinast ja Mirjamist ja Michelle'ist . </s> <s> Sa mõtlesid Butchist . </s> </p>
<p> <s> Ja kui sa lõpuks töökoja ukse ees seisvat meest nägid ja ta ära tundsid , ei osanud sa midagi öelda . </s> <s> Ta vaatas sind üle oma prillide ja naeratas . </s> <s> Sa vaatasid talle otsa ja otsustasid , et ükskõik , täiesti ü k s k õ i k , kuidas teised teda kutsuvad , ja ükskõik , kuidas ta ise ennast kutsub , aga sina kutsud teda Pabloks ! </s> </p>
<p> <s> " Tere , " ütles ta muheledes . </s> </p>
<p> <s> " Tere , " ütlesid sa . </s> <s> Sa tahtsid seista , sa tahtsid seistes rääkida , oli ju teine sust ikkagi vähemalt kolmkümmend aastat vanem , sa tahtsid käituda väärikalt , kuid su parem jalg tuikas kanna juurest , su sääreluud tundusid nagu valu ja kuumust täis torud ja su reielihased olid krambis sellest ebaloomulikust liipamisest , mida sa olid viimased nelikümmend viis minutit harrastanud , ning sa vajusid ohkega töökoja trepile istuma . </s> </p>
<p> <s> " Mul on mure , " ütlesid sa . </s> </p>
<p> <s> " Kõigil juhtub vahel , " ütles Pablo . </s> </p>
<p> <s> " Ma ei tulnud enda pärast , " õigustasid sa ennast . </s> </p>
<p> <s> " Ka seda teeme me vahel , " naeratas Pablo ja istus sinu kõrvale trepile . </s> <s> Tal oli seljas kerge villane vest ja jalas tumedad teksad , ja ta näis kuidagi arusaamatult oma ja lähedane . </s> </p>
<p> <s> " Ta on baleriin , Michelle , ettekandja , kohvikus töötab , koera aga leidis tänavalt , muidugi omanik on haiglas , Butch on vana , 78 pole nali , korterist välja , tööl ei saa , kassid , hullumaja , suur süda ! " rääkisid sa kõigest korraga . </s> </p>
<p> <s> Pablo muigas ja vaatas sind . </s> </p>
<p> <s> " Minul pole midagi vaja , ma kirjutan ! " teatasid sa . </s> </p>
<p> <s> Pablo hakkas vaikse ja pehme häälega naerma : " Too ta siis siia ! " </s> </p>
<p> <s> Sa vaatasid teda , sa ootasid , et ta lisaks : " Aga ma ei saa midagi lubada ! " </s> <s> Ta ei lisanud . </s> <s> Ta ainult naeratas . </s> <s> Siis vaatasid sa seda tänavat , mida mööda sa olid liibanud , ja sulle tundus , et sa näed oma vaevu kuivanud jälgi . </s> <s> Sa ajasid end püsti . </s> </p>
<p> <s> " Ahjaa , kui sa tahad , siin on mul plaastrit , võid jala peale panna , kui sa pahaks ei pane , " ütles Pablo . </s> <s> Sa vaatasid teda , sa vaatasid ta halle silmi , sa ei saanud aru , kas ta on irooniline või sõbralik või mõlemat korraga , ja sa said aru , et see ongi ükskõik , ja sa naeratasid : " Järsku sul on ka vett , mul on jube janu . " </s> </p></div2><div2 type="alaosa"><head> 6 . </head>
<p> <s> Sa olid veel ainult ühe tänavavahe kaugusel Dixie Rose'ist . </s> <s> Sa seisid ristmikul ja ootasid , et süttiks kiri : " Walk " . </s> <s> Sa seisid , suits käes , ja sinu kujus oli midagi väga väärikat . </s> <s> Sa tõstsid käe ja tõmbasid mahvi . </s> <s> Su pilk oli suunatud ette . </s> <s> Sa vaatasid tänavat . </s> <s> Suitsu välja puhudes tõusis su lõug natuke kõrgemale . </s> <s> Fooris vahetus tuli . </s> <s> Sa hakkasid kõndima . </s> <s> Ja nüüd tundusid sa veel tõeliselt väärikas . </s> <s> Sa lonkasid kergelt , kuid kontrollitult . </s> <s> Aeglaselt tulid sa üle tänava . </s> <s> Väärikalt . </s> <s> Sinus oli sellist väärikust ja kindlust , mida sinu kodumaal võib märgata vaid üle neljakümneaastaste vene pättide juures , nende pättide juures , kes sõidavad k õ i g e suuremate mersudega . </s> <s> Märgata saab muidugi juhul , kui julged neid vaadata . </s> <s> Kuid üldiselt ei julgeta . </s> <s> Eriti kardetakse neid vanu pätte , kes juhtuvad lonkama . </s> <s> Inimesed suruvad pilgu instinktiivselt maha . </s> <s> Nende alateadvuses tormlevad koletised , nende kujutluses võitlevad õudused , nad kardavad mõelda , m i s pidi põhjuseks olema , et see võimas , laiade õlgadega , targa pilguga , heas vormis väga tõsine pätt otsustas , et ta peab i s e lööma . </s> <s> Ja veel jalaga ! </s> <s> Mis on see õudus , mille vastu ta läks võitlema ise , üksi , usaldamata enda ümber tiirlevaid noori ja vapraid mehi , kes näivad noorte hiidudena . </s> <s> Just sellist vana päti väärikust ja kontrollitud jõudu kiirgas sinust , kui sa sammhaaval , kergelt longates , Dixie Rose'i poole astusid . </s> <s> Michelle koristas parajasti laudu , ta ei näinud sind tulemas , kuid kui sa teda lõpuks hõikasid ja ta end sinu poole pööras , märkas ta sinu muutnud olekut kohe . </s> </p>
<p> <s> " Mis juhtus , Claude ? " hüüdis ta ja jooksis sinu poole . </s> </p>
<p> <s> " Ei midagi , Michelle , mitte midagi , " naersid sa . </s> </p>
<p> <s> " Miks sa lonkad ? " päris ta . </s> </p>
<p> <s> " Ah , saabas natuke hõõrus , " ütlesid sa ja tahtsid veel ja veel venitada uudise ütlemisega . </s> </p>
<p> <s> " Claude , mis on ? " küsis ta ja ta silmad läksid selliseks nagu siis , kui ta Butchi tumedast tulevikust rääkis . </s> </p>
<p> <s> " Too Butch , lähme kohe , mul vist on üks inimene , kes saab meid aidata , " naersid sa ja rääkisid Pablost . </s> <s> Michelle hüppas kohapeal , käed näo ees , piiludes sind üle sõrmede , ja siis jooksis ta leti juurde , ütles midagi itaallannale ja jooksis sinu juurde tagasi . </s> <s> Ta vaatas sind , ta silmad olid naeru täis ja ta ütles : " Kas sa tuled ka üles , Butch on üleval . " </s> </p>
<p> <s> " Ei , ma istun siinsamas , ma ei viitsi kõndida , " naeratasid sa ja vedasid end ühe laua juurde . </s> </p>
<p> <s> " Oota , ma toon sulle kõigepealt kohvi , kas sul suitsu on ? " rääkis Michelle väga kiiresti . </s> </p>
<p> <s> " On , on , " naersid sa ta askeldamist vaadates . </s> </p>
<p> <s> Sa jõid kohvi ja tegid suitsu . </s> <s> Jalg ei valutanud enam eriti ning sa arvasid , et Pablo juurde tagasijalutamine ei tohiks eriline probleem olla . </s> <s> Sinna ei olnud üle kilomeetri . </s> <s> Äärmisel juhul poolteist . </s> </p>
<p> <s> " Me oleme valmis ! " raporteeris Michelle . </s> </p>
<p> <s> Esimese ristmikuni silkas Butch nagu noor välejalgne jumal . </s> <s> Siis aga jäi ta samm aeglasemaks . </s> </p>
<p> <s> " Kui kaugel see on ? " küsis Michelle . </s> </p>
<p> <s> " Mitte väga , ma ei mäleta , " ütlesid sa . </s> </p>
<p> <s> Butch hakkas kõndima üha aeglasemalt . </s> <s> Üha madalamale vajus ta pea . </s> <s> Ta tagakeha muutus üha kangemaks . </s> <s> Michelle jäi vahepeal seisma ja silitas Butchi . </s> <s> Butch vaatas sind ning ta silmad tundusid kuidagi väga väsinud . </s> <s> Michelle vaatas sind ja ta silmad olid kurvad . </s> <s> Ei , Butch , mõtlesid sa . </s> <s> Mina sind sülle ei võta . </s> <s> Vaata kui suur sa oled ! </s> <s> Sa oled peaaegu pool mind ! </s> <s> Sa oled suur koer , saad aru . </s> <s> Kuid sa ei öelnud midagi . </s> <s> Te läksite edasi . </s> </p>
<p> <s> Üsna varsti hakkas Butch lõõtsutama . </s> <s> Iga koer lõõtsutaks nii palava ilmaga , mõtlesid sa . </s> <s> Siis läks lõõtsutamine kähisevamaks . </s> <s> Ta on ju vana koer , mõtlesid sa ja otsisid pilguga väikest parki , kust tuli paremale keerata . </s> <s> Sealt pargi nurgalt oli töökojani umbes 300 meetrit , arvasid sa mäletavat . </s> </p>
<p> <s> Pargini te jõudsitegi . </s> <s> Kuid pargi juurest ära keerates muutus Butchi kähisemine järsku väga kiireks , ta suust tilkus ila ja ta jalad olid täitsa kanged . </s> </p>
<p> <s> " Khh , khh , khh , khh , khh , khh , " vedas ta õhku sisse . </s> </p>
<p> <s> " Butch , Butch , lama , " rääkis talle Michelle . </s> <s> Butch vaatas teda sõgeda pilguga . </s> <s> Sa mõtlesid , et sa olid asjata süümepiinu tundnud , kui ei olnud Butchi väga pikalt ringi vedanud . </s> </p>
<p> <s> Lõpuks õnnestus Michelle'il veenda Butchi pikali heitma . </s> <s> Puu heitis suurt varju ja Butch kõõksus . </s> <s> Ta kõht tõmbus iga kõõksu juures pingule . </s> <s> Michelle kükitas ta juures ja silitas teda . </s> </p>
<p> <s> " Butch , Butch , puhka nüüd , " rääkis ta vaiksel sosinal . </s> <s> Butch pani pea käppadele ja lõõtsutas . </s> <s> Su hinges hakkas tekkima uus ja kohutav hirm . </s> <s> Butch sureb ära ! </s> <s> Ja mitte kunagi kauges tulevikus , vaid nüüd , siin ja praegu ! </s> <s> Oo ! </s> <s> Sa vaatasid Butchi , ta suurt ja vana keha , sa kuulasid ta kõõkse , igat – iga ! – kõõksu pidasid sa järsku viimaseks , su süda tõmbus krampi tema kõõksudega samas rütmis ! </s> <s> Kõõks-kõõks-kõõks , tõmbus su süda kokku kaks korda kolmes sekundis . </s> <s> Butch ! </s> <s> Sa ei saa surra ! </s> </p>
<p> <s> Sa kükitasid Butchi juurde . </s> </p>
<p> <s> " Butch , hei , sa oled tubli poiss , Butch , puhka natuke ja lähme edasi , kohe jõuame heasse kohta ! " </s> </p>
<p> <s> Kõõksumine hakkas tasapisi vaiksemaks jääma . </s> <s> Sa kuulasid pingsalt ! </s> <s> Jah , kõõksumine asendus tõesti hingamisega , natuke kähiseva , kuid siiski hingamisega . </s> </p>
<p> <s> " Butch , Butch , kas lähme edasi ? " küsis Michelle . </s> </p>
<p> <s> Butch noogutas ja ajas end vaevaliselt käppadele . </s> <s> Tõesti vaevaliselt . </s> <s> Kuid ta hakkas siiski tasapisi astuma . </s> <s> Te liikusite väga aeglaselt . </s> <s> Sulle oleks see isegi rõõmu teinud , sest su jalg oli natuke valus , kui mõte Michelle'ile poleks sind kurvaks teinud . </s> <s> Sa kujutlesid , kuidas ta reageeriks , kui Butch järsku viimase kõõksu teeks , kõva kolksuga külili kukuks ja sureks . </s> <s> Kuidas Michelle reageeriks ? </s> <s> Nutaks ? </s> <s> Kindlasti ? </s> <s> Mis edasi ? </s> <s> Ilmselt ei jääks sul muud üle kui siis surnud Butch ikkagi sülle võtta . </s> <s> Ja siis oleks Michelle löödud , ta oleks masenduses . </s> <s> Siis oleks lein . </s> <s> Ja sa ei saaks ju ometi leinavat tüdrukut suudelda , anduda kirele , ei , see poleks ju sobiv , kuidas , kui surm on nii lähedal käinud , siis ei oleks ju mõeldav , et kohe samal ööl , ja veel esimest korda ! </s> <s> See mõte tegi sind tõeliselt murelikuks . </s> <s> Sa ise ei pidanud küll sellest surma-asjast suurt midagi , sest sa teadsid väga selgelt , et meil kellelgi pole mingit kindlust , et homme elus oleme , ning seepärast oskasid sa vahel harva , tõesti vahel harva , võtta iga päeva kui viimast . </s> <s> Millegipärast oled sa aga oma elu jooksul viimastena võtnud just neid päevi , mil kõik teised teesklevad igavikuliste asjade peale mõtlemist . </s> </p>
<p> <s> Butchi kähisemine hakkab jälle katkendlikuks muutuma . </s> </p>
<p> <s> " Butch , " ütled sa ja jätkad oma keeles : " Butch , tead , ma tegin nalja , siis kui ma küsisin , et kas sa ära ei taha surra , siis ma tegin tõesti nalja , see oli halb nali , ma saan aru , aga tõesti , anna andeks ja palun ära sure ära ! " </s> </p>
<p> <s> Michelle vaatab sind arusaamatuses . </s> </p>
<p> <s> " Eee , " ütled sa , " see on üks koera luuletus , selline spetsiaalne koera luuletus . </s> <s> See on nagu nõidus ! " </s> </p>
<p> <s> Michelle ohkab . </s> <s> Butch kõõksub ja heidab pikali . </s> <s> Sa ei ole kindel , kas ta sust aru sai . </s> <s> Te olete jõudnud pargist mööda . </s> <s> Veel on minna vaid kaks tänavavahet . </s> <s> " Kaks tänavavahet kõigest ! " räägid sa Butchile , Michelle'ile ja endale . </s> <s> Butch lamab ühe suure mitmekorruselise maja ees . </s> </p>
<p> <s> " Vett , koerale on vaja vett ! " hüüab keegi järsku selja tagant . </s> <s> Sa keerad ringi . </s> <s> See on üks pisike , tumedate lokkis juustega , umbes neljakümneaastane triibulise särgi ja dressipükstega mureliku näoga tõmmu tädi . </s> </p>
<p> <s> " Vett ! </s> <s> Vaene koer on dehüdrateerunud ! " ütleb ta . </s> <s> Te vaatate Michelle'iga teineteisele otsa . </s> <s> Ühest trepikojast väljub keskealine mees . </s> </p>
<p> <s> " Anna vett ! </s> <s> Koer on dehüdrateerunud ! " hüüab talle naine . </s> </p>
<p> <s> " Mul on kahju , " ütleb mees ja läheb edasi . </s> </p>
<p> <s> " Anna vett , sa perseauk ! " karjub naine talle järele , " koer on dehüdrateerunud ! " </s> </p>
<p> <s> Mees ei kehita isegi õlgu ja läheb edasi . </s> </p>
<p> <s> Teie poole jalutav noor , umbes 25-aastane paksu tagumikuga valge naine hakkab sõna " dehüdrateerunud " kuuldes jooksma . </s> </p>
<p> <s> " Issand , koer on dehüdrateerunud ! " hüüab ta võdiseva õudust täis häälega , kui näeb asfaldil maas kõõksuvat Butchi . </s> <s> Naisel on haruldaselt suur ja kole nina ning väga lähestikku asetsevad , roosade laugudega vesised silmad . </s> </p>
<p> <s> " Issand , koer on dehüdrateerunud , " hüüab ta kolmele lapsele , kes nurga tagant lähemale jooksevad . </s> </p>
<p> <s> " Lapsed , lapsed , kas te elate siin , lapsed , kas te elate siin ? " hüüab triibulise särgiga naine . </s> </p>
<p> <s> " Jup , jup , " noogutavad lapsed ja vaatavad Butchi uudishimulikult . </s> </p>
<p> <s> " Koer on dehüdrateerunud , lapsed , jookske tuppa , tooge ämbriga vett ! " ütleb tõmmu tädi . </s> <s> Lapsed kuuletuvad , aga kuidagi vastu tahtmist . </s> <s> Ilmselt tahaksid nad hoopis lõõtsutavat Butchi lähemalt uurida . </s> <s> Kuid nad lähevad solidaarselt kolmekesi koos . </s> </p>
<p> <s> " Issand , koer on dehüdrateerunud , " karjub noorem naine , " piinajad , te olete loomapiinajad , ma kutsun politsei , te nurjatud ! </s> <s> Loom tuleb kohe , k o h e haiglasse viia , te jõhkardid ! </s> <s> Ja teid tuleb lukkude taga ja kettides hoida , et te ei saaks süütuid loomi piinata ! " </s> </p>
<p> <s> Sa vaatad seda naist ja mõtled , kuidas sa tema silme all ta lapsi vägistaksid . </s> </p>
<p> <s> " Me jootsime teda alles natuke aega tagasi , " ütleb Michelle vaikselt Butchi kõrval istudes ja koera silitades , " aga ta on väga vana , ta on väga vana ja väga väsinud ! " </s> </p>
<p> <s> " Muidugi , vaata , kui vana ta on ! " ütleb vanem naine noorele naisele . </s> </p>
<p> <s> " Ära , ära tuleks sihukestelt jõhkarditelt ja südameta inimestelt koerad võtta ! </s> <s> Kujutle , nad lasevad süütul koeral d e- hü d r a t e e r u d a ! " karjub noorem naine veel korra , julgemata siiski sellele süütule hallipäisele suurele kõõksuvale koerale lähemale kui kolm sammu astuda . </s> <s> " Dehüdrateerunud ! " kriiskab ta veel korra , aga kuna kedagi ei ole tema õiglast pahameelt jagamas ja kuna sa astud võib-olla natuke liiga närviliselt talle sammu lähemale , sibab ta minema , punased silmad vihast lõõmamas . </s> </p>
<p> <s> Lapsed tulevad veeämbriga . </s> </p>
<p> <s> " Joo , joo , " ütleb tädi ja valab koerale vett nina ette . </s> <s> Butch tõmbab korra keelega , kuid kõõksub edasi . </s> <s> Kuid juba tunduvalt vaiksemalt kui tipphetkedel . </s> </p>
<p> <s> " Noh , jahutame , jahutame su maha , " räägib tädi ja valab Butchi veega üle . </s> <s> Butch lamab nüüd keset suurt veeloiku . </s> </p>
<p> <s> " Lapsed , tooge veel vett , kutsul on ikka veel natuke paha , " ütleb tädi ja vaatab Michelle'i . </s> </p>
<p> <s> " Sinu koer ? " küsib ta . </s> </p>
<p> <s> " Ma ei teagi täpselt , " ütleb Michelle , " ma leidsin ta tänavalt , ta omanik on haiglas , ta on väga-väga vana , ja siis ma lubasin , et ma hoolitsen Butchi eest . </s> <s> Leian talle koha või siis hoian enda juures , kuni ta ... " </s> </p>
<p> <s> " Butch , Butch , " naeratab naine ja sügab Butchi külge . </s> <s> Butch kähiseb ja ta silmad on endiselt hallid . </s> </p>
<p> <s> " Näed , siin on veel vett , Butch , siin on veel vett ! " ütleb tädi laste käest ämbrit võttes . </s> <s> Butch ei vaata . </s> <s> Kui tädi teda jälle veega üle kastab , pilgutab ta ainult silmi . </s> <s> Loik , milles ta lamab , on juba väga suur . </s> <s> Sa vaatad teda . </s> </p>
<p> <s> " Ma võin su ka sülle võtta , kui seda on vaja , et sa mulle selle nõmeda nalja andeks annaksid , " sosistad sa oma keeles . </s> <s> Michelle ja tädi vaatavad sind . </s> <s> Butch liigutab kõrva , raputab siis pead , nii et vesi lendab , ja tõuseb püsti . </s> <s> Te vaatate teda . </s> <s> Ta raputab korraks kogu keret . </s> <s> Vesi lendab ja tilgub ta hallisegustest karvadest . </s> <s> Ta peaaegu ei hingeldagi enam . </s> <s> Siis vaatab ta tädi , Michelle'i ja sind . </s> <s> Raputab uuesti pead , aitäh , mõtled sa , ja siis ta haigutab . </s> <s> Pikalt ja mõnuga . </s> <s> Lapsed naeravad ja plaksavad omavahel High 5 ! </s> </p>
<p> <s> 7 . </s> </p>
<p> <s> " Kas te söönud olete ? " küsib teilt Pablo , kui te olete istunud Di Angelo pehmetele diivanitele . </s> <s> Te vaatate Michelle'iga teineteist ja raputate naeratades pead . </s> </p>
<p> <s> " Tore , siis mina kostitan , " ütleb Pablo teile menüüd ulatades . </s> </p>
<p> <s> " Siin me näeme ühte taimetoitlast ja ühte karnivoori ? " ütleb ta küsivalt . </s> </p>
<p> <s> " Endist karnivoori , " teatad sa ja sa oled uhke , " ma ei söö enam liha . " </s> </p>
<p> <s> " Jah , " muigab Pablo , " nii see läheb . " </s> </p>
<p> <s> Sa ei saa aru , mis nii läheb . </s> <s> Kuid samas sa naeratad , sest sulle tuleb meelde , et te istusite Karaniga täpselt samas lauas . </s> </p>
<p> <s> " Kas sa muud ei ole mõelnud teha ? " küsib Pablo siis Michelle'ilt . </s> </p>
<p> <s> " Mida ? " </s> </p>
<p> <s> " Tantsu õpetada ? " </s> </p>
<p> <s> " Oh , selle tantsu eest ma põgenesingi , selle kõige eest , see on nii jube ! " </s> </p>
<p> <s> " Räägi , " ütleb Pablo pehmelt . </s> </p>
<p> <s> " Ma ei tea , ma ei tea , " ütleb Michelle kohmetudes , " aga ma võiksin ju ka võtta sinu ja Claude'i ja kolme kuuga õpetaksin ma teid samme tegema ja positsioone sisse võtma ja te õpiksite teesklema tantsimist ja mina võiksin teile valetada , et see ongi ballett , aga see ju ei ole ! </s> <s> See on pettus ! " </s> </p>
<p> <s> Pablo noogutab . </s> <s> Sa üritad mõista ja noogutad ka . </s> </p>
<p> <s> " Ja nüüd teevad nad igal pool nii , " ütleb Michelle ja nimetab kolm või neli nime , kes ilmselt on mingid suured tantsijad , " kõik teevad tänapäeval nii , see on äri , aga Ballett on ju hing ! </s> <s> Hing ! " </s> <s> Ta põrutab rusikaga vastu lauda . </s> </p>
<p> <s> " Ja sellepärast sa lõpetasid ? " küsib Pablo . </s> </p>
<p> <s> Michelle noogutab . </s> </p>
<p> <s> " Ma võiksin sulle muidugi näidata ka mõnda restorani ja kohvikut , mille omanikud on mu sõbrad , seal peaksid toredamad inimesed olema , kui sa tahad seda edasi teha . " </s> </p>
<p> <s> " Ma ei tea , ma ei tea , " ütleb Michelle , " ma vaatasin täna hoopis sinu töökoda , seal oli nii hea lõhn , ma tahaksin hoopis sinu juures hakata mööblit tegema . " </s> </p>
<p> <s> Pablo naerab vaikselt : " No vaata , käi praegu kaks korda päevas Butchi vaatamas , korista seal tema tagant natuke ja vaata , mida seal tehakse ... kuigi ... võib-olla ... " ütleb ta sellise häälega , nagu kaaluks ta millegi väljaütlemist . </s> <s> Ta puurib oma targa pilguga sind ja Michelle'i . </s> </p>
<p> <s> " Mida ? " küsib Michelle , kuid laua juurde tuleb ettekandja . </s> <s> Te kõik tellite tuunikala salatit . </s> <s> Ja Pablo tellib pudeli valget veini . </s> </p>
<p> <s> " Tead , et mina ka kunagi tantsisin ? " küsib ta Michelle'ilt . </s> </p>
<p> <s> " Jah ? " ütlete te kooris . </s> </p>
<p> <s> " Muidugi , see ei olnud ballett , see oli hoopis midagi muud , aga ... " </s> </p>
<p> <s> Ettekandja toob veini . </s> <s> Pablo valab klaasid täis . </s> </p>
<p> <s> " Butchile , " naerab ta ja te lööte klaase kokku . </s> </p>
<p> <s> " Homme on laupäev , " ütleb Pablo ja vaatab siis jälle sind ja Michelle'i , " mul oleks ettepanek väike väljasõit teha . " </s> </p>
<p> <s> " Kuhu ? " küsib Michelle ja sina tahaksid vahele öelda , et ... kuid sa saad aru , et ebasobivamat hetke ei ole võimalik valida . </s> </p>
<p> <s> " Mul on üks sõbranna , kellega eriti Michelle'il oleks huvitav tutvuda , " muigab Pablo . </s> </p>
<p> <s> Tuuakse salatid ja te hakkate sööma . </s> </p>
<p> <s> " Ta elab maal , siit kolme tunni tee kaugusel , auto tuleks üürida , aga see ei ole eriti kallis . " </s> <s> Pablo naeratab vaikselt , nagu oleks ta midagi otsustanud ja paneb kahvli käest . </s> <s> Sa ei saa aru . </s> <s> Michelle vaatab sind . </s> </p>
<p> <s> " See sõbranna on umbes 60-aastane , kord , see juhtus siis nüüd juba 22 aastat tagasi , jalutas ta ühel külmal jaanuaripäeval mööda Sohot . </s> <s> Ilm oli olnud tõesti külm , nagu ta on mulle rääkinud . </s> <s> Tänavad olid tühjad . </s> <s> Ja korraga oli temast mõnikümmend meetrit eemal peatunud üks suur ja uhke auto . </s> <s> Sellest oli välja astunud mees , kes sidus ühe pisikese ja karvase koera posti külge , hüppas siis kiiresti autosse tagasi ja võttis lume lennates kohalt . </s> <s> Mu sõbranna ei olnud algul uskunud , mida ta nägi , ehmatusest üle saanuna oli ta karjunud ja hüüdnud autole järele , kuid see oli kadunud . </s> <s> Koer istus vaikselt ja alandlikult posti kõrval lumel . </s> <s> Noh , pisike , mis me sinuga siis teeme , oli mu sõbranna mõelnud . " </s> </p>
<p> <s> Sa paned kahvli käest . </s> </p>
<p> <s> " Ja ta võttis selle koera endaga kaasa . </s> <s> Paari päeva pärast tõstsid ta korterikaaslased lärmi . </s> <s> Ta pidi välja kolima . </s> <s> Tal ei olnud kuhugi minna . </s> <s> Ma võtsin ta natukeseks enda juurde . </s> <s> Crash landing , saate ju aru . </s> <s> Siis tuli ta ära teatrist , kus ta töötas . </s> <s> Talle tekkis veel üks koer . </s> <s> Ma ei öelnud midagi , kuid ta kolis ise ühel päeval minema . </s> <s> Kuhu , ma ei teadnud . </s> <s> Ta jättis mulle ilusa kirja . </s> <s> Läks viis aastat enne , kui ma tast uuesti kuulsin . </s> <s> Ma lugesin tast muuseas lehest . </s> <s> Ja samal päeval , kui ma tast lehest lugesin , helistas ta mulle . </s> <s> Ta kutsus mind oma näituse avamisele . </s> <s> Temast oli viie aastaga saanud suur , New Yorki mõistes k u u m kunstnik . </s> <s> Ta maale müüdi hästi ja müüakse muuseas siiamaani . </s> <s> Nüüd elab ta oma maamõisas . </s> <s> Ta maalib iga päev natuke ja ülejäänud aja jalutab ümbruskonnas . </s> <s> Ja kui näeb koera , keda hästi ei hoita , siis pakub abi , või siis end seda koera ära ostma . </s> <s> Kui omanik on õel ja ei müü , siis on ta varsti loomakaitsjatega tagasi . </s> <s> Ja aeg , mis tal koerteluurest üle jääb , kulub tal oma lemmikute peale , keda tal on nüüdseks vist üle kolmekümne . </s> <s> Ja maad ta mõisa ümber on suured ! " </s> </p>
<p> <s> Te naerate . </s> <s> Michelle'il on silmad märjad . </s> </p>
<p> <s> " Ahjaa , " ütleb Pablo , " see töö , seal teatris , mille ta jättis – ta oli baleriin . </s> <s> Ja väga hea baleriin . " </s> </p>
<p> <s> Te ei ütle midagi . </s> <s> Pablo muigab . </s> <s> Ja hakkab vaikselt sööma . </s> <s> Sa ohkad ja pistad kahvli salatisse . </s> <s> Michelle sööb ja ütleb : " Claude , Claude , mitu päeva sellest on , kui me viimati päris toitu saime ? " </s> </p>
<p> <s> " Ma ei tea , " naeratad sa , " tundub et sada , ja aastat , mitte päeva . " </s> </p>
<p> <s> " Ma peaksin nüüd minema , " ütleb Pablo tõustes , " ja mul on tunne , et teie tahaksite siia edasi jääda . " </s> </p>
<p> <s> Sa noogutad ja vaatad silmanurgast Michelle'i . </s> <s> Ta naeratab . </s> </p>
<p> <s> " Tore , " ütleb Pablo , " ma võtaksin siis endale vabaduse tellida teile veel ühe pudeli veini , seekord punast ? " </s> </p>
<p> <s> Michelle noogutab . </s> </p>
<p> <s> " Ja homme siis näeme , " ütleb Pablo . </s> </p>
<p> <s> " Aitäh , " ütled sa ja lisad oma keeles : " Suur aitäh ! " </s> </p>
<p> <s> " Aitahh , " kuuled sa enda kõrvalt ! </s> <s> Michelle naerab lõbusalt . </s> </p>
<p> <s> " Ei millegi eest , sõbrad , ei millegi eest , " naerab Pablo ja lehvitab . </s> </p>
<p> <s> Ettekandja viib ära teie tühjad taldrikud ja toob teile pudeli ja uued klaasid . </s> <s> Sa vaatad veiniklaasi . </s> <s> Michelle istub sinu kõrval , ta nihutab end lähemale ja ta paneb pea sulle õlale . </s> <s> Muusika mängib vaikselt ja sa ei tea , mida öelda . </s> <s> Michelle on ka vait . </s> <s> Sa tahaksid rääkida , aga ei saa . </s> <s> Vahepeal te suitsetate . </s> <s> Inimesed vahelduvad . </s> <s> Michelle on su lähedal . </s> <s> Teie vastas olevale diivanile istub üks paar . </s> <s> Afroameeriklased . </s> <s> Naine on kena , poisipeaga , suurte silmadega , imeilusate huultega . </s> <s> Seljas on tal kaunis tumepunane kostüüm . </s> <s> Mees on terava ninaga , sama lühikeste juustega kui sina ja ta kannab tumepruuni ülikonda . </s> <s> Pintsaku all on tal kerge pullover . </s> <s> Te naeratate neile . </s> <s> Nad naeratavad teile . </s> <s> Te joote veini ja suitsetate vahel . </s> <s> Sa tunned , et oled täiesti rahulik . </s> <s> Sa tunned , et sul on hea olla . </s> <s> Te räägite Michelle'iga tühjast-tähjast , sellest , kuidas Butch ennast tunneb , ja kassidest ja Shurast ja Nickist ja millestki veel , kuid iga lause , mis öeldud , ununeb kohe , juba enne vastust . </s> </p>
<p> <s> Tänavad on muutunud pimedamaks , tänavavalgus on süttinud ja baari voogab mõnusat värsket õhtu lõhna . </s> <s> Baar on mõnusalt hämar . </s> <s> Isegi pime , võiks öelda . </s> <s> Teine vein on juba otsas . </s> <s> Te joote kolmandat . </s> <s> Sest Michelle oli vahepeal oma kotis sorinud ja hüüdnud siis : " Vaata , mis mina leidsin ! " – ja ta oli sulle näidanud viitkümmet dollarit . </s> <s> Ja te olite naernud . </s> <s> Ja nüüd istute te kolmanda pudeli taga . </s> <s> " Ma tahaks viis pudelit veini täna ära juua ! " oli Michelle peale selle pudeli tellimist teatanud , ning sina olid naerdes nõustunud . </s> <s> Ja sinu nagin , mis sundis sind rääkima ühest asjast , oli jäänud iga veinilonksuga vaiksemaks ja siis kustunud sootuks . </s> <s> Sa tunned end hästi . </s> <s> Michelle nõjatub sulle lähemale . </s> </p>
<p> <s> " Puuduta mu rindu , " sosistab ta sulle ühtäkki . </s> </p>
<p> <s> " Mida ? " </s> </p>
<p> <s> " Puuduta mu rindu , " sosistab ta veel kord ja viskab oma käed üle pea ja sasib su kaela ümbert kinni . </s> </p>
<p> <s> Sa võtad ta ümbert kinni ja silitad õrnalt ta rindu . </s> <s> Need on teravad ja tihked . </s> <s> Michelle'i käed silitavad su kukalt , ta kergitab oma pead , ta silmad lähevad kinni , ta huuled , ta niisked ilusad huuled paotuvad õrnalt , sa kummardud talle lähemale , ta keerab end õige natuke , sa hoiad tast kõvemini ja su huuled libisevad vastu ta huuli ja te suudlete , te suudlete , algul õrnalt , kergelt , nagu küsides , siis , saades vastuse , natuke kindlamalt , veel kindlamalt , ning siis , unustades kõik , suudlete te kirglikult , kirglikult ja pikalt . </s> </p>
<p> <s> Sa toetad pea vastu Michelle'i pead ja avad jälle silmad . </s> </p>
<p> <s> " Claude , " sosistab ta , " Claude ... " </s> </p>
<p> <s> " Jah , Michelle , " sosistad sa . </s> </p>
<p> <s> " Täna hommikul , täna hommikul ... " </s> </p>
<p> <s> " Pole vaja , pole vaja , ära räägi sellest , " sosistad sa ja kallistad teda kõvemini . </s> </p>
<p> <s> " Ei , Claude , palun , täna hommikul ma ei öelnud sulle , et siis , kui sa olid öösel Katerinast rääkinud , ärkasid sa vist korraks üles ... " </s> </p>
<p> <s> " Jah ? ... " </s> </p>
<p> <s> " Jah , ja , Claude , sa jäid uuesti magama , ja siis rääkisid sa uuesti , ja siis rääkisid sa Butchist ! " </s> </p>
<p> <s> " Michelle ... </s> <s> Michelle ... " sosistad sa . </s> </p>
<p> <s> " Claude ... " </s> </p>
<p> <s> " Tead , sel esimesel päeval , kui ma sind nägin , seal Dixie Rose'is ... tead , mind ajas hulluks su pesu , ma nägin su tumepunast pesu , kui sa kummardusid ... ma ... " </s> </p>
<p> <s> " Ma nägin , Claude , ma nägin ... " </s> </p>
<p> <s> Michelle sasib kätega sust kinni ja tõmbab sind endale lähemale , ta huuled puudutavad kergelt sinu omasid , ja selle õrna suudluse sisse sosistab ta : " Lähme koju ! " </s> </p>
<p> <s> Sa naeratad ja noogutad . </s> <s> Te tõusete , Michelle maksab arve . </s> <s> Teie vastas istuv paar suudleb kirglikult . </s> <s> Sa naerad vaikselt . </s> <s> Siis võtate te teineteise ümbert kinni ja lähete vaikselt kodu poole . </s> <s> Vahel peatudes , suudeldes , kallistades ja naerdes . </s> <s> Ja kodus paneb Michelle elutoas plaadi mängima . </s> <s> Leonard Cohen , üllatud sa . </s> <s> Sa ütled Michelle'ile , et sa tõlkisid eile öösel ühe luuletuse tema jaoks , ta naerab ja surub sulle sõrme suule ja ütleb , et täna öösel , täna öösel pole luulel siin kohta . </s> <s> Ja te kallistate ja te lepite kokku , et sina käid esimesena duši all , kõik on nii lihtne , kõik on nii lõbus , sa mulistad ja naerad voolava vee all . </s> <s> Ja siis tuled sa tuppa , Michelle naeratab sulle ja lipsab vannituppa , sa istud , suur lina ümber , elutoa diivanil , ainus valgus on aknast paistvad neoonkirjad , ja kuu , sa keerad end , et vaadata , jah , taevas on suur kuu , ja Leonard Cohen laulab järjest just neid õigeid lugusid , sa mõtled suitsu teha , siis mõtled sa ikkagi igaks juhuks tuua see luuletus , kuid sa ei viitsi , ja sa kuulad , kuidas Leonard Cohen laulab , ja su silmad vajuvad kinni ja sa uinud . </s> </p></div2><div2 type="alaosa"><head> IX </head><head> 1 . </head>
<p> <s> " Me hoidsime hinge kinni , " naerab Shura ja ulatab sulle kohvitassi . </s> <s> " Me lamasime voodis ja kuulasime , et kas kostab see " huhh-huhh-huhh " , aga ei kostnud . </s> <s> Siis me teadsime , et ulumist ei tule . </s> <s> Me olime veel üleval ja kuulasime edasi . </s> <s> Aga siis kui kuulsime , et dušš , ja kui me siis veel kuulsime , et Cohen , siis me teadsime : seks ! " </s> </p>
<p> <s> Sa naerad ja te lööte Shuraga kohvitasse kokku . </s> </p>
<p> <s> " Arva , mis me siis tegime , " naerab Shura ja istub su voodi servale . </s> <s> Sa vaatad ta helesinistesse naervatesse silmadesse . </s> <s> See , mida sa näed , meeldib sulle . </s> </p>
<p> <s> " Pole just eriti palju võimalusi , " naerad sa . </s> <s> Kohv on mõnus ja kuum ja sa istud voodiservale Shura kõrvale . </s> <s> Michelle ja Nick on just tööle läinud . </s> <s> Shura tõuseb püsti ja läheb korraks elutuppa . </s> <s> Kui ta tagasi jõuab , hakkab kostma Leonard Cohen . </s> <s> Sa naerad ja te lööte Shuraga käed plaksuga kokku . </s> <s> Shura istub sinu kõrvale voodile . </s> <s> Te istute ja joote kohvi . </s> </p>
<p> <s> " Ma tunnen end imelikult , " ütled sa . </s> </p>
<p> <s> " Kuidas ? " küsib Shura . </s> </p>
<p> <s> Sa ei tea . </s> <s> Sulle tulevad meelde need õrnad suudlused , need silitused , need kallistused , mis põimusid sinu unenägudega , sinu ehmatus , et sa olid magama jäänud , ja Michelle'i pilk , tema sõrm su suul , tema kaunid rinnad , sinu käed , mis libisesid ta puusadelt allapoole , tema käed sinu rinnal , teie kallistused , teie sosinad , teie kartmatus , teie julgus , teie hoolimatus , teie õrnus ja kirg . </s> <s> Sa arvad , et sulle tuleb meelde , nagu oleks Bukowski kunagi öelnud , et naine saab teha mehest inimese . </s> <s> See olevat väga lihtne . </s> <s> Vahel ei kulu selleks rohkem kui paar minutit . </s> <s> Kui sedagi . </s> <s> Kuid Bukowski kirjutas seda peale mehhiko prostituudiga kohtumist . </s> <s> Sina ei tunne end mehena , sa ei tunne end inimesena , sa tunned end ... </s> <s> Sa hakkad naerma : " Tead , Shura , kuidas ma end tunnen ? " </s> </p>
<p> <s> " Ei , Claude , ei tea , " ütleb Shura ja patsutab sulle õlale . </s> </p>
<p> <s> " Tead , see on hull , väga hull , aga ma tunnen end euraasialasena , " naerad sa . </s> </p>
<p> <s> " Millena ? " </s> </p>
<p> <s> " Euraasialasena ! " karjud sa . </s> </p>
<p> <s> Shura hakkab laginal naerma ja paneb loksuva kohvitassi öökapile . </s> </p>
<p> <s> " Ära naera , " karjud sa naerdes . </s> </p>
<p> <s> " Euraasialasena ? " kõõksub Shura . </s> </p>
<p> <s> " Ära naera , " hüüad sa ja virutad talle padjaga . </s> </p>
<p> <s> " Oh , mon amour , " ütleb Shura patja kallistades ja teeseldes , et tegu on naise või siis et mehe , või siis et vähemalt sekspartneriga , " mon amour , eilne öö oli fantastiline , sa tegid kõike nii eriliselt , et ma tunnen end nüüd karplakistanlasena ... " </s> </p>
<p> <s> Sa naerad , sa paned kohvitassi maha , su pisarad jooksevad ja sa viskad voodile pikali ja sa naerad , ja sa kuulad Shura dialoogi kujutletava kallimaga . </s> <s> Vaikselt jäävad teie turtsumised harvemaks . </s> </p>
<p> <s> " Sa sõidad täna ära ? " küsib Shura . </s> </p>
<p> <s> " Michelle ütles ? " küsid sa voodil istukile tõustes . </s> </p>
<p> <s> " Ta rääkis just hetk tagasi Nickiga , ta oli natuke kurb , " ütleb Shura . </s> </p>
<p> <s> " Ma ei tea , kas ta võiks siia natukeseks edasi jääda , tal ei ole kuskile minna , " ütled sa . </s> </p>
<p> <s> " Nick pakkus talle seda , ja ta ütles , et ta tõesti jääb nädalaks . " </s> </p>
<p> <s> Ja korraks tuleb sulle silme ette tänane hommik , kui sa ärkasid esimest korda , kui sa vaatasid Michelle'i ilusat õlga , kui sa tundsid ta lõhna , kui sa võtsid ta ümbert kinni ja kui ta torises : " Oi , sa oled ikka üks egoist , miks sa kisud ! " </s> </p>
<p> <s> Ja sa olid naerma hakanud , sest sulle tundus , et kogu Euroopa feminism räägib sinuga selle unise hääle kaudu , ja sa sosistasid : " Mis egoist , ma tahan sind hoida , et sina ei tunneks end üksikuna . " </s> </p>
<p> <s> Ja Michelle oli su häält kuuldes voodis ringi keeranud , silmad lahti löönud , käed sulle kaela ümber visanud , sind vaadanud ja sosistanud : " Jumal ... nii ilus ... ma ei tea , kuidas sa oled nii armas ! " </s> </p>
<p> <s> Ja edasi sa ei olnud nii armas olnud , sest sa olid lõpuks öelnud seda , mida sa olid nii mitu päeva varjanud . </s> </p>
<p> <s> " Täna ? " oli Michelle küsinud . </s> <s> Sa olid noogutanud . </s> </p>
<p> <s> " Ma aitan sul pakkida , " oli ta siis öelnud . </s> <s> Sa olid istunud voodil ja vaadanud , kuidas Michelle su kotti pakib . </s> <s> Ta oli naernud , ning vahepeal sind vaatama jäänud . </s> <s> Siis tuli ta voodisse ja kallistas sind kõvasti . </s> <s> Väga kõvasti . </s> <s> Siis oli ta tööle läinud . </s> <s> Sina olid veel natuke tukkunud . </s> <s> Ja siis oligi saabunud kohvitassidega Shura . </s> </p>
<p> <s> " Ta rääkis ka Butchist ja – oi ! – siis oli ta väga rõõmus , " ütleb Shura . </s> </p>
<p> <s> " Sigaretti ? " küsib ta siis sult . </s> </p>
<p> <s> Te süütate suitsud . </s> </p>
<p> <s> Leonard Cohen laulab . </s> </p>
<p> <s> " Tead , et mul on enamuse ta laulude sõnad peas , " ütled sa Shurale . </s> </p>
<p> <s> " Mul ka , " ütleb Shura . </s> </p>
<p> <s> " Milline su lemmiklaul on ? " </s> </p>
<p> <s> " Ma kohe panen . " </s> </p>
<p> <s> Ta tuleb tagasi . </s> <s> Ja algab laul . </s> </p>
<p> <s> Sa naeratad . </s> <s> Ja varsti , juba mõne hetke pärast , möirgad sa koos Leonardi ja Shuraga : " Mina olen väike juut , kes kirjutas Piibli ! " </s> </p></div2><div2 type="alaosa"><head> 2 . </head>
<p> <s> Sa astud uksest välja ja sa ei saa aru , kus sa oled . </s> <s> Tänavad on täis inimesi , kõik varem suletuna tänavate ääres seisnud valged putkad on avatud , igal pool on lilli , pärgi , õhupalle , lipukesi , vimpleid , plakateid , avatud on lasketiirud , õnnemängud , tänavanurgal on väikelaste karussell , autoliiklust ei ole , see ei olekski võimalik , sest igal pool , jah , igal pool kõnnib ja naerab ja jutustab ja jookseb ja sööb ja joob ja vedeleb ja hüppab hulk inimesi . </s> <s> Alates imikutest , keda veetakse vankrites , lastest , kes kepslevad , noorukitest , kes niisama vahivad , kuni täiskasvanuteni , kes naeravad , kuni vanainimesteni , kes kepiga käivad , ja raukadeni , keda , nagu ka kõige nooremaid , on toodud pidustustele vankris , või siis ehk ratastoolis . </s> <s> Hõiked , kisa , naer , nutt , vestlused , muusika , laul , kolin ja plärin ja tuututamine ja püssipaugud jooksevad lainetena edasi-tagasi mööda tänavat . </s> </p>
<p> <s> Dixie Rose'is on kõik lauad inimesi täis , Michelle lendab ühe laua juurest teise juurde , ta nägu on naerul , sa lehvitad talle . </s> <s> Ta paneb kohe kandiku letile ja jookseb sinu juurde . </s> <s> Ta haarab sust kinni . </s> </p>
<p> <s> " Claude , " sosistab ta . </s> </p>
<p> <s> " Michelle . " </s> </p>
<p> <s> " Ma tahtsin sulle ühte asja veel öelda , " ütleb ta ja astub sust sammu eemale . </s> </p>
<p> <s> " Jah ? " </s> </p>
<p> <s> " Armastus ... tead ... armastus ei ole vana pintsak , ma tean , ma tean kindlalt ... " ütleb ta ja vaatab sind . </s> <s> Ta tumepruunid silmad on päikese pärast natuke kissis , ta vaatab sind ja ta pea on natuke paremale kallutatud ja ta on kavala näoga . </s> </p>
<p> <s> " Ma tean , " ütled sa , " seepärast ma peangi minema , ma pean minema ta juurde . " </s> </p>
<p> <s> Sa kujutled , kuidas sa helistad Mirjamile , sa kujutled , kuidas ta tuleb sulle lennujaama vastu , sa kujutled , kuidas te saate olema koos . </s> <s> Sa ohkad . </s> <s> Nii palju ilusat on talle öeldud . </s> </p>
<p> <s> " Ma tean , " ütleb Michelle . </s> </p>
<p> <s> " Ma armastan teda , " ütled sa . </s> </p>
<p> <s> " Ma tean , " ütleb Michelle , " ja ma usun , et Katerina armastab sind ka . </s> <s> Ikka veel ! " </s> </p>
<p> <s> Sa tahad protesteerida , kuid Michelle surub õrnalt oma sõrme sulle suule ja sosistab : " Kuss ... </s> <s> Claude , kuss ... " </s> </p>
<p> <s> Ja sa naeratad , haarad tast kinni ja te suudlete . </s> <s> Kergelt ja korraks . </s> <s> Sa vaatad Michelle'i . </s> <s> Michelle astub sammu eemale , kuid hoiab vasaku käega su käest : " Claude , vaata , nii palju inimesi ! " </s> </p>
<p> <s> " Sa jääd Dixie Rose'i ? " </s> </p>
<p> <s> " Ma ei tea , ma lubasin , et ma aitan neid pidustuste ajal , aga täna õhtul lähen ma siis Pabloga maale . " </s> </p>
<p> <s> " Ütle Pablole minu poolt aitäh , " ütled sa . </s> </p>
<p> <s> " Ütlen ... ja , Claude , sullegi aitäh , " ütleb Michelle ja laseb su käest lahti . </s> </p>
<p> <s> Sa tahad talle midagi öelda , sa tahaksid midagi lubada , sa tahaksid midagi vanduda , kuid midagi ei ole öelda . </s> <s> Kuid siis sulle meenub ! </s> </p>
<p> <s> " Michelle ! " </s> </p>
<p> <s> " Jah ! " </s> </p>
<p> <s> " Saad sa mulle veel poolteist dollarit anda , et ma saaksin metrooga JFKsse sõita ! " </s> </p>
<p> <s> Michelle naerab ja annab sulle raha . </s> <s> Ja siis ta läheb . </s> <s> Jääb korraks seisma , lehvitab ja läheb . </s> <s> Sa vaatad , kuidas ta ühele laudkonnale lehvitab , leti juurde läheb ja kandiku võtab . </s> </p>
<p> <s> " See on su abikaasa ? " kostab su selja tagant . </s> </p>
<p> <s> Sa keerad ringi . </s> <s> Suveniiride leti taga istub pisike suures kollases hõlstis afroameeriklane . </s> </p>
<p> <s> " Ei , see on ... " ütled sa ja ei oska midagi öelda . </s> </p>
<p> <s> " Tunnete ammu ? " </s> </p>
<p> <s> Sa jääd mõttesse . </s> </p>
<p> <s> " Mõned päevad ... " </s> </p>
<p> <s> " Mõned päevad , " naerab pisike mees hammaste välkudes , " mõned päevad pole hea ! </s> <s> Sa pead naist vähemalt kolm kuud tundma , enne kui võid suudelda , kolm kuud ! </s> <s> Nii ütleb minu usk ! " </s> </p>
<p> <s> Sa naeratad . </s> </p>
<p> <s> " Kas sa seda raadiot kuulad ? " küsib ta sind endale lähemale viibates . </s> </p>
<p> <s> " Mis raadiot ? " </s> </p>
<p> <s> " Seda ! " </s> </p>
<p> <s> Sa kummardud lähemale ja sa kuuled üle tänavat täitva lärmi , kuidas väga kõlava ja sügava häälega mees loeb ette pühakirja : " Siis sa hüüad , ja Jehoova vastab , kisendad appi , ja tema ütleb : " Vaata , siin ma olen ! " , kui sa oma keskelt eemaldad ikke , sõrmega näitamise ja nurjatuma kõne , kui sa pakud näljasele sedasama , mida sa ka ise himustad , ja toidad alandatud hinge , siis koidab sulle pimeduses valgus ja su pilkane pimedus on otsekui keskpäev ! " </s> </p>
<p> <s> Sulle tuleb meelde Shura ja sa hakkad laginal naerma . </s> </p>
<p> <s> " Mida sa naerad ! " kurjustab pisike mees ja tõmbub turri . </s> </p>
<p> <s> " Palun , ära pahanda , " luksud sa , " aga mina kirjutasin selle värgi ! " </s> </p>
<p> <s> Sa võtad naerdes koti ja astud rahva sekka . </s> </p>
<p> <s> Sa ei kuule , kuidas pisike mees pomiseb : " Iga päev , iga päev arvad , et oled seda kõige hullemat hullu näinud , aga ei ! </s> <s> Ikka näidatakse sulle uut ja hullemat ! " </s> </p></div2><div2 type="alaosa"><head> 3 . </head>
<p> <s> " Mu laenud plahvatavad mu kohal , " ütleb Karan . </s> </p>
<p> <s> " Ja kuidas riikidel läheb ? " küsid sa . </s> </p>
<p> <s> " Halvasti , veel halvemini . " </s> </p>
<p> <s> Te olete vaid mõne kvartali kaugusel sellest peost , mille keskel Michelle sagib , kuid see kõik tundub sulle valgusaasta kaugusel . </s> <s> Te jalutate mööda laupäevaselt tühje tänavaid metroojaama poole . </s> <s> Sul on hea meel , et sa ei ole Karanile rääkinud ei Katerinast , Mirjamist ega Michelle'ist . </s> <s> Sa saad vaikida . </s> <s> Sa saad olla temaga . </s> <s> Sa saad olla üksi . </s> <s> Sa saad vaadata ette . </s> </p>
<p> <s> " Ma helistasin Argonile , " ütled sa , " ta on täna New Jerseys . " </s> </p>
<p> <s> " Mis ta seal teeb ? " </s> </p>
<p> <s> " Ta läks vaatama ühte uut töökohta . " </s> </p>
<p> <s> " Argon ja New Jerseys , " muigab Karan . </s> </p>
<p> <s> " Ta oli telefonis jah sellise häälega , et kogu see sõit on algusest peale suur eksitus . </s> <s> Ta rääkis , kuidas ta sõitis rongitäie AT &amp; T ja elektrifirmade ja mobiilioperaatorite töötajatega , kes kõik on ühel või teisel ajal , kui tal on rahaga probleeme olnud , tal mingeid asju välja lülitanud . </s> <s> Ta ütles , et tal oli kogu aeg tunne , et need valged ja tigedad geenidefektiga tüübid vahtisid just teda eriti õelalt . </s> <s> Kõigil olid olnud ees näod : " Käes , lõpuks oled sa meil käes . </s> <s> Maksa oma arved ! " </s> </p>
<p> <s> " Ma tahtsin sulle ühe raamatu lugeda anda , " ütleb Karan ja jääb seisma . </s> </p>
<p> <s> Ta vaatab sulle otsa . </s> <s> Ta tumedad silmad vaatavad sind prillide tagant sõbralikult . </s> </p>
<p> <s> " Ma ei leidnud kusagilt venekeelset , ma ju tean , et sina võiksid seda vene keeles lugeda , aga ma leidsin ta ingliskeelsena , " ütleb ta ja ulatab sulle raamatu , mida ta on kogu jalutuskäigu ajal käes hoidnud . </s> </p>
<p> <s> " Joseph Brodsky ? </s> <s> " Vesimärk " ! " naerad sa . </s> </p>
<p> <s> " Oled lugenud ? " küsib Karan . </s> </p>
<p> <s> " Ei ole ! " vastad sa ausalt . </s> </p>
<p> <s> " See on väga ilus , ma lugesin ja ma sain aru , " ütleb Karan ja tema tugevate näojoontega näol on kurbus . </s> </p>
<p> <s> " Ma sain aru , miks linnad on nagu naised ja naised nagu linnad , ja ma sain aru , mis on triumfikaared ja paljud muud asjad , " naerab ta siis , " või vähemalt arvasin ma , et sain aru , Brodsky kirjutab nii , et sa arvad , et mõistad . " </s> </p>
<p> <s> " Mul on sulle ka üks raamat , " ütled sa ja paned oma koti maha , " ja just ingliskeelne . " </s> </p>
<p> <s> Sa hakkad kotist otsima raamatut , kuid esimese asjana jääb sulle pihku " Stepihunt " . </s> </p>
<p> <s> " " Stepihunt " ? " küsib Karan . </s> </p>
<p> <s> " Ei , ei , mitte " Stepihunt " , " pomised sa , otsid edasi ja leiad . </s> </p>
<p> <s> " " Puškin kirjandusest " ! " naerab Karan . </s> </p>
<p> <s> Sa seisad , " Stepihunt " käes , ja sa ei saa millestki aru . </s> <s> Veel üks kord . </s> <s> Michelle ! </s> <s> Sa olid varem mõelnud , mida Karanile öelda , kui sa talle raamatu üle annad , kuid nüüd vaatad sa " Stepihunti " ja su peas ei ole midagi . </s> <s> Kuid sellest pole midagi . </s> <s> Karan vaatab sind , vaikib , kuid see pilk ütleb , et te ei saa teineteist valesti mõista , te ei saa teineteist mitte mõista seni , kuni te olete ausad . </s> <s> Kas või vaikides . </s> </p>
<p> <s> Ja Karan ei küsigi midagi , ta ainult vaatab sind , võtab siis maast su koti ja ütleb : " Lähme . " </s> <s> Ja sa ei märka , et sa kõnnid temaga ühte sammu . </s> <s> Ümber järgmise nurga keerates satute te pika järjekorra peale . </s> <s> Järjekorras seisab umbes 30–40 inimest . </s> <s> Kõik afroameeriklased . </s> <s> Kõigil kas kauss või pott käes . </s> <s> Kõik ootavad suppi , mida järjekorra alguses jagavad kaks noort ja rõõmsat tüdrukut . </s> <s> Kahju , mõtled sa , et ma sellest varem ei teadnud . </s> <s> Vaikselt jalutate te neist mööda . </s> <s> Kui te olete jõudnud rivi keskele , märkad sa ühte suurte , väga suurte silmadega meest , tal on kollane tutimüts peas , ta vaatab sulle silma , ta naeratab , ning hakates siis sõrmenukkidega vastu oma kaussi rütmi lööma , laulab ta sulle : " It's a hard knock life , it's a hard knock life ! " </s> </p></div2><div2 type="alaosa"><head> 4 . </head>
<p> <s> Sul on hea meel , et lahkudes ei tule vastata küsimusele : " Miks te Ühendriikidest lahkute ? " </s> <s> Sest sa peaks jälle valetama . </s> <s> Sa ei tea , miks sa lahkud . </s> <s> Ja sul on hea meel , et sult ei küsita : " Miks te käisite Ühendriikides ? " </s> <s> Sest sa ei tea ka seda . </s> <s> Sa ei mäleta , mida sa saabudes piirikontrollis ütlesid . </s> <s> Nüüd lahkudes tuleks anda sama vastus , sest muidu ... nad kontrollivad su vastust , nad võrdlevad seda saabudes antud vastusega , ja kui on erinevusi , siis : " Kahju , söör , aga me ei saa teid enam kunagi Ühendriikidesse lasta , sest meie arvuti näitab , te ei teinud seda , mida lubasite . " </s> </p>
<p> <s> Ja sa vaatad väljuvate lendude nimekirja , sa ei märka , et sa näed ainult neid nimesid , mida sa tead või millele sa oled mõelnud , või millega seoses oled sa millestki mõelnud , või kus sa oled käinud , sa näed maailma nagu CNN , kitsalt , pimedalt , sa näed Londonit , Frankfurti , Copenhagenit , Mexico Cityt , Buenos Airest , Bombayd ... ja su pilk jääb pidama Bombayl . </s> <s> Bombay . </s> <s> Sa jääd seisma , sa vaatad seda hõõguvat kirja " Bombay " ja sa tunned , et sinna pead sa minema , sinna , edasi , sa tunned , et kõik tundub selginevat , sa näed oma kodumaale minekut kui ühte lühikest vahepeatust , kui kohvi või suitsupausi , kui duši all käimist , kui lühikest hingetõmbehetke , et startida üksi , ihuüksi oma viimasele reisile , oma viimasele minekule . </s> <s> Bombay ! </s> <s> Sa kujutled , kuidas sa üürid suure ja avara toa lagunenud koloniaalehitises , pragunevate seintega suures majas , toa lagi on kõrge , vähemalt neli meetrit , laes tiirleb aeglaselt ja loiult suur ja roostes propeller ; suur voodi , mis on otse propelleri all , on tegemata , kirjud linad on sassis , see , kes on voodis maganud , on veetnud väga piinarikka ja närvilise öö , voodi kõrval maas vedeleb ammu räbalaks loetud " Stepihunt " , mille lehed loiult soojas õhus hõljuvad , ja suurest lahtisest aknast kandub tuppa liiklusmüra , mis seguneb vana kirjutusmasina klõbinaga ; sa istud laua taga , trükid , sa oled just hetk tagasi tulnud rõdult , sa oled just vaadanud seda kuumuses virvendavat linna , sa oled väga päevitunud , sul on seljas pidulik valge pluus , mille ülemised kaks nööpi on lahti ja mille varrukad on korralikult üles keeratud , sul on jalas laitmatult viigitud püksid ja läikima löödud kingad . </s> <s> Sa oled kirjaniku paraadmundris . </s> <s> Kirjutusmasina kõrval on tuhatoos , kus suitseb sigaret , sa pole juba mitu minutit ühtegi mahvi tõmmanud , sigaret põleb vaikselt , tuhk on juba üle sentimeetri pikk , suits keerleb hüpnotiseeritult laes tiirleva propelleri poole , sa trükid , trükid , sa trükid viimase sõna . </s> <s> Siis kerid sa aparaadist krudinal välja viimase lehe , libistad pilgu üle lehe , kus on heledad hallid tähed , ja loed , liigutades vaikselt huuli . </s> <s> Sa paned lehe lauale , teiste lehtede peale . </s> <s> Paberivirn on tubli kümme sentimeetrit kõrge . </s> <s> Sa märkad filtrini põlenud sigaretti , kustutad selle . </s> <s> Siis avad sa lauasahtli , võtad sealt suure , natuke õlise Browningu , ajad selja sirgu , tõstad aeglaselt relva , naeratad , ja lased endale kuuli pähe . </s> </p>
<p> <s> Ja seistes niimoodi JFK lennuväljal , kott käes , vaadates Bombayd , sa ei tea , et ka see unistus ei ole ainult sinu oma , sa ei ole veel lugenud Joseph Brodsky " Vesimärki " , sa ei tea , et tema unistas samasugusest surmast talvises Veneetsias . </s> <s> Veel sa ei tea , et nii lihtsalt ei õnnestunud pääseda ei Brodskyl ega õnnestu pääseda ka sinul . </s> <s> Ja sa ei tea ka veel seda , mida Brodsky teadis : alla kolmekümnesena on igaüks dekadentlik . </s> <s> Sa ei tea seda ja sa vaatad kirja " Bombay " ja inimesed sagivad su ümber , sa oled õnnelik , sa paned silmad kinni , sa tead , mida sa tahad teha , kõik tundub sulle võimalik , sa tunned , et kui sa otsustad ise , kuidas ja millal ja kus sa sured , oled sa jälle sammukese vabadusele lähemal , ja sa oled jälle selles seisva õhuga Bombay toas , sa vaatad maas vedelevat elutut keha , sa vaatad suurt värsket vereloiku , sa vaatad konisid täis tuhatoosi , sa vaatad kõrget paberivirna – paberid on tagurpidi – , sa võtad laual vedelevast poolikust Marlboro Mediumi pakist sigareti ja süütad selle suure bensiinivälgumihkliga , tõmbad mahvi , ja siis võtad sa paberivirna pealmise lehe , heidad enne veel pilgu maas lebavale kehale , ja siis vaatad sa paberit ja sa näed , et viimane sõna , selle sinu kirjutatud romaani viimane sõna on : </s> </p>
<p> <s> B O M B A Y. </s> </p></div2></div1>
    </body>
  </text>
</TEI>
</teiCorpus>
</teiCorpus>
