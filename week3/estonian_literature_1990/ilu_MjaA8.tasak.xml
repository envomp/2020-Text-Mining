<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maa ja armastus 8 </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Maa ja armastus 8 </head>
<p> <bibl> <author> <s> Arno Kasemaa </s> </author> </bibl> </p><div2 type="alaosa"><head> 8. </head>
<p> <s> Vaatamata sellele , et Vaherpõllu Ann-Leena ühtegi tööd ei põlanud , tundis ta peagi , et üksinda talu pidamine käib tal üle jõu . </s> <s> Aastad kiskusid vägisi üle keskea ning terviski polnud enam endine . </s> <s> Ja milleks pidigi ta ennast tööga tapma . </s> <s> Lapsed suured , ilma mööda laiali , kellele oli tal vaja korjata . </s> <s> Kui ei kõlvanud kodus elada ja tööd teha , ärgu siis ka hiljem temalt midagi saama tulgu . </s> <s> Ning Ann-Leena otsustas Vaherpõllu käest ära anda , niipea kui aga keegi seda tahtma tuleb , olgu ta siis oma või võõras . </s> <s> Ja kui siis Elviira üle mitme aasta koju käima tuli , rääkis ema oma plaanist ka tütrele . </s> <s> Oli kriisiaeg ning tööpuudus linnas väga suur . </s> <s> Elviira mõtles pisut ja ütles siis : " Mis oleks , ema , kui sa koha meile annaksid . </s> <s> Kaarlil pole juba ammu mingit kindlat tööd . </s> <s> Käib hädaabitöödel , seal makstakse üks kroon päevas , mis raha see on . </s> <s> Mina olen lastega kodus , õmblen vahel mõne kleidi , seeliku või pluusi , et kuidagimoodi ära elada . </s> <s> Kaarel on ju ka maal sündinud ning kasvanud nagu minagi . </s> <s> Tal talutöö rohkem käes kui see linnas nokitsemine . " </s> <s> Kuigi Ann-Leena väimeest veel oma ihusilmaga polnud näinud ega teadnud ka seepärast , mis mees ta on , nõustus ta otsekohe tütre ettepanekuga , peaasi et kohast lahti saab . </s> <s> Järgmisel kevadel adraga põllule minna ta enam ei tahtnud . </s> <s> Tulgu aga tütar oma perega juba talvevarus linnast ära , et kevadiste põllutööde ajaks kõik tööriistad korda saaks . </s> <s> Endale lubas Ann-Leena jätta ühe lehma ning seapõrsa ja tükikese kartulimaad Kortekalda põllust . </s> <s> Heinamaaks jääb Porrasteotsa aas . </s> <s> Elviira oli sellega nõus ning lubas õige pea Vaherpõllule ema juurde kolida . </s> </p>
<p> <s> Väimehe tulekuga algasid Vaherpõllul sootuks teised ajad . </s> <s> Lärmakas ning viinamaias Kaarel oli midagi muud kui alatasa nohisev ning süngelt vaikiv Jüri . </s> <s> Kadunud Vaherpõllu peremees polnud ise närviline , vaid terve ja rikkumata inimene , kes harva häält kõrgendas või kellelegi mõne kõvema sõna ütles . </s> <s> Et ta ise oli rahulik , siis säästis ta ka teisi inimesi , kellega ta kokku puutus . </s> <s> Kuid nüüd olid Vaherpõllu kambrid kisa ja räuskamist täis , sest alatasa purjus väimees ei säästnud kedagi , kõige vähem muidugi oma ämma , vana Ann-Leenat , kellega ta kohe esimesel Vaherpõllule saabumise päeval riidu kiskus . </s> <s> Ämm osutus aga tugevamaks vastaseks , kui väimeespoeg oli lootnud ning ei mõelnudki Kaarlile alla anda , vaid püüdis talus endiselt jämedat otsa oma käes hoida , sest kohe alguses nägi Ann-Leena , et Kaarlist ei saa kohapidajat . </s> <s> Kuigi maal sündinud ja kasvanud , oli ta juba oma kümmekond aastat linnas elanud ning talutööst võõrdunud . </s> <s> Üldse pidas Suleroo Kaarel tööd teise või isegi kolmanda järgu tähtsusega asjaks , mida tasus ainult siis teha , kui muud paremat enam teha polnud . </s> <s> Esimesel kohal seisis Kaarli juures muidugi napsitamine , teisel kohal aga laatadel sõitmine ning hobuste paristamine . </s> <s> Kohe alguses sirvis ta hindavalt Nigulalt ostetud mitte enam noort , kuid küllaltki ilusat kõrbi mära ning pidas mõttes plaani , kui palju ta selle looma eest mustlaste käest võiks saada . </s> <s> Hobune oli aga Ann-Leena nimel ning Kaarli hammas ei hakanud talle peale . </s> <s> Vaja oli see enne endale saada . </s> <s> Ämm ei tahtnud hobuse väimehele loovutamisest kuuldagi . </s> <s> Milleks seda ? </s> <s> Kas see ükskõik ei ole , kelle nimel ta on . </s> <s> Tööd saab temaga teha ka siis , kui ta vana peremehe nimel edasi seisab . </s> <s> Kuid Suleroo Kaarel ei olnud sellega rahul . </s> <s> Hobune olgu ilmtingimata tema oma , ainult siis tundvat ta ennast Vaherpõllu täieõigusliku peremehena . </s> <s> Vaidlus ja jängutamine kestis mitu nädalat ning lõppes sellega , et Ann-Leena lõpuks tüdines ja väimehele järele andis . </s> <s> Oli vastu kevadet , kuid veel võrdlemisi hea reetee . </s> <s> Kaarel rakendas mära saani ette ja mõlemad sõitsid vallamajja , et seal hobune väimehe nimele kirjutada . </s> <s> Kõik läks libedasti , kuni koju tagasi sõiduni . </s> <s> Kaarel oli ämma ees nagu sula mesi , et võta sisse või määri pealt , nii kuidas soovid . </s> <s> Kui asjaajamine aetud , tatsas Ann-Leena vallamajast välja ning istus ilma pikemalt aru pidamata saani ja ootas , kuni väimees hobuse lasila küljest lahti päästab , et üheskoos koju tagasi sõita . </s> <s> Kaarel tuli – ja selle asemel , et minema hakata , seisatas ta saani kõrval , vaatas ämmale arusaamatuses otsa ning küsis : " Kuhu sa ronid ? " – " Kuhu ma ronin , " ei saanud ämm väimehest aru . </s> <s> " Koju tahan sõita . </s> <s> Päästa hobune lahti , hakkame minema . " </s> <s> – " No kuule , kuule . </s> <s> Ega see enam sinu hobune ei ole , et sa käsutad . </s> <s> Hobune on nüüd minu ja sa küsi enne , kas ma sinusugust vanamoorikontsu üldse oma saani istuda luban . " </s> <s> Nüüd alles taipas Ann-Leena , millise parandamatu vea ta oli teinud . </s> <s> " Seda ma nüüd küll sinu käest ei küsi . </s> <s> Alles ma ta sinu nimele lasksin kirjutada , tegelikult kuulub ta ikkagi minule , " püüdis Ann-Leena väimehele vastu vaielda . </s> <s> " Ei , tibukene , hobune on minu ja sina keri saanist välja . </s> <s> Mina oma hobusega sind , vana nõianuustikut , küll vedama ei hakka . " </s> <s> Ja kui Ann-Leena ikka veel ei liigutanud , vaid saanis rahulikult edasi istus , võttis Kaarel ämmal turjast kinni ning tiris lumisele hoovile . </s> <s> Ise aga istus kähku saani , andis hobusele ohjadega hea nähvaka ning sõitis minema . </s> <s> Niisugust ennekuulmatut seatempu poleks Ann-Leena osanud unes ka ette näha . </s> <s> Ja selline närakas pidi olema tema väimees , Vaherpõllu tulevane peremees ! </s> <s> Ann-Leena oli viha pärast aru kaotamas . </s> <s> Kuid parata polnud midagi . </s> <s> Et Kivinõmme poole kedagi hobusega minemas polnud , hakkas Ann-Leena jalgsi kõmpima ning jõudis alles õhtuks surmani väsinult koju tagasi . </s> <s> Kui Elviira kodus Kaarlilt ema kohta küsis , oli mees natuke aega vait , enne kui vastas : " Eks ta jäi teele tulema . " </s> <s> – " Jalgsi või ? " – " Muidugi . " </s> <s> – " Miks ta siis hobusega ei tulnud ? </s> <s> Tee tuhmerjas ning tuul vastu . " </s> <s> – " Hobusega ? </s> <s> Mihukese hobusega ? " kissitas Kaarel naise poole silmi . </s> <s> " Minu teada ei ole tal enam hobust . " </s> <s> – " Kuidas ei ole ? </s> <s> Kuhu sa siis hobuse selle ajaga panid ? " imestas naine . </s> <s> " Mina ei pannud teda kusagile . </s> <s> Vanaeit ise pani . </s> <s> Kirjutas minu nimele . " </s> <s> – " Noh , ja siis ? " ei taibanud Elviira , mida Kaarel sellega öelda tahtis . </s> <s> " Siis on niimoodi , et hobune on minu ja ma võin temaga teha , mida tahan . </s> <s> Ning sõidule võtan ka ainult seda , keda tahan . </s> <s> Vanaeit hakkas aga mögisema ning ajas mul hinge täis . </s> <s> Võtsin kuradil persest kinni ning tõstsin saanist välja . </s> <s> Ja oligi kõik . </s> <s> Kõmpigu jala , kui ei taha vallamaja juurde jääda , " seletas Kaarel . </s> <s> " Sa oled ikka tõesti üks igavene lurjus , kui sa niisuguse tükiga hakkama said ? </s> <s> Kuidas me siis ühes majas elama hakkame , kui sa juba alguses kohe viimase kaabakana käitud . " </s> <s> Kuid Kaarel ei teinud naisest väljagi . </s> <s> Temale oli ükskõik , mis teised majalised temast arvasid . </s> <s> Tema oli nüüd hobuseomanik ja miski muu ei läinud talle praegu korda . </s> <s> Homme hommikul vara sõidab ta Viitna laadale ning teeb seal mustlastega head äri . </s> </p>
<p> <s> Nii nagu Kaarel otsustas , nii ta ka tegi . </s> <s> Kui Elviira mehelt küsis , kuhu ta läheb ja millal teda oodata võib , andis Kaarel põikleva vastuse , rakendas hobuse saani ette ning sõitis minema . </s> <s> Koju tuli aga alles kolme päeva pärast – ja mitte enam Vaherpõllu kõrviga , vaid aiste vahel oli hoopis hall eblaka olemisega mära , kes paljakspöetud sabakönti edevalt püsti hoidis . </s> <s> Ann-Leena , kes parajasti vanatoa õuel seisis , ei uskunud oma silmi . </s> <s> Ah siis selleks oligi hobust oma nimele vaja sahkerdada , et teda laadale viia ning seal mingi kronu vastu ringi vahetada . </s> <s> Issand jumal ! </s> <s> Isegi saani oli väimees jumal teab kuhu jätnud ning selle asemel oli mingi vana reelogudik . </s> <s> Reepäral kükitas Kaarel ja hoidis ohje pingul , sest iga natukese aja järel virutas hobune tagant üles ning piserdas sõiduki ja sellel istuja ihuveega üle , ise sealjuures võikalt hirnudes . </s> <s> Ann-Leena tõmbus kohkunult kõrvale , sest väimees sõitis suure tuhinaga vanatoa õuele ega saanud oma halli mära enne pidama kui vastu seina sügavas tuisulumes . </s> <s> Kaarel ei teinud ämmast , kes ikka veel õuel seisis , väljagi . </s> <s> Väimees sahlas põlvist saadik sügavas lumes ning püüdis hobust lahti rakendada , mis polnudki nii lihtne , sest mära tagus lakkamatult tagant üles ning andis vett . </s> <s> Kaarel vandus tulist kurja ning tõi kuuldavale kõik olemasolevad ropud sõnad . </s> <s> Keda ta nii hirmsasti manas , kas iseennast , oma vastset hobust või koguni neid , kes niisuguse peletise talle kaela määrisid , seda Ann-Leena ei mõistnud . </s> <s> Kui Kaarel looma lõpuks aiste vahelt kätte sai , sidus ta selle ketiga rehealuse seina külge kinni , tõi kaldast pika toomingase vembla ning kukkus hobust sugema . </s> <s> Iga löögi järel kergitas mära tagumikku ning vingatas vihaselt . </s> <s> Ilma jõhvideta sabajuppi hoidis ta püsti , nagu oleks see mingi võitluslipp . </s> <s> Kaarel sihtis malakaga hobusele saba alla . </s> <s> Mära karjatas , tagakeha kerkis kõrgele õhku ning võimas kollakas veejuga paiskus Kaarlile vastu vahtimist . </s> <s> Poolpurjus väimees taganes sügavas lumes , kaotas tasakaalu ning kukkus ristseliti maha . </s> <s> Kaarli suust kostis kõige koledam sõim . </s> <s> Raevune hobuseparisnik lähenes taas oma hallile küljelt , et uut lööki saba alla anda . </s> <s> Ilmselt taipas loom peremehe kavatsusi , sest enne veel , kui löögiks tõstetud vemmal uut hoopi jõudis anda , laskis hobune järsku tagasi , nii et rehealuse sein raksatas ja uus võimas veevool ujutas Kaarli üle . </s> <s> Nüüd katkes vapra väimehe kannatus lõplikult . </s> <s> Ta ulgus ja röökis , nii palju kui kõrist tuli , ning jagas hobusele hoope , kuni väsis . </s> <s> Lõpuks ei tulnud ta kurgust enam mingit häält kuuldavale , ta ainult rögises , valged silmamunad pahupidi . </s> <s> Kes teab , millega Suleroo Kaarli hobuse õpetamine oleks veel võinud lõppeda , kui mitte Elviira kära peale õue poleks tulnud . </s> <s> Nähes meest oma uue hobuse kallal jõudu proovimas , ruttas ta ligi . </s> <s> " Kaarel ! </s> <s> Mis sa ometi teed ! </s> <s> Sa tapad looma niimoodi ära . </s> <s> Võta aru pähe ! " </s> <s> Mees langetas malaka ning silmitses naist totral ilmel . </s> <s> " Vii hobune lauta ja tule ise tuppa . " </s> <s> Elviira sõnad mõjusid rahustavalt . </s> <s> Kaarel viskas malaka lumehange , päästis mära seina küljest lahti ning viis varju alla . </s> <s> Hobunegi oli vist momendiks saba kergitamise unustanud , sest ta laskis end rahulikult talli talutada ning hakkas sõimest heinu krõmpsutama . </s> </p>
<p> <s> Alles järgmisel päeval , kui mees lõplikult oli rahunenud ning laadal joodud peatäie korralikult välja maganud , sai Elviira teada , kuidas mustlased Kaarlil naha üle kõrvade tõmbasid . </s> <s> Hall olnud laadal mustlase oheliku otsas taltsas nagu kohitsetud oinas . </s> <s> Alles koduteel hakanud ta alguses saba kergitama , hiljem võikalt hirnatama ning lõpuks ka vett saba alt viskama . </s> <s> Kui palju ta hobuste vahetamisel vaheltkasu sai või koguni peale maksis , sellest ei rääkinud Kaarel midagi , kuigi Elviira talle peale käis . </s> <s> Et vastikut sabakergitamise ning ihuvee viskamise kommet ära võõrutada , toppis Kaarel kartulikoti heinu täis ning sidus hobusele sappa . </s> <s> " Las vehib , kuni isu ära kaob , " arvas ta endamisi . </s> <s> Ka juua ei andnud ta loomale mitmel päeval . </s> <s> " Küll tal kuradil siis see vesi otsa lõpeb , kui kusi tolmama hakkab . " </s> <s> Kuid märaga ei toimunud ei ühte ega teist . </s> </p>
<p> <s> Kui Kaarel hommikul talli läks , tagus hobune ühtejärge tagant üles ja hinkus vihaselt . </s> <s> Sapsud värisesid suurest väsimusest ning vahtu langes tortidena külgedelt . </s> <s> Heinakott hobuse sabas aga lausa tilkus ihuveest , mida mära iga tagumiku kergitamisega voolata laskis . </s> <s> Ei aidanud ka looma pidev janus hoidmine . </s> <s> Vett tuli ikka ühtemoodi . </s> <s> Kaarel vandus ja raevutses , Ann-Leena kihistas ning parastas , sest ta ei suutnud väimehele seda seatempu kuidagi andeks anda , mida ta temaga vallamajast tulles tegi . </s> <s> Lehmadel lõppesid heinad otsa , vaja oli neid Tümamaalt tooma minna , kuid Kaarel ei söandanud kuidagi mära ree ette rakendada . </s> <s> Kuid miski ei aidanud , loomi ei võinud keset talve nälga jätta ja Kaarel tõi ühel hommikul hobuse tallist välja ning rakendas suurte raskustega kuidagimoodi ree ette ja sõitis Tümamaale . </s> </p>
<p> <s> Oli parajasti säravselge talvehommik , kui Tagavälja Mari õue astus . </s> <s> Keset hõredat lepikuvõsa vilkus punetavas päikeses midagi imelikku . </s> <s> Mari tõstis käe silmile , et parem oleks vaadata , sest ta ei saanud järsku aru , mis seal lepikus niimoodi vilgub , nagu hoiaks keegi mingit valget lippu üleval . </s> <s> Võsast väljus suur hall hobune , paljakspöetud sabajupp püsti . </s> <s> Niisugust asja polnud Tagavälja perenaine veel enne oma elus näinud , et hobune koera kombel oma saba püsti hoiab , ja ta kutsus Juhanigi vaatama . </s> <s> Iga natukese aja järel kerkis hobuse tagumik kõrgele , kostis vihane hinkumine ning mõlemale vaatajale näis , nagu oleks hobune ree päras kükitavale mehele vett visanud . </s> <s> Tulija ei olnud keegi muu kui Vaherpõllu uus peremees , Suleroo Kaarel . </s> <s> Kust ta aga niisuguse hobuse välja oli käristanud , seda ei mõistnud Tagavälja omad ära arvata , sest oli ju naabriperes nende teada Nigulalt ostetud kõrb mära , tublisti väiksem kui see hall , kes Kaarlil praegu aiste vahel . </s> </p>
<p> <s> Kuid Kaarlil ei tulnud heinaveost midagi välja , sest vaevalt oli ta jõudnud paar hargitäit heinu peale panna , kui hobune kannatuse kaotas ning kaldast üles kodu poole ajama pani . </s> <s> Viimasel silmapilgul suutis Kaarel veel ohjad haarata , et mitte jalameheks jääda . </s> <s> Küll proovis Vaherpõllu väimees mitmeid võtteid ja kunsttükke , et hobuselt tema näotuid pruuke ära võõrutada , kuid miski ei aidanud . </s> <s> Mära hinkus edasi , tagus tagant üles ning pildus saba alt vett , nii et võimatu oli ree peal istuda . </s> </p>
<p> <s> Pärast Õllepoe Augusti hobuse vargust olid Kivinõmme ja Väliku küla elanikud tükk aega ärevil . </s> <s> Keegi ei osanud enam midagi ette võtta . </s> <s> Kui hobune varastatakse tallist lukustatud ukse tagant , siis ei maksa seda lukurisu ette pannagi . </s> <s> Ega siis muidu vanasõna ütle : lukk on looma vari . </s> <s> Küllap selles ütlemises ka tõetera sees on . </s> <s> Paljud peremehed , kel noored ilusad hobused tallis olid , valvasid ööde kaupa , isegi magasid loomade juures laudas . </s> <s> Alles pärast uut aastat rahuneti , sest peale Õllepoe Ulli kadumist ei esinenud enam ainsatki vargust ei ligidal ega kaugel . </s> <s> Ka polnud Sirpi ja Vaatsi enam Kivinõmme kandis liikumas näha . </s> <s> Kuid siis juhtus midagi niisugust , mis oma jubedusega ka kõige julgemate inimeste südamed hirmu ning õudusega täitis ja mida veel palju aastaid hiljemgi meenutati . </s> </p>
<p> <s> Umboja jõe kõrgel liivakaldal , üsna Täkukalda Sohvi lähedal elas üksik naisterahvas , Marie . </s> <s> Oma nooruses oli ta elanud Peterburis ning teeninud suursuguseid saksu , nagu ta ise oma vähestele sõbrannadele rääkis . </s> <s> Et Marie oli vallaline naisterahvas , siis hakati teda kutsuma Maarja-preiliks . </s> <s> Pärit oli ta sealtsamast Väliku külast . </s> <s> Segastel ilmasõja aastatel , kui rikaste inimeste elu ja vara linnas ohus oli , nagu Marie seletas , läinud ka tema leivaisa kogu oma perekonnaga kaduma , ning tema jäänud nende varandust valvama , kuni ajad paranevad ning pererahvas tagasi tuleb . </s> <s> Ei tea , kuidas see nüüd oli , kas kartis Maarja-preili , et ajad veelgi kurjemaks muutuvad , või tulid " saksad " tõesti tagasi , kuid Marie ilmus keset sõjakeerist ühel ilusal päeval Väliku külasse oma isakoju . </s> <s> Kaasas oli tal kaks tohutu rasket kohvrit , mille sisu ta ühelegi elavale hingele ei näidanud . </s> <s> Kuidas ta nende kohvritega Peterburist Väliku külasse jõudis , jäi kõigile arusaamatuks . </s> <s> Õige pea , rangest vaikimisest hoolimata levis aga kuuldus , et Maarja-preili olevat röövinud " sakste " kulla ja hõbeda ning sellega Peterburist jalga lasknud . </s> <s> Et Marie kaks venda sõjas kaduma läksid ning ema ja isa juba vanad olid , kirjutas isa talu Marie nimele , et juba aastates tütar taluomanikuna kergemini mehele saaks ning kohta pidama hakkaks . </s> <s> Talutööst võõrdunud tütrele ei tulnud aga keegi kosja . </s> <s> Õige pea surid vanemad ning Maarja-preili jäi üksi . </s> <s> Arukas tütar nägi varsti , et tema kohapidamisest midagi mõistlikku välja ei tule , lõi talule käega ning müüs selle maha . </s> <s> Ise kolis sauna , mille otsas oli ilus avar kamber . </s> <s> Liivamäe , nii oli talu nimi , sai uue omaniku . </s> <s> Mehelemineku lootused heitis Marie samuti peast . </s> <s> Mingit tööd ta ei teinud , vaid elas rahast , mis ta talu eest sai . </s> <s> Üldiselt peeti Maarja-preilit külas väga rikkaks inimeseks . </s> <s> Tavaliste külainimestega ta ei suhelnud , sest tema arust olid nad kõik harimata matsid , nagu ta armastas öelda . </s> <s> Oma kõige lähemat üleaedset , Täkukalda Sohvit ta isegi kartis ega lasknud teda uksestki sisse . </s> <s> Ainukesed , keda Marie vahetevahel külastas , olid Paalipere Liina ning Umboja Almiira . </s> <s> Viimane oli selle tutvuse üle väga uhke . </s> <s> Vahetevahel sõitis Maarja-preili Tallinnasse ning viibis seal , eriti talvel , oma paar nädalat . </s> <s> Riides käis ta peenelt , tavalistest külanaistest hoopis erinevalt . </s> <s> Peaaegu igasuguse riietuse peal kandis ta tumedat nahkset vööd , mille küljes rippus hõbenaastudega kaunistatud tupes väike musta peaga puss . </s> <s> Külarahva seas äratas niisugune naisterahvale ebatavaline ehteasjake imetlust ja võõristust . </s> <s> Ainuke elav hingeline Marie juures oli väike valge koerake , Nupsi , kes teda jalutuskäikudel saatis . </s> </p>
<p> <s> Oli kevad , lumesulamise aeg , mil sillutamata külavaheteed muutusid kohati läbipääsmatuiks mülgasteks . </s> <s> Ei saanud liikuda ei vankri ega ka reega , sest kõrgematel lumevabadel küngastel veeres küll ratas , kuid nõgudes vajus sulavasse lumelobjakasse kuni rummudeni sisse . </s> <s> Reejalas ei libisenud jälle paljal maal . </s> <s> Päeval lõõtsus edelatuul ja oli suur sula , öösi aga pöördus loodesse ning hakkas külmetama . </s> <s> Taevas sirasid tähed ja veeloigud kattusid jääga , mis astuja jalge all klirisedes purunes . </s> </p>
<p> <s> Täkukalda Sohvi ei maganud sel ööl , sest ta valvas oma poegima hakkavat lehma , et see vajalikul momendil ilma inimabita ei jääks . </s> <s> Et ihnuskoi vanamees ei lubanud tuld läita , istus Sohvi pimedas toas akna all ning vooris iga natukese aja tagant lauda vahet . </s> <s> Oli juba üle kesköö , kui Punik lõpuks perenaise abiga vasika ilmale sai . </s> <s> Sohvi lüpsis lehma , andis ka väikesele vastsündinud pullihakatisele ternespiima juua ning tatsas , piimalüpsik näpuotsas , toa poole . </s> <s> Järsku kuulis ta üleaedse , Liivamäe Marie sauna poolt imelikku kolinat . </s> <s> Sohvi seisatas keset õue ja pani tähele , et Maarja-preili kambriaknas süttis korraks tuli , mis aga õige pea kustus . </s> <s> " Ei tea , midas too vanatüdruk keset ööd kolistab , et ei näe magada , " mõtles Täkukalda perenaine ja astus tuppa . </s> <s> Seal kurnas piima , pani sahvrisse jahtuma , loputas ka lüpsiku ning viis õue aiateibasse valguma ja oli just tuppa minemas , kui Liivamäe poolt kostis koera meeleheitlik kiljumine . </s> <s> Nüüd kargas ka Täkukalda Sulli suure lõrinaga kuudist välja ning pistis kõigest väest naabrite poole punuma . </s> <s> " Mida ilmaimet seal Liivamäel ometi täna öösi tehakse , " lausus Sohvi endamisi ning astus lauda taha , kuhu üleaedse maja paremini näha oli . </s> <s> Kuid Täkukalda perenaise silm ei seletanud kirkas kevadöös midagi , kuulis ainult krobelistel kõvakskülmunud lumelaikudel kiireid jooksusamme , mida saatis Sulli vihane klähvimine . </s> <s> Siis aga välgatas tuli ja lajatasid revolvripaugud . </s> <s> Sohvi kiljatas , sest talle tundus , et tema pihta tulistati . </s> <s> Kähku tõmbus ta laudanuka taha varju , et kuulid teda ei tabaks , ning värises seal hirmu ja külma pärast seni , kui arvas , et relvaga paugutajad juba läinud on . </s> <s> Sulli aga tuli haledasti niutsudes , üks jalg kaenlas , koju ning puges kuuti . </s> <s> Surmani kohkunud Sohvi katsus , et ruttu tuppa sai , ega julgenud sealt enne hommikut väljuda . </s> <s> Alles siis rääkis vanamehele , mida ta öösi nägi ning kuulis . </s> <s> " Siis käisid seal kindlasti röövlid nagu Moorasaareski , " arvas Täkukalda peremees . </s> <s> " Peaks vist vaatama minema , mis Mariega on juhtunud . " </s> <s> Ning Sohvi ja Joosep sammusid üle kõvakskülmunud lume Liivamäe sauna poole . </s> <s> Trepi ees külitas surnud Nupsi , keel suust väljas . </s> <s> Uks oli lahti ja üleaedsed astusid sisse . </s> <s> Toas avanes võigas vaatepilt . </s> <s> Keset elutoa põrandat lamas vereloigus Maarja-preili , tumedad juuksed lahti , ööriietus lõhki käristatud ning sassis ja korratu . </s> <s> Sohvi kiljatas , kuid võttis siiski südame rindu , astus ligi ning haaras naabrinaise käe . </s> <s> See oli lõtv ning pulss töötas nõrgalt . </s> <s> " Joosep , mine ruttu ja teata pererahvale , Marie on veel elus . " </s> <s> Peagi ilmus Liivamäe uus peremees . </s> <s> " Ruttu hobune ette ja Kundasse arsti järele ! " käsutas Täkukalda perenaine . </s> <s> " Sina , vanamees , mine too kodunt tinkpiiritust ja poomvilla . " </s> <s> Kui mehed läinud , laskis Marie kõrval kükitav Sohvi silmad toas ringi käia . </s> <s> Kõik oli segamini paisatud . </s> <s> Kummutisahtlid välja kallatud , riidekapi uksed pärani lahti , kus kõlkusid tühjad õlapuud . </s> <s> Ilmselt olid röövlid paremad mantlid ning kleidid kaasa võtnud . </s> <s> Joosep tuli ning tõi , mida naine nõudis . </s> <s> Sohvi asetas nuuskpiiritusega niisutatud vatitopi Mariele nina alla ning mõne aja pärast avas õnnetu silmad . </s> <s> Ilmselt oli ta rohke verekaotuse tagajärjel sedavõrd nõrk , et ta ennast liigutada ei jaksanud . </s> <s> " Marie , kas sa tundsid neid , kes sulle kallale tulid ? " küsis Sohvi ning küünitas kõrva naabrinaise suu juurde , sest talle näis , et Marie huuled liikusid . </s> <s> Kuid ainsatki sõna ei tulnud sealt kuuldavale . </s> <s> Alles siis , kui arst Kundast kohale jõudis ning südame tugevdamiseks süsti tegi ja kui Sohvi veel kord oma küsimust kordas , liigutas Marie vaevumärgatavalt pead ning olles pisut jõudu kogunud , nihutas käe näo juurde ning osutas sõrmega vasakule põsele . </s> <s> Sealjuures vaatas ta Sohvile pingsalt otsa . </s> <s> Alles tükk aega hiljem taipas Täkukalda perenaine , mida Maarja-preili sellega öelda tahtis . </s> <s> Arvatavasti mõtles ta mõrtsuka haavaarmiga vasakut põske . </s> <s> Et Marie tervislik seisukord oli väga tõsine , toimetati ta Rakvere haiglasse . </s> <s> Kuid arstid ei suutnud teda enam päästa ja Marie suri . </s> <s> Peas oli ühtekokku seitse haava , millest surmatoov oli kuklasse löödud pussihaav . </s> <s> Uurijad sõitsid kohale . </s> <s> Ainukene inimene , kes tol saatuslikul ööl midagi kuulis ja nägi , oli Täkukalda Sohvi . </s> <s> Kuid ka tema tunnistus oli mõrtsukate leidmiseks üpris napp . </s> <s> Et veretöö oli toime pandud röövimise eesmärgil , oli kõigile päevselge . </s> <s> Marie riidekapist olid kadunud kõik tema hinnalisemad riietusesemed , samuti kaks suurt käsikohvrit , mille olemasolustki ainult Marie vähesed tuttavad ja sugulased teadsid , mis aga seal sees võis olla , seda ei teadnud keegi . </s> <s> Sisse olid mõrtsukad tunginud saunaaknast , mis asetses vastu Umboja kõrget liivakallast . </s> <s> Küllap akna lõhkumise kolksatused olidki need hääled , mida Täkukalda Sohvi öösi kuulis , kui ta toa ja lauda vahet vooris , et oma poegivale lehmale õigel ajal vajalikku abi anda . </s> <s> Tõenäone , et mõrtsukad majast väljudes Täkukalda pool midagi kahtlast märkasid , sest miks nad muidu tulistasid . </s> <s> Uurijad olid küll arvamisel , et põgenevad kurjategijad lasksid Täkukalda Sulli pihta , kuid Sohvi väitis surmkindlalt , et tinakuulid olid määratud temale . </s> <s> Ja kui tema poleks märganud õigel ajal laudanuka taha varju pugeda , lebaks tema ka praegu surnult hange otsas , tagumik püsti . </s> <s> Et tegemist oli ikkagi mõrtsukatööga , mitte mõne hobuse vargusega , ajasid uurijad innukalt kurjategijate jälgi . </s> <s> Kõvaks külmunud krobelisel lumel olid aga jäljed halvasti näha ning lumest vabadel laikudel kadusid hoopis käest . </s> <s> Siiski suutsid uurijad kindlaks teha , sest siin-seal oli veeloikudele tõmbunud jääkirme põgenejate jalge all purunenud , et mõrtsukad olid liikunud piki jõekallast Kivinõmme küla poole . </s> <s> Kohas , kus talvetee otse Umboja jõeni välja viis , olid mõrvarid peatunud ning kiiruga kaasa haaratud riietusesemete seas mingi valiku teinud . </s> <s> Vist osutus kaasavõetud varandus liiga kogukaks ning tema toimetamine kindlasse kohta käis mõrtsukatel üle jõu . </s> <s> Vanemad , juba kantud kleidid ja mantlid olid visatud Umboja jõe võssakasvanud kaldasse . </s> <s> Heledamatel riietel paistsid silma vereplekid . </s> <s> Päeva lõpuks jõudsid politseinikud Kivinõmme külasse välja . </s> <s> Seal aga kadusid igasugused jäljed . </s> <s> Esimene mõte , mille kohalik Selivere politsei välja ütles , oli : " Sirbi ja Vaatsi töö . " </s> <s> Kuulati üle kõik Kivinõmme küla elanikud , kas pole nimetatud mehi viimasel ajal sealkandis näha olnud . </s> <s> Keegi ei teadnud midagi . </s> <s> Käidi ka Jõeperel , kuid nii nagu muudki inimesed , polnud ka Miili , vähemalt poole aasta vältel , ühtki kahtlast meest sealkandis näinud . </s> <s> Uurijad jätsid ta rahule , panid aga siiski igaks juhuks Jõepere talu salajase valve alla . </s> </p>
<p> <s> Kui Paalipere Liine Marie koledast surmast uurijate suu läbi kuulis , kohkus ta koledasti . </s> <s> " Alles paar nädalat tagasi käis meil . </s> <s> Kas ta vaeseke võis arvata , et niisugune hirmus surm teda ees ootab . " </s> <s> – " Millal see täpselt oli ? " küsis uurija . </s> <s> " Täpselt kaks nädalat tagasi . " </s> <s> – " Mis asjus ta teie pool käis , kui küsida tohib ? </s> <s> Või on see saladus ? " – " Mis ta nüüd saladus . </s> <s> Tahtsin tütrele sünnipäevaks kingitust teha , rääkisin juba ammu Mariele , sest temal oli Peterburist kaasa võetud mõni ilus ehteasjake . </s> <s> Nüüd siis tõi , " seletas Paalipere perenaine ja pühkis silmi . </s> <s> " Kas kedagi teist , ma mõtlen , mõnda võõrast inimest teil sel momendil ei olnud , kui ta teil käis ? </s> <s> Ja veel , millise eseme või asjakese ta siis tõi ? " – " Ühe väga ilusa kullast kaelakee . </s> <s> Alma passitas seda parasjagu kaela , kui Jõepere Miili uksest sisse tuhistas . </s> <s> Teisi kedagi ei käinud , " lõpetas Liina . </s> <s> " Kas Jõepere Miili nägi seda kaelakeed teie tütre kaelas ja kas ta võis aimata , et see oli Marie toodud ? " – " Seda ei oska ma öelda , sest kui uksele koputati , astusid mõlemad , nii Alma kui ka Marie otsekohe teise tuppa ja võtsid ehteasjad ka ühes . </s> <s> Tal oli neid rohkem kaasas , et Alma saaks valida . </s> <s> Kuid üks armband kukkus põrandale maha ja Marie kummardus seda üles võtma just sel momendil , kui Miili sisse astus . " </s> <s> – " Nii et Miili ikka midagi nägi ? " – " Väga võimalik . " </s> <s> – " Kas Miili lahkus kohe või jäi ta pikemaks ajaks teile ? " – " Ei jäänud . </s> <s> Nähes , et meil oli võõras inimene , läks ta kohe ära . " </s> <s> – " Kas teil mingit jutuajamist Jõepere perenaisega ei olnud ? " – " Ei . </s> <s> Ta ütles vaid niipalju , kui ma talle viisakuse pärast istet pakkusin , et teil on külalised , ei ma hakka istuma midagi ning läks . " </s> <s> – " Mis te arvate , kas Miili teadis seda , et Mariel ehteasju oli ? " – " Seda ma küll ei oska öelda , aga kui Marie Liivamäele elama asus , siis oli küll kuulda , et ta olevat kulda ja hõbedat Peterburist kaasa toonud . </s> <s> Väga võimalik , et ka Miili sellest kuulis . " </s> <s> – " Kas Marie mõnele teisele ka ehteasju müüs ? " – " Ei usu . </s> <s> Siia kanti küll vist mitte kellelegi . </s> <s> Kui vahest ehk linna , oma tuttavate kaudu , kuid selle kohta pole mul andmeid . " </s> <s> – " Miks siis ainult teile ? " – " Sellepärast , et me oleme sugulased . </s> <s> Meie emad olid õed . </s> <s> Allika Kustu ema oli kolmas õde ja nad elasid kõik Liivamäel koos . " </s> <s> – " Ah-ah . </s> <s> Siis sellepärast . </s> <s> Aga kas teie olete sellest mõnele oma tuttavale või sugulasele rääkinud , et Mariel niisuguseid asju on ? " – " Mitte kellelegi . " </s> <s> – " Veel üks küsimus . </s> <s> Kas teie tütar hakkas uut ehteasja kohe kandma , nii et seda igaüks näha võis ? " – " Hakkas kandma küll , kuid mitte just iga päev . " </s> <s> – " Kas Jõepere perenaine võis seda teie tütre kaelas näha ? " – " Võis , sest Alma õmbles talle uut kleiti ja kui Miili kleiti selga käis passimas , oli kaelakee Almal kaelas . " </s> <s> Uurija pani kõik Paalipere Liinalt kuuldu kirja . </s> <s> Jällegi langes teatud kahtlusevari Jõepere Miilile , küll väike ja ebakindel , kuid siiski . </s> <s> " Kui te lubate , küsin ma teie käest veel midagi . " </s> <s> – " Miks mitte . " </s> <s> – " Kas Marie ka ise armastas ehteasju kanda , nii et see võõrastes inimestes tähelepanu äratas ? " – " Ei . </s> <s> Mina küll tähele ei pannud . " </s> <s> Paalipere perenaine vaikis natuke , nagu tuletaks ta meelde , kas Marie juures tõesti mõnda ehteasjakest kunagi polnud , mis tähelepanu oleks äratanud . </s> <s> " Ah jaa . </s> <s> Vööl kandis ta tumedast nahast rihma , mille küljes rippus väike musta peaga puss hõbenaastudega tupes . " </s> <s> – " Kas see oli tal alati vööl ? " – " Jah , peaaegu alati , kui mina teda nägin . " </s> <s> – " Nii et seda pussi võisid näha kõik , kes Mariega kokku puutusid ? " – " Kindlasti . " </s> <s> – " Kas te tunneksite selle rihma ja pussi ära , kui seda praegu näeksite ? " – " Tunneksin küll . </s> <s> On teil siis teada , kelle käes see on ? " küsis Paalipere perenaine . </s> <s> " Ei , aga ma mõtlen seda , et uus omanik hakkab niisugust omapärast ehteasjakest kunagi kandma . </s> <s> Niisama vaatamiseks teda vaevalt keegi ostab . </s> <s> Marie majas seda küll kusagil ei olnud , kui me seal läbiotsimist teostasime . </s> <s> Järelikult on mõrtsukad selle kaasa võtnud . </s> <s> Ja see on praegu ese , mille kaudu võime kurjategijatele kõige kergemini jälile saada , " seletas politseinik ning lahkus . </s> </p>
<p> <s> Kõige kuuldu põhjal püüdis uurija koostada mingi kava . </s> <s> Kui Miili Paaliperes käies tõesti Marie käes ehteasja märkas , hiljem aga ka peretütre kaelas , siis meenus talle kindlasti kunagi kuuldud külajutt Marie kallihinnalistest kuld- ja hõbeasjadest . </s> <s> Ja missugune naine ütleks niisugustest asjakestest ära , liiatigi veel , kui tegemist on Jõepere Miili suguse naisega , kellele miski pole püha . </s> <s> Kas Sirp ja Vaats ilmusid seekord Kivinõmmele Miili kutsel või sattusid siia juhuslikult , ei omanud praegu mingit tähtsust . </s> <s> Fakt on see , et nad siin olid ja mõrtsukatöö röövimise eesmärgil toime panid . </s> <s> Ka aeg oli hästi valitud . </s> <s> Külm , tähistaevaga öö , tugeva sulailma järel , kus palja külmunud maa peale üldse jälgi ei jää . </s> <s> Kust aga röövitud esemeid leida ? </s> <s> Jõepere on korduvalt läbi otsitud , kuid tagajärjetult ja ka praegu oleks lausa rumalus arvata , et niisugune varandus selles talus varjul on . </s> <s> Nii ettevaatamatud nad ühelgi juhul ei ole . </s> <s> Kuid igaks juhuks peab Jõepere jääma pideva valve alla ning üsna pikaks ajaks . </s> <s> Kuid mingisugune valvamine ei andnud oodatud tulemusi . </s> <s> Kuigi Miili käikudel alatasa silm peal hoiti , ei olnud põhjust teda milleski kahtlustada . </s> <s> Kuid millegipärast kaldusid politseinikud siiski arvama , et röövitud varandus just Jõeperes varjul on ja varem või hiljem hakatakse seda tasapisi realiseerima . </s> <s> Ja kui mitte just realiseerima , siis vähemalt pikkamisi ja märkamatult kusagile kaugemale toimetama . </s> <s> Ja Jõeperet valvati edasi . </s> <s> Kas Miili ise seda teadis , et tal nõndanimetatud " saba " järel oli , mine võta kinni , kuid politseinike arvates oli ta ettevaatlikkus ise . </s> <s> Kogenud ja taibuka kurjategijana taipas ta ilmselt , et teda jälgitakse , ning püüdis käituda nii , et igasugune kahtlusevari tema pealt ära langeks . </s> </p>
<p> <s> Politseinikud olid valvamisest tüdinenud ning vihased ja süüdistasid oma ülemust , kes neid jumalamuidu seda naisterahvast laseb passida , selle asemel et tõelisi kurjategijaid otsida . </s> <s> Kuid ülemus oli kindlal veendumusel , et just siit , Jõeperelt ning selle naisterahva kaudu hakkab asi hargnema . </s> <s> Igal õhtupoolikul võttis Miili tühja kartulikoti kaenlasse ning jalutas Suuresulli aasu küüni juurde , toppis seal koti heinu täis , vinnas selga ning viis koju lammastele ette . </s> <s> Tükk aega ei näinud valvust pidavad politseinikud selles midagi imelikku . </s> <s> Siis aga avastas keegi ühel päeval , et tundub pisut veider , miks naine kotiga küünist heinu kannab , kui talus on hobune ning peremees . </s> <s> Otsustati asja lähemalt uurida . </s> <s> Nii nagu eelmistel päevadel tuli Miili ka sel õhtupoolikul küüni juurde ning läks õige pea , heinakott seljas , mäerinnakust üles kodu poole . </s> <s> Et ennast mitte näidata , lähenes politseinik hämaruse saabudes heinasarale tagaküljelt ja jäi suure toomingapõõsa alla varitsema . </s> <s> Pimedus laskus maapinnale , õhtu oli erakordselt vaikne . </s> <s> Paks udusein kerkis jõe kohale . </s> <s> Valvurile kippus tukastus peale . </s> <s> Umbes kesköö paiku tundis ta järsku instinktiivselt , et ta pole üksi . </s> <s> Ta püüdis pimeduses kedagi näha , kuid asjata . </s> <s> Siis aga lähenesid küünile ettevaatlikud sammud . </s> <s> Otse toomingapõõsa kõrvalt möödusid kaks inimkogu . </s> <s> Hääletult , nagu öögi , astusid tulijad politseiniku peidukohast mööda ning läksid küüni . </s> <s> Valvur oli kimbatuses . </s> <s> Mida teha ? </s> <s> Et mehed olidki samad kurjategijad , keda nad otsisid , selles ta ei kahelnud . </s> <s> Et kurjategijatel on relvad , ka see oli enam kui kindel . </s> <s> Kas ta suudab neid ootamatult tabades elusalt kinni võtta ? </s> <s> Vaevalt küll . </s> <s> Heal juhul pääsevad nad tema käest põgenema , halval aga kihutavad talle endale kuuli keresse ja kaovad ikkagi . </s> <s> Siis on nende tabamine veelgi küsitavam . </s> <s> Ja politseinik otsustas endast mitte märku anda ning selgusele jõuda , mis asju mehed küünis ajavad . </s> <s> Seest kostis heinte sahinat , nagu oleks keegi neid ühest kohast teise tõstnud , siis matsatas mingi raske ese maha ja seejärel kostis kõlinat . </s> <s> Nüüd oli politseinikul kõik selge . </s> <s> Küünis heinte all oli varjul Marielt röövitud varandus , mida mõrtsukad praegu ära tahtsid viia . </s> <s> Valvur ei teadnud , mida teha . </s> <s> Kui nad nüüd kõik kaasa võtavad , ei tule nad enam siia ning kurjategijate tabamiseks on seega väga vähe lootust . </s> <s> Et ta ka nii rumal oli ja siia üksinda tuli . </s> <s> Teine mees valvas Jõepere talu juures ega saa teda kuidagi aidata . </s> <s> Peab vist ikkagi põõsa alt välja tulema ning püüdma neid peatada . </s> <s> Politseinik oli just oma peidikust väljumas , kui kohvri kaas kinni kolksatas ning samas kuulis ta ka summutatud kõnet : " Üks kord veel – ja ongi kõik . " </s> <s> Jälle sahisesid heinad ning mõlemad mehed hiilisid toomingapõõsastest mööda ja kadusid hääletute varjudena pimedasse öhe . </s> <s> Udu oli jõe kohalt lahkunud ning politseinik nägi kahte meest . </s> <s> Üks neist oli pikk , teine tunduvalt lühem , kuid rässakam . </s> <s> Politseinik laskis meestel võimalikult kaugele minna , enne kui oma peidikust välja tuli . </s> <s> Tähendab – nad tulevad veel kord tagasi . </s> <s> Siis on ka viimane aeg nende tabamiseks . </s> <s> Ta astus küüni ning valgustas taskulambiga selle sisemust . </s> <s> Nurgas oli ainult pisut heinu ja peagi leidis politseinik üles ka kohvri röövitud esemetega . </s> <s> Ta asetas kõik ilusasti oma kohale tagasi , nii et keegi midagi ei märkaks ning läks teist meest otsima , kes talu juures valvet pidas . </s> <s> Seal selgus , et Miili oli õhtul pimeduse saabudes kodust Moorasaare suunas lahkunud ning tuli alles natukese aja eest tagasi . </s> <s> Kus ta käis ? </s> <s> Milliseid asju ajas ? </s> <s> Võimalik , et ta pidas väljaspool oma talu piire nende kahe mehega sidet . </s> <s> Nüüd pidi olema eriti valvas ning hoolega jälgima , et Miili midagi kahtlast ei märkaks . </s> <s> Niipea kui ta taipab , et tema käikudel silm peal hoitakse , ei tule kurjategijad enam tagasi . </s> <s> Mõlemad politseinikud lahkusid ettevaatlikult talu juurest , sest täna polnud mõtet rohkem valvet pidada . </s> <s> Ka oli vaja ülemusega kokku saada ning öistest uudistest talle ette kanda . </s> <s> Ülemus kuulas meeste jutu ära , mõtles veidi ning tegi siis korralduse : " Välja tuleb panna tugevdatud valve , juba täna õhtul kohe , sest pole ju teada , millal kurjategijad tagasi tulevad . </s> <s> Kinni võtta elusalt , kõik kolm . " </s> <s> – " Aga kui naine majast ei välju , vaid kodus on , kuidas siis ? " – " Ikkagi arreteerida . </s> <s> Ta on kaasteadja , selles pole enam mingit kahtlust . </s> <s> Kas teid keegi asjaosalistest märkas ? " – " Arvatavasti mitte . " </s> <s> – " Väga hea . </s> <s> Sõitke nüüd tagasi ja pidage naist hästi silmas . </s> <s> Paistab , et ta käis küüni juures seepärast , et kontrollida , kas varandus on kõik alles ja omal kohal . </s> <s> Ilmselt oli neil mingi kokkulepe selle kohta , kas õhk on puhas ja seda pidi tagama Miili oma igaõhtuse heinakoti viimisega . </s> <s> Seepärast oleks väga tähtis teada , kas ta ka täna küünist heinu läheb võtma . </s> <s> " </s> </p>
<p> <s> Politseinikud sõitsid minema . </s> <s> Ka ülem ise läks kaasa , kuna tegemist oli tähtsa operatsiooniga . </s> <s> Kivinõmmele sõitis terve rühm relvastatud politseinikke . </s> <s> Jõeperele lähenemiseks valiti Umboja jõe vastaskallas , kust talu hooned hästi näha olid . </s> <s> Ei võinud ju avalikult läbi küla sõita , see oleks sama hea , kui Jõepere ukse ees alarmikella lüüa . </s> <s> Vähemalt kahe viimase talu , Umboja ja Jõepere omad ei tohtinud politseinike ilmumisest midagi teada . </s> <s> Seepärast peeti hoolega silmas , kas nende talude elanikud päeva jooksul oma talu piiridest väljuvad või mitte . </s> <s> Vaherpõllu ning Tagavälja omadest polnud asja , sest nemad jäid teisele poole jõge ega suhelnud ülejõe omadega iga päev . </s> <s> Täpselt samal kellaajal nagu alati väljus Miili ka täna tühja kotiga majast ning seadis sammud heinaküüni poole . </s> <s> Ümber varitsetava paiga oli asetatud valve . </s> <s> Ainult see külg , kust öösi valvet pidanud politseiniku seletust mööda kurjategijad küünile lähenesid , jäeti vabaks ning jälgiti hoolega , kas ei ole seal mingit liikumist märgata , kui Miili täistopitud kotiga kaldast üles ronib . </s> <s> Kuid midagi ei täheldatud . </s> <s> Üks valvuritest , kes Umboja jõe ääres üsna vee keelel kasvavas pajupõõsas positsiooni sisse oli võtnud , liigutas ennast , et oma asendit muuta ning silmapilk tõusis keset jõge laial kivil kükitanud kosklapaar prääksudes õhku . </s> <s> Esimesele järgnes teine , siis veel kolmaski ja peagi tiirlesid erutatud linnud madala aasa kohal , nagu varitseks lähedal tõepoolest mingi oht , mis ei luba neil oma pesapaigale läheneda . </s> <s> Miili , kes vahepeal juba kaldast üles oli jõudnud ronida , seisatas , pillas nagu poolkogemata heinakoti maha ja jälgis rahutuid ning valjusti krouksuvaid linde . </s> <s> Miks pööras ta lendu tõusnud kosklatele nii suurt tähelepanu ja miks ta heinakoti maha pillas ? </s> <s> Kas ei olnud see mingiks märguandeks neile , kes teda ja tema tegevust kusagil varjul olles jälgisid ? </s> <s> Valvurid ei julgenud ennast enne pimeduse saabumist liigutada , kartes , et neid jälgitakse . </s> <s> Sel ööl ei tulnud küüni juurde keegi . </s> <s> Järgmisel päeval , jällegi samal kellaajal väljus Miili taas oma heinakotiga . </s> <s> Et naise tegevus oli teada , ei püütudki enam teda jälgida , vaid peeti ümbrust pingsalt silmas . </s> <s> Polnud kahtlust , Miili oli mingiks vahelüliks kurjategijate ning küüni peidetud varanduse vahel . </s> <s> Parajasti kui Jõepere perenaine oma kandamiga kaldast üles oli jõudmas , pani Umboja vastaskaldas üks binokliga varustatud politseinik tähele , et Suuresulli kõrgel künkal väikeses kuusetukas oksad üleval ladvas kuidagi kahtlaselt liikusid . </s> <s> Et õhtu oli peaaegu tuuletu ja loodus ümberringi jäigalt vaikne , äratas see valvuris pisut võõristust ning ta suunas binokliotsa liikuva kuuse poole . </s> <s> Ja tõepoolest – tihedate okste vahel istus liikumatult inimkogu ning vaatas üksisilmi Jõepere poole . </s> <s> Nüüd oli asi selge . </s> <s> Miili oma heinakotiga oli sidepidajaks . </s> <s> Kui midagi kahtlast oli märgata , oli see siis kas või hirmunult lendu tõusnud kosklapaar , seisatas ta ja pillas heinakoti maha , läks ta aga rahulikult ilma peatumata kodu poole , oli õhk puhas . </s> <s> Kui Miili oma kandamiga hoonete vahele ära kadus , liikusid Suuresulli künka otsas taas kuuse kaharad oksad ning inimkogu libistas enda pikkamisi allapoole ja kadus puude vahele ära . </s> <s> Tähendab – täna õhtul võis asi põnevaks minna . </s> </p>
<p> <s> Politseinikud olid ärevil . </s> <s> Kuidas kõike seda niimoodi korraldada , et kurjategijaid elusalt tabada ? </s> <s> Öö tõotas tulla vaikne ja pilvitu , selge tähistaevaga . </s> <s> Oli enam kui kindel , et mõlemad mehed olid relvastatud ning kergelt alla ei anna . </s> <s> Tulevahetus tuleb , see oli vältimatu . </s> <s> Heinaküün tuleb ümber piirata ja vabaks jätta ainult Suuresulli poolne kõrge kuusetukaga küngas , kus üks politseinikest puu otsa roninud kahtlast inimkogu märkas . </s> <s> Jõekäär oli lage , välja arvatud ainult üksik toomingapõõsas üsna küüni taga , kus paar päeva tagasi valvet peeti . </s> <s> Mida teha ja kuidas asetada mehed , et küünile lähenevates kurjategijates mitte kahtlust äratada ? </s> <s> Kaua istusid politseinikud koos ning koostasid tegevuskava , et mõrtsukaid mitte käest lasta . </s> <s> Ülem võttis binokli ning uuris madalat kaldaserva jõe ja küüni vahel . </s> <s> Umbes poolteise meetri kõrgune lauge astang pakkus küll head varjet varitsevatele meestele , kuid kuidas ületada märkamatult Umboja sügavat ning kiirevoolulist jõge , kus kevadise aja tõttu vesi kuni keskkehani võis ulatuda ? </s> <s> Ei võinud ju meeste tervist ja elu kurjategijate pärast ohtu seada . </s> <s> Ka polnud kellelgi mingisuguseid andmeid röövlijõugu suuruse kohta . </s> <s> Neid võis olla tublisti rohkem kui kaks . </s> <s> Võib-olla on aareteküün koguni pideva valve all ja kui nüüd politseinikud oma peidikutest välja tulevad ning jõge ületama hakkavad , võib koguni nii juhtuda , et kõik maha kõmmutatakse , enne kui nad jõe ligigi saavad , ja operatsioon on nurjunud . </s> <s> Üsna Jõepere talu hoonete kohal oli kõrge , lepapadrikusse kasvanud savikallas . </s> <s> Ülema pilk jäi sellele peatuma . </s> <s> Mis oleks , kui läbi selle tihniku mehed madala astangu alla sokutada ? </s> <s> Jõge võib aga ületada tükk maad allpool , Tagavälja ja Umboja talude vahel , kus purre üle jõe viis . </s> <s> Muret tegi veel Jõepere suur koer , kes iga väiksemagi krõbina peale kohe lõrinal haukuma pistis . </s> <s> See oli heaks hoiatussignaaliks mõrvaritele . </s> <s> Niisugused paadunud , igasuguse inimlikkuse kaotanud mehed nagu Sirp ja Vaats tegutsesid väga ettevaatlikult . </s> <s> Otsustati siiski hea õnne peale välja minna ning hämaruse saabudes oma praegustelt positsioonidelt lahkuda , jõgi Tagavälja purdeid pidi ületada ning Jõepere all uued kohad sisse võtta , nii et Suuresulli poolne külg vabaks jääks . </s> <s> Niipea aga , kui mõrtsukad on küünis , kähku taganemistee sulgeda ja käsklus anda küünist väljatulekuks . </s> <s> Mõistagi üritavad kurjategijad tuldud teed kaudu põgeneda , kuid satuvad revolvrikuulide ette . </s> <s> See sunnib neid suunda muutma ning jõe poole jooksma , kus aga madala astangu all politseinikud neid varitsevad . </s> <s> Pea kaotanud röövlid võivad aga ka segadusse sattudes eri suundades piiramisrõngast väljapääsu otsida ning lepapadrikust või koguni kõrgest kaldast üles ronida , et tabajate käest pääseda . </s> <s> Seepärast jäi politseiülem ise võsa äärde valvet pidama , et põgenejaid tabada , kui nad peaksid seda varianti kasutama . </s> </p>
<p> <s> Hääletute varjudena hiilisid politseinikud piki jõeäärseid pajupõõsaid ning lepavõsa kindlaksmääratud kohtadele . </s> <s> Lagedad paigad ületati roomates , välditi iga mahalangenud kuiva oksa , et see jala alla sattudes ei murduks ja Jõepere koera üles ei ärataks . </s> <s> Öö lähenes . </s> <s> Talu aknas kustus tuli . </s> <s> Kõikjal valitses pahaendeline vaikus . </s> <s> Ainult Umboja jõgi kohises ja lumest vabanenud põldudel karjusid kimedal häälel kiivitajad . </s> <s> Meeled pinevil , jälgiti Suuresulli künkal kasvavat kuusetukka , kust pidid nüüdsama pimedast ööst hoolimata väljuma ohtlikud kurjategijad , kes juba aastaid Kivinõmme ning Väliku küla inimesi pideva hirmu all hoidsid . </s> <s> Varitsejate silmad muutusid pingsast pimedusse vahtimisest kibedaks , kahutavas kevadöös kippusid varbad ja sõrmed külmetama , kuid liigutada ei tohtinud . </s> <s> Iga väiksemgi krõbin võis lendu hirmutada jões kividel tukkuvaid kosklapaare või mis veel hullem , haukuma ärritada Jõepere Reksi . </s> <s> Minutid venisid ja politseinikele tundus , et aeg seisab paigal . </s> <s> Taevas sirasid ja vilkusid tähed , Suur Vanker oli juba tublisti õhtusest asendist väljas , kuid ikka polnud veel kedagi näha ega kuulda . </s> <s> " Ega nad kuradid siis ometi meile märkamatult küüni ei läinud ja aaretega jalga ei lasknud , " mõtles politseiülem süngelt . </s> <s> Samas kuulis ta kõrge kalda all , endast paremal mingit tumedat müksakat , nagu oleks keegi jalaga vastu kivi või kõvakskülmunud mutimullahunnikut tonksanud . </s> <s> Kõrge kalda varjus hiilisid lähemale kaks inimkogu . </s> <s> Tähendab , kurjategijad vältisid otseteed üle lageda aasa , et mitte võimaliku ohu korral heaks märklauaks olla . </s> <s> Nad laskusid Suuresulli künkalt alla ning lähenesid küünile kõrge kalda varjus hiilides . </s> <s> Politseiülem kartis valjusti hingata , sest mehed olid temast ainult paari-kolme meetri kaugusel . </s> <s> Oleksid nad praegu kahekesi , olnuks suurepärane võimalus neile selja tagant turja karata ning mõlemad mõrtsukad kahjutuks teha . </s> <s> Üksinda oleks see aga sama hea kui kindel surmaminek . </s> <s> Mehed seisatasid ning piilusid ringi , kas kusagil midagi kahtlast pole . </s> <s> Siis lähenesid pikkamisi küünile , mille mustav avaus nad varsti neelas . </s> <s> " Alustada ! " sosistas politseiülem kõige lähemal lamavale politseinikule lühikese käskluse . </s> <s> Ta ootas veel natuke , et varitsejad käskluse üksteisele edasi jõuaksid anda ning küüni taha ja külgedele positsioonid sisse võtta . </s> <s> Siis kargas peiduurkast välja ning hüüdis : " Siin politsei ! </s> <s> Relvad maha ! </s> <s> Käed üles ! </s> <s> Olete ümber piiratud ! " </s> <s> Sees käis mingi kolksatus , millele järgnes vaikus . </s> <s> " Tulge küünist välja ! </s> <s> Olete ümber piiratud ! " kordas ta uuesti . </s> <s> Kuid ka sellele käsklusele ei reageerinud küünisolijad . </s> <s> Ilmselt tundus nii põgenemine kui ka vastuhakkamine kurjategijatele ebasoodne , miks nad muidu nii pahaendeliselt vaikisid . </s> <s> " Tormijooks küünile ! " karjus ülem ning pistis ise kõigest väest ohtliku paiga poole jooksma . </s> <s> Välkus tuli ning lajatasid revolvrilasud . </s> <s> Küünist vastati samaga . </s> <s> Ülema selja taga karjatas järsku keegi ning kostis ka kukkumise mütsatus . </s> <s> " Kuradi närakad ! " kiristas kukkuja läbi hammaste . </s> <s> Samal momendil kargasid küünist välja kaks inimkogu ning jooksid erinevates suundades . </s> <s> Üks tormas jõe äärde , teine aga kõrge kalda poole , sinna , kust nad enne küünile lähenesid . </s> <s> Politseiülem saatis kalda all põgeneva mehe suunas mitu lasku , kuid ei taibanud kurjategijat kohe jälitama hakata ning kaotas ta silmist . </s> <s> Jõe ääres paugutati revolvrit , kostis vandesõnu ning keegi kukkus lartsatades vette . </s> <s> Ülem sööstis kohale . </s> <s> Üks politseinikest oli jõe poole põgenevale kurjategijale järele jõudnud ning ta maha paisanud , saanud aga pussilöögi käsivarde ning röövel rabeles lahti ja hüppas vette . </s> <s> Küll lasknud kõik oma laskeriistad põgeneja pihta tühjaks , kuid mees sukeldunud vee alla ega kerkinudki enam veepinnale tagasi . </s> <s> Küllap uppus . </s> <s> Ainult saabas jäi politseinikule kätte , millest kurjategija välja rabeles . </s> <s> Kõik olid maruvihased . </s> <s> " Oleksid pidanud ikka kuraditele kohe pihta laskma , oleksid nad käes . </s> <s> Niimoodi lasksime mõlemad põgenema . </s> <s> Häbi silmad täis veel pealegi , et ei saanud hulgakesi kahest mehest jagu . " </s> <s> – " Aga kes siin kukkus ? " küsis ülem ringi vaadates . </s> <s> " Mina , " vastati pimedusest . </s> <s> Üks meestest oli saanud tabamuse jalasäärde ning lamas natuke maad eemal maas . </s> <s> Talle anti kiires korras kohapeal esmaabi ning kaks meest kandsid ta kaldast üles , et linna arsti juurde toimetada . </s> <s> Revolvripaugutamisest heidutatud Jõepere Reks , kes kogu aeg oli vaikinud , pistis korraga raginal haukuma . </s> <s> " Näete ! " sosistas keegi järsku ja viitas kõrge kalda poole , kus taeva heledamal taustal paistis inimkogu , kes aga kohe kadus . </s> <s> " Ruttu üles ! " kähistas ülem ning tormas kõige ees . </s> <s> Nähes nii suurt inimhulka , pistis Reks haukudes kodu poole , kuid ragistas seal edasi . </s> <s> " Siin peab keegi olema , kelle peale koer haukus , " arvas keegi . </s> <s> " Padrik läbi otsida ! " käsutas ülem . </s> <s> Mehed kadusid kaldasse , igaüks ise suunas . </s> <s> Koer sai meeste lahkumisest julgust ning lähenes uuesti kaldapealsele . </s> <s> Padrikust roomas välja inimkogu ning püüdis üle põlluriba metsa pääseda . </s> <s> Ülem jooksis ruttu lähedale . </s> <s> " Seis ! " käratas politseiülem . </s> <s> " Olete arreteeritud ! " </s> <s> Nähes , et põgenemiseks mingit lootust pole , jäi inimkogu liikumatult lamama . </s> <s> Politseinik lähenes talle ettevaatlikult , laskevalmis revolver käes . </s> <s> Olles lamajale üsna lähedale jõudnud , tegi see järsku välkkiire liigutuse ning politseinik tundis teravat valutorget jalas . </s> <s> Samas haarati tal teisest jalast kinni ning ta kukkus pikali . </s> <s> Silmapilk laskus vastane talle peale ja politseinik nägi oma näo kohal ülestõstetud kätt pika pussiga . </s> <s> " Sure , raisk ! " kiristas pussiomanik läbi hammaste . </s> <s> Sekundi murdosa otsustas kõik . </s> <s> Kõlas revolvripauk ning löögiriistaga üles tõstetud käsi vajus lõdvalt alla . </s> <s> Politseinik kobas kähku pussi järele ning viskas selle eemale . </s> <s> Kuid veel ei olnud vastane võidetud . </s> <s> Ta haaras terve käega lamajal kõrist kinni ning pigistas seda otse ebaloomuliku jõuga . </s> <s> " Kärva , verekoer ! </s> <s> Loe issameie ära , varsti oled otsapidi põrgus ! " </s> <s> Politseinik rabeles kõigest väest , kuid ei suutnud tugeva vastase haardest vabaneda . </s> <s> Siis meenus laetud laskeriist ning ta surus selle otsa kurjategijale tugevasti vastu käsivart ning vajutas päästikule . </s> <s> Uuesti lajatas vaikses kevadöös revolvripauk . </s> <s> Kostis ka valuröögatus ning kõri pitsitav haare lõtvus . </s> <s> Politseinik lükkas kahjutuks tehtud mõrtsuka enda pealt maha ning hüüdis mehed kaldast üles . </s> <s> Äratati Jõepere pererahvas ning jalast ja mõlemast käest haavata saanud kurjategija tassiti tuppa . </s> <s> Seal seoti ta haavad kinni ja et ta põgenemist ei üritaks , köideti kokku ka jalad . </s> <s> Kutsuti Miili . </s> <s> " Kas te tunnete seda meest ? " küsis politseiülem ning osutas põrandal lamavale pikale mehekolakale . </s> <s> Miili näos ei liikunud ainuski lihas . </s> <s> " Ei , " oli lühike vastus . </s> <s> " Aga kas teie seda naisterahvast tunnete ? " viitas politseinik pliidi kõrval seisvale perenaisele . </s> <s> Lamaja pööras pea Miili poole . </s> <s> " Ei , pole kunagi näinud . " </s> <s> – " Olete mõlemad arreteeritud , " teatas politseiülem . </s> <s> Ja vangi poole pöördudes : " Kuidas teie nimi on ? " </s> <s> Vaikus . </s> <s> " Ma küsin , kuidas on teie nimi ? " – " See ei lähe teile korda . " </s> <s> – " Läheb küll . </s> <s> Teie nimi on Sirp . </s> <s> On teil isikut tõendavad dokumendid olemas ? " </s> <s> Jälle vaikus . </s> <s> " Kes oli too teine mees , kes jõkke hüppas ja uppus ? " – Lamaja tõstis pilgu üles . </s> <s> " Kes teile ütles , et ta uppus ? " – " Minu mehed . " </s> <s> – " On see kindel ? " – " Jah . </s> <s> Ja tema nimi oli Vaats . " </s> <s> – " Ma ei tea . " </s> <s> – " Teate küll . </s> <s> Tema ja Jõepere perenaisega koos käisite Moorasaares röövimas , temaga koos varastasite Paalipere heinaküüni tühjaks , temaga koos varastasite ka Nigula ja Õllepoe Augusti hobuse , temaga koos murdsite Vaherpõllu Jüri viljaaita sisse , temaga ja Mõrdoja vennastega koos mõrvasite ka Sudisoo metsavahi , kui ta teile põrdajahil peale sattus ning kõige viimane – ja ma usun , et see ka tõesti kõige viimaseks jääb , sest rohkem kuritegusid toime panna pole teil enam võimalik – mõrvasite Liivamäe Marie . </s> <s> Kes oli kolmas , kellega koos te oma kuritegusid sooritasite ? </s> <s> Vastake . " </s> <s> Jälle vaikus . </s> <s> " Kus on Marie juurest röövitud esemed ? " – " Ma ei tea midagi . " </s> <s> – " Minge tooge ära . </s> <s> Kolm meest . </s> <s> Ülejäänud jäävad siia . </s> <s> Otsige läbi , kogu maja . </s> <s> Kõik urkad ja kapid ning kandke ette . " </s> <s> Mehed valgusid Jõepere tubadesse laiali . </s> <s> Miili tahtis politseinikele järele minna . </s> <s> " Paigale jääda ! " käratas ülem . </s> <s> Ta kobas ka haavatud Sirbi taskud läbi ning tõi sealt päevavalgele mitu kuldsõrmust tulevalgel sätendavate kalliskividega , peotäie kõrvarõngaid , prosse ning kümmekond tsaariaegset kuldmünti . </s> <s> " Kust need esemed pärit on ? " </s> <s> Ei ainsatki vastust . </s> <s> " Kas leiate midagi ? " hüüdis ta üle ukse eestoas sahlavatele politseinikele . </s> <s> " Mitte kõige vähematki , " oli vastus . </s> <s> " Kuhu te panite need esemed , mis Sirp ja Vaats teile küüni valvamise eest andsid ? " pöördus ülem taas Miili poole . – " Ma pole mingit küüni valvanud . " </s> <s> – " Valvasite küll . </s> <s> Miks te muidu igal õhtul täpselt ühel ja samal kellaajal heinakotiga all jõe ääres käisite ? " – " Lammastele tõin heinu ette . " </s> <s> – " Miks te hobusega ei toonud ? " – " Mägi on järsk , hobune ei vea koormat üles . " </s> <s> – " Kas terve küüni kandsite kotiga tühjaks ? " – " Ei . </s> <s> Vanamees tõi talvel reeteega mööda jõge . </s> <s> Need jäid koormast üle . </s> <s> " </s> </p>
<p> <s> Nii nagu kõik varasemadki läbiotsimised ei andnud ka see mingisuguseid tulemusi . </s> <s> Jõeperelt ei leitud midagi . </s> <s> Küll aga tõid politseinikud küünist kenakese kogu mitmesuguseid kullast ehteasju , kuldmünte ning hõbelusikaid . </s> <s> Neile lisati Sirbi taskutest leitud esemed juurde ning politseinikud sõitsid minema . </s> <s> Haavatud ning seotud jalgadega Sirp ja Miili võeti ühes . </s> <s> Nad paigutati erinevatesse sõidukitesse , et nad omavahel rääkida ega milleski kokku leppida ei saaks . </s> <s> Vähemalt kaks sellest röövlijõugust oli tabatud , kuidas oli aga lugu kolmandaga , selle kohta ei osanud praegu veel keegi midagi kindlat öelda . </s> <s> Ühed väitsid , et Vaats uppus , teised jälle arvasid , et kui ta oli osav ujuja , siis võis ta voolu mööda alla laskuda ning politseinike vaateväljast välja jõudes kusagil allpool kaldale ronida . </s> <s> Nõnda arvas ka ülem . </s> </p>
<p> <s> Allika Kustu hingerahu oli sellest päevast alates , kui ta pangast raha välja võttis ning viimase sendini Edmundile peo peale ladus , jäädavalt kadunud . </s> <s> Tal tarvitses ainult sellele mõelda ja ta keha kattus hirmuhigiga . </s> <s> Tõsi küll , Allika oli ju praegu veel tema nimel , aga kui kauaks . </s> <s> Tohutu suur võlakoorem jõllitas nagu hiigelkoletis talle kõikjal vastu , kuhu ta ka oma jala tõstis . </s> <s> See luuras tallis , irvitas aidas ja lakapealsel , kükitas põlluvaheteel ning istus kaksiratsi elumaja katusel . </s> <s> Kas suudab ta võlaprotsente õigel ajal tasuda ? </s> <s> Kui ei , minnakse kõigepealt Mädasoo Mardi kukile . </s> <s> Mart oli aga kaval mees ja vaevalt ta Kustu võlaprotsente tasuma hakkab . </s> <s> Ja ega Paalipere Oskargi ole pea peale kukkunud . </s> <s> Jäävad aga võlaprotsendid maksmata , läheb veksel protesti ning tullaksegi Allika kallale . </s> <s> Mida see Edmund ometi viivitab ! </s> <s> Rahaga oli nii tuline kiire taga , nüüd ei tee aga enam väljagi , et sellega talus midagi ette võtta . </s> <s> Kahtlusi ja kõhklusi ei aidanud eemale peletada ka tellisekoorem , mis Edmund uue elumaja ehitamiseks kohale tõi , sest juba samal päeval , kui koorem maha laotud , sõitis ta linna tagasi , ilma et oleks äiapapaga kokkusaamist otsinud . </s> <s> Mis asjaõiendamised need küll võiksid olla , mille pärast ta aina linnas peab istuma ? </s> <s> Kustu arvates oleks väimehe abi sügiseste tööde ajal talus marjaks ära kulunud . </s> <s> Ikka veel ei teadnud ei Manda ega ka Elisabeth Allikale tehtud pangavõlast midagi . </s> <s> Mitu korda oli Kustu oma hingehädas puhtsüdamliku ülestunnistamise piiril , kuid iga kord sai ta endast võitu , sest oli ta ju Edmundile lubanud sellest mitte rääkida . </s> <s> See pidi toimuma siis , kui selleks paras aeg on . </s> <s> Millal aga aeg paras võiks olla , seda Kustu ei teadnud . </s> <s> Ta jättis selle , nagu kõik muudki asjad , mis puudutasid pangast võetud rahasummat ja Allika tulevikku , Edmundi otsustada . </s> </p>
<p> <s> Suvi kaldus sügisesse ja ikka kindlamini hakkas Allika Manda aru saama , et abielust Edmundiga ei tule midagi välja . </s> <s> Mis kavaler see on , kes paariks nädalaks linna ära kaob ja enam näolegi ei anna . </s> <s> Ja kui tuligi , oli tige ja tõrges , nagu oleks Manda talle ülekohut teinud . </s> <s> Kui Manda varem arvas , et ta Haraldi silmis on teise või koguni kolmanda järgu tähtsusega paratamatus , kuna esimesel kohal seisab Allika , mida pidi ta siis nüüd Edmundi puhul mõtlema ? </s> <s> Mitmendal kohal oli ta oma tulevase mehe silmis Allika järel ? </s> <s> Või kas ta üldse mingil kohal oli ? </s> <s> Ehk oli ta vaid ebameeldiv ja tülikas paratamatus , ilma kelleta Allika talu kätte ei saa . </s> <s> See mõte hakkas teda ikka enam ja enam kummitama . </s> <s> Väga võimalik , et Edmund siia Allikale just talu pärast tuligi . </s> <s> Kui kaugele Edmund oma plaanidega isa juures oli jõudnud , seda Manda muidugi ei teadnud , kuid talle näis , et isa on Edmundi kuulekas tööriist ning täidab vastuvaidlematult kõik tema soovid . </s> <s> Kui need oleksid vaid ausad , poleks viga , kuid Edmund ja ausus ei sobinud Manda arvates kuigi hästi kokku . </s> <s> Oli ju Edmund ennast Allikal ainult halvast küljest näidanud . </s> <s> Miski ei rääkinud tema kasuks . </s> <s> Tööinimeste vastu kõrk ja upsakas , ei sobinud ta tallu . </s> <s> Siin pidi olema sõbralik ja igaühele lahket nägu näitama , ainult siis tegid teenijad tööd armastusega . </s> <s> Ja kui ei ole armastust töö vastu , ei kanna ta ka vilja . </s> <s> Armastuseta töö on sunnitöö , oli Harald kord öelnud ja Mandale tundus , et Haraldil oli õigus . </s> </p>
<p> <s> Kaua hoidis Allika vanaperenaine Linda olukorda Manda ees saladuses . </s> <s> Aga kui ta lõpuks nägi , et tütre ja loodetud väimehe omavahelised suhted aina jahenesid , otsustas ta asjast Mandale rääkida . </s> <s> See oli kohe pärast kartulivõtmist , kui Edmund jälle paari nädala vältel vaid korraks Allikale ilmus ning juba järgmisel päeval uuesti kadus . </s> </p>
<p> <s> Esimest korda oma eluea jooksul võttis ka Manda sel sügisel korvi kätte ja läks teistega koos põllule kartuleid võtma . </s> <s> Ilmad olid sel sügisel soojad ning päikesepaistelised ja töö värskes õhus ei olnudki nii raske , kui ta alguses kartis . </s> <s> Kartulid olid suured ning põld tõotas rikkalikku saaki . </s> <s> Küll valutasid õhtul käed ja selg ei lubanud hästi sirgu ajada , kuid Allika perepreili ei kurtnud . </s> <s> Allika vanaperenaine , kes kolmekümne aasta jooksul talu kaugemates paikades vist veel jalagagi polnud käinud , vaatas tütart tema töölusti pärast pisut võõristades , kuid ei lausunud sõnagi . </s> </p>
<p> <s> Ühel õhtul , kui pere söönud ning toidunõud pestud , koperdas Elisabet üles ärklituppa , et tütrega rääkida . </s> <s> Manda lebas juba voodis , kuid ei maganud veel . </s> <s> " Manda , mul on juba ammu üks asi südamel , millest ma oleksin sulle pidanud juba varem rääkima , kuid ma olen seda aina edasi lükanud . " </s> <s> – " Mis sul siis on ? </s> <s> Midagi paha või ! </s> <s> Head asjad räägitakse kohe ära , ainult halbu hoitakse kaua endale . " </s> <s> – " Eks ta niimoodi vist ole jah , " arvas ema ja vaatas kõrvale . </s> <s> " Oled sa märganud , millises olukorras Linda on ? " – " Ei . </s> <s> Mis temaga siis peaks olema ? " – " Last ootab . " </s> <s> – " Last ootab , " tõusis Manda voodis istuma ning vaatas emale küsivalt otsa . </s> <s> Tegelikult polnud see ju mingi uudis . </s> <s> Seda oli Allikal ikka juhtunud . </s> <s> Alles möödunud sügisel läks Vaherpõllu Aliide niisuguse hädaga talust minema . </s> <s> Kuid praegu tuli selline asi kuidagi imelikult järsku ja Manda tundis , et see millegipärast teda puudutab . </s> <s> " Kellega siis ? </s> <s> Ega ometi ? … " Manda ei suutnud lauset lõpetada , sest ta kartis välja öelda , kellele ta praegu mõtles . </s> <s> " Mis sa ise arvad , kellega ? " küsis ema vastu . </s> <s> Tütar kehitas õlgu . </s> <s> " Sinu tulevase mehe ja Allika peremehega . " </s> <s> – " Edmund ! " – " Just , " noogutas ema . </s> <s> " On see ikka tõsi või on isehakanud jutt ? " – " Tõsi . </s> <s> Linda ona suust kuuldud , ei kusagilt mujalt . " </s> <s> – " Kas ammu juba ? " – " Ammu . </s> <s> Ehk mäletad , kui jaanilaupäeva õhtul siin sauna juures suurt pidu peeti ja terve öö otsa hullati . </s> <s> Sellest õhtust peale , terve suve läbi . " </s> <s> – " Terve suve läbi , " kordas Manda , sest ta ei uskunud oma kõrvu . </s> <s> " Jaa . " </s> <s> – " Ja millal sina sellest kuulsid ? " – " Juba tükk aega tagasi . </s> <s> Neid asju on ju meil peaaegu iga aasta ette tulnud , ning mulle on saanud nagu harjumuseks igat teenijatüdrukut ning karjaplikat niisuguse pilguga vaadata , et millal nende asjad niikaugel on . </s> <s> Ja kui ma siis märkasin , et Linda näost ära langeb ja hommikuti aia najal öögib , hakkasin teda usutlema . </s> <s> Siis ta mulle rääkiski , et Edmund on süüdi . </s> <s> Lubanud teda ära võtta , niipea kohe , kui aita pääseb . " </s> <s> Manda oli tükk aega vait ega saanud sõna suust . </s> <s> Siis niisuguse mehega oleks ta peaaegu abiellunud ! </s> <s> Edmundi alatuses oli ta juba ammu veendunud , aga et ta niisuguse tükiga hakkama saab , seda ta küll poleks uskunud . </s> <s> " Miks sa mulle kohe ei öelnud , kui teada said ? " – " Ei tahtnud teie vahele segada . " </s> <s> – " Ja mina , loll , mõtlesin , et meist saab paar ja et me hakkame Allikal elama . </s> <s> Hea , et sa mulle nüüdki rääkisid . </s> <s> Muidu oleksin ehk tõesti temaga altari ette läinud . " </s> <s> Manda tõusis . </s> <s> " Mul on praegu niisugune tunne , et olen luupainaja käest vabanenud . </s> <s> Aina kõhklesin ega osanud otsustada . </s> <s> Nüüd on kõik selge , mis ja kuidas . " </s> <s> – " Mida sa siis nüüd kavatsed ? " – " Lähen Haraldile mehele , kui ta mind tahab , " vastas tütar . </s> <s> " Kui su süda tema poole hoiab , siis kindlasti . </s> <s> Ka minul langes nagu kivi südamelt , " arvas ema . </s> <s> " Kas isa ka sellest teab ? " – " Teab . </s> <s> Ütlesin talle kohe , kui Lindalt kuulsin . " </s> <s> – " Noh , ja tema ? " – " Ei usu , et Edmundiga . </s> <s> Kahtlustab Haraldit , et olevat Lindaga kokku mängitud asi . </s> <s> Kõik sinu pärast , et teie abielu Edmundiga nurja ajada . </s> <s> Isa ütles Lindale koha üles , kuid Linda ei lähe . </s> <s> Lubab lapse ilmale tuua ning Edmundile ukse taha viia , et kasvatagu ise . </s> <s> Ja kui vastu ei võta , hakkab alimente nõudma . </s> <s> Milline häbi meile kõigile . " </s> <s> – " Pole viga . </s> <s> Ta ei ole veel minu meheks saanud ega saagi . </s> <s> Seepärast pole meil ka häbi vaja tunda . </s> <s> Ja kui Edmund veel Allikal oma nägu peaks näitama , siis annan alle hundipassi – igaveseks . </s> <s> Aga isa juurde lähen koos Haraldiga juba õige pea , kas või täna õhtul kohe . " </s> <s> – " Tee seda , " lausus Allika perenaine ning vaatas tütart õnneliku pilguga . </s> </p>
<p> <s> Kui Suuresulli jõekäärus kurjategijate haarang oli lõppenud ja politseinikud haavatud Sirbi Jõeperele kandsid , jäi talu ümbrus vaikseks . isegi Reks oli kusagile pugenud ega haukunud enam . </s> </p>
<p> <s> Otse Jõepere talu järsust vastaskaldast ronis üles mees . </s> <s> Ta pigem roomas neljakäpukil kui kõndis . </s> <s> Ta märgadest riietest sorises vett , ühes jalas oli saabas , teise otsas ainult paljas sokk . </s> <s> Märg pea ilma mütsita , nõnda kiirustas ta kõrgest kaldast üles , pimeduses mustendava metsa poole . </s> <s> Esimeste puude vahel seisatas ta ning vaatas tagasi . </s> <s> Ei , keegi ei jälitanud teda . </s> <s> Ning märgades riietes mees mõtles sellele kergendustundega ja kompas pintsakutaskuid , kus kõlisesid metallesemed . </s> <s> Mees naeratas . </s> <s> Politseinike ootamatust pealesattumisest heidutatud , oli ta küünist välja tormates võtnud kursi jõe poole , et padrikusse kasvanud metsakaldas tagaajajate kuulide eest varju leida , kuid relvastatud politseinikud olid kõikjal ees . </s> <s> Jäi üle vaid jõkke hüpata ning ujudes ennast päästa . </s> <s> Jõe ääres rabas keegi tal jalast kinni , kuid sai saagiks ainult palja saapa . </s> <s> Vesi kandis mehe umbes paarsada meetrit allapoole , seal ronis ta kaldale ning lösutas nüüd külmast poolkangena põõsa all varjus . </s> <s> Mis seal teisel pool jõge toimus , miks Jõepere koer nii hirmsasti haukus , mis revolvrilasud seal olid , seda võis ta ainult oletada . </s> <s> Mees vaatas veel kord Jõepere talu poole , kus valgustatud akende ees inimkogud edasi-tagasi sagisid . </s> <s> Siis avanes välisuks ning mitu meest väljusid korraga majast . </s> <s> Lahtisest uksest trepile langevas valgusvihus näis , nagu oleks kaks meest kedagi kolmandat välja talutanud . </s> <s> Siis kolksatasid autouksed ning masinad sõitsid minema . </s> <s> " Kätte said , raisad ! " urises märgades riietes mees vihaselt läbi hammaste ning seadis sammud Kivinõmme küla poole . </s> <s> Siia ei tule ta enam tagasi . </s> </p>
<p> <s> Kui Tagavälja Mari ühel kevadhommikul välja läks , leidis ta , et nende riideaita oli sisse murtud . </s> <s> Uks seisis irvakile ning aidas riietusesemeid kontrollides selgus , et vana Juhani kõige uuem täiskalevist ülikond oli kadunud . </s> <s> Samuti olid läinud peremehe saapad , ihupesu , pluus , villane kampsun , müts ning sokid . </s> <s> Kõik need asjad olid uhiuued ja seisid kirstus tagavaraks . </s> <s> Mari äratas meespere ning kutsus vaatama . </s> <s> Kuid mis läinud , see läinud . </s> <s> Liivamäe Marie mõrvalugu oli alles päris värske ning kogu ümbruskond selle jubeda veretöö mõju all . </s> <s> Ja nüüd jälle uus sissemurdmine ! </s> <s> Gustav tõttas Seliveresse , et politseile teatada . </s> <s> Seal selgus , et öösi oli Suuresulli heinaküüni juures Jõepere aasus suur haarang ning tabati üks oletatavatest kurjategijatest – nimelt Sirp . </s> <s> Teine mees aga , arvatavasti Vaats , kas saanud põgenema või uppus Umboja jões . </s> </p>
<p> <s> Sirbi ja Jõepere Miili tabamisest informeeriti üle kogu maa kõiki politseijaoskondi ning Vaats kuulutati üleriigiliselt tagaotsitavaks . </s> <s> See versioon , nagu oleks Vaats Suuresulli haarangu ajal Umboja jõkke ära uppunud , langes kohe ära . </s> <s> Nigula Ants , kes järgmisel päeval linnast tuli , kohtas teda Katela küla vahel , kui Vaats parajasti kiirel sammul Rakvere poole astus . </s> <s> Ants teatas asjast kohe Selivere politseile . </s> <s> Kõik teed pandi valve alla , kuid kurjategijat ei suudetud tabada . </s> <s> Küllap oli Vaats Antsu näinud ning tundis ta ära . </s> <s> Ilmselt vältis ta pärast seda ettevaatuse mõttes teid ning liikus Rakvere suunas metsi ja heinamaid pidi . </s> <s> Nüüd langes ka salapärasuse loor Tagavälja aita sissemurdmiselt . </s> <s> Kui Tagavälja Mari järgmisel päeval kõik paremad riided aidast tuppa kandis , et need taas varaste saagiks ei langeks , leidis ta kirstu tagant kokkukägardatult võõrad meesterahva riided ja ühe saapa . </s> </p>
<p> <s> Tereese jahenenud tunnetele oma armukese vastu sai üsna varsti ka härra jälile . </s> <s> Kogenud mehena märkas ta , et tüdruk teeskleb . </s> <s> Mees muutus kiivaks . </s> <s> Ega Tereesel ometi tema kõrval mõni teine ei ole ? </s> <s> Raha eest ostetud naine on valmis kõigeks . </s> </p>
<p> <s> Ainsaks armastatud seltsiliseks oli Tereesele korteriperenaise väike hall kassipoeg . </s> <s> Teda hoidis ta süles ning sussutas suu juureski , kui härrat ei olnud , sest Tereese pani tähele , et härra kassipoega ei sallinud . </s> <s> Niipea kui ta loomakest Tereese toas märkas , tegi ta otsekohe ukse lahti ning küütis kassi koridori . </s> <s> Sellepärast ei lasknud Tereese oma lemmikut kunagi siis tuppa , kui härra tulekut oli oodata . </s> <s> Ükskord tuli aga härra pühapäeval , mida ta muidu mitte kunagi ei teinud , ning koguni päeva ajal , vastu oma igasugust harjumust . </s> <s> Tereese istus parajasti diivanil , mõnusasti nurru lööv kassipoeg süles , kui härra tuppa astus . </s> <s> Üle mehe näo lendas pahameelevari . </s> <s> " Viska see närakas õue , " viitas ta mantlit seljast võttes kassipojale . </s> <s> Tereese jahmus , sest toon , millega mees teda kõnetas , oli toores ja ebameeldiv . </s> <s> Ta vaatas suuril silmil härrale otsa ega suutnud mõista , miks mees tema peale kärgib . </s> <s> Alles siis taipas ta , kui härra tema juurde astus , kassipojal turjast kinni krahmas ning läbi avatud õhuakna õue viskas , et härra kurjustamise põhjuseks oli see väike helehall pehme ning soe loomake . </s> <s> " Et ma teda enam sinu süles ei näeks , " tähendas mees diivanil istet võttes . </s> <s> Tereesel olid peaaegu pisarad silmis . </s> <s> Miks härra ometi seda väikest kaitsetut loomakest vihkas ? </s> <s> Oli ta ehk temale armukade ? </s> <s> Ilmselt ei sallinud ta ühtegi elusolendit Tereese läheduses . </s> <s> Ning Tereeses tekkis mingi nimetu trots härra vastu , mis ei lasknud tal enam niisuguse mõnutundega temale anduda nagu varem . </s> </p>
<p> <s> See juhtus kevadel . </s> <s> Päike oli hoovilt kohati lume ära sulatanud ning väike kassipoeg käis õuel lumavabadel laikudel ennast päikese käes soojendamas . </s> <s> Oli jälle pühapäev ning härra tuli taas Tereese poole . </s> <s> Ta tegi seda nüüd tihti . </s> <s> Võimaliku arusaamatuse ärahoidmiseks oli Tereese väikese kiisu juba hommikul kohe õue tõstnud , sest ta ei tahtnud , et härra kassi toas näeb . </s> <s> Väike kiisukene kükitas nüüd kitsa hoovi kõige kuivemal lumevabal laigukesel ja kissitas oma heledaid silmi pilvesagarate vahelt aeg-ajalt vilksatava päikese poole . </s> <s> Tereese piilus kardina tagant ning tundis loomakese mõnulemisest head meelt . </s> <s> Siis tuli härra . </s> <s> Ta sulges hoovivärava ning nähes kassipoega päikese käes istumas ja Tereese naeratavat nägu aknal , seisatas ta hetkeks , nagu peaks ta millegi üle aru . </s> <s> Siis haaras kuuri eest suure paekivilahmaka , tõstis selle nii kõrgele kui jõud lubas ning langetas kassipojale peale . </s> <s> Tereese kiljatas ning ruttas välja . </s> <s> " Mis sa ometi tegid ! " – " Kas sa ei näinud , " oli ükskõikne vastus . </s> <s> " Miks ? " – " Ma ei salli teda . " </s> <s> – " Tõsta kohe kivi üles . " </s> <s> – " Pole mõtet , nagunii on ta surnud . " </s> <s> Tereese katsus ise paelahmakat kõrvale nihutada , et kassipoega kätte saada . </s> <s> Mees tõukas ta hoolimatult kõrvale . </s> <s> " Mine tuppa , las ta kärvab , elama ta enam ei jää . " </s> <s> Tereese puhkes nutma , kuid läks siiski ära . </s> <s> Miks küll mees nii jõhkralt talitas ? </s> <s> Ilmsüütut loomakest niimoodi tappa , see käis tal üle mõistuse . </s> <s> Kas härral tõesti südant sees ei ole ? </s> <s> Ning Tereese vajus nuuksudes diivanile . </s> <s> Natukese aja pärast tuli härra . </s> <s> Nähes nutvat armukest , tõmbus ta kulm kortsu . </s> <s> Mees võttis mantli seljast ning riputas kappi . </s> <s> Siis avas portfelli , tõi sealt lagedale konjakipudeli ning suupisted ja asetas lauale . </s> <s> " Tule , kata laud . " </s> <s> Tereese tõusis , silmad alles pisarates , kuid tegi siiski , mida temalt nõuti . </s> <s> " Ja nüüd hakkame sööma , " Tereesele ei maitsenud toit . </s> <s> Ta mõtles väikesele Nurrile , kes porisel hoovil surnult lebas . </s> <s> Mees kallas konjakiklaasid täis ning vaatas küsivalt tütarlapsele otsa , kes veekalkvel silmil tema kõrval istus . </s> <s> Tereese tõstis klaasi ning tühjendas ühe sõõmuga , sest härra ilmes oli midagi hirmutavat . </s> <s> Kuid ta ei saanud nuttu pidama . </s> <s> Ikka ja jälle veeresid heledad pisarad üle põskede ning kukkusid söögilaua valgele linale . </s> <s> " Jäta oma töinamine . </s> <s> Mulle ei meeldi see . </s> <s> Kui üksinda oled , võid haliseda nii palju kui tahad , minu juuresolekul pead olema rõõmus . </s> <s> Ma ei salli naiste pisaraid . " </s> <s> – " Nurri oli nii armas , soe ja pehme , sellepärast , " nuuksus Tereese edasi . </s> <s> " Ja mina ? " küsis mees . </s> <s> Tereese vaikis . </s> <s> " Nagu ma aru saan , eelistad sa seda räpast kassiroju minule . " </s> <s> – " Miks sa nii mõtled ? </s> <s> Aga süütut looma niimoodi tappa pole inimlik . " </s> <s> – " Ära loe mulle moraali . " </s> <s> Ning härra valas uued klaasitäied . </s> <s> Tereese jõi , sest ta kartis meest solvata . </s> <s> Härra käitumises oli täna midagi niisugust , mida Tereese varem polnud märganud . </s> <s> Kahtlustas ehk mees teda milleski ? </s> <s> Ja Tereesel hakkas järsku ebamugav . </s> <s> Järjekordse uue klaasi juures Tereese keeldus . </s> <s> " Miks ? " küsis härra ja tütarlaps pani tähele , et mehe suunurkades tuksatas . </s> <s> " Miks sa minuga juua ei taha ? " – " Kardan , et jään purju , " naeratas Tereese virilalt . </s> <s> " Ja mis siis kui purju . </s> <s> Kas mõne teisega ei jää purju ? " – " Ma ei joogi kellegi teisega . </s> <s> Mul pole kedagi , " vastas Tereese ning tundis , et ta punastab . </s> <s> " Sa ei meeldi mulle viimasel ajal. </s> <s> Mulle ei meeldi üldse naised , keda ma pean poolvägisi võtma , liiatigi veel niisugused , kellele ma selle eest maksan . </s> <s> Niisugune naine peab jäägitult kuuluma mulle . </s> <s> Kuulsid ! </s> <s> Kassi hoiad sülesoojas ja sussutad suu juures . </s> <s> Minuga oled nagu toores puuront ! </s> <s> Oled sa tõesti unustanud , et ma sind üleval pean ! " </s> <s> Mehe solvavad sõnad veristasid valusasti Tereese hinge . </s> <s> Tal oli tunne , nagu oleks tema kõrval istuv mees talle näkku sülitanud . </s> <s> Hetkeline vihasööst sai Tereese üle võimust . </s> <s> " Sa oled siga ! </s> <s> Kuulsid ! " karjatas ta ning kargas püsti . </s> <s> Mehe silmad valgusid verd täis . </s> <s> " Sa lubad endale liiga palju ! </s> <s> Ära unusta , et ma su uulitsalt üles korjasin . " </s> <s> – " Kuhu sa mu korjasid ! </s> <s> Enda lipakaks tegid ! </s> <s> Lubasid ainult öömaja anda , kuid juba esimesel õhtul kohe vägistasid mu ning tegid enda armukeseks , kellel pole muud kui ainult sind oodata , kuni sa ükskord tuled ja minu kallal ennast rahuldad ! </s> <s> See on alandav ! " – " Ole tänulik , et ma seda tegin . " </s> <s> – " Tänulik ? </s> <s> Mille eest ? " – " Praegu oled sa ainult minu lipakas , ilma minuta oleks saanud sinust ilma hoor . " </s> <s> – " Närakas ! " ning Tereese virutas kõigest jõust laua taga istuvale mehele vastu vahtimist . </s> <s> " Ilma hoor oleks võib-olla parem olla kui sinusuguse jäära palgaline armuke . </s> <s> Ilma hoor ei ole kellegi ees millekski kohustatud . " </s> <s> Mees tõusis pikkamisi ning lükkas tooli kolinal ümber . </s> <s> " Ma löön su raisa maha ! " kähistas ta kuivavast kurgust . </s> <s> " Seda pole veel juhtunud , et lõbutüdruk mind lööma tuleb ! " </s> <s> Härra haaras laualt konjakipudeli ning lähenes nurka tõmbunud Tereesele pikkamisi ja ähvardavalt , nagu kavatseks ta tõepoolest oma armukesele otsa peale teha . </s> <s> Käsi pudeliga tõusis löögiks , kuid tabas ainult tühja seina , sest Tereese avas välkkiirelt ukse ning põgenes . </s> <s> Raevune mees karjus talle järele : " Kao mu silma alt , räpane libu ! </s> <s> Et ma sind enam siin ei näe ! " </s> <s> Siis virutas ukse südametäiega kinni , vajus ähkides laua taha ning täitis klaasi . </s> <s> Ta oli lootnud täna just lõbusa õhtu Tereese seltsis veeta . </s> <s> Konjakigi võttis seepärast kaasa , et selle abil armukese jahtuma kippuvat kireleeki uuesti lõkkele sütitada . </s> <s> Nüüd läks kõik nurja . </s> <s> Ja kõiges oli süüdi see kassiroju , kes praegu kivilahmaka all purustatud koljuga lebab . </s> <s> Ning sünge mees täitis klaasi klaasi järel , kuni pudel tühjaks sai . </s> <s> Siis pani mantli selga ning tuikus uksest välja . </s> </p>
<p> <s> Tereese peatus kitsal hoovil . </s> <s> Esimene mõte oli , kuhu minna . </s> <s> Miks ta ometi nõnda ägestus ! </s> <s> Ta ju teadis , et tema heaolu oleneb ainuüksi sellest mehest . </s> <s> Tereese toetas selja vastu seina ega teadnud , mida ette võtta . </s> <s> Pimenes . </s> <s> Akendes süttisid tuled , kuid Tereese seisis ikka veel külmast lõdisedes maja seina ääres , pea siia-sinna sagivaid mõtteid täis . </s> <s> Ta katsus puukuuri ust . </s> <s> See oli lahti ning Tereese puges sisse , sest väljas hakkas tibutama külma vihma . </s> <s> Kuurist leidis ta mingi vana haisva mantli ning tõmbas selle õlgadele . </s> <s> Olukord tundus kaunis lootusetu . </s> <s> Tuppaminek ei tulnud kõne allagi , sest sealt oleks härra ta otsekohe välja löönud . </s> <s> Käsikaudu kobades leidis Tereese madala puuriida ning istus sellele . </s> <s> Mantli niiskus tungis läbi õhukese kleidi ja pani ihu värisema . </s> <s> Siis kolksatas esikus uks ning kostis hääli . </s> <s> Trepile langevasse valgusvihku ilmus purjus mees , tema kannul perenaine . </s> <s> " Aga kuidas Tereese-preiliga jääb ? </s> <s> Kas sisse lasta , kui ta tuleb ? " – " Mitte mingil juhul . " </s> <s> – " Aga tema asjad ? " – " Tõstke trepile , küll ta siit leiab . </s> <s> Homme tuleb tema asemele keegi teine . " </s> <s> Ning purjus härra taarus minema . </s> <s> Perenaine sulges ukse ja peagi kustus aknas valgus . </s> <s> Tereese ootas , kuni arvas , et mees kuulde- ning nägemiskaugusest väljas on , siis tõusis ja koputas uksele . </s> <s> Õhuaken lükati lahti ning tusane hääl küsis : " Kes seal on ? </s> <s> Kas sina , Tereese ? " – " Mina jah . " </s> <s> – " Mis sul vaja on ? " – " Laske mind sisse ! " – " Härra ei lubanud , käskis su asjad trepile tõsta . " </s> <s> – " Lubage kuni hommikuni . </s> <s> Mul pole kusagile minna , " anus Tereese . </s> <s> Uksehaak klõpsatas ning öösärgis perenaine ilmus trepile . </s> <s> " Varem oleksid pidanud sellele mõtlema , et sul kusagile minna pole . </s> <s> Nii heale ja lahkele härrale peab olema kuulekam . </s> <s> Aga kus sina ! </s> <s> Muudkui oma õigust taga ajama . </s> <s> Lõbutüdrukutel pole mingit õigust , kui härra teda üleval peab . </s> <s> " </s> </p>
<p> <s> Asjaolu , et Vaats vabaduses viibib , kannustas politseinikke röövmõrtsukat innukalt püüdma . </s> <s> Kuid see polnudki nii kerge . </s> <s> Politseiülem sõitis isiklikult läbi kõik kullassepaärid üle kogu maa , et röövitud esemete kaudu kuidagi kurjategija jälile saada , kuid asjata . </s> <s> Polnud ju mingisuguseid andmeid selle kohta , milliseid asju Marie omas , välja arvatud see väike vööl kantav hõbepuss , mida Paalipere Liina politseiülemale kirjeldas . </s> <s> Kuid politseinik , kelle hooleks selle mõrvaloo avastamine oli usaldatud , oli erakordselt visa ning ei andnud nii kergesti alla . </s> </p>
<p> <s> Ühel päeval Narva linna tänavatel jalutades ja selle salapärase röövmõrva üle mõtteid mõlgutades , sest asi ei nihkunud mitte põrmugi paigast , köitis ta tähelepanu natuke maad temast eespool kõndiv noor naisterahvas , õigemini tema riietus . </s> <s> Helepruun mantel oli keskelt vöötatud tumedast nahast rihmaga , mille küljes rippus hõbenaastudega tupes väike musta peaga puss . </s> <s> Politseinik kiirendas sammu ning jõudis peagi noore daami kõrvale . </s> <s> Jah , polnud kahtlust . </s> <s> Peenest nahast tumepruun vöö ning puss hõbedaga kaunistatud tupes , täpselt niisugune , nagu Paalipere perenaine seda kirjeldas . </s> <s> " Vabandage , preili , kuid minu tähelepanu köidab see ilus ehteasjake teie vööl . </s> <s> Kas te võiksite mulle öelda , kust te selle ostsite ? " </s> <s> Tütarlaps vaatas kohkunult mehele otsa ja kiirendas sammu , et tülitajast lahti saada . </s> <s> " Ärge kartke , ma ei kavatse seda vööd teilt röövida . </s> <s> Kuid mul oleks väga tähtis teada , kust te ta saite . " </s> <s> – " Mis te minust tahate ! </s> <s> Jätke mind rahule ! " </s> <s> Kuid nähes , et mees temast ikkagi maha ei jäänud , vaid temaga sammu pidas , lausus neiu lõpuks : " Aga kui see teid tõesti nii väga huvitab , kust ma ta sain , siis ärge arvake , et ma ta varastasin . </s> <s> Ostsin kullassepalt antiigiärist siinsamas Viru tänaval . " </s> <s> – " Andke andeks , preili , aga ma ei saa parata , ma pean teid siiski veel tülitama . </s> <s> See kaunis ehteasjake teie vööl on sattunud müüki ebaausal teel . </s> <s> Ma pean selle konfiskeerima . </s> <s> Tulge , palun , minuga koos sinna ärisse , kust te ta ostsite ja täpsustame seal paar üksikasja . " </s> <s> – " Kas tõesti ! " jahmus noor daam . </s> <s> " On ta varastatud ? " – " Ei ! </s> <s> Röövitud , kusjuures tapeti inimene . " </s> <s> – " Issand ! </s> <s> Siis ma teda küll enam kanda ei taha . " </s> <s> Ning mõlemad läksid antiigiärisse . </s> <s> " Kas see nahkvöö koos hõbetatud tupe ja pussiga on ostetud teie ärist ? " </s> <s> Kaupmees võttis prillid eest , silmitses enne tütarlast , siis erariides politseinikku ning vastas : " On küll . " </s> <s> – " Tänan . </s> <s> Esialgu ma teie käest rohkem ei küsi . " </s> <s> Millegipärast köitsid politseiniku tähelepanu kullassepaäri riiulitel leiduvad ehteasjad , mille päritolu tundus kuidagi venepärane . </s> <s> Küsimuse peale , millisest ajastust need esemed pärit on , vastas kaupmees , et niisuguseid kuld- ja hõbeehteid koos briljantidega kandnud suursugused vene inimesed enne sõda . </s> <s> " Kes teile nad tõi , kui küsida tohib ? " </s> <s> Kaupmees vaatas erariides politseinikule otsa , enne kui vastas : " Ma ei ole kohustatud teile seda ütlema . </s> <s> See siin on erakauplus ja ma võin osta , kellelt tahan , ilma et ma sellest igaühele peaksin aru andma . " </s> <s> – " Olen politseist – ja mul on kahtlus , et need esemed on röövitud . </s> <s> On teil teada , kelle käest te need esemed ostsite ? " – " On , " vastas kaupmees , avas lauasahtli ning võttis sealt kaustiku . </s> <s> " Need esemed müüs mulle Arkadi Pommer kuu aega tagasi . " </s> <s> – " On ta pärast nende esemete toomist veel siin käinud ? " – " Ei . </s> <s> Kuid ta tuleb varsti raha järele . " </s> <s> Politseinik mõtles veidi , siis küsis : " Kas teil on täpsemalt teada , millal too mees teie poole tuleb ? " </s> <s> Kaupmees mõtles veidi , siis lausus : " Kahe päeva pärast , see on laupäeval kell seitseteist , kohe peale äri sulgemist . " </s> <s> – " On teil niisugune kokkulepe ? " – " Jaa . " </s> <s> – " Väga hea . </s> <s> Kuid veel kord – mitte sõnakest kellelegi . </s> <s> Vastasel korral langete ka ise kahtluse alla . " </s> <s> Äriomanik noogutas nõusoleku märgiks , kuigi paistis , et asi talle ei meeldinud . </s> </p>
<p> <s> Politseinik läks . </s> <s> Arkadi Pommer ! </s> <s> On siis Vaats endale uue nime võtnud ning elab Narvas valenime ja dokumentidega ? </s> <s> Võib küll olla . </s> <s> Aga kas Vaats tolle röövli õige nimi oligi ? </s> <s> See võis ju lihtsalt hüüdnimi olla . </s> <s> Politseinik teatas oma ülemale , et ta vajab abi ning juba homme hommikul kohe . </s> <s> Ise asus ta antiigiäri juurde valvesse , sest talle tundus , et siin lõhnab millegi kahtlase järele . </s> <s> Umbes paari tunni pärast väljus maja kõrvalt hooviväravast äriomanik ning tõttas kiirel sammul kesklinna poole . </s> <s> Ta liikus piki Viru tänavat , politseinik mõnikümmend sammu temast tagapool . </s> <s> Pisut enne rootsi toomkirikut seisatas kaupmees , vaatas ümber ja lipsas uksest sisse . </s> <s> Politseinik jalutas uksest mööda kuni maja lõpuni , keeras siis toomkiriku pisut avaramal platsil ümber ning pidas ust , kuhu mees kadus , hoolega silmas . </s> <s> Natukese aja pärast väljus kullassepp majast kellegi daami seltsis ning mõlemad hakkasid tuldud teed tagasi minema . </s> <s> Jälle tundus asi kahtlane . </s> <s> Kõnnaku ja rühi järgi otsustades oli naisterahvas toosama noor neiu , kes nahkvööd kandis . </s> <s> Kuid millised sidemed sidusid teda kullassepaga ? </s> <s> Politseinikule jäi mulje , et kullassepp käis tüdrukut enda poole kutsumas . </s> <s> Ilmselt tundsid nad teineteist , kuigi päeval käitusid nii , nagu oleksid võhivõõrad . </s> <s> Siin pidi midagi varjul olema ja politseinik valvas edasi . </s> <s> Vastasmaja võlvialune pakkus talle head varjet . </s> <s> Siit oli hästi näha kullassepaäri ning selle hoovivärav . </s> <s> Politseinik püüdis koostada kullassepa ja tolle tütarlapse vahel mingit kava . </s> <s> Kui kaupmees seda neidu millekski vajas , siis ainult selleks , et temaga midagi oma kauplusest kõrvaldada , ära saata . </s> <s> Ja kõrvaldada ei olnud tal midagi muud kui just need venepärased kuld- ja hõbeasjad , mida politseinik päeval äri riiulitel nägi . </s> <s> Õige pea avanes taas hoovivärav ning tänavale astus toosama noor neiu , kes päeval Marie nahkvööd ning pussi kandis . </s> <s> Käes oli tal väike kandekott , mida politseinik enne ei märganud . </s> <s> Tähendab – asjasse oli segatud antiigiäri omanik , see tütarlaps ning väga võimalik , et veel keegi kolmas . </s> <s> Tüdruk kõndis tuldud teed , kuid ei läinud enam sinna , kust ta ennem koos kaupmehega väljus , vaid tegi mitmeid silmuseid ja ringe ning astus lõpuks Rahu tänaval ühte majja sisse , väljus sealt aga kohe koos kandekotiga ning sisenes kõrvalmajja . </s> <s> Politseinik jäi ootama . </s> <s> Umbes veerand tunni pärast astus neiu majast välja ning läks kõige otsemat teed valides Viru tänava poole . </s> <s> Kandekott oli kadunud . </s> <s> Politseinik kirjutas mõlemad majanumbrid üles , kus neiu käis , ning kiirustas talle järele . </s> <s> Ta polnud eksinud . </s> <s> Tüdruk läks koju . </s> </p>
<p> <s> Hommikuks saabusid abilised . </s> <s> Nüüd oli vaja valve alla võtta neli maja . </s> <s> Kõigepealt kullassepaäri , siis maja Viru tänaval , kus tõenäoliselt too tütarlaps elas , ning kõige lõpuks veel mõlemad majad Rahu tänaval , kus neiu õhtul käis ja kandekoti jättis . </s> <s> Ühe mehe saatis politseinik kullassepaärisse , et see kindlaks teeks , kas need venepärased aarded , mis eile müügil olid , on veel alles või mitte . </s> <s> Ise ta ennast näole anda ei tohtinud , siis oleks kaupmees otsekohe haisu ninna saanud , et teda kahtlustatakse . </s> <s> Mees tuli peagi tagasi . </s> <s> " Selliseid ehteasju seal küll ei ole . " </s> <s> Nii , siis oli ikkagi tema oletus õige . </s> <s> Aarded olid päritoluga , mida tuli varjata . </s> <s> Miks need muidu kõrvaldati . </s> </p>
<p> <s> Päev möödus , ilma et midagi tähelepanuväärset oleks juhtunud . </s> <s> Meest punetava haavaarmiga vasakul põsel ei näinud keegi . </s> <s> Ka kullassepaäris oli külastajaid palju , kahtlustada aga ei osatud kedagi . </s> </p>
<p> <s> Järgmise päeva õhtul astus operatsiooni juhtiv politseinik antiigiärisse sisse . </s> <s> " Kas mäletate , meil oli teiega teatud kokkulepe , " pöördus ta leti taga teenistusvalmilt seisva äriomaniku poole . </s> <s> Kaupmees noogutas . </s> <s> " Kahjuks pean ma teile teatama , et too Arkadi Pommer , kes pidi tulema täna õhtul , käis juba eile õhtul ära . </s> <s> Kuna ma ei teadnud , kus te peatute , ei saanud ma teile sellest teatada , " seletas äriomanik õnnetult . </s> <s> " Siis on küll väga kahju . </s> <s> Ja isegi ehteasjad olete jõudnud juba vahepeal ära realiseerida , " teeskles politseinik üllatust . </s> <s> " Jah , eilse päeva jooksul läksid kõik , " vastas arhivaar . </s> <s> Politseinik lahkus . </s> <s> Mida teha ! </s> <s> Kas vanamees kinni võtta ning sundida teda teisi välja andma ? </s> <s> Võib-olla oli kogu see Pommeri-lugu otsast peale vale ja puhas väljamõeldis . </s> <s> Politseinik jõudis otsusele , et eelkõige peab ta selgusele jõudma , kes elab selles korteris , kuhu tüdruk käekoti viis . </s> <s> Politseinik kirus ennast mõttes , et ta kohe tüdrukule järele ei läinud , kui see Rahu tänaval majja sisse lipsas . </s> <s> Ja miks käis ta enne kõrvalmajas ning väljus sealt kohe oma salapärase kandekotiga ? </s> <s> Igal juhul oli too tütarlaps praegu ainuke tugipunkt . </s> <s> Olid Marie nahkvöö ning puss ikka tõesti kullassepaärist ostetud ? </s> <s> Need kolm inimest , aarete praegune omanik , antiigikaupmees ja tütarlaps pidid olema väga lähedastes sidemetes . </s> <s> Fakt oli see , et kullassepp oli ehteasjad saanud kurjategija Vaatsi käest . </s> <s> Kui Vaats elab Rahu tänaval , siis ei välju ta praegu oma korterist , see on selge , või laskis kohe jalga , kui kuulda sai , et politsei asjal jälil on . </s> <s> Arkadi Pommeri nimi on lihtsalt välja mõeldud ega oma mingit tähtsust . </s> <s> Tütarlaps pidi olema kurjategijale väga lähedane inimene . </s> <s> Kuid kes ? </s> <s> Ehk koguni tütar , õde või minia ? </s> <s> Mitu päeva raiskasid politseinikud kallist aega Viru tänaval seda maja passides , kus too tütarlaps kõige eelduste kohaselt elas . </s> <s> Ühel õhtul märkas valvet pidav politseinik , et toosama neiu tuli ühe keskealise naisterahvaga koos ning kadus maja sisemusse . </s> <s> Selleks ajaks oli jälitust juhtiv politseinik juba kindlaks teinud , et neiu nimi on Alice Kroon ja et aadressbüroo andmetel elab ta selles majas . </s> <s> Kuid kes on see vanem naisterahvas ? </s> <s> Veel kord sirvis politseinik linnaelanike nimekirja läbi ning leidis teise samanimelise naisterahva , Armilde Krooni majast , kuhu neiu mõni päev tagasi oma kandekoti jättis . </s> <s> Kuid ei mingit märget ühestki mehest tema korteris . </s> <s> Veel kord käis kriminalist aadressbüroos ja vaatas hoolikalt läbi Rahu tänaval kahtluse all olevate kahe maja elanike nimekirja . </s> <s> Kõrvalmajas , kus neiu enne kandekotiga käis , elasid kõik perekonnainimesed . </s> <s> Ainult ühte teise korruse korterisse oli sisse registreeritud üksik meesterahvas Aleksei Fomin . </s> <s> Politseinik kirjutas terve maja elanikkude nimed endale taskuraamatusse ning tõttas Rahu tänava majja . </s> <s> Kõigi korterite ustel olid nimesildid , mis klappisid aadressbüroost saadud nimedega . </s> <s> Ainult ühte nime ei leidnud ta korterite ustelt ja see oli – Aleksei Fomin . </s> <s> Ühel teise korruse uksel puudus nimesilt . </s> <s> Ilmselt kuuluski see korter temale . </s> <s> Maja juures valvet pidanud kolleegidelt sai kriminalist teada , et selle aja jooksul , kui nemad seda maja valvasid , ei olnud nimetatud korteris kordagi valgust süttinud . </s> <s> Korterivaldaja kas ei läitnud ettevaatuse mõttes tuld või polnud teda kodus . </s> <s> Uurija , kes vahepeal juba väikest lootusekiirt nägi , oli taas ummikolukorras . </s> <s> Kõik teed , mis linnast välja viisid ja sisse tulid , olid pideva valve all , samuti bussi- ja raudteejaamad , kuid niisuguste tunnustega meest nagu Vaats ei leitud kusagilt . </s> <s> Kuid nagu ütleb vanasõna : kus häda kõige suurem , seal abi kõige lähem . </s> </p>
<p> <s> Jälle möödus asjatult mitu päeva , ilma et asjasse mingit selgust oleks tulnud . </s> <s> Siis ühel õhtul , kui politseinik taas Viru tänaval Alice Krooni korteri juures valvet pidas , märkas ta , et majja sisenes rutates toosama keskealine naisterahvas , keda ta möödunud nädalal Alice Krooni seltsis nägi . </s> <s> Politseinikku vaevas uudishimu . </s> <s> Ta hiilis vaikselt treppi mööda üles ning peatus tütarlapse korteri ukse taga . </s> <s> Seest kostis ägedat sõnelemist , kuid sõnadest ei saanud aru , sest jutuajamine toimus ilmselt korteri kaugemas osas . </s> <s> Siis aga avanes mingi sisemine uks ja mõlemad asjaosalised tulid esimesse ruumi . </s> <s> " Kus su mõistus ometi oli ! </s> <s> Kas sa ka tead , missuguse lolli tükiga sa hakkama said ! " – " Mis ma siis tegin ? " – " Sa annad asitõendi politseiniku kätte ! " – " No ja mis siis ? " – " Kuidas mis siis ! </s> <s> Asi on niimoodi , et varsti ripume kõik võllas . " </s> <s> – " Miks ? </s> <s> Ega meie pole kelleltki midagi varastanud ega röövinud . </s> <s> Seda tegi sinu kallis Aleksei Fomin . " </s> <s> – " Aga kaasteadjad oleme siiski . " </s> <s> – " Mina ei ole kaasteadja . </s> <s> Mina sain sellest alles siis teada , kui politseinik seda vööd ja pussi minu mantli peal nägi ning ütles , et need esemed on röövitud , kusjuures tapeti inimene . </s> <s> Ja tead , ema , kui me oleksime õiged inimesed , siis peaksime ise politseisse minema ning selle nõndanimetatud kasuisa üles andma . " </s> <s> – " Hulluks oled läinud või ? " – " Mitte mina ei ole hull . </s> <s> Kui keegi seda on , siis sina ise koos selle mõrvariga , keda ma oma kasuisaks pean nimetama ! " karjus tütar . </s> <s> " Jää vait , kurivaim ! </s> <s> Naabrid võivad meid kuulda ! " – " Las kuulevad ! </s> <s> Ammu oleks aeg . </s> <s> Panen mantli selga ja lähen politseisse ning annan sinu ja su armukese üles ! " – " Mitte kusagile sa ei lähe ! " karjus ema vastu . </s> <s> Tähendab , tegemist oli ema ja tütrega ning ema armukesega , kelleks osutus kurjategija Aleksei Fomin , hüüdnimega Vaats . </s> <s> Nüüd oli kõik selge . </s> <s> Naine oli vaja tabada – ja kohe . </s> <s> Korterist kostis müdin , löögimatsud ning ähkimine . </s> <s> Ilmselt takistas ema tütart , et see ei väljuks ega politseisse ei jookseks . </s> <s> " Appi ! </s> <s> Appi ! " kiljus tütar . </s> <s> Enam ei võinud viivitada . </s> <s> Politseinik koputas uksele . </s> <s> Sees jäi järsku vaikseks , kostis ainult kellegi meeleheitlik nuuksumine . </s> <s> Politseinik koputas uuesti . </s> <s> " Kes seal on ? " küsis ärev hääl . </s> <s> " Avage kohe , siin politsei . " </s> <s> – " Tee lahti , ema ! " – " Aru oled kaotanud , lollakas ! " </s> <s> Jälle kostis rüselemist ja kolinat . </s> <s> Keegi karjatas läbilõikavalt . </s> <s> " Avage kohe , muidu murrame ukse maha . </s> <s> Ärge püüdke põgeneda ! </s> <s> Maja on ümber piiratud . " </s> <s> Ja kui ka nüüd keegi avama ei tulnud , võttis politseinik muukraua ning hakkas luku kallal tööle . </s> <s> Uks avanes ning kriminalist seisis kitsas koridoris . </s> <s> Järsku tundis ta tuuletõmmet . </s> <s> Eesruumi teisest otsast viis järsk trepp pööningule . </s> <s> Luuk oli lahti , järelikult oli keegi just äsja sealt üles läinud . </s> <s> Köögis põrandal lamas pikali maas meelemärkusetult toosama tütarlaps , kelle käest ta vöö ja pussi sai . </s> <s> Paari hüppega oli politseinik trepi juures ning ronis üles . </s> <s> Ühes käes laskevalmis revolver , teises taskulamp , valgustas ta madalat pööningut . </s> <s> Pahaendeline vaikus . </s> <s> Kas jõudis naine tõesti selle ajaga juba mõnda teist käiku mööda alla laskuda ning plehku panna ? </s> <s> Politseinik hakkas ettevaatlikult taskulambiga ümbrust valgustades ringi liikuma . </s> <s> Pööningule oli aegade jooksul kuhjunud igasugust koli , mis pakkus head varjet . </s> <s> Kuidas see küll juhtus , et ta täna jälle niisugusel otsustaval momendil üksinda jäi ! </s> <s> Kui hädasti oleks talle praegu abi ära kulunud ! </s> <s> Kahekesi oleksid nad kindlasti suutnud naise tabada . </s> <s> Nüüd võib aga nii juhtuda , et libisevad mõlemad käest , nii ema kui ka tütar ja mis kõige hullem , ka peasüüdlane Vaats ise . </s> <s> Teine mees on küll seal valves , kuid kas teab tema , kuidas asjad siin on arenenud . </s> <s> Ka ei tunne ta seda naist ega oska teda ka peatada . </s> <s> Naine jõuab oma korterisse ja põgeneb koos armukesega . </s> <s> Politseinik oli meeleheitel . </s> <s> Järsku kuulis ta selja taga mingit sahinat . </s> <s> Ta pöördus välkkiirelt ümber , suunas taskulambi valgusvihu sinna , kust sahin kostis , ning seisis silm silma vastas naisega , kes ülestõstetud lauajalaga teda ilmselt rünnata kavatses . </s> <s> " Käed üles ! " käsutas politseinik . </s> <s> Naine hüppas kõrvale ja löögiriist vihises vastu taskulampi hoidvat kätt . </s> <s> Lamp kukkus maha ning pööningul valitses pimedus . </s> <s> Nüüd otsustas asja kiirus . </s> <s> Politseinik tormas naise poole , kes koli vahel komistades ning kukkudes püüdis põgeneda väljapääsu suunas . </s> <s> Olnuks vahemaa põgeneja ja tagaajaja vahel pisutki suurem , oleks naine kindlasti enda ära suutnud peita , kuid nüüd oli politseinik tal lausa kannul ja naisel ei jäänud muud üle kui edasi tormata , sest üsna pea pidi ta jõudma päästva pööninguluugini . </s> <s> " Jääge seisma ! </s> <s> Ma lasen ! " karjus politseinik ning vajutas päästikule . </s> <s> Naine kiljatas , komistas ja kukkus , erutusest hingeldav politseinik jõudis järele ning viskus talle peale . </s> <s> " Andke alla ! " – " Ei anna ! " karjus naine vastu ning rabeles kõigest väest . </s> <s> Siiski suutis politseinik tal käed selja taha väänata ning kinni siduda . </s> <s> Raevuhoogu sattunud naine tagus teda jalgadega ning karjus viha pärast . </s> <s> Alles siis , kui politseinik ka naise jalad nööriga kokku tõmbas , paistis ta jõud raugevat . </s> <s> Kriminalist ronis pööningult alla ning upitas ka vangi kuidagimoodi endale järele . </s> <s> Naine jälgis teda vihast leekivate silmadega . </s> <s> Nüüd meenus politseinikule meelemärkusetult lamav tütarlaps . </s> <s> Ta astus kööki , kuid see oli tühi . </s> <s> Seda ta arvas . </s> <s> Tüdruk oli ilmselt minestusest üles ärganud ning jalga lasknud . </s> <s> Politseinikule kippus ahastus peale . </s> <s> Kuhu ta võis minna ! </s> <s> Ega ometi võõrasisale teatama , et see põgeneks , kuna tagaajajad on tal kannul . </s> <s> Kuid samas meenus talle ukse taga juhuslikult kuuldud jutuajamine ema ja tütre vahel ning see variant tundus väheusutav . </s> <s> Igal juhul peab ta kiirustama , et võimalikku nurjumist ennetada . </s> <s> Seotud vang põrnitses altkulmu . </s> <s> " Te peate mind aitama . </s> <s> Tulete koos minuga Rahu tänavale oma armukese korteri ukse taha ning palute sisselaskmist . </s> <s> Teie armuke tuleb pahaaimamata avama ning me tabame ta , " seletas politseinik . </s> <s> Naine vaikis . </s> <s> " On tema korteril üks väljapääs või rohkem ? </s> <s> Mitu tuba ? </s> <s> Elab seal peale tema veel keegi ? " </s> <s> Ei mingit vastust . </s> <s> Lõpuks ütles naine : " Ma ei aita teid . " </s> <s> – " Siis kuulutan teid praegu kohe arreteerituks ning lähete vangi . " </s> <s> – " Hea küll , ma tulen , " nõustus naine vähese vaikimise järel . </s> <s> Politseinik vabastas vangil jalad , aitas mantli selga ning hoidis naist ühe käega kinni , teises aga oli tal laskevalmis revolver . </s> <s> Kullassepaäri juurest võeti kaasa kaks valvurit , samuti Rahu tänavalt . </s> <s> " Kas majast keegi ei väljunud ? " – " Niisuguste tunnustega meest küll mitte nagu tagaotsitav , " vastas maja välisust valvanud politseinik . </s> <s> " Mitmendal korrusel on teie mehe korter ? " – " Teisel . " </s> <s> – " On see õige ? </s> <s> Hoiatan valetamise eest . " </s> <s> Naine noogutas . </s> <s> " Kuhu jäävad korteri aknad ? " – " Hoovi poole . " </s> <s> – " Mitu ? " – " Kaks . " </s> <s> – " Kus on sissekäik ? " – " Keskel . " </s> <s> – " Ja aknad ? " – " Otse ukse kohal . " </s> <s> – " Üks mees sinna . </s> <s> Niipea , kui keegi aknale ilmub , otsekohe tulistada . " </s> <s> Ning vangi poole pöördudes : " Ja nüüd kuulake hästi , mida teil teha tuleb . </s> <s> Me läheme kõik trepist üles , teie kõige ees . </s> <s> Te koputate uksele ja palute sisselaskmist . </s> <s> On teil mingi parool kokku lepitud , mille peale armuke teile avab või kuidas ? " – " On . " </s> <s> – " Milline ? " – " Müüdud hõbelusikas . " </s> <s> – " No vaat . </s> <s> Siis niiviisi ütletegi . </s> <s> Kuid pidage meeles , kui ka ainus sõna teie jutus on vale , läheb see teile kalliks maksma . </s> <s> Ükskõik missugused tunded teid ka kurjategijaga ei seoks , te peate need maha suruma ja sellest aru saama , et see mees ei tohi kauemaks vabadusse jääda . </s> <s> Ta võib varem või hiljem ohtlikuks saada ka teile endale . </s> <s> Ja nüüd algame . " </s> <s> Kaks meest eemaldusid hoovi poole , et akna kaudu põgenemise katset takistada . </s> <s> Teised neli aga sammusid vangi kõige ees lükates trepist üles , laskevalmis revolvrid käes . </s> <s> Et tegemist oli paadunud röövli ning mõrvariga , pidi olema valmis selleks kõige halvemaks . </s> <s> " Koputage , " sosistas politseinik naisele ning surus revolvritoru tema kuklale . </s> <s> Naine viivitas ja vaatas tagasi . </s> <s> Ta silmis peegeldus ahastus . </s> <s> Kuid nähes endale suunatud laskeriistu , sirutas ta lõpuks käe ning koputas . </s> <s> Toas jäi kõik vaikseks . </s> <s> Uus koputus . </s> <s> Nüüd kostis seest mingit kahinat ja naksus põrandalaud . </s> <s> Politseinik tonksas vangi revolvriotsaga , sundides teda parooli ütlema . </s> <s> " Müüdud hõbelusikas . " </s> <s> Seestpoolt kobati seina , klõpsatas elektrilüliti ning lukuaugus krigises võti . </s> <s> Ent siis ilmselt otsustas naine ümber , kuna aimas , missugused sündmused tema reetmisele järgnevad , ning karjatas : " Ära ava , politsei on siin ! </s> <s> Mind sunniti ! " </s> <s> Kuid oli juba hilja . </s> <s> Samal silmapilgul ründasid kolm meest ust , see prahvatas lahti ning politseinik tõukas naise sisse . </s> <s> Samas lajatas ka seestpoolt revolvrilask ning naine varises karjatades kokku . </s> <s> " Sina raisk ! " röögatas laskja . </s> <s> Kuid rohkem ta tulistada ei saanud , sest kolm meest kargasid talle kallale ja paiskasid pikali maha . </s> <s> Politseinikele määratud kuul tungis aga lakke . </s> <s> Esimene , mida ründajad maaslamava mehe juures tähele panid , oli punetav haavaarm vasakul põsel . </s> </p>
<p> <s> Armilde Kroon ei saanud Vaatsi tabamisel mitte surma , vaid raskesti haavata . </s> <s> Ta raviti haiglas terveks ning tal tuli koos Sirbi ja Vaatsiga kohtus oma tegude eest aru anda . </s> </p>
<p> <s> Lõpuks ometi oli tabatud ohtlik kurjategijate kolmik , kes aastaid Kivinõmme ning Väliku külade ja kaugemategi paikade elanikke hirmu all hoidsid . </s> <s> Sirp ja Jõepere Miili viibisid eeluurimise all vanglas , nüüd lisandus nendele ka veel Vaats . </s> <s> Saatuslikuks sai talle Liivamäe Marielt röövitud nahkvöö hõbedase pussiga , mille ta oma armukese tütrele kinkis , et selle poolehoidu võita . </s> <s> Alles pärast Vaatsi tabamist selgusid üksikasjad , mis olid seotud kullassepa ning Alice Krooniga . </s> <s> Vaatsi tegelik nimi oli tõesti Aleksei Fomin , rahvuselt poolakas , kelle elukoht oli Narva linnas Rahu tänaval . </s> <s> Samas tänavas , kõrvalmajas , elas Armilde Kroon , Fomini ebaseaduslik naine . </s> <s> Tegelikult elas Fomin Armilde Krooni juures , oma korterit kõrvalmajas hoidis ta aga tagavaraks , kui midagi peaks juhtuma . </s> <s> Kõike seda kuulsid kriminalistid Alice Krooni suust ülekuulamisel . </s> <s> Emalt saadud löögi tagajärjel oli ta teadvuse kaotanud ja ärkas alles naabrite juures , kes kisa ja appikarjumise peale tema tuppa olid jooksnud ning ta enda poole kandnud . </s> <s> Ka antiigiäri omanik kuulati üle , kuid et tema otseselt millessegi polnud segatud , lasti ta vabaks . </s> <s> Röövitud esemed , mis Armilde Krooni korterist leiti , konfiskeeriti . </s> <s> Jõepere Miili käitus nii ülekuulamisel kui ka kohtus rahulikult ja külmavereliselt ega võtnud midagi omaks . </s> <s> Ainuke , kelle tunnistus tema süüd kuritegudes koos Sirbi ja Vaatsiga tõestas , oli Moorasaare peremees , kes Jõepere Miili tema punase käe järgi piinamise momendil ära tundis . </s> <s> Ka Paalipere Liina oli kohtus . </s> <s> Kui talle kadunud Marie vööd ning musta peaga pussi hõbenaastudega tupes näidati , tundis ta selle otsemaid ära . </s> <s> Samuti oli Vaatsi juurest leitud väärtasjade hulgas mitu samasugust kaelakeed nagu see , mida Marie Paalipere Almale tõi . </s> <s> Suurem osa Maarja-preili varandusest jäi aga leidmata , kuna need olid müüdud juhuslikele ostjatele . </s> <s> Kohtuprotsess oli pikk ning kestis mitu päeva . </s> <s> Et Sirbi ja Vaatsi hingel lasus rohkem kui tosin mitmesugust suurt kuritegu , sealjuures ka kaks mõrva , mõisteti mõlemad eluks ajaks sunnitööle . </s> <s> Miili süüst suudeti tõestada vaid Moorasaare röövimine ja et ka kompanjonid tema osalemist kuritegudes eitasid , karistas auväärt kohus teda kolmeaastase vanglakaristusega . </s> <s> Armilde Krooni aga kui kuritegude täielikku kaasteadjat kümneaastase vanglakaristusega . </s> </p>
<p> <s> Kui Jõepere Miili kolme aasta pärast vanglast vabanes , ei tulnud ta koju üksi , vaid koos poolteiseaastase väikese pojaga . </s> <s> Ilmselt oskas ta ka vanglas oma elu niimoodi korraldada , et tal elumõnudest nappus kätte ei tulnud . </s> <s> Kõigile , kes juhtusid teda nägema , seletas ta , et nii head ja muretut elu pole ta veel maailmas elanud kui need kolm aastat vanglamüüride vahel . </s> <s> Küll olnud head ja lahked härrad . </s> <s> Ei söögi ega joogi , ei riide- ega rahamuret . </s> <s> Ja armastustki olnud lausa ripakil . </s> <s> Paalipere Liina ning vana Moorasaare paksmao valetunnistuste pärast ta jumalamuidu sinna vanglasse sattus , kohe puht ilmsüüta . </s> <s> Vana Jõepere Toomas põrnitses küll võõrast poisijõmpsikat vaenulikult , silmad viha pärast pungis , ning nohises rohkem kui tavaliselt , kuid naisele selle eksimuse pärast külge ei hakanud . </s> <s> Aga kui vanglast kaasa toodud võõraspoeg mõne kuu pärast sarlakite käes hinge heitis , nuttis Toomas lapsukese puusärgi ääres suure häälega ning lausus naabrinaistele : " Eks ta ikka armas ole , ehk ta küll oma ei ole . </s> <s> " </s> </p></div2></div1>
    </body>
  </text>
</TEI>
</teiCorpus>
</teiCorpus>
