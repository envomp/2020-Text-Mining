<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> KUSTUMATU VALGUSE MAAILM </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> KUSTUMATU VALGUSE MAAILM </head>
<p> Tom Mõttusele in memoriam </p><div2 type="alaosa"><head> l </head>
<p> <s> " Halva ilma tõttu jääb jalutuskäik täna ära ! " </s> </p>
<p> <s> Paks naisvangivalvur , keda Pumbaks hüüti , lõugas koridoris . </s> <s> Lajatasid löögid raske võtmega vastu kambri ust . </s> <s> Edasi järgmise ukse juures . </s> <s> Aegamisi hääl ja kolksatused kaugenesid , andes maad tavapärasele vaikusele . </s> </p>
<p> <s> Poisid lamasid naridel . </s> <s> Jalutuskäik oli pisiasi kõigi asjade seas , mis nende jaoks olid nüüd ära jäänud . </s> <s> Sellepärast ei tasunud tõusta . </s> <s> Sellepärast ei tasunud end liigutada . </s> </p>
<p> <s> Vaevalt leige radiaator . </s> <s> Paksud kivimüürid õhkusid rõskust , mis tungis üdini , pani kongis õhu kopitama . </s> <s> Puhvaikat ei saanud magadeski seljast . </s> <s> Vanast viledaks kulunud puuvillatekist polnud abi . </s> <s> Sel aastal paistis külm talv olevat . </s> </p>
<p> <s> " Juba kolm nädalat pole välja saanud ! " ütles keegi tülpinult . </s> </p>
<p> <s> " Sel hooral pole lihtsalt viitsimist ! </s> <s> " Eeskirjades " on ometi ette nähtud üks tund jalutuskäiku iga päev ! " </s> <s> Paistis olevat Munapea , uustulnuk . </s> <s> Vanadest olijatest poleks keegi nii tobeda tekstiga lagedale tulnud . </s> </p>
<p> <s> " Ette nähtud ! </s> <s> Ha-haa , sa alles hakkad teada saama , mis sulle ette nähtud on . </s> <s> Kui sind kiitsamajja topitakse , küll siis näed . </s> <s> Poisu , sinuga pole vist isegi jalgpalli mängitud ? " </s> </p>
<p> <s> " Mis kuradi jalgpalli ? " </s> </p>
<p> <s> " Kõige tavalisemat . </s> <s> Lendad seinast seina nagu pall ! </s> <s> Kui mendid sulle kesta hakkavad andma . " </s> </p>
<p> <s> Kuus poissi puhkesid üksmeelselt naerma . </s> <s> Munapea sattus segadusse . </s> <s> Kere alles valutas tugevast " sissekirjutusest " . </s> <s> Kaks nädalat ei saanud saia ega võid . </s> <s> Vanemad olijad püüdsid igasugu nõksudega tüssata . </s> <s> Kogu aeg ole valmis alttõmbamisteks , uuteks ebameeldivateks üllatusteks . </s> </p>
<p> <s> " Polegi " meeskonda " enam tükil ajal näha olnud . </s> <s> Sadisti tead , toda lühikest leitujupatsit , too pani korra mulle sihukese tongi jalaga munadesse , et rebumaitse oli suus ! </s> <s> Oma viis minti olin koridoris kägaras ! " </s> <s> Kõneleja oli Goga , üks nn. Baita pundist . </s> <s> See noortejõuk tegeles " väljatõstmistega " , vabastas kaaskodanikke , enamasti omasuguseid noori , riietest , jalatsitest , rahast . </s> </p>
<p> <s> " Toda punase näoga tüüpi ? </s> <s> Miks ei , sain ta käest kutsas hüvad nahad ! </s> <s> Peaks ta vabaduses mulle ette jääma , " vastas kutt , keda hüüti Patakaks . </s> <s> Patakas oli vana kaader , Sindist ja muudest urgastest läbi käinud . </s> </p>
<p> <s> Poisid naersid . </s> <s> Kuid see oli kummaline naer . </s> </p>
<p> <s> " Me oleme võimelised naerma , isegi kui meid pekstakse , " mõtles poiss , kelle hüüdnimi oli Metsavend . </s> <s> Ta tõusis , laskis end naride vahele rippu ja hakkas kätekõverdusi tegema . </s> <s> Temagi oli juba mitu kuud Patareis olnud , kuid siin kambris alles teist päeva . </s> </p>
<p> <s> " Sina , kas tahad Schwarzeneggeriks hakata või ? " kuulis ta hõiget . </s> <s> Ta jätkas rahulikult . </s> </p>
<p> <s> " Teeks ka võimlemist , " ütles Goga . </s> </p>
<p> <s> " Ei viitsi , " vastas Patakas . </s> </p>
<p> <s> " Hei , mida sa õige taidled ! </s> <s> Sinuga räägitakse ! " </s> <s> Sama hääl . </s> <s> Pikk , ligi meeter kaheksakümne viiene kõrend , kes lamas igavledes ülemisel naril madratsihunniku otsas . </s> <s> Alaealistel kinnipeetavatel oli nimelt keelatud päevaajal naridel lamada . </s> <s> Selle eest võis isegi kartsa sattuda . </s> <s> Ja madratsid pidi samuti ühte hunnikusse laduma . </s> </p>
<p> <s> Metsavend lõpetas harjutuse , tegi , nagu astuks oma nari juurde , kuid pöördus äkki ning rebis üheainsa liigutusega Pika narilt maha . </s> <s> Poiss riivas peaga tugiposti ja kukkus siis raskelt õlaga vastu põrandat . </s> <s> Kriimustusest hakkas kohe verd immitsema . </s> <s> Valust oiates pööras kukkunu teise külje . </s> <s> Rivist väljas . </s> </p>
<p> <s> Kõik oli toimunud nii kiiresti , et teised polnud juhtunust arugi saanud . </s> </p>
<p> <s> " Ma tõesti ei tahtnud ! " ütles Metsavend Pikka üles aidates . </s> <s> " Lihtsalt närvid ütlesid üles . " </s> </p>
<p> <s> Pikk ainult oigas . </s> <s> Luu oli vist siiski terve . </s> </p>
<p> <s> Aeg teisest neljanda kuuni on kõige hullem , närvilisem . </s> <s> Vabaduse muljed on juba tuhmunud . </s> <s> Nüristumine pole veel alanud . </s> <s> Metsavennal oli kolmas kuu minemas . </s> </p>
<p> <s> Vahele ei segatud . </s> <s> Polnud kombeks nina teiste asjadesse toppida . </s> </p>
<p> <s> " Kas sind KGB-s pekstakse ka ? " tundis Goga huvi . </s> </p>
<p> <s> " Ei , seni on vaid ajusid komposteeritud . </s> <s> Ela kogu aeg pinge all ! " </s> </p>
<p> <s> Metsavend jätkas kükkidega , nagu poleks midagi juhtunud . </s> <s> Siis mõni painduvusharjutus . </s> <s> Seejärel narile pikali ja kõhulihastele . </s> </p>
<p> <s> " Käisid kusagil trennis või ? " küsis Munapea . </s> </p>
<p> <s> " Ei ! " </s> </p>
<p> <s> " Mille eest sind üldse istuma pandi ? " </s> </p>
<p> <s> " Kaks-null-seitse prim . </s> <s> Relva omamine . </s> <s> Kähe saksa automaadi eest ! " </s> </p>
<p> <s> " On siis sellist vana kolu veel liikvel ! " </s> </p>
<p> <s> " Ikka on . " </s> </p>
<p> <s> " Kellega sa sõdima tahtsid hakata ? " </s> </p>
<p> <s> Metsavend vaikis . </s> <s> Üldiselt oli see soliidne paragrahv . </s> <s> Häbeneda polnud midagi , nagu näiteks vägistajatel . </s> <s> Enam kui kord oli mõnigi poistest ligi astunud , tasakesi pärides : " Vahest on sul mõni tukk veel alles ? </s> <s> Pärast teeks ehk äri ? " </s> </p>
<p> <s> Alati oli ta otsesest vastusest kõrvale põigelnud . </s> <s> " Saage enne vabaks ! " </s> <s> Justkui mõista andes : ärge liialt pinnale käige . </s> </p>
<p> <s> Kui kambris räägiti suurustlevalt oma tegudest , väljatõstmistest , korteri-tuuridest , äraaetud autodest , kismadest ja labrakatest , sellest noorte igapäevaelust , justkui kaaslaste tunnustust otsides , oli Metsavend ainuke , kes vaikis . </s> </p>
<p> <s> Seepärast tundus ta teistele veidi imelik , normist väljas . </s> <s> Mis elu tema siis elanud oli ? </s> <s> Patarei on kõht , kus millegagi normist väljas olemist võivad endale lubada ainult tugevad . </s> </p>
<p> <s> Metsavend lõpetas ja heitis narile . </s> <s> Lihased surisesid mõnusalt . </s> <s> Väga tahaks hingata värsket õhku — ta oli ainuke mittesuitsetaja kambris . </s> <s> Kuid see oli täitumatu unistus . </s> <s> Nii väikeseks oli maailm kahanenud : kamber , kõhn sammu laiuti ja seitse pikuti , raudtorudest ja -ribidest kokkukeevitatud narid , kahekordsed trellid ning elektripirn laes , kustumatu ja igavene , ööd ja päevad otse silma plinkimas . </s> <s> Veel raudkantäärtega laud , jalgupidi põrandas kinni , ning parask nurgas — kogu sisustus . </s> <s> Kõik masendas , tehes selgeks , et oled eikeegi ; kivimüürid , pasapruunid ja hallikad seinad , lõputud koridorid , mis siiski kuhugi välja ei viinud . </s> </p>
<p> <s> See maagiline sõna — ümberkasvatamine . </s> <s> Nagu tsoonides sunnitöö , oli siin põhivahendiks tegevusetus . </s> <s> Paaripäevane mittemidagitegemine võib meeldivgi tunduda . </s> <s> Seda alguses . </s> <s> Kui sind parajasti " sisse ei kirjutata " , kui sa ei kakle , ei õgi , ei mängi mõnd omakombineeritud hasartmängu ega tegele muu säärasega , siis võid lamada naril ja lasta minutitel , tundidel , päevadel olematusse kaduda . </s> <s> Aeg voolab nagu lõputu laine , nagu räpane haisev veejuga paraski kraanist ja tunned , kui mõttetud on paljud asjad , mis seni tähtsad olid . </s> </p>
<p> <s> Pikapeale see tapab . </s> <s> Sa ei tea , mis sinust saab , sa ei või kindel olla homses päevas . </s> <s> Sinu mina , kogu su senine maailm on pandud halastamatult proovile . </s> <s> Sa pead kohanema . </s> <s> Kui sa seda ei suuda , saab sellest sinu , mitte kellegi teise isiklik õnnetus . </s> </p>
<p> <s> Kambrid reas , täis alla kaheksateistaastasi poisse . </s> <s> Kas teenitult või teenimata — neid ei peetud vääriliseks elama inimeste seas . </s> <s> Leiti , et nende jaoks on okastraat parim lahendus . </s> <s> Jalust ära ! </s> <s> Nad olid kui konveierile asetatud telliskivid — konveierile , mis pidi minema lõputule ringile mööda vanglaid ja tsoone . </s> <s> Ja sellelt konveierilt pole lihtne maha astuda , pääsejaid on vähem kui jääjaid . </s> </p>
<p> <s> Nüüd oli temagi üks neist . </s> <s> " Mille eest ? </s> <s> Ma pole mitte kellelegi kurja teinud ! " </s> <s> See ängistav , välja karjumata mõte täitis kogu ta sisemuse . </s> <s> Mööduvad kuud ei suutnud seda leevendada . </s> </p>
<p> <s> Kuid tema süütegu oli tegelikult palju rängem , hoopis rängem kui teistel . </s> <s> Ta oli julgenud jääda riigi , selle kõikvõimsa masinavärgi hammasrataste vahele . </s> <s> Tal polnud vaja päästikule vajutada , kuritegu oli seegi , et tal oli , millele vajutada . </s> <s> Sellega oli ta seadnud end riigi vastu . </s> <s> Riik on kõikvõimas . </s> <s> Ta murrab need , kes julgevad vastu olla , ükskõik kuidas see vastasseis ei väljenduks . </s> <s> Ta oli kuueteistaastane keskkoolipoiss . </s> </p>
<p> <s> Aga väljas trellide ja müüride taga elasid inimesed . </s> <s> Nad sõid maitsvaid hommiku- , lõuna- ja õhtusööke . </s> <s> Nad võisid minna , kuhu tahtsid , küll mitte kõikjale , aga siiski . </s> <s> Nad ruttasid tööle , kooli ja koju . </s> <s> Nad elasid oma elu , nii kuidas oskasid . </s> <s> Neilt ei saanudki rohkemat nõuda . </s> <s> Aga tema oli neist lõpmata kaugel , sajandeid ajas ja tuhandeid kilomeetreid ruumis , ja tavaline päev , ühetaoline lõputu päev samasuguste vanglapäevade ääretus halluses , oli alanud . </s> </p></div2><div2 type="alaosa"><head> 2 </head>
<p> <s> Saunapäev ; kambriuks lükati raginal lahti . </s> <s> Nad astusid ühekaupa koridori . </s> <s> Veel mõni uks oli avatud , koridoris seisis vatikuubedes ning ilma sääreta saabastes poistejõuk . </s> <s> Segamini kostis vene- ja eestikeelset juttu , naeru . </s> <s> Mõnel oli nägu mädapaisetega käetud , rõskusest ja vitamiinipuudusest kippus pisemgi kriimustus mädanema . </s> <s> Korra nädalas käis arst , kes määris neid kohti briljantrohelisega . </s> <s> See oli ka kõik . </s> <s> Osal olid juuksed alles , teistel mitte , nende külad , kõrvadega õuntele sarnanevad kõlbad paistsid abitud ja haledad . </s> <s> Mõni tundus päris lapsena , kõhn , suitsetamisest kängu jäänud . </s> <s> Kuid oli ka täismeestena paistvaid loikameid . </s> </p>
<p> <s> Neid konvoeeris Mowgli . </s> <s> Mitte keegi ei teadnud , kust pärines selle tüübi hüüdnimi , aga ta ise pärines kindlasti lõunapoolsetest oblastitest . </s> <s> Tõmmu nägu ja uljad Stalini-vurrud . </s> <s> Teda ei sallitud , tal oli kõmme tihti uksesilmast sisse piiluda . </s> <s> Tabanud kellegi päevaajal magamas , kamandas ta süüdlase ukse juurde , avas toitmisluugi ning käskis pea avasse pista . </s> <s> Võis ju ka keelduda , aga sel juhul ähvardasid tõsisemad tagajärjed . </s> <s> Järgnes kerge koputus kõlaka kambrivõtmega vastu kolpa . </s> <s> Tõusis priske muhk , aga siinse mõõdupuu järgi oli tegemist süütu naljaga . </s> </p>
<p> <s> Kolmandalt korruselt alla marssinud , jõudsid nad välja piklikule betoonplatsile . </s> <s> Äsjasadanud lume valevus lõikas silmi , suud ahmisid karget talveõhku . </s> <s> Kamandamatagi oli selge , mida teha . </s> <s> Võeti kahekaupa rivvi , jäädi minekukäsku ootama . </s> <s> Käsi hoidsid kõik määruste kohaselt selja taga . </s> </p>
<p> <s> Paremale jäi hoonekorpus , ribikardinate-taolised akende välisvõred külmast härmas , vasakule jalutusbokse piirav müür . </s> <s> Nad vantsisid otse edasi . </s> </p>
<p> <s> Paarisrakendina astusid Goga ja Metsavend ühte jalga . </s> <s> Kolonni pea oli mingi ukseni jõudnud . </s> </p>
<p> <s> " Mul on sihuke fiiling , et kismaks läheb ! " </s> <s> Kui Goga ütles läheb , küllap siis ka läheb , mõtles Metsavend tuimalt . </s> <s> Esimestel nädalatel oleks sihuke asi südame puperdama pannud . </s> <s> Nüüd enam mitte . </s> </p>
<p> <s> " Vaata , meist kõhn paari eespool läheb üks vatt , kelle me suvel koos kahe teise kutiga tossudest välja tõstsime . </s> <s> Tundis raisk mind vist ära ! </s> <s> Mis ta seal muidu tõmbleb ! </s> <s> Tulevad kambaga ! " sosistas Goga . </s> </p>
<p> <s> Koridorid , trepiastmed ja käänakud , ning nad olidki sauna eesruumis , juukselõiklas . </s> <s> Juuksur , vanem mees , samasuguses vatikuues ja nimesildike rinnal , teatas : " Kellel kõhus olnud , ajage juuksed maha ! " </s> <s> Uurimisalused ja süüdimõistetud elavad eraldi kambrites , juustekandmine on esimeste privileeg . </s> <s> Paar poissi astusid ette . </s> </p>
<p> <s> Mõni käsutas võimalust peeglis oma kahvatunud lõusta silmitseda . </s> <s> Teised konutasid niisama , oodates , kuni sauna lastakse . </s> <s> Eelmine vahetus alles pesi . </s> </p>
<p> <s> Pikk oli seisma jäänud nurka prügikasti juurde . </s> <s> Ta jälgis midagi imestunult . </s> <s> Juuksekahludes sagisid pirakad täid . </s> </p>
<p> <s> " Kurat , satikad ! " pomises ta omaette . </s> </p>
<p> <s> " Mõne räpase alkašinäraka harjased , " lausus tema kõrval seisatanud Patakas . </s> <s> " Pool Patareid parme täis . </s> <s> Elavad igasugu sitaaukudes . </s> <s> Noh , kui kardad , võid ju " nullvariandi " läbi viia ! " </s> </p>
<p> <s> Uks tehti lahti , nad valgusid saunaruumi . </s> <s> Läbi ruumi kulges auguline metalltoru , kust sooje veejugasid alla pahises . </s> <s> Riided riputati metallraamile , see veeres täitaplasse . </s> <s> Kõik asusid hoolega ihuliikmeid küürima . </s> <s> Kes sooja vett korra nädalas näeb , teab selle hinda . </s> <s> Tuli kiirustada , Mowgli läks juba järgmise satsi järele . </s> </p>
<p> <s> Riietusruumi jaheduses hakkas enamik end kiiresti kuivatama , et keha soe püsiks . </s> <s> Metsavend ei pidanud külmast suuremat , astus kõrvalruumi , puhta pesu järele . </s> <s> Pärast vastik järjekorras seista ja naagelda . </s> <s> Hallika varjundiga pikad püksid ning pluusi kätte saanud , uuris ta hoolega , ega auke pole . </s> <s> Hilisemad kaebused ei tule arvesse . </s> </p>
<p> <s> Uksel põrkas ta tagasi : Goga , Patakas ja Pikk seisid seljaga vastu seina , viie-kuuemeheline jõuk ründamas . </s> <s> Tagapool trügis veelgi huvilisi , kõik ei mahtunud ligi . </s> <s> Moosivaras oli juba nurka pikali löödud . </s> <s> Munapea üksi seisis kaugemal , krampis käed töllakil . </s> </p>
<p> <s> Metsavend tundis endas sisemist tõrget , hetkelist hirmuvärelust , mille ta pidi ületama . </s> <s> Ta astus edasi . </s> <s> Nüüd polnud ta enam inimene , mõtted olid lõppenud , vaid täisautomaatne masin , mille programmis on kahjustada teiste samasuguste masinate sihverplaate , korpusi ja liikuvaid osi . </s> </p>
<p> <s> Munapea sai järsu tõuke selga , kukkudes otsa lähemale ründajale , turskele keskmist kasvu poisile . </s> <s> Too pöördus ja virutas Munapeale rusikaga kõhtu . </s> <s> " Hea reaktsioon , " registreeris aju masinlikult , samal ajal kui rusikas , toetatuna keha raskusest , õhus veidi pöördudes rantsas vastasele vastu lõuga . </s> <s> Nägu kadus . </s> </p>
<p> <s> Kõik läks tavapäraselt . </s> <s> Ta andis ja sai terve seeria lööke . </s> <s> Löödi vaikides , hambad tangis . </s> <s> Küljelt jooksis rusikas blokist läbi , valusasti vastu pead . </s> <s> Mitu vastast ründas korraga . </s> <s> Ebameeldiv pildituhmistaja maandus vastu põsenukki . </s> <s> Korraks ta vaarus jalgel . </s> <s> Jalga põlvest järsult kõverdades ja lööki ettepoole suunates tabas ta üht ründajat kõhtu . </s> <s> Peamine ongi end jalgadel hoida . </s> <s> Muidu oled jõugu jalamatt ja pärast oleks nagu tankipolk üle sõitnud . </s> </p>
<p> <s> Võtme krigin lukuaugus , tasane hüüe : " Mowgli ! " , ja kõik oli järsku läbi . </s> <s> Igaühel hakkas kiire , tuhat tegemist , kes jooksis pesu vahetama , kes hõõrus ennast käterätikuga nagu pöörane , kes tiris soojust õhkuvaid tunkesid jalga . </s> <s> Kannatadasaanud püüdsid vermeid varjata . </s> <s> Lööming oli lõppenud raskemate vigastusteta , see oli peamine . </s> </p>
<p> <s> Mowgli põrnitses neid kahtlustavalt . </s> <s> " Jälle kisklesite , kutsikad ! </s> <s> Aga nüüd liigutage end , kiiremini ! " </s> <s> Tuimalt asus kolonn tagasiteele , nagu poleks löömingut olnudki . </s> </p>
<p> <s> Kambrisse tagasi jõudnud , tundis Metsavend teravat kopitanud lehka . </s> <s> Vanglal on oma spetsiifiline lõhn , mida pole ühelgi teisel paigal . </s> <s> Kambris olles seda ei märka , aga tarvitseb vaid tunnikeseks lahkuda , kohe lööb ninna . </s> </p>
<p> <s> Saunapäev on tähtis päev , meeldetuletus , et nemadki kuuluvad inimsoo hulka . </s> <s> Meeleolu oli tavalisest reipam . </s> <s> Omavahelised nägelemised jäid tagaplaanile . </s> <s> Kommenteeriti lõppenud löömingut . </s> </p>
<p> <s> " Hea purakas , mis sa tollele heledapäisele vastu torni kütsid ! " </s> <s> Goga naeratas puruks löödud huultega . </s> <s> Üldiselt polnud tal välimus laita , ainult paistes neegri-mokad . </s> <s> Pikal oli nina korrast ära , luu kergelt mõranenud . </s> <s> Patakas silmaauku tabamuse saanud . </s> <s> See alles hakkas õiget värvi omandama . </s> <s> Neil oli vedanud , nad olid kergelt pääsenud . </s> </p>
<p> <s> " See vatinägu ässitas teised üles . </s> <s> Oli neid vatte alles bande . </s> <s> Mul võttis täitsa külmaks ! " ütles Goga . </s> </p>
<p> <s> " Millest üldse lahti läks ? " </s> </p>
<p> <s> " See tõbras tuli ja pani mulle kohe sisse ! </s> <s> Ma hakkasin temaga üks-üks tegema . </s> <s> Siis tulid kohe kõik vatid ! </s> <s> Pikk ja Päta ja isegi Moosivaras tulid mulle appi . </s> <s> Pärast hüppasid sa ise riidekast välja . </s> <s> Ainult Munapead ei näinud kuskil ! </s> <s> Pasapea ! " </s> </p>
<p> <s> " Sihukesed mehed pannakse Sindis paraša peale ! " ütles Patakas omakorda . </s> <s> " Kuradi luupin ! </s> <s> Hirm hakkas või ? " </s> </p>
<p> <s> Eneselegi ootamatult tegi Metsavend suu lahti : " Ei , see pole hirm . </s> <s> See on midagi muud . </s> <s> Ma ei saanud ka alguses kuidagi näkku löödud . </s> <s> Kuidagi imelik tunne oli , justkui vastik . </s> <s> Aga see nõuab lihtsalt harjumist , aja peale läheb üle . " </s> </p>
<p> <s> Ta mõtles , et vahest kohtub veel kellegagi neist , tänastest vastastest . </s> <s> " Sõbrad tulevad ja lähevad , aga vaenlasi koguneb ! " </s> <s> Ja ta muigas endamisi irooniliselt selle Murphy targa mõttetera peale , mis vähemalt vanglas kehtib . </s> </p></div2><div2 type="alaosa"><head> 3 </head>
<p> <s> Pea kohal paistis lapike ruudulist taevast . </s> <s> Pinguletõmmatud okastraat jagas sombused pilved korrapärasteks laikudeks . </s> <s> Oli sulailm . </s> </p>
<p> <s> Metsavend võimles . </s> <s> Patakas ja Munapea tiirutasid mõttetult ümber jalutusboksi keskel paikneva pingikese , millel istus Goga , kes keeras parajasti pläru . </s> </p>
<p> <s> Pikk tuustis jalaga kõvaks tambitud lund , lootes koni leida . </s> <s> Konide korjamist ei peetud häbiasjaks , tubaka võis ära kuivatada ; hädaaegadel käis küll . </s> </p>
<p> <s> Jalutusbokside kohal , nendega paralleelselt kulges vahiputkadega laudtee . </s> <s> Pump loovis mööda , lauad nõtkusid tema raskuse all . </s> </p>
<p> <s> Enesejäädvustamistung oli väljenduse leidnud seintele kriibitud nimedes , aastaarvudes , paragrahvide numbrites . </s> <s> Rasvane kiri kuulutas : PUNK ON LAHE , kõrval anarhia märk — täht A ringis . </s> <s> Vastasnurgas ilutses poolemeetrine haakrist koos tähtedega NFP . </s> <s> Veidi allpool võis lugeda : ELU ON PORNOGRAAFIA ! </s> <s> Mitmed vene nimed koos tähtedega K-fl ning H , T , M , NF , ringid ümber . </s> <s> See andis tunnistust kirjutaja kuulumise kohta vastavasse Kohtla-Järve noortejõuku . </s> <s> Samuti võis saada infot " kitsede " ja " allalastute " kohta . </s> </p>
<p> <s> Metsavend oli kuulnud — kes oma nime seinale kraabib , tuleb ikka ja jälle tagasi . </s> <s> Olevat nagu magnet , nagu needus . </s> </p>
<p> <s> Iga kamber jalutas eraldi boksis , vältimaks kaasosalistel võimalust kokku leppida . </s> <s> Üldse püüti kambreid üksteisest võimalikult isoleerida , vahel mindi lausa naeruväärsusteni . </s> </p>
<p> <s> Kaif päev oli . </s> <s> Lisaks sellele , et nad välja said , tuli valjuhääldist musa . </s> <s> Ühel valvekorra mendil oli vahel kombeks makki translatsioonivõrku ühendada . </s> <s> Aga seda juhtus harva , nii kord nädalas . </s> <s> Tavaliselt tuli kongiseina monteeritud krapist Moskva raadio esimest programmi . </s> <s> Eesti poistele käis see kohutavalt närvidele , kuid midagi polnud teha , nende võimuses polnud seda välja lülitada . </s> </p>
<p> <s> " Laura Browningan , " You take my self-control " , 84. aasta musa ! " ütles Pikk . </s> <s> Ta oli musafänn , võis eksimatult öelda mitte ainult ansambli ja loo , vaid ka plaadistusaasta . </s> <s> Musa teadagi on kallis lõbu , kapitali hankimiseks oli ta " seitse sotti tädilt laenu teinud " , nagu ta ise väljendas . </s> <s> Ta tahtis jaapani makki osta . </s> <s> Tädi aga andis asja käiku , saaks sellest pätist ükskord lahti . </s> <s> Pikk kandis juba varem tingimisi karistust , ta oli mööda rõdu mingisse korterisse sisse roninud ja sealt asju kaasa võtnud . </s> <s> Nõnda tuligi vabadusega hüvasti jätta . </s> </p>
<p> <s> " See kuradi koi istub oma plekihunniku otsas , sellal kui mina pean siin mädanema ! " urises ta süngelt . </s> <s> " No oodaku , küll ma ükskord välja saan . </s> <s> Siis ma talle orgunnin ... " </s> </p>
<p> <s> " Mida sa ütlesid ? " ei tabanud Goga liini . </s> <s> Pikk vaikis . </s> <s> Nad ei saanudki teada , mida ta orgunnida tahtis . </s> </p>
<p> <s> Kuues poiss kambris — Moosivaras , kõhn , kleenuke lastekodupoiss . </s> <s> Ta oli nii noor , et talle ei saanud isegi " propiskat " teha , neljateistaastasi ei " kirjutata sisse " , see on vana traditsioon . </s> <s> Ta oli suvel jooksus olnud , elanud kus juhtus , varastanud nöörilt kuivavaid riideid ja toiduaineid keldritest . </s> <s> Seepärast kutsutigi teda Moosivargaks . </s> <s> Ilmselt osutus ta nii ühiskonnaohtlikuks , et teda ei saanud kuidagi vabadusse jätta . </s> <s> Tema jaoks tähendas vabadus loomulikult lastekodu . </s> </p>
<p> <s> Goga lõpetas pläru , võttis maast peotäie nätsket lund ja torkas selle seljaga tema poole seisvale Patakale krae vahele . </s> <s> " Uuh , madu ! " röögatas too ja viskas vastuseks omakorda lumepalli . </s> <s> See oli otsekui märguandeks . </s> <s> Nad loopisid üksteist lumega , Patakas hüppas jalgupidi pingile , karjus : " Kes tõukab ära ! " </s> <s> Kohe püüdsid Goga ja Metsavend teda maha nügida , moodustus lõbus pundar , poisid kukkusid , veeresid lumes . </s> <s> Rabeldi ilma vihata , kostis naeru . </s> <s> Hetkeks seda maailma polnud . </s> <s> Goga ei mõelnud enam , mida rääkida järgmisel ülekuulamisel . </s> <s> Pikale ei teinud enam valu purukslöödud nina . </s> <s> Moosivaras ei tundnud enam seda lõputut lastekodupoisi üksindust , üksindust suure karja seas . </s> <s> Patakas ei juurelnud enam palavikuliselt , kes siis ikkagi koputanud oli , et just tema sellest peksmisest osa võttis . </s> <s> Hetkeks seda maailma polnud , siis avas Pump ukse ja teatas , et aeg on lõppenud . </s> <s> Reaalsus tuli tagasi , ükski lõuahaak ei ole nii tugev . </s> <s> Nad läksid mööda käänulist raudtreppi üles . </s> <s> Sammude kõmin kajas õõnsalt vastu , heli tekitas Metsavennas vastikust , nagu oleksid nad mingi hiigelreservuaari sisemuses . </s> </p>
<p> <s> Koridori lõpus asusid naistekambrid . </s> <s> Parajasti oli läbiotsimine lõppenud , maas vedeles igasugu äravõetud pudi-padi . </s> <s> Moosivaras märkas niidisukka , millest tanguputru välja pudenenud . </s> <s> " Kas nad sellega teevadki endale kaifi ? " küsis ta . </s> </p>
<p> <s> " Loll , nad topivad endale sinusuguseid pea ees vittu ! " vastas Patakas . </s> <s> Käigult piilus Pikk ühest uksesilmast sisse . </s> </p>
<p> <s> " Mis sa neist mõrdadest vahid , seal on puhas nägudemaa ! " hõikas talle Goga . </s> </p>
<p> <s> " Pidage lõuad ! " käratas Pump vene keeles . </s> <s> " Venite nagu vaglad ! " </s> <s> Üldse olidkõik valvurid ja muidu asjamehed venelased või vähemalt rääkisid vene keelt . </s> <s> Eesti keelega polnud siin suuremat peale hakata . </s> </p>
<p> <s> Nad ootasid lõunasööki . </s> <s> Täna oli teisipäev , pidupäev , pidi antama makarone . </s> <s> Lisaks midagi hernesupitaolist , tavaliste toitudega võrreldes oli see parim . </s> <s> Viiel päeval nädalas sai veega keedetud tanguputru , niinimetatud ii-go-goo'd , ühel hirssi . </s> <s> Hommikuti raudselt hirss , halvasti puhastatud , vahel oli sees tõuke ja kivikesi . </s> <s> Sellest ei tehtud probleemi . </s> <s> Hommikuti sai kätte ka leivaportsu — 250 grammi leiba ja 200 grammi saia ühes 20 grammi võiga , seda ainult alaealistele . </s> </p>
<p> <s> Samuti puistati kruusipõhja väikese topsikuga suhkrut , peale kallati sooja vett . </s> <s> Segu nimetati uhkelt teeks , ehkki paagi vee peal ujus mõni üksik teepuru . </s> <s> Toidujagajad püüdsid igati tüssata , suhkrutopsiku põhjas oli tavaliselt papist kettake , saiaportsud lõigati väiksemad . </s> <s> Söödi lamedatest alumiiniumkaussidest , mis kujult meenutavad Vana Tooma kiivrit ; kui mõnel vangil alttõmbamisest tõesti villand sai , virutas ta toidujagajale kausi suppi või kruusi kuuma teed näkku , aktsiooni kutsutigi " Vana Toomas " . </s> </p>
<p> <s> Õhtuti anti viiel korral kartulipudrulurri , mis meenutas seasööki , kartulite koorimisega ei viitsitud vaeva näha . </s> <s> Toitu valmistasid vangid . </s> <s> Kahel päeval sai asjandust , mida nimetati vinegretiks . </s> <s> See sisaldas juurvilja , osa kõlbas isegi süüa . </s> <s> Kevade poole kadus seegi , mindi üle hirsile ja tangule . </s> <s> Sai ka kala , turska või heeringat , tihti see haises , ei kõlvanud süüa . </s> </p>
<p> <s> Teoreetiliselt võis iga kuu saada 5-kilose paki ja teha vanglapoest 10 rubla eest oste . </s> <s> Tegelikult käsutas neid õigusi kolmandik kontingendist , paljud olid lastekodudest , või oli neil üks vanem või vanemad joodikud , või nendega suhted halvad . </s> <s> Raha kohalejõudmine võttis kolm-neli kuud aega . </s> <s> Valitses täielik isolatsioon , välismaailmaga ei suheldud . </s> <s> Seejuures oli enamik uurimisalused , mitte süüdimõistetud . </s> <s> Kohtlemine aga oli , nagu ta oli . </s> </p>
<p> <s> " Hea käitumise " korral võis uueks aastaks , pühadeks või vanemate sünnipäevaks koju kaardi saata . </s> <s> Kuid " hea käitumise " juurde kuulus tihti ka koputamine , sellele välja minna söandasid vähesed . </s> <s> Paki- ja poeõigusest ilma jääda või kartsa sattuda võis imekergest ! . </s> </p>
<p> <s> Nende elu kulges väljaspool aega ja ühiskonda . </s> <s> Siin oli omaette maailm väljakujunenud tavade , kommete ja kirjutamata seadustega . </s> </p>
<p> <s> Nad sõid . </s> <s> Aeglaselt . </s> <s> Kuhu oligi kiirustada ? </s> </p>
<p> <s> Keegi kohmitses kambriukse kallal . </s> <s> Nad jätsid kausid sinnapaika ja kargasid laua tagant välja : valvurite sisenemisel pidid kinnipeetavad rivistuma ja hommikul määratud korrapidaja kandis ette . </s> <s> Sisenes leitnant , nende " kasvataja " , kaasas keegi üle keskmist kasvu kiilakas poiss . </s> </p>
<p> <s> Kasvataja käitus nendega omamehelikult . </s> <s> " Siin on teile üks kaader ! " ütles ta . </s> <s> " Võite temaga teha , mis ise tahate ! " </s> </p>
<p> <s> Metsavend tundis poisi ära : Serõi ehk Hall . </s> <s> Ta ei lootnud seda kutti enam näha ; ta sirutas käe . </s> <s> Nad teretasid vaikides . </s> <s> Hall paistis kõhnunud , näojooned tungisid teravalt esile . </s> <s> Ilmselt oli ta jälle kartsas olnud . </s> </p>
<p> <s> Eestlased-venelased elasid enamasti eraldi kambrites , läks kuidagi iseenesest nõnda , Omavaheline läbisaamine oli viletsavõitu . </s> <s> Osa valvureist õhutas tagant : mõne eriti trotsliku poisiga , kellest kartsade , peksmiste ja muude tavaliste võtetega jagu ei saadud , toimiti " internatsionalistlikult " — paigutati üksinda teisest rahvusest kaasvangide sekka . </s> </p>
<p> <s> Kui Metsavend Patareisse sattus , kujutas ta ette , et kohe kambriukse avanedes tormavad kõik vanad olijad kallale . </s> <s> Suur oli aga tema imestus — neljakohalises kambris oli vaid üks poiss . </s> <s> See oligi Hall , Kohtla-Järve noortejõugu " Marodöörid " üks juhte . </s> <s> Laibariisumisega nad ei tegelnud , muidu tuli kõike ette . </s> <s> Oli ka teisi jõuke , nagu " Huligaanid " , " Tööpõlgurid " , " Neofašistid " . </s> <s> Nood vehkisid haakristide ja Hitleri piltidega . </s> <s> Igasuguseid oli . </s> </p>
<p> <s> Neid tugevdatud režiimiga kambreid kutsuti külmikuteks , kunagi olid nad olnud kolmekohalised . </s> <s> Siin võis päeval naril lamada ja mendid ei torkinud nii palju . </s> </p>
<p> <s> Nad olid absoluutselt erinevad — keelelt , rahvuselt , harjumustelt , päritolult , ja sattusid nüüd kolmeks nädalaks kahekesi kokku . </s> <s> Olukord ei saanud laheneda neutraalselt , pidi tulema kas vihavaen või sõprus . </s> <s> Konflikt tekkiski kohe . </s> <s> Paariminutise kaklemise järel taipas Metsavend , et läheb raskeks , vastase eluaegseile tänavakakleja-kogemustele polnud midagi võrdväärset vastu seada . </s> <s> Kuid ta polnud ka allaandja tüüp . </s> <s> Kuni korpuse korrapidaja , vana pundunud näoga eluaegne ment , lükkas äkki ukse lahti . </s> <s> Nad tardusid paigale , nii nagu olid . </s> <s> " Noh , lööge edasi , ma tahaks ka vaadata ! " ütles ta . </s> <s> Nad ei teadnud , mida peale hakata . </s> <s> " Sina , uus , pane asjad kokku ! " </s> <s> Metsavend jäi paigale . </s> <s> " Ei saa aru või ? " </s> </p>
<p> <s> " Ei lähe ma siit kuhugi ! " vastas ta . </s> <s> Ta oli kuulnud , et ühest kambrist teise " suusatajatesse " suhtutakse väga halvasti , peaaegu nagu " kitsedesse " . </s> <s> " Mul siingi hea olla ! " </s> </p>
<p> <s> " Või sul on siin hea olla ? " irvitas ment . </s> <s> " Noh , kui sulle siin nii meeldib , ole siis pealegi . </s> <s> Järgmise korra eest panen mõlemad kartsa ! " </s> </p>
<p> <s> " Ime õige munni , ment ! " litsus Hall vaikselt läbi hammaste , nii et ainult Metsavend kuulis . </s> </p>
<p> <s> Nad istusid kumbki oma narile . </s> <s> Metsavend ootas pingsalt uut rünnakut . </s> <s> Millalgi pidi see ju tulema . </s> <s> Ta ootas . </s> <s> Jõudmata ära oodata , astus kraanikausi juurde , et verd näolt maha pesta . </s> </p>
<p> <s> " Õigesti tegid , " ütles Hall . </s> <s> " Lase end lõdvaks . </s> <s> Aga üldiselt mulle tšuhnaad ei meeldi ! " </s> </p>
<p> <s> " Mulle ei meeldi jälle vatid ! " </s> </p>
<p> <s> " Miks te meid vattideks kutsute ? " </s> </p>
<p> <s> " Käite kogu aeg puhvaikadega ringi . </s> <s> Alati , kui turuvarblased Petserist või mujalt Venemaalt tulevad , ikka vatid seljas . </s> <s> Olen ise piiri äärest pärit , lapsest peale näinud . " </s> </p>
<p> <s> Hall muigas . </s> <s> " Seepärast sa siis oskadki vene keelt ? " </s> </p>
<p> <s> " Ahah . " </s> </p>
<p> <s> " Miks sind kinni pandi ? " </s> </p>
<p> <s> " Kahe saksa automaadi eest . " </s> </p>
<p> <s> " Aa , sa oled siis see , olen kuulnud , kuidas need fašistid olidki ... õige , metsavennad ? " </s> </p>
<p> <s> Nüüd oli tema kord muiata . </s> <s> " Metsavennad on ammugi maha tapetud . </s> <s> Neid ei ole enam mitukümmend aastat olnud . " </s> </p>
<p> <s> " Noh , siis oled sina ! </s> <s> Tänasest päevast . </s> <s> Sul peab ju mingi nimi olema . " </s> </p>
<p> <s> Nad istusid naridel ja vaikisid . </s> <s> " Kui ma sulle seal metsas vastu juhtuksin , kas tõmbaksid valangu ära ? " tundis Hall huvi . </s> </p>
<p> <s> " Kurat teab ! </s> <s> Aga miks sa seda küsid ? " </s> </p>
<p> <s> " Me ju lõime päris kõvasti ! " </s> </p>
<p> <s> " Ei tea . </s> <s> See pole päris see . </s> <s> Aga mille eest sulle väänati ? " küsis Metsavend kiiresti jutujätkuks . </s> </p>
<p> <s> " Pikk lugu . </s> <s> Tulin korra kinost , olin veidi võtnud , mingi tatine peedipära , ei midagi tõsisemat . </s> <s> Läksin läbi pargi , oma linnas ei teadnud ma kedagi mensuitada , tulid mingid Piiteri kutid , olid siia gastroleerima tulnud , hakkasid norima . </s> <s> Alguses hoidsin tagasi , aga siis viskas üle , oma linnas situvad näkku . </s> <s> Õpetasin neid veidi . </s> <s> Pärast tuli välja , ühe kuti vanamees oli mingi peavalitsuse porno või muidu boss , mind võeti kraedpidi kinni . </s> <s> Tuli välja , mina ise olengi süüdi , olin purjus ja läksin norima . </s> <s> Teised olid palju hullemini täis , rääkisin seda kohtus , aga mind ei usutud , öeldi , purjus inimesele paistavad ikka kõik teised ka täis . </s> <s> Ema nuttis ja hädaldas kohtus , noh , isa mul pole , jalutab teine kodumaa avarustel . </s> <s> Sain kolm aastat tingimisi . " </s> </p>
<p> <s> " Mul pole jälle ema , " ütles Metsavend tasakesi . </s> <s> " Suri ära , kui olin üheksaaastane . </s> <s> Ja vanamees joob kogu aeg . </s> <s> Aga mis edasi sai ? " </s> </p>
<p> <s> " Mis seals ikka , see lõust julges veel Kohtla-Järvele tulla . </s> <s> Õiglus peab olema , lõin tal lõualuu paigast ja ribid sisse . </s> <s> Ülirasked kehavigastused , üks-null-seitse . </s> <s> Viis aastat vähemalt , ega enne üheksakümnendat välja saa . </s> <s> Ainult emast on kahju , saaks rutem tsooni , saaks tööle hakata , võiks koju raha saata , mul on väiksemad vend ja õeke . </s> <s> Oleks mul automaat , nagu sul oli , ma läheks Kohtla-Järve menti ja tõmbaks seal kõik maha ! </s> <s> Nagu heina niidaks . </s> <s> Mul on kõik mööda türa , see sitane elu ! " </s> </p>
<p> <s> Hall ei öelnud seda bravuurselt , praalivalt , vaid vaikselt läbi hammaste , veendumusega . </s> <s> Võis näha , et tegu pole tühjade sõnadega . </s> </p>
<p> <s> " Igasugu ülemused teevad , mis ise tahavad . </s> <s> Ja nende pojukesed tõmmatakse alati mentlast välja , õiglust pole kusagil . " </s> </p>
<p> <s> " Ja õiglust ei tulegi mitte kunagi ! " lisas Metsavend nukra veendumusega . </s> <s> Mõlemad tundsid , et pole enam mingit mõtet kakelda . </s> <s> Vaen oli lõppenud . </s> </p>
<p> <s> " Ei tee ta meie kuue vastu sittagi ! " äratas hääl Metsavenna mõtisklustest . </s> </p>
<p> <s> " Hakkab vastu , vatiraibe ! " </s> <s> Poisid olid troppi kogunenud . </s> <s> Selle vati oleks nagu vanajumal ise nende juurde juhatanud . </s> <s> Parajasti polnudki " harjameest " . </s> <s> Pealegi oli kasvataja neile vabad käed andnud . </s> <s> Kogunenud viha ja raev otsis väljapääsu . </s> <s> " Las hakkab . </s> <s> Seda rohkem molli saab ! " </s> </p>
<p> <s> " Ma tunnen seda kutti . </s> <s> Ta on mõnus kutt , pole vaja teda puutuda ! " </s> </p>
<p> <s> " Oled vatisõber , jah . </s> <s> Mis sa teda kaitsed ? </s> <s> Arvad , et urkad sulle halastavad , kui nende sekka satud ? " </s> </p>
<p> <s> " See kutt on mu hea sõber ! " </s> <s> Metsavend tundis teravat vihalaengut oma kaaslaste nõmeduse pärast . </s> <s> " Liigutage ajusid , kutid ! </s> <s> Milleks ta siia saadeti , mõelge , milleks ? </s> <s> Et me ta tümaks teeksime . </s> <s> Mendid seda ootavadki . </s> <s> Nad ei jõua teda ise tümaks teha . </s> <s> Kas me hakkame siis mentide käske täitma ? </s> <s> Kas me hakkame nende värdjate käske täitma ! " </s> <s> Ta peaaegu karjus . </s> </p>
<p> <s> Hall sai aru , mille üle vaieldi . </s> <s> Poiss oli madratsi narile pannud ja laua juurde astunud . </s> <s> Kui ta hirmu tundiski , siis ei paistnud see välja . </s> </p>
<p> <s> " Sul on vist õigus , " ütles Patakas . </s> <s> " Mendi käske oleks tõesti viimane mark täita ! " </s> </p>
<p> <s> " Aga kurat ... " tahtis Goga midagi öelda , kuid rehmas siis käega . </s> </p>
<p> <s> " Olin kümme päeva kutsas . </s> <s> Poisid , ega teil midagi närida ei ole ? " küsis Hall . </s> <s> Kümme päeva kartseris oli austusväärne asi . </s> <s> See murdis lõplikult jää . </s> <s> Goga , kes karistusaktsiooni oli nõudnud , astus riiuli juurde . </s> <s> Ta oli hiljuti paki saanud ; ta võttis mõned küpsised ja nüsis teravaks ihutud lusikavarrega tüki suitsuvorsti . </s> </p>
<p> <s> " Võta , söö . </s> <s> Rohkem ei saa sulle praegu anda , meil endalgi vähe ja pika nälgimise peale võtab muidu pasa lahti . " </s> </p>
<p> <s> Inimesest ei saa teha looma ühe päevaga . </s> <s> Ega ka mõne kuuga ! </s> <s> Selleks läheb veidi rohkem aega . </s> </p></div2><div2 type="alaosa"><head> 4 </head>
<p> <s> Iga mehe peale oli kaks raamatut ette nähtud . </s> <s> Raamatujagaja vang toppis räbaldunud kapsaid toitmisluugist sisse . </s> </p>
<p> <s> " Ma olen seda juba lugenud ! " protesteeris Patakas . </s> <s> " Anna midagi muud ! " </s> </p>
<p> <s> " Pea lõuad . </s> <s> Ole õnnelik , et sellegi saad ! " </s> </p>
<p> <s> " No anna ikka , ära kuse ! " </s> </p>
<p> <s> " Kurat , igavene häda teie kambriga ! </s> <s> Miski teile ei meeldi . </s> <s> Hüva , võta siis see . </s> <s> Siia allkiri ! " </s> </p>
<p> <s> Metsavend astus ette . </s> <s> Ta tahtis juba öelda : " Metsavend , kaks-null-seitse prim " , aga viimasel hetkel taipas , et siin vajatakse ju tõelist ees- ja perekonnanime . </s> <s> Need olid taganenud teadvuse tagasoppidesse . </s> </p>
<p> <s> " Kolmevalitsus , " luges ta ja kaalus raamatut käes . </s> <s> Õige paks teine . </s> <s> Keegi hiina autor . </s> </p>
<p> <s> " Ära seda võta , viimane möga , " andis Goga nõu . </s> <s> " Mingi sürr , ma ei saanud midagi aru , paarkümmend lehekülge lugesin , siis viskasin käest ! " </s> </p>
<p> <s> " On ta sihuke pask , nagu need " Noored kaardiväed " , " Karastus terased " ja muu selline ? " </s> </p>
<p> <s> " Ei , see on teistsugune . </s> <s> Ajalooline , mingi vana aeg . " </s> </p>
<p> <s> " Siis ma võtan , " otsustas Metsavend . </s> </p>
<p> <s> " Pikk , miks sa midagi ei võta ? " </s> </p>
<p> <s> " Ei viitsi ma lugeda ! " </s> </p>
<p> <s> " Mine võta , küll teised loevad . </s> <s> No keri sealt nari pealt maha ! " </s> <s> Pikk loivaski raamatute järele . </s> </p>
<p> <s> " Siit on ju pooled lehed läinud ! " </s> </p>
<p> <s> " Ise kisute välja ! " </s> </p>
<p> <s> " Vatid kisuvad ! " </s> </p>
<p> <s> " Te rüüstate ise jälle venekeelseid . </s> <s> Käige vähem paraša peal ! " </s> </p>
<p> <s> " Ah , mine vittu , raamatukoi ! " </s> </p>
<p> <s> " Kulid , teeme sellise seaduse , et kes raamatust lehe välja tõmbab , saab kolm " armatuuri " , " pani Goga ette . </s> </p>
<p> <s> " Nõus ! " vastasid Patakas ja Metsavend kõhe . </s> <s> Poisid olid nõus . </s> <s> " Ja lehekakkuja peale pole mark " liini " panna ? " </s> </p>
<p> <s> " Ei klapi ! </s> <s> " Kitsepanemine " on raudselt mark . </s> <s> Liig mis liig ! " </s> <s> Ei oldud nõus . </s> </p>
<p> <s> Mõne aja eest oli nende kambrisse sattunud keegi Sindi kogemustega " kits " . </s> <s> Goga märkas , et mõned episoodid tema seiklusrikkast elust , millest ta kambris oli poistele pajatanud , olid uurijale teada . </s> <s> Kongis tekkis kohe pinevus . </s> <s> Kuid varsti said nad kirjakese , kus teatati , kellega tegemist . </s> <s> " Liinimehele " anti kiire käsk " suuskadele minna " , s. t. end kambrist koristada . </s> <s> Poiss paluski end ümber paigutada , enamasti säärased palved rahuldatakse . </s> <s> Vanu " kitsi " tavaliselt ei peksta , oleks ohtlik . </s> <s> Neil tehakse lihtsalt elu põrguks , öösel kalla-takse vett pähe , pannakse madrats põlema , virutatakse saapaga vastu pead . </s> <s> Võta kinni , kes tegi . </s> <s> Igaüks võib siin fantaasial vabalt lennata lasta . </s> <s> Hall näiteks kukkus ühele " kitsele " toidujagamise ajal kogu aeg kogemata otsa , nii et too toidu maha pillas ega saanud mitu päeva süüa . </s> <s> Sest kui supp või puder maha kukub , ei hakka keegi seda kokku roobitsema , olgu nälg milline tahes , oleks viimane mark . </s> <s> Ainult leib tõstetakse üles , öeldes : " Kukkus ajalehe peale ! " </s> </p>
<p> <s> Arusaadav , miks vähesed julgevad Juuda tee jalge alla võtta . </s> <s> Olgugi et administratsioonis tegeles pealekaebajatega spetsiaalne kaader , prillidega eestlasest kapten , keda poisid Limukaks kutsusid . </s> <s> Küll ta ähvardas , küll meelitas , tulemused jäid ikka nigelaks . </s> </p>
<p> <s> Hierarhias madalamatesse kastidesse kuulujaid — " harjamehi " , " paraskimehi " , " kukkesid " , " vahvleid " , " kombaine " — nende kambris hetkel polnud . </s> <s> " Harjamehe " jaoks pole kõik veel kadunud , kui tal õnnestub hari kellelegi üle anda või ta kannatab välja karmi peksukatse , siis tõuseb ta uuesti inimeste sekka . </s> <s> Kuid " kukkede " , " vahvlite " ja " kombainide " jaoks , neile , kes täidavad " naiste " rolli , on kõik lõppenud . </s> <s> Nende suhtes inimõigused lihtsalt ei kehti enam . </s> <s> Nad ei tohi lauas istuda , süüa saia , võid ja suhkrut , nad ei saa osa pakkidest ja poest . </s> <s> Igaüks võib suvaliselt peksta ja mõnitada . </s> <s> Nende jaoks kehtib nn. 101. kilomeetri seadus , nad ei tohi sammugi ettepoole astuda teisest naride reast , mõttelisest joonest , mis jagab kambri pooleks . </s> </p>
<p> <s> " Allalastute " ehk " solvatute " hulka satuvad sagedamini nõrga iseloomuga , lihtsameelsed ja lausa debiilikud . </s> <s> Neidki satub vanglasse küllaga . </s> <s> Mõni ei pea " sissekirjutust " vastu , kes mängib end võlgadesse , kes laseb muidu naha üle kõrvade tõmmata . </s> <s> Mõnda aga lihtsalt pekstakse , kuni tahe üles ütleb . </s> </p>
<p> <s> Kitsad ajad tulid tasapisi . </s> <s> Pakki ei saanud keegi , poeni jäi üle nädala . </s> <s> Metsavennal ja Hallil algasid head päevad : valitses suitsukriis ; kui tavaliselt täitis sinkjas ving kambri maast laeni , siis nüüd tundus õhk harjumatult puhas . </s> <s> Poisid suitsetasid viimaseid tubakajäänuseid . </s> <s> Toidujagajate kaudu pöörduti härdameelsete abipalvetega teistesse kambritesse , kaasosaliste ja tuttavate poole . </s> <s> Kuid abi polnud kusagilt tulemas , oma särk on ihule ligemal . </s> </p>
<p> <s> Ükspäev avastas Patakas kongiseinas värvikorra all tsemendiga kinnimüüritud augu . </s> <s> Tasakesi hakkas ta uuesti uuristama , segu pudenes kergelt . </s> <s> Kes viitsis , võis nüüd vaeva näha , kas lusikavarrega või saapatallast väljatiritud pikliku metallitükiga , mis algselt talla tugevdamiseks mõeldud . </s> <s> Kannatlikult puresid nad seina , midagi mõistlikku teha polnud nagunii . </s> <s> Augul olnuks ka praktiline väärtus : selle kaudu saab sigarette edasi anda . </s> </p>
<p> <s> Kõrvalkambris nende tööd märgati ja asuti omakorda tegutsema . </s> <s> Lõpuks astus Patakas otsustava sammu ; harjavarre auku toppinud , rammis ta paar korda , kuni lõigi hapra tsemenditropi eest . </s> </p>
<p> <s> Seina taga tõusis ehmunud kisa , august neid põrnitseva silma omanik teatas , et oma poolemeetrine larakas krohvi olevat maha varisenud . </s> <s> Ilmselt oli ebameeldivusi oodata . </s> <s> Kuid raskused ei kõhutanud neid , sest üle hulga aja olid suitsud hambus . </s> <s> Patareis müüakse sigarette ka 14—15-aastastele , iga pole takistuseks . </s> </p>
<p> <s> Pahategu avastati õhtuse kontrollkäigu ajal. </s> <s> Kasvataja oli tulivihane , äsja oli remonti tehtud . </s> <s> Nad seisid rivis . </s> <s> Traditsiooniline : " Sina ? " </s> </p>
<p> <s> " Ei ! " </s> </p>
<p> <s> " Kes ? " </s> </p>
<p> <s> " Ei tea ! " </s> </p>
<p> <s> Kasvatajal sai mõõt täis . </s> <s> " Mul ükskõik , pidage siis lõuad ! </s> <s> Sina , korrapidaja ja sina ja sina ja sina ka . " </s> <s> Ta tõmbas iga teise poisi rivist välja . </s> <s> " Viie minuti pärast koos asjadega valmis olla ! " </s> </p></div2><div2 type="alaosa"><head> 5 </head>
<p> <s> " Väljavalitud seltskonda " sattusid peale Metsavenna Hall , Munapea ja Moosivaras . </s> <s> Nad tõmbasid vatikuued selga , varanatuke — tekk , padi , kruus , lusikas , linad , kellel oli , keerati madratsi sisse . </s> </p>
<p> <s> " Kindel kiitsamaja liin ! " lausus Hall elutargalt . </s> <s> " Vahest saab enne ka jalgpalli mängida . " </s> <s> Flegmaatilise rahuga , mis tema iseloomu puhul üllatav , ootas ta sündmuste edasist kulgu . </s> </p>
<p> <s> " Palju sa kiitsas juba olnud oled ? " küsis Munapea jutujätkuks . </s> </p>
<p> <s> " Kakskümmend viis päeva tuleb ära . " </s> </p>
<p> <s> Istuti naridel ja vaikiti . </s> <s> Kuruga nosisid nad järelejäänud leivaportse . </s> <s> Igaüks mõtles oma mõtteid . </s> </p>
<p> <s> Kõigepealt topiti nad " kappi " . </s> <s> Kapp meenutab paljuski tõelist seinakappi , kitsuke , alla ruutmeetrise põrandapinnaga pugerik koridori lõpus . </s> <s> Üksinda olnuks lahegi olla , kahekesi mahtunuks kuidagi ära , aga neli oli liig mis liig . </s> <s> Nad pidid ootama , mida nendega suvatsetakse ette võtta . </s> </p>
<p> <s> Aeg läks . </s> <s> Konservikarbi silkudena seisti üksteise vastu surutult . </s> <s> Higi voolas . </s> <s> Õhku sai läbi laes paikneva aukudega resti . </s> </p>
<p> <s> " Võtavad hapniku päris ära ! " puhkis Munapea . </s> </p>
<p> <s> " Kurat , ära tao küünarnukiga ribidesse ! " </s> </p>
<p> <s> " Mul sureb jalg ara ! " </s> </p>
<p> <s> " Liiguta siis ennast ! " </s> </p>
<p> <s> " Vana vitt , lõunasöögist jääme ilma ! " </s> </p>
<p> <s> " Korra " unustasid " nad mind oma kaheksaks tunniks sellesse kasti . </s> <s> Aga tookord olin üksi , polnud hädagi , elada võis , " lausus Hall . </s> </p>
<p> <s> Välja lasti nad umbes kolme tunni pärast . </s> <s> Seekordne jalgpall osutus ootamatult nigelaks . </s> <s> Metsavend sai paar tongi vastu hambaid , samuti Munapea . </s> <s> Moosivarast ei puututud üldse , ainult Hallile jagus vana tutvuse poolest rohkem , ta sai rea lööke kõhtu , korpusesse ja vastu lõugu . </s> </p>
<p> <s> Nad andsid madratsid , tekid ja puhvaikad ära . </s> <s> Asjadest jäid kruus ja lusikas . </s> <s> Neid viidi kuhugi . </s> </p>
<p> <s> " Lähme pabereid kinnitama ! " sosistas Hall . </s> </p>
<p> <s> Nad sattusid avarasse kabinetti . </s> <s> Laua taga istus vanem mundris mees , kahe suure tärniga pagunid õlgadel . </s> <s> Ta naeratas lahkelt . </s> <s> " Astuge julgesti lähemale , noormehed ! " </s> </p>
<p> <s> " Miks te korda rikute ? " küsis ta leebelt . </s> <s> " Nii ei lähe , poisid ! </s> <s> Te ei taha ju igaveseks kinnipidamisasutustesse jääda ! </s> <s> Kas sina tahaksid ? " pöördus ta järsku Moosivarga poole . </s> </p>
<p> <s> " Ei-i ! " kogeles too ootamatusest . </s> </p>
<p> <s> " No näed . </s> <s> Mitte keegi ei taha ! </s> <s> Et normaalsesse ellu tagasi pöörduda , peate end parandama ! </s> <s> Te peate oma minevikuga lõpparve tegema . </s> <s> Lihtsalt on vaja kõik puhtsüdamlikult üles tunnistada , oma süüd kahetseda ja osutada uurimisorganeile igakülgset kaasabi . </s> <s> Karistused vastavalt süü raskusele kohus teile muidugi mõistab . </s> <s> Ja väga olulise punktina võetakse kohtus arvesse teie käitumist siin , eeluurimisisolaatoris ! " </s> <s> Ülemus pidas tähendusrikka pausi , jõllitas neile otsa . </s> </p>
<p> <s> " Kuula teist , suugi jääb lahti , " arutles Metsavend endamisi . </s> <s> Kui eelmine ment talle vastu hambaid pani , sai huul seestpoolt viga , litsus hammaste vahele ; ta nutsutas immitsevat verd . </s> </p>
<p> <s> " Ka kinnipidamiskohtades jääte ühiskonna täieõiguslikeks liikmeteks ! </s> <s> Ühiskond ei ütle teist lahti , ühiskonnale on tähtis iga inimese käekäik . </s> <s> Teie suhtes kehtivad kõik Konstitutsiooniga tagatud õigused , ainult mõningate piirangutega . </s> <s> Ning need ajutised kitsendused kaovad , kui te pärast vabanemist uute inimestena astute uude ellu ! " </s> </p>
<p> <s> Tiraadi lõpetanud , küsitles ta poisse nende kuritegude kohta . </s> <s> Hall vaikis . </s> </p>
<p> <s> " Aga sina , sinul pole see mitte esimene kord distsiplinaarisolaatoris viibida ! " pöördus ta Halli poole . </s> <s> " Saa aru , me soovime sulle ainult head ! " </s> <s> Ülemuse hääl oli täis veendumust , siiras . </s> <s> " Ta vist usub ise seda kõike , " mõtles Metsavend . </s> </p>
<p> <s> " Te olete noored mehed , teil on elu alles ees ning kuidas see kulgeb , sõltub ainult teist endist . </s> <s> Te pole ju mingisugused paadunud retsidivistid , vaid noored mehed , teist peavad veel saama ühiskonna täisväärtuslikud liikmed ! " </s> </p>
<p> <s> Hall vaikis endiselt . </s> </p>
<p> <s> " Miks sa vaikid ? </s> <s> Vasta ! " </s> </p>
<p> <s> " MCHT , a MHB npocTO aanajyio c TOÖOH oaaapHTb ! " tuli vastuseks . </s> </p>
<p> <s> Ülemus vaatas teda kurva pilguga . </s> <s> " Ära viia ! " röögatas ta siis muutunud häälel . </s> <s> Audients oli lõppenud . </s> </p>
<p> <s> Kohe kartseriruumis küsis Metsavend : " Kas see oligi Peremees ? " </s> </p>
<p> <s> " Ei , kõigest režiimikas . </s> <s> Vana värdjas ! " </s> </p>
<p> <s> Kaks korda kolm meetrit jäist betoonpõrandat . </s> <s> Ülestõstetud nari ketiga seina küljes , midagi järi- ja lauakesetaolist . </s> <s> Parask nurgas , veekraan otse selle kohal . </s> <s> Kõik . </s> </p>
<p> <s> Temperatuur oli mõni kraad üle nulli . </s> <s> Hingeaur tardus õhus . </s> <s> Polnud puhvaikasid , madratseid , tekke . </s> <s> Midagi ei olnud . </s> </p>
<p> <s> " Liigutage end , liigutage ! </s> <s> Ega me selle kartsa pärast maha kärva ! </s> <s> Tundke end nagu kodus . </s> <s> Meie kodu on ju vangla . " </s> </p>
<p> <s> Metsavend ütles seda tõsiselt , ilma tavalise irooniata . </s> </p>
<p> <s> " Nuss elu siin alaealistes ! </s> <s> Iga ment teeb , mis ise tahab Vaat ranges ei julge nad kambritesse nägugi näidata ! " </s> </p>
<p> <s> Niigi igavalt kulgenud aeg vähendas mitmekordselt oma tempot , venides nüüd lausa teosammul . </s> <s> Hall aga ei lasknud end millestki häirida , olles ammendamatu optimismi allikas . </s> <s> See oli kuidagi nukker optimism , mis sobiks vanale mehele , kelle jaoks kõik , mis temaga juhtub , nii hea kui ka halb , on taandunud ühtlaseks järjestikuseks jadaks , kus ühel pole rohkem tähtsust kui teisel , kus pannakse vastu elult mitte midagi ootamata , lihtsalt vastupanu enese pärast . </s> <s> Metsavend tajus , et peab Halli igati toetama , meeleolu tuli üleval hoida . </s> </p>
<p> <s> Õhtul anti kartulipudrulurri ja kuuma vett . </s> <s> " Halvasti , " arvas Hall . </s> <s> " Homme ei saa me see-eest midagi . </s> <s> Meie söögiga on nagu lennuilmaga , üks päev on , teine päev pole . " </s> </p>
<p> <s> " Eeskirjades " oli alaealistele ette nähtud voodivarustus ja puhvaikad isegi kartsas ning iga päev toitmine . </s> <s> " Eeskirjad " olid paberilipakas , kehtis vaid kohustuste pool . </s> </p>
<p> <s> Pärast tehti nari seina küljest lahti ning avanes võimalus selle peal istuda . </s> <s> Loomade kombel ligistikku hoides kükitati neljakesi reas , seljad vastu seina . </s> <s> Lamama poleks nad kõrvuti mahtunud . </s> <s> Kuigipaljukest õnnestus siiski tukastada . </s> </p>
<p> <s> Järgmisel päeval oli suur vaikus . </s> <s> Mitte keegi ei tülitanud neid . </s> <s> Ainult hommikul tuli ment ja kinnitas nari seina külge . </s> <s> Ei unustanud . </s> </p>
<p> <s> Külm hoidis neid erksana . </s> <s> Ajaviiteks õpetas Hall Metsavennale tänavakakluse võtteid , Munapea lõi ka kampa . </s> <s> " Peamine on vastane pikali lüüa . </s> <s> Siis anna ainult jalgadega ! " õpetas ta lahkelt . </s> <s> " Ära vaata rusikaid , vaata silma ! </s> <s> Noh , rinnust kinni ja peaga ... ninaluu sees ! </s> <s> Torka näpud silma , mis sa kused . </s> <s> Saapaga täpselt vastu säärt , jalaluu läheb nagu makaron ! " </s> </p>
<p> <s> " Ära halasta ! </s> <s> Vastane ei halasta sulle . </s> <s> Löö nii , nagu tahaksid tappa ! </s> <s> Siis võidad ! " </s> </p>
<p> <s> " Ainult tugevaid austatakse ! </s> <s> Nõrgad surutakse alla igal pool , nii elus kui vanglas ! </s> <s> Tegelikult tugevamad ja paremad ei jää peale , " lisas ta nukra irooniaga , " võidavad alatumad ja salakavalamad . " </s> </p>
<p> <s> Keha läks mõnusalt soojaks . </s> <s> Ainult kõht kippus oma osa nõudma , ei hoolinud , on söögipäev või mitte . </s> </p>
<p> <s> " Munapea , räägi , mille eest sind kinni pandi ? " </s> </p>
<p> <s> " Me panime kommarite mälestussamba põlema . " </s> </p>
<p> <s> " Mis sa ütlesid ? " </s> </p>
<p> <s> " Tead , Balti jaama juures on see sammas . </s> <s> Esimesel detsembril 24. aastal tegid punased Eestis mäsu . </s> <s> Me kuttidega tähistasime ka juubelit — 1. detsembri öösel kallasime pentsuga üle ja põlema . " </s> </p>
<p> <s> " Kurat , ma ei teadnudki . </s> <s> Miks sa vait olid ? " avaldas Metsavend nördimust . </s> </p>
<p> <s> " Mida siin ikka muliseda , kõik kohad kitsi täis ! " </s> </p>
<p> <s> " Mis paragrahv sulle selle eest peale pandi ? " </s> </p>
<p> <s> " Üks-üheksa-viis , huligaansus ikka . </s> <s> Nagu viimasele tänavakalkarile . </s> <s> Pole mingit vahet , kas annad kellelegi molli või paned kommarite mälestussamba põlema ! " </s> </p>
<p> <s> " Kuis nad teid kätte said ? " </s> </p>
<p> <s> " Üks omadest koputas ära . " </s> </p>
<p> <s> Metsavend mõtles , et jah , paraku ei saa kellegi peale kindel olla . </s> <s> Kunagi ei tea , kes võib ära anda . </s> <s> " Millega see jama ükskord lõpeb ? " küsis ta . </s> </p>
<p> <s> " Mis jama ? " ei saanud teised aru . </s> </p>
<p> <s> " See loll kord . " </s> </p>
<p> <s> Kehitati õlgu . </s> </p>
<p> <s> " Kurat teab ! " vastas Munapea . </s> </p>
<p> <s> " Türa seda teab ! " kahtles ka Hall . </s> <s> " Võib-olla tuleb sõda . " </s> </p>
<p> <s> " Sitta ta tuleb . </s> <s> Keegi ei julge alustada . " </s> </p>
<p> <s> " Oleks mõnus küll , kui onu Säm Patarei pihta ühe pommi viskaks ! </s> <s> Küll ma naeraks ! " tähendas Munapea . </s> </p>
<p> <s> " Mida sa enam naeraks . </s> <s> Sa oleks ise ka kutu . " </s> </p>
<p> <s> " Mis siis . </s> <s> Ikka naeraks . " </s> </p>
<p> <s> " Kutid , ma lugesin üht raamatut , " alustas Metsavend ebalevalt . </s> <s> " Vana kapsas , nagu parašast läbi tõmmatud , vedeles meie kambris , keegi ei tahtnud lugeda . </s> <s> " Kapital " oli pealkiri , seal oli sihuke asi nagu lisaväärtus , noh , kui inimesed tööd teevad , toodavad nad rohkem , kui endal vaja läheb . </s> <s> Läänes pistavad kapitalistid selle oma tasku , aga ma mõtlesin , et kuhu meil see ... " </s> </p>
<p> <s> " Ülemuste tasku , kindel see ! " tabas Hall lennult . </s> <s> " Mõtle ise , kui miljon ülemust ainult kamandab ja möliseb , aga midagi ei tee . </s> <s> Aga elada tahavad kõige paremini . </s> <s> Aga siis meil ei olegi sotsialismi ! " avastas ta äkki kohkunult . </s> </p>
<p> <s> " Ju siis ei ole ! " irvitas Munapea . </s> <s> " Teate , kutid , üksvahe ma mõtlesin , et lähen lolliks . </s> <s> Ma vaatasin , et kõik plaksutavad selle Ljonja möla peale . </s> <s> Mõtlesin , et nad on kõik nupust nikastanud . </s> <s> Kuidas ikka saab nii palju inimesi ühekorraga lolliks minna . </s> <s> Või on mul endal ajud pehmed ? " </s> </p>
<p> <s> Poisid naersid . </s> </p>
<p> <s> " Mis sa teeksid , kui sul oleks võim terve riigi üle kamandada ? " küsis Metsavend Hallilt . </s> </p>
<p> <s> Too muigas . </s> <s> " Pole kunagi mõelnud . </s> <s> Minusuguseid ei panda kunagi sellistele kohtadele . " </s> </p>
<p> <s> " Aga ikkagi ? " </s> </p>
<p> <s> " Noh , kõigepealt kuulutaksin välja suure amnestia . </s> <s> Kõik vangid vabaks ! </s> <s> Siis , noh , siis paneksin mendid ja ülemused asemele . </s> <s> Mõned kõige hullemad paneksin seina äärde . </s> <s> Alkoholi keelaksin ka ära . </s> <s> Vene rahvas on rohkemat väärt kui sigadena viina lakkuda , " ütles ta uhkelt . </s> </p>
<p> <s> " Aga miks sa mente nõnda vihkad ? </s> <s> Võib-olla on nendegi seas normaalseid inimesi ? " </s> </p>
<p> <s> " Ei usu , olin kümneaastane piimaimeja , kui mentlas esimest korda kesta sain ! " </s> </p>
<p> <s> " Aga äkki ... kuulab KGB meid pealt ! " ütles järsku väike Moosivaras kahtlevalt . </s> </p>
<p> <s> " Häh , siis pistab mõni neist parašast pea välja või on neil seal pealtkuulamisaparaat ! " </s> <s> Naerdi . </s> </p>
<p> <s> " Nojah , paneksid seina äärde . </s> <s> Aga õiglust ei tuleks nagunii . </s> <s> Oleksid siis ju ise nagu Stalin . </s> <s> Kust sa teaksid , keda just seina äärde panna ? " </s> </p>
<p> <s> Hall jäi mõttesse . </s> <s> " Eks ta ole , " ütles ta . </s> <s> " Kui sind pekstakse , tekib tahtmine ise kedagi peksta , kui vangi pannakse , kedagi vangi panna . </s> <s> Aga mis sa ise teeksid ? " pommitas ta vastu . </s> </p>
<p> <s> " Iseseisva Eesti riigi . </s> <s> Annaksin maa neile tagasi , kellelt see ära võeti . </s> <s> Teeksin nii , et iga inimene võiks öelda , mida tahab , minna kuhu tahab , et ta võiks omada relva ja kaitsta ennast , ilma et teda selle eest vangi pandaks . </s> <s> Amnestia teeksin muidugi ka ja alkoholi paneksin kinni . " </s> </p>
<p> <s> " Kaval oled ! </s> <s> Aga mis siis meist , venelastest , saaks , kes siin elavad ? " </s> </p>
<p> <s> " Ausalt öelda , ma ei tea , mis ma nendega teeksin . </s> <s> Mulle paistis alati , et nemad on süüdi , et meil nii loll kord on . </s> <s> Aga tegelikult on kord ise loll . </s> <s> Kommarid ja valitsus on süüdi , mitte venelased . " </s> </p>
<p> <s> " Võib-olla sa lihtsalt ei taha öelda , et peksaks venelased välja ! " </s> </p>
<p> <s> " Tead , Hall , veel paari kuu eest oleksin kõhklematult öelnud , et peksaks jah . </s> <s> Kuid poolt miljonit inimest ei saaks päevapealt kuhugi saata . </s> <s> See poleks ka õiglane . </s> <s> Kuid tegelikult juhtub hoopis vastupidine asi , teid venelasi tuleb aina juurde ja meil pole kuhugi minna . </s> <s> Kas teil on maad vähe ? </s> <s> Sul on ju ka Venemaa , aga mul pole peale Eesti midagi . </s> <s> Lõpuks ei jää mulle muud kui kaks korda üks meetrit ! </s> <s> Kas sa annaksid oma Venemaa võitluseta käest ? </s> <s> Mis sa siis teeksid , kui Venemaal oleks äkki , noh , nii 100 miljonit hiinlast ? </s> <s> No mis sa teeksid ? " </s> </p>
<p> <s> " Ma võtaks automaadi ja kütaks ! " </s> </p>
<p> <s> " Siis peaksin mina ju sulle kütma , Hall ! " </s> </p>
<p> <s> Hall konutas kurvalt nurgas , toetudes õlaga vastu seina . </s> <s> Nad olid ummikusse jooksnud . </s> <s> Liiga palju oli küsimusi , millele ei suudetud vastata . </s> </p>
<p> <s> Õhtul , kui Moosivaras ja Munapea olid magama jäänud , koukis Hall saapatalla vahelt pikliku metallitüki . </s> <s> " Võta endale , " ütles ta lihtsalt . </s> </p>
<p> <s> Metsavend nägi teritatud liistakut , mida vajadusel võis noana käsutada . </s> </p>
<p> <s> " Mitte keegi meist pole supermän . </s> <s> Sul võib vaja minna . " </s> </p>
<p> <s> " Aga sulle endale ei jää siis ju midagi ! " </s> </p>
<p> <s> " Ära sa minu pärast muretse . </s> <s> Küll ma kuidagi läbi ajan . " </s> <s> Hall naeratas . </s> <s> Selles naeratuses oli midagi tabamatut . </s> </p></div2><div2 type="alaosa"><head> 6 </head>
<p> <s> Metsavend astus esimesena toitmisluugi juurde . </s> <s> Toidujagaja oli eestlane . </s> <s> " Kuule , ole mõnus , anna meile paar kaussi kuuma vett ! </s> <s> Meil on üks kutt haige ja tahab kogu aeg juua ! " </s> </p>
<p> <s> " Mis tal siis viga on ? " </s> </p>
<p> <s> " Köhib kogu aeg . </s> <s> Ja palavik on ! " </s> </p>
<p> <s> " Ei saa , mul ei jätku . </s> <s> Ega ma saa range-mehi ja surmamõistetuid ilma jätta ! " </s> </p>
<p> <s> " Meil on haige kambris , saad aru , inimene , üks kutt on haigeks jäänud ! " </s> </p>
<p> <s> " Ah , minge persse ! " </s> </p>
<p> <s> Ta võttis veega täidetud kruusid . </s> <s> Hall oli vaikselt selja taga kuulanud . </s> <s> " Anna meile vett ! " käskis ta lühidalt . </s> <s> Toidujagaja ei pidanud teda vastuse vääriliseks . </s> </p>
<p> <s> " Ma tahaks sulle midagi öelda . " </s> </p>
<p> <s> Nägu kummardus lähemale . </s> <s> Täpse liigutusega viskas Hall talle tulikuuma portsu näkku . </s> <s> Mees karjatas , ta võis olla nii kolm-neli aastat neist vanem . </s> <s> Ta polnud alaealiste poolt sellist agressiivsust oodanud . </s> <s> " Tapan ära , pederast , kui siia veel nägu näitad ! " ütles Hall külmalt . </s> <s> " Sellistel kuluks kõrvust kinni võtta ja siinsamas toitmisluugi peal suhu anda . </s> <s> Sa pead selliste jätiste vastu julmem olema . " </s> </p>
<p> <s> Metsavend tundis , et sant on olla , enda pärast , et ta polnud osanud midagi ette võtta , oma rahvuskaaslase pärast , kes oli nii närune hing , ja lõpuks , et teise eestlasega tema nähes nii tehti . </s> <s> Ta tajus , justkui sees miski pudeneks mitmeks tükiks . </s> </p>
<p> <s> Nad sõid hirsiputru leivaga ning jõid vett peale . </s> <s> Tahtepingutusega kallas Metsavend oma osast Hallile ja Moosivargale . </s> <s> Ta tahtis juua , endale jäi vaid kolmandik kruusi . </s> <s> Moosivaras konutas sealsamas . </s> <s> Ta palus veel vett . </s> <s> Poisi laup tulitas , õlad värisesid kergelt , ta köhis tihti . </s> </p>
<p> <s> " Rohkem ei ole ! " </s> </p>
<p> <s> " Ma joon siis kraanist . " </s> </p>
<p> <s> " Kraanist ei tohi juua , see on sitaveega segamini , sa lased end alla ! " </s> </p>
<p> <s> Moosivaras astus ikkagi kraani juurde . </s> <s> " Kurat , mida ma sulle ütlesin ! " </s> <s> Ta haaras Moosivargal õlast ja raputas poissi . </s> <s> " Torud lasevad läbi , vesi on sitane , kannata ära . " </s> </p>
<p> <s> " Ma ei jõua enam , mul on halb ! " </s> <s> Metsavend märkas , et poiss nutab , hääletult , ilma pisarateta . </s> </p>
<p> <s> Eile , kolmanda kartsapäeva hommikul ei tahtnud ta kuidagi narilt tõusta . </s> <s> Ta köhis ja oli näha , et temaga pole kõik korras . </s> <s> Kui mundrimees tuli nari üles tõstma , rääkis Hall lühidalt ja täpselt , mõne lausega asja ära . </s> <s> Et vahest on kopsupõletik , köhib , laup kuumab ja tahab kogu aeg juua . </s> </p>
<p> <s> Neid silmitseti kahtlustavalt . </s> <s> " Miks ta ise ei räägi ? " </s> </p>
<p> <s> " Ta ei oska nii palju vene keelt . " </s> </p>
<p> <s> " Vaata kus kaval . </s> <s> Alati kui teiesuguseid kartsa pannakse , on teil äkki sada haigust küljes . </s> <s> Kõigil on köha ja palavik ja gripp ja kopsupõletik ja kõht ka lahti ! </s> <s> Tahate ainult kõrvale viilida , haiglas vedelda , saia ja võid õgida ! " </s> <s> Ment lisas seeria roppusi . </s> </p>
<p> <s> " Püsti ! " </s> <s> Röögatus mõjus piitsaplaksuna . </s> </p>
<p> <s> Moosivaras tõusiski ehmunult ja tegi paar sammukest . </s> </p>
<p> <s> " Haa ! </s> <s> Pole tal häda midagi . </s> <s> Näe , kus kõnnib ! </s> <s> Ja teie siin patrate , et suremas . " </s> <s> Valvur lõi ukse kinni . </s> </p>
<p> <s> " Sa veel ütlesid , et mendid on ka inimesed ! " ütles Hall pilkavalt . </s> <s> " Näed siis ! " </s> </p>
<p> <s> Juhtunu sähvatas Metsavennal uuesti läbi ajude . </s> <s> " Kust sellised tulevad ? </s> <s> Kurat , mis peab inimesega juhtuma , et ta selliseks muutub ? " </s> </p>
<p> <s> " Lapsed trügivad vanglasse ! </s> <s> Peaksid kodus mamma tissi all istuma . </s> <s> Piimaimeja ! " kuulis ta Halli häält . </s> </p>
<p> <s> " Parem küsi , kes selle piimaimeja kinni pani ! " </s> </p>
<p> <s> Poiss ei saanud vene keelest hästi aru , küllap tabas ära ainult sõna " ema " . </s> <s> " Mul ei ole ema . </s> <s> Mul ei ole mitte kedagi . </s> <s> Te olete suured ja tugevad .. . aga mul on halb . </s> <s> . . ma ei taha siin olla ... oh , ema ... ema ... " </s> <s> Ta kükitas nurgas pooleldi kägaras ja Metsavend nägi , kuidas tal õlad vappuvad . </s> </p>
<p> <s> Nad kolmekesi ei vaadanud üksteisele otsa , nagu midagi varjates . </s> <s> Hall vandus tasakesi . </s> <s> " Kas sa mõnd fašistlikku laulu tead ? " küsis ta ootamatult . </s> </p>
<p> <s> " Fašistlikku ? </s> <s> Ei tea ühtegi . " </s> </p>
<p> <s> " Noh , siis mõnd eesti laulu , mida mendid ei salli ? " </s> </p>
<p> <s> " Vana hümni tean . </s> <s> No ja veel paari . " </s> </p>
<p> <s> " Käivad küll ! " arvas Hall . </s> </p>
<p> <s> " Mida sa teha tahad ? " </s> </p>
<p> <s> " Küll näed . </s> <s> Aga me saame kõva kesta ja viis päeva otsa . </s> <s> Valmista ette . </s> <s> Võtke roobad maha ! " </s> </p>
<p> <s> Metsavend ja Munapea hakkasid ürpe seljast kiskuma . </s> <s> Hall kooris end vööni paljaks ja rebis pluusil käised otsast . </s> <s> " Kiskuge pesu ribadeks ! </s> <s> Paneme põlema ! " </s> </p>
<p> <s> Ta otsis lagedale väävliriba ja mõne tiku , see varandus oli tal hoolikalt peidetud . </s> <s> " Ei tea ainult , kas võtab tuld . " </s> </p>
<p> <s> Kogunud räbalad hunnikusse , läitis poiss lõkke . </s> <s> Higist läbiimbunud riie ei tahtnud tuld võtta , põles vindudes , aga tossu hakkas tõusma vänget . </s> </p>
<p> <s> " Nüüd laul , poisid ! " </s> </p>
<p> <s> " Hümni tead ? " küsis Metsavend Munapealt . </s> </p>
<p> <s> " Muidugi tean . </s> <s> Võtsin juba kaheksakümnendal Propa mässust osa ! </s> <s> Aga hümn ei kõlba siin nii sitas kohas laulda . " </s> </p>
<p> <s> " Noh , siis " Saa vabaks , Eesti meri " ! " </s> </p>
<p> <s> Nad hakkasid laulma . </s> <s> Alguses ei võtnud vedu , kuid pikapeale hakkas minema . </s> <s> Hall tagus kausiga takti ja proovis ka refrääni , ehkki see talle ilmselt üle jõu käis . </s> <s> Haisev toss täitis kambri , nad kükitasid maha , juba imbus vingu ka koridori . </s> </p>
<p> <s> Metsavennale meenus , umbes kümneaastasena oli isa teda saatnud naabertallu mingit tööriista , vist höövlit tooma . </s> <s> Veebruari lõpp , tuiskas , ta sumpas läbi hangede . </s> <s> Õhtune aeg oli , tuled põlesid , naabrivanamees tegi ukse lahti . </s> <s> Ta oli üksik mees . </s> <s> Aga tema hooned ja asjad olid laitmatult korras , tollal , poisikesena ei osanud ta seda hinnata . </s> </p>
<p> <s> Vanamees istus toas laua taga , poolik pudel ees . </s> <s> Laual oli valge lina ja mehel valge särk seljas . </s> <s> " Joob nagu isagi , " mõtles poiss pahaselt . </s> <s> Vanamees paistis imelik . </s> <s> Nagu midagi viga oleks . </s> </p>
<p> <s> " Poig , püssäpaugulda anni' är' , Eesti riigi anni' ilma ütegi püssäpaugulda är' ! </s> <s> Kas mi' siss jõvvas , kas mi' siss taha's ... oh kurrat , hallo nakas , leimi kül viil neläkümne neländäl , a ilda oll jo . </s> <s> .. kuuskümmend aastakka saanu' jo täämpä .. . kas inämp kedägi olõi' , kes löösi' ... " </s> <s> Vanamees tõusis püsti . </s> <s> Kuivetunud ja kõhn , paistis ta ometi nii võimas , et eluksajaks meelde jäi . </s> </p>
<p> <s> Ta andis poisile paar raamatut . </s> <s> " Nimed marmortahvlil " , " Eesti rahva kannatuste aasta " luges too . </s> <s> Mees soovitas raamatud hästi ära peita ja hoida . </s> <s> Ometi olid nad nüüd asitõendite hulgas . </s> </p>
<p> <s> Saa vabaks , Eesti meri , saa vabaks , Eesti pind ! </s> <s> Ei tuisku ega tormi ei karda eesti rind ! </s> </p>
<p> <s> " Ei saa ju niisama alla anda , ei saa ju lihtsalt niisama ! " </s> <s> Nad laulsid ja kolkisid kaussidega . </s> <s> Ajapikku haaras neid vaimustus , seljad tõmbusid sirgu . </s> </p>
<p> <s> Nende tegevus kandis vilja . </s> <s> Tuli noor leitnant , keda nad varem näinudki polnud . </s> <s> Ta küsis imestunult , et mis lahti . </s> </p>
<p> <s> " Meil on üks poiss haigeks jäänud , tal on kõrge palavik , sonib , vaadake ise , ülemus ! " ütles Hall . </s> </p>
<p> <s> Leitnant astus poisi juurde ja katsus laupa . </s> <s> Too tundus kuidagi veel väiksem kui tavaliselt , nagu muudaks haigus inimesi pisemaks . </s> </p>
<p> <s> " Selleks ei ole vaja riideid põletada ja röökida , et valvurid kohale tuleksid . </s> <s> On vaja lihtsalt korpuse korrapidajale hommikuse ringkäigu ajal teatada . </s> <s> Kas te siis " Eeskirju " ei loe ? " </s> </p>
<p> <s> Hall turtsatas järsku naerma . </s> </p>
<p> <s> " Mis teil viga on , noormees ? " küsis leitnant . </s> <s> Metsavend tahtis midagi öelda , aga Hall haaras tal käest . </s> <s> Nad vaikisid . </s> </p>
<p> <s> Käskinud kaltsuräbalad koridori lükata , lahkus mees , haiget kaasa viies . </s> </p>
<p> <s> " Roheline mendijumbu , pole molli andmagi veel õppinud . " </s> <s> Hall sülitas . </s> </p>
<p> <s> Lõpuks , viienda päeva õhtupoolikul lasti nad välja . </s> <s> Nad viidi sauna , sai janu täis juua ja pesta . </s> <s> Madratsi ja muu varustuse kätte saanud , ootasid nad kambrisse tagasisaatmist . </s> </p>
<p> <s> " Mina teiega enam ei tule , " lausus Hall . </s> <s> " Üleeile tiksus 18 täis ! " </s> </p>
<p> <s> Metsavennale polnud Halli sünnipäev meeldegi tulnud . </s> <s> Oli komme : kongis andsid poisid suhkru , saia ja võiportsud sünnipäevalapsele . </s> <s> Kartsas polnud nagunii midagi anda . </s> </p>
<p> <s> Tuldigi järele . </s> <s> " Noh , vene kombe kohaselt , " ütles Hall Ta võttis korraks Metsavennal ja Munapeal õlgade ümbert kinni . </s> <s> Klomp tõusis kurku . </s> <s> Juba Hall läkski , kordagi tagasi vaatamata . </s> <s> Nad saatsid teda pilkudega . </s> </p>
<p> <s> " Tehke kiiremini ! " </s> <s> Mendi hääl tõi Metsavenna reaalsusesse tagasi . </s> <s> " Liigutage karke , värdjad . " </s> </p>
<p> <s> Metsavend tundis lausa füüsiliselt , et midagi raksatas sisemuses ja kadus jäädavalt , nagu oleks koos Halliga ära läinud . </s> </p></div2><div2 type="alaosa"><head> 7 </head>
<p> <s> Kamber läikis puhtusest . </s> <s> " Harjamehel " — sääranegi oli neile nüüd siginenud — tuli kõvasti vaeva näha . </s> <s> Uued linad jagati välja , nariotstel rippusid värsked , alles vabrikulõhnased käterätikud . </s> <s> Teati rääkida , et neid tehakse kuskil naistevanglas , nagu puhvaikasid ja roobasidki . </s> <s> Eriti närused tunked vahetati ümber . </s> <s> Ülemused närvitsesid . </s> </p>
<p> <s> " Tuleb öelda nimi ja paragrahvi number , " jagas kasvataja viimaseid instruktsioone . </s> <s> " Kui kellelgi on kaebusi , võite need esitada . </s> <s> Aga ma arvan , et kaebusi ei ole . </s> <s> Kui esitatakse küsimusi , vastake . </s> <s> Te pole rumalad poisid ja teate , kuidas sellistele küsimustele tuleb vastata . </s> <s> Ümberpöörd ! </s> <s> Võtke pluusid maha ! </s> <s> Kiiremini ! " </s> <s> Kasvataja uuris tähelepanelikult poiste selgi ja kõhtusid . </s> <s> " Sina ! </s> <s> Mis laigud need siin on ? " küsis ta " harjamehelt " . </s> </p>
<p> <s> " Ma kukkusin öösel nari pealt alla . " </s> </p>
<p> <s> " Valetad ! " </s> </p>
<p> <s> " Ei , tõesti , ma magasin ja äkki .. . " </s> </p>
<p> <s> " Kes sind peksis ? </s> <s> Vasta ! " </s> </p>
<p> <s> " Ei , keegi ei peksnud ! " </s> </p>
<p> <s> " Hea küll , tule kaasa ! " </s> <s> Ta viis " harjamehe " koridori . </s> <s> Mõne aja pärast tuli too tagasi , näost punasem kui tavaliselt . </s> </p>
<p> <s> " Mis kasva tahtis ? " </s> </p>
<p> <s> " Ikka , et kes peksis . " </s> </p>
<p> <s> " Mis sa ütlesid ? " </s> </p>
<p> <s> " Ütlesin , et keegi ei peksnud . </s> <s> Ise kukkusin nari pealt maha ! </s> <s> Ta pani mulle paar korda vastu kõrvu , aga ma olin ikka vait ! " </s> </p>
<p> <s> " Vaata ette ! </s> <s> Kui palju mulised , läheb sul elu sitaks . </s> <s> Tead küll , mis " kitsedega " tehakse ! " </s> </p>
<p> <s> Lõunasöögi ajal avastasid nad imestusega , et lurr on tavalisest palju rammusam ja isegi lihatükikesi ulbib sees . </s> <s> " Liha , " ütles Goga . </s> <s> " Esimest korda näen selle löga sees liha ! </s> <s> Kutid , täna peab küll midagi erilist juhtuma ! " </s> </p>
<p> <s> Gogal oli õigus . </s> <s> Tuldi kohe peale sööki , nad ei jõudnud kaussegi kokku korjata . </s> <s> Kasvataja , korpuse korrapidaja ning koos nendega kaks erariides meest . </s> <s> Vanem neist , hallis ülikonnas ja kuivetu , esitles end : " Ma olen alaealiste järelevalve prokurör . </s> <s> Tahaksin teile mõned küsimused esitada . " </s> </p>
<p> <s> Nad seisid rivis . </s> <s> Metsavend tõstis pea , ta nägi kuiva , ilmetut nägu . </s> </p>
<p> <s> " Mille üle kaebate , noormehed ? " </s> </p>
<p> <s> " Uurimisalune ... </s> <s> Paragrahv ... </s> <s> Kaebusi ei ole ! " </s> <s> Nad andsid seda vormelit teatepulgana üksteisele edasi . </s> <s> Etteaste kulges sujuvalt . </s> <s> Mõnele poisile esitati ka küsimusi toidu , olude , kuriteo kohta . </s> <s> Järg jõudis Metsavennani . </s> <s> Ükskõikselt ütles ta oma ettenähtud laused . </s> </p>
<p> <s> " Kas toidu üle ei nurise , noormees ? " </s> </p>
<p> <s> Ta tundis kerget trotsi . </s> <s> " Ei , ealeski pole nii hästi söönud ! " </s> </p>
<p> <s> " Kas on keegi eeluurimisisolaatori töötajaist rakendanud teie suhtes füüsilist vägivalda ? " </s> </p>
<p> <s> " Ei , Nõukogude Liidus pole selline asi võimalik ! " </s> </p>
<p> <s> Goga tema kõrval itsitas vastikult . </s> <s> " Mis teil on , noormees ? " </s> </p>
<p> <s> " Ei midagi , ma lihtsalt olen kogu aeg selline lõbus ! " </s> <s> Kasvataja vaatas neid vihkava pilguga . </s> </p>
<p> <s> Metsavend oli prokuröri huvi esile kutsunud . </s> <s> " Ah teie oletegi see noormees , kelle juurest leiti relvi ja natsionalistlikku kirjandust , " pöördus ta uuesti poisi poole . </s> <s> " Ja kelle pihta te siis tulistada mõtlesite ? " küsis ta irooniliselt . </s> </p>
<p> <s> " Kellegi pihta ei mõelnud ! " </s> </p>
<p> <s> " Milleks te siis relvi hoidsite ? " </s> <s> Metsavend vaikis . </s> <s> " Kas te ei teadnud , et see on seadusevastane ? " </s> </p>
<p> <s> Kümneid kordi oli talle see küsimus esitatud . </s> <s> Seekord ainult veidi viisakamas vormis . </s> <s> " Milleks nad küsivad nii lolli asja ? </s> <s> Nad ei saaks nagunii aru , " mõtles poiss väsinult . </s> </p>
<p> <s> " Teadsin küll . " </s> </p>
<p> <s> " Ja ikkagi rikkusite seadust ! " </s> </p>
<p> <s> Metsavennal polnud midagi öelda . </s> </p>
<p> <s> " Kuidas noormees end üleval peab ? </s> <s> Karistusi on ? " nõudis prokurör kasvatajalt . </s> </p>
<p> <s> " Raske juhtum ! </s> <s> Meie korpuses pole kuudki olnud , aga juba istus kartsas . </s> <s> Kogu aeg rikub korda . </s> <s> Ilmselt pole paranemise teele asunud . " </s> </p>
<p> <s> Prokuröri saatev nahkpintsakus tüüp leidis paraja momendi vahele segada : " Arusaamatu , kust sellised tulevad ? </s> <s> Ühiskond annab teile kõik — hariduse , tasuta arstiabi , töö ! </s> <s> Kõik võimalused on teile antud , kõik teed ees lahti ! </s> <s> Millega te rahul ei ole ? </s> <s> Kõik on teie heaks tehtud ... on vaja parandada ideoloogilist kasvatustööd .. . vaenulikud raadiohääled ... </s> <s> Soome TV ... </s> <s> Lääne propaganda laastav mõju . </s> <s> .. natsionalismi igandid ... elu klikiajal oli väga raske ... tööpuudus ... nälg ... talupojad pidid mõisates orjama ... sotsialistlik revolutsioon ... ühine võitlus fašismi vastu .. . nõukogude rahvaste vennalik pere ... rahulik loov töö . </s> <s> .. kodanlik-natsionalistlike bandede veretööd ... nõukogude seadusandluse sügavalt humanistlik iseloom ... üksikud puudused ... " </s> <s> Isegi mentidel hakkas igav . </s> <s> Metsavend tabas üksikuid hakitud fraase , hääl justnagu lainetas . </s> <s> Viimaks haaras kasvataja juhtimise enda kätte : " Seltsimees prokurör , kas meil poleks aeg ... " </s> </p>
<p> <s> Prokurör oligi päri , et peaks edasi minema , järgmisi kambreid üle vaatama . </s> </p>
<p> <s> Pärast õhtust kontrollkäiku kamandas kasvataja Metsavenna oma kabinetti . </s> <s> " Ma olen sinuga väga leebelt ümber käinud . </s> <s> Aga sa ei õigusta usaldust ! </s> <s> Satud mul musta nimekirja ! </s> <s> Pluus maha ! " käratas ta ootamatult . </s> <s> Metsavend täitis käsu . </s> <s> " Imelik , mis tal hakkas , alles kontrollis . " </s> <s> — " Puhas , ei ühtegi laigukest . </s> <s> Sa eelistad siis teisi kõikida ? " küsis ta pilkav-irooniliselt . </s> <s> " Ja isegi haakristi pole sa endale rinnale tätoveerinud ? </s> <s> Hundikutsikas ! </s> <s> Arvad , et oled kõva iseloomuga ? </s> <s> Eksid ! </s> <s> Siin otsustan mina , kes sa oled ! </s> <s> Kui ma tahan , oled sa parašast madalamal ! " </s> </p>
<p> <s> Metsavend kuulas tuimalt , ükskõikselt . </s> <s> Kummaline , viha ja raev olid kadunud . </s> <s> Ainult haakristi peale korraks kihvatas ja kõik . </s> <s> " Mis minuga on ? " ei saanud ta aru . </s> <s> Ta vaatas nüri pilguga hallikat seina , kasvatajast mööda . </s> <s> Ja esmakordselt elus tundis ta , et tal on tekkinud soov tappa . </s> <s> Ilma vihata külm soov . </s> <s> Kasvataja tuli lähemale . </s> <s> Ta vaatas kasvatajale silma . </s> <s> Lööki ei järgnenud . </s> <s> Nüüd sai ta Hallist aru : vastik tunne , kui oled keretäieks valmistunud , aga seda ei tulegi . </s> </p></div2><div2 type="alaosa"><head> 8 </head>
<p> <s> Näod vaheldusid , ühed tulid , teised läksid . </s> <s> Keeruline masinavärk , mida õigusemõistmiseks nimetatakse , töötas täistuuridel . </s> <s> Polnud karta , et kamber kunagi tühjaks jääb . </s> </p>
<p> <s> Pikk , Patakas ja Munapea olid läinud . </s> <s> Esimesed kaks kohtusse , kolmas kuhugi mujale kambrisse . </s> <s> Metsavennalgi tuli käimist ette , ta viidi tapiga kodukanti uurija juurde . </s> <s> " Ronga " peal oli külm , kitsas ja vastik , samuti pärast kongautos . </s> </p>
<p> <s> Lõuna-Eesti küngasmaa . </s> <s> Ta tunnetas seda , olles surutud kitsasse rappuvasse metallkasti . </s> <s> Seinad õhkusid külma . </s> <s> Seal oli lumi , metsad ja põllud , mis talle teada , teed , mida ta tundis . </s> <s> Tal oli raskem harjuda kui neil , kes vanglasse tulnud sotsialismiparadiisi betoonkasarmutest . </s> <s> Ta oli harjunud nägema enda ümber avarat ruumi , mida piirab vaid metsaviirg , mitte nelja seina mahasuruvat ängistust , harjunud hingama õhku , mis pole läbi käinud kellegi kopsudest ega masinate mootoritest . </s> <s> Ta teadis , mida tähendab vabadus . </s> <s> Ja seepärast rusus vangla teda ka rängemalt . </s> </p>
<p> <s> Harjunud maailm oli liiga kaugel sellest , mis ümbritses teda siin . </s> <s> Ning nagu puuriloom unustab pikkamisi vaba elu , tundis temagi , kuidas ajapikku jäävad soovid ja igatsused tuhmimaks , kaob see terav tuige , viha , valu , raev ja tuhat muud emotsiooni , mis esimestel kuudel möllasid . </s> </p>
<p> <s> " Puhtsüdamlik ülestunnistus kergendab süüd , aga lisab aastaid . " </s> <s> Vana vangla tõde . </s> <s> " Vaikimine kuld , rääkimine hõbe . " </s> <s> Tark mõttetera . </s> <s> Metsavend hoidis lõuad koomal . </s> <s> " Mul pole midagi öelda , " oli põhiline , mis uurijal õnnestus välja pinnida . </s> <s> Vaatamata kõigile ponnistustele edenes kriminaalasi visalt . </s> </p>
<p> <s> Vahepeal vedeles ta päevad läbi mentla üksikkongis , magas , sõi igapäevase supiportsjoni , tegi trenni , ja jällegi magas . </s> <s> Kuni — raudteejaam , koos teiste vangidega jooksis ta mööda perrooni , käed raudus . </s> <s> " Kiiremini , kiireminil " Teda ei häirinud enam , et inimesed vaatasid . </s> <s> Tagasi Patareisse , taas " stolõpin " , verevate pagunitega tõmmud pilusilmsed sõdurid , kurguhäälne kisa , sõim , käsklused : " Käed selja taha , selja taha , ühekaupa kolonni , marss , marss ! " </s> <s> Kõlekülm täiskiilutud vagun . </s> <s> Tal õnnestus hõivata laealune nari ning end seal kerra tõmmata . </s> <s> Kui ta Patareisse jõudis , tundis ta kergendust , nagu oleks koju saabunud . </s> </p></div2><div2 type="alaosa"><head> 9 . </head>
<p> <s> Alati , kui jalutuskäik lõppes , oli Metsavennal tunne , nagu võetaks tal väike tükike küljest . </s> <s> Nüüd paistis , et kõik on läinud . </s> <s> Kambris polnud tal tahtmist ei trenni teha ega lugeda . </s> <s> Siiani oli ta põhiliselt nende kahe tegevusega aega täitnud . </s> <s> Ta lamas naril ja vaatas lakke , ilma midagi nägemata . </s> <s> Mida võikski näha ühes mustunud ning kärbeste täissitutud laes ? </s> <s> Mõtted voolasid , kuid mitte erksalt , oleks nagu lõdvakslaskmine , aga kergendust ei tule . </s> <s> Tulevad meelde kõik ebaõnnestumised , tühisemadki seigad ja tundub , justkui koosneksid elu ainult neist . </s> <s> Selline aeglane nüsimine õõnestabki tahet , mitte järsud vapustused . </s> </p>
<p> <s> Polnudki enam oluline , kes või mis on ümberringi . </s> <s> Nad kõik olid statistid , tema , Metsavenna elust läksid nad läbi nagu kõrvaltegelased , kes tulid , madratsirull kaenlas , täitsid köhad naridel ja läksid , kui neil kästi viie minuti pärast koos asjadega valmis olla . </s> <s> Keegi oli varastanud , keegi tapnud , keegi olnud ärikas , kel pealtnäha kõik olemas ja rohkemgi veel , ja keegi kuus aastat Puiatu ja Sindi erikoolides veetnud ning tervelt kaks korda elus pepsit joonud . </s> <s> Ega temagi polnud neist parem , ta pidi samamoodi minema , kui kästakse . </s> </p>
<p> <s> Polnudki tähtis , kes nad olid olnud enne . </s> <s> Eelmise elu kogemusel oli kaalu vaid sedavõrd , kuivõrd see aitas kohaneda siin . </s> <s> Muu polnud oluline . </s> <s> Formaalselt olid nad võrdsed , sama toit , samad narid , ühesugused mustad roobad , kuid on vähe kohti , kus oleks rohkem ebavõrdsust . </s> </p>
<p> <s> Metsavend pikutas naril . </s> <s> Mõte jooksis üha loiumalt ja katkendiikumalt . </s> <s> Kuni pilt tuhmus ja uni kustutas probleemid . </s> </p>
<p> <s> " Kaheksa-üks , pole sellist paragrahvi nagu kuulnud . </s> <s> Valuutaafäärid või ? " küsis mingi hääl . </s> </p>
<p> <s> " Ei , üle piiri katse . " </s> </p>
<p> <s> " Panid üle kargu ? </s> <s> Ma paneks ka , saaks siit lollimajast minema ! " </s> <s> Hääled olid ähmased , Metsavend ei taibanud , näeb ta und või on juba ärganud . </s> <s> Ta raputas pead ning virgus lõplikult . </s> <s> Ta nägi uudishimulike ringi ümber uue kuti . </s> <s> Rooba , asjade ja hoiaku järgi võis otsustada , et tegu on vana vangiga , kes elab hästi . </s> <s> " Allalastud " kannavad tavaliselt räpaseid , katkisi ja lotendavaid tunkesid ja neil on eriline , vaid neile omane hoiak . </s> <s> Uutel jälle on tuttuued roobad . </s> <s> Enamasti võib ühe pilguga kindlaks määrata , kellega on tegemist . </s> </p>
<p> <s> " Poliitik , täitsa mõnsa , et sa meile sattusid ! </s> <s> Igavus tahtiski ära tappa ! " </s> <s> Goga paistis siiralt rõõmus olevat . </s> </p>
<p> <s> " Ma olin saja kahekümne kaheksandas ja pärast , kui sa esimesest ära tulid , jäin ma veel tükiks ajaks sinna . </s> <s> Siis olin veel kahekümne kolmandas . </s> <s> Mendid ei lase mul kaua ühe koha peal olla ! " </s> </p>
<p> <s> " Kas see KGB-mees uskus ka seda möla , mis sa talle ajasid ? " </s> </p>
<p> <s> " Seda Nicaragua-jama või ? </s> <s> Ega ta eriti ei uskunud . </s> <s> Aga mind jätab külmaks ! </s> <s> Midagi pidin ma talle ju rääkima ! " </s> </p>
<p> <s> " Mis Nicaragua-jama , " ei saanud teised aru . </s> </p>
<p> <s> " Ma rääkisin KGB-s , et tahtsin Nicaraguasse minna , Daniel Ortega armeesse astuda ja Ameerika imperialistide vastu sõdima hakata ! " </s> </p>
<p> <s> Üksmeelne naerupahvak tegi kutist omainimese . </s> </p>
<p> <s> " Sa oled lõpp pullimees ! </s> <s> Seal oli vist tõega mingi santide vabastusrinne ! " </s> </p>
<p> <s> " Sandinistide , " parandas Poliitik . </s> </p>
<p> <s> " Räägi , kuidas sa üle tahtsid panna ? </s> <s> Kust sind kätte saadi ? </s> <s> Kas sul on Läänes sugulasi ? </s> <s> Mida sa seal tegema oleksid hakanud ? " </s> <s> Küsimusi sadas igast kandist . </s> </p>
<p> <s> " Kutid , igas kambris kõik muudkui küsivad ! </s> <s> Mul juba lõuad valutavad suurest mulisemisest ! " </s> </p>
<p> <s> " Ära pabista , meie kamber on kitsevaba ! " </s> </p>
<p> <s> " Küll jõuab , ega mind siia üheks päevaks toodud . " </s> <s> Poliitik vaatas uurivalt ringi . </s> <s> " Ma võtaks koha kuhugi sinu lähedale , " ütles ta Goga poole pöördudes . </s> <s> " Saaks juttu ajada . " </s> </p>
<p> <s> " Okei , siin on hea koht . </s> <s> Vastas magab Metsavend , näe see kutt . </s> <s> Sina aga tõmba siia harjamehe kohale ! " </s> <s> Goga tegi kiiresti vajalikud ümberpaigutused . </s> </p>
<p> <s> " Aga kuhu mina siis lähen ? " protestis too . </s> <s> Tema lopergused , peast eemale hoidvad kõrvad tõmbusid punaseks . </s> <s> Ta oli abikooli haridusega lihtsameelne kutt . </s> </p>
<p> <s> " Kuhu ? </s> <s> Nari alla lähed ! </s> <s> Kuhu veel ? " </s> </p>
<p> <s> Õhtul , kui Metsavend oli end roobat seljast võtmata narile pikali sirutanud , meenus talle , et ta oli tahtnud midagi küsida . </s> <s> Otse vastas nägi ta Poliitiku pead . </s> <s> Poiss rähkles rahutult , ilmselt ei saanud temagi und . </s> </p>
<p> <s> " Ma olen sind kuskil varem näinud . </s> <s> Aga ei mäleta , kus . " </s> </p>
<p> <s> " Võib-olla telekas , " arvas Poliitik . </s> </p>
<p> <s> " Telekas ? </s> <s> Sa oled siis telekas olnud ? " </s> </p>
<p> <s> " Parem küsi , kus ma olnud ei ole , " vaatas Poliitik talle üle nariotsa vastu . </s> </p>
<p> <s> " Tead , ma tahaksin sulle rääkida ühe loo . </s> <s> See on sürr lugu , vahest ei usu ma isegi , et kõik tõsi on ! " </s> </p>
<p> <s> " Eks sa räägi , " Metsavend sättis patja ja kohendas end paremini kuulama . </s> <s> Nad rääkisid poolsosinal . </s> </p>
<p> <s> " Oli kord üks kutt . </s> <s> Esimesest klassist peale oli ta maksimaalne taibu . </s> <s> Ta astus seitsmeselt oktoobrilapseks ja kümneselt pioneeriks , nagu ette nähtud . </s> <s> Ta õppis hästi , aina viitele , ja tõi koju patakate viisi aukirju . </s> <s> Ta käis kõiksugu ringides ja võttis osa aineolümpiaadidest ja oli pioneerimaleva esimees . </s> <s> Tema käitumine oli alati eeskujulik ning õpetajatel polnud temaga ilmaski muret . </s> <s> Teda seati ikka teistele eeskujuks ja saadeti Artekki . </s> <s> Tead küll , mis Artek on , sinna saavad ainult kõige suuremad pugejad või need , kelle vanemad on kõrgetel kohtadel . " </s> </p>
<p> <s> Metsavend tõstis pea . </s> <s> Talle meenus , kuidas teda kogu klassiga komsomoli püüti ajada , aga tulutult . </s> <s> " Lõpp pugeja tõesti ! </s> <s> Meie koolis oli ka paar sellist . " </s> </p>
<p> <s> " Kui Propa mäss oli ja paljud kutid mendis kestasid said , viis tema pioneeride rivivõistlusi läbi . </s> <s> Vene keeles ! </s> <s> Kohe , kui ta neliteist täis sai , läks komsomoli . </s> <s> Vabatahtlikult läks , keegi ei ajanud . </s> <s> Ta oli hingelt kommar , tõesti oli , ja ta uskus kõike , mida talle räägiti . </s> <s> Järgmisel aastal sai ta juba sekretäriks . </s> <s> Kaheksa klassi loomulikult kütusega . </s> <s> Teda saadeti Ida-Saksamaale ja ta sai kaks ELKNÜ aukirja . " </s> </p>
<p> <s> Poliitik luges saavutusi ette külma irooniaga . </s> </p>
<p> <s> " Järgmisel aastal oli ta oma kooli võistkonna kapten noorte telemälumängus . </s> <s> Võib-olla sa juhtusid vaatama seda saatesarja , pühapäeviti kell pool neli . </s> <s> Küsimused olid põhiliselt ajaloost ja poliitikast . </s> <s> Neid asju jagas ta hästi . </s> <s> Nende kool võitis . </s> <s> Uued kiiduavaldused , uued plusspunktid . </s> <s> Näis , et pole ju kuigi raske keska kuldmedaliga ära teha ja edasi juba Tartusse kas juurat või ajalugu . </s> <s> Pärast parteibossi või kabinetitoolisoojendaja karjäär kindel . </s> <s> Veel üks tegelane " kõige võrdsemate " ridade täienduseks . </s> <s> Elagu meie kõige parem , õiglasem ja humaansem riik , mis avab noortele kõik teed helgesse tulevikku ! </s> <s> Hurraa ! " mökitas poiss mõnitavalt ja sülitas parašasse suure laraka . </s> </p>
<p> <s> " Kuid paraku jagas ta poliitikat ja ajalugu liiga hästi . </s> <s> See oli tema viga . </s> <s> Aga selles ajaloos mõned köhad lihtsalt ei klapi kokku . </s> <s> See on mäda . </s> <s> Ta hakkas uurima . </s> <s> Tal õnnestus hankida veidi kirjandust . </s> <s> Loomulikult vanemate inimeste jutud , " Ameerika Hääl " ja " Vaba Euroopa " . </s> <s> Mõne kuuga oli suur illusioon purunenud . </s> <s> Saad aru , ma ei tea , kas sa oskad seda hinnata , ma tabasin süsteemi olemuse ära , ma saan aru , kuidas see värk püsti pandud on ja funktsioneerib ... " </s> <s> Poliitik vakatas . </s> <s> Ta oli end ära andnud . </s> </p>
<p> <s> Metsavend vaatas talle otsa ja nägi silmis imelikku läiget . </s> <s> Alati oli ta selliseid pugejaid vihanud , kuid see kutt siin ei tekitanud vastumeelsust . </s> </p>
<p> <s> " Kuula nüüd . </s> <s> .. " alustas Poliitik . </s> <s> Ta rääkis ja rääkis , Metsavend ei märganud , kui palju aega on möödunud , tund , paar , kolm . </s> <s> Ainult elektripirni kollakas , silmisööv valgus täitis kambri . </s> <s> Metsavend oli paljusid asju samamoodi mõelnud , näinud üksikuid fakte , igaüks ju teab , et vorsti on vähe ja venelasi liiga palju , tunnetanud eraldi detaile , kuid siin pandi kõik kokku üheks halastamatuks , kõikepurustavaks tervikuks . </s> <s> Poiss kuulas , kuidas teine rääkis . </s> <s> See oli nagu lummus . </s> <s> Ta tundis , et on taas võitlustahtelule , nagu mingi energia voolas temasse , ja kohe , nüüd saabub lõpliku selguse hetk . </s> </p>
<p> <s> " Tead , ma ei pidanud lihtsalt vastu ! </s> <s> Ma ei suutnud elada korraga kahte elu ! </s> <s> Mul viskas üle ! </s> <s> Oli vaja midagi ette võtta . </s> <s> Mis sellest , et ma üle piiri ei jõudnud , peaasi , et selle rämpsuga sai lõpp tehtud ! </s> <s> Nad saatsid mulle siia teate , et olen komsomolist välja visatud . </s> <s> Tahad näha ? " </s> <s> Poliitik kobas oma kompsu järele . </s> <s> Seal olid mõned vihikud , paar raamatut ja kõige peal eesti-inglise sõnaraamat . </s> </p>
<p> <s> Metsavend nägi õhukest masinakirjaga paberilipakat . </s> </p>
<p> <s> " Seoses kuriteo sooritamisega , " luges ta , " heita välja Leninliku Kommunistliku Noorsooühingu ridadest . " </s> <s> Ta muigas , kuid jäi siis tõsiseks . </s> <s> " Ega sul kerge olnud . </s> <s> Aga sa tegid õige teo ! " </s> <s> Ta pani käe Poliitikule õlale . </s> <s> " Kui välja saame , küll me siis veel hakkame võitlema . </s> <s> . . " </s> </p>
<p> <s> " Ja mille eest sa siis võidelda mõtled ? " katkestas teda Poliitik . </s> </p>
<p> <s> " Kuidas mille eest ? </s> <s> Ikka Isamaa ja vabaduse eest ! " ei kõhelnud Metsavend hetkegi . </s> </p>
<p> <s> Poliitik vaatas teda kaasatundvalt . </s> <s> " Naiivne romantika ! </s> <s> Ega praegu pole Vabadussõda või neljakümne neljas aasta . </s> <s> Siis pani rahvas diviiside kaupa sõdureid välja . </s> <s> Palju nüüd kokku saaks ? </s> <s> Paari pataljonigi ei saaks ! </s> <s> Ja relvi ning varustust pole . </s> <s> Meid pekstaks poole tunniga sodiks ! </s> <s> Aga mitte see pole peamine . </s> <s> Meil pole lihtsalt , mille eest võidelda ! " </s> </p>
<p> <s> " Kuidas ei ole ? " </s> </p>
<p> <s> " Lihtsalt . </s> <s> Persses on su isamaa ! " </s> <s> Poliitik hüppas narilt üles . </s> <s> " Kolmekümne üheksandal anti võitluseta alla . </s> <s> Sinna su isamaa läks ! </s> <s> Suured ja tugevadki rahvad , kes viimseni vastu panid , on maa pealt minema pühitud ! </s> <s> Sumerid , sküüdid , etruskid , terved indiaanlaste hõimud . </s> <s> Mis siis väikestest rääkida . </s> <s> Võta liivlased , vadjalased ja muud soomeugrilased , kes seal elasid , kus praegu on Venemaa . </s> <s> Kui juba needki hävisid , kes võitlesid , mis ootab siis neid , kes niisama käed üles tõstavad ! </s> <s> Meil ei ole enam isamaad ! </s> <s> Ja rahvus ! </s> <s> Kus sa elanud oled ? </s> <s> Tee silmad lahti ! </s> <s> Kas sa tõesti ei näe , mis toimub ? </s> <s> Rahvus , " osatas ta , kähisev , raevunud hääl ärritusest katkemas . </s> <s> " Pugejate , argpükside , alkaššide ja kurgimüüjate rahvus , sisemiselt murtud rahvus . </s> <s> Viimane naiivsus , et ma olen ainuke , kes ära tabas , kui mäda kord meil on ! </s> <s> Ma ütlen , et iga normaalne inimene peab selle ära tabama ! </s> <s> Paljud peavad kindlasti teadma , aga nad ei julge piiksatadagi , ammugi vastu hakata . </s> <s> Vaata , mis koolides toimub , õpsid poevad kaks korda rohkem , kui neil kästakse pugeda . </s> <s> Kõik kardavad . </s> <s> Tipp , milleni julgust jätkub , on purjus peaga " Metsavendi " laulda ja kiruda , et miks vorsti pole . " </s> <s> Poliitik naeris hüsteeriliselt . </s> <s> " Eesti rahvus on määratud hävingule . </s> <s> Vene mass neelab meid lihtsalt alla . </s> <s> Saja aasta pärast seda rahvust enam pole . </s> <s> Aga ta on oma saatuse ise ära teeninud . </s> <s> Ja mul pole mingit tahtmist siin seda agooniat pealt vaadata . " </s> </p>
<p> <s> Kulus tükk aega , enne kui öeldu mõte Metsavennani jõudis . </s> <s> " See on vale ! " karjus ta . </s> <s> " On küllalt neid , kes julgevad vastu hakata ! " </s> <s> Paar poissi ärkas ja silmitses hämmastusega öiseid vaidlejaid . </s> </p>
<p> <s> " Viis , kümme , isegi kakskümmend protsenti pole veel rahvus . </s> <s> Nemad ei suuda hävingut peatada ! </s> <s> Mõtled , et oled lõpp vabadusvõitleja ! </s> <s> Arvad , et kui välja saad , võetakse sind vastu nagu kangelast ! </s> <s> Sitta ! </s> <s> Parimal juhul peetakse sind veidrikuks või muidu napakaks ! </s> <s> Mul üks tuttav istus poliitilise asja eest , pärast ei võetud ülikooli , tööd sai ainult öövahi , transamehe või katlakütjana . </s> <s> Kogu eluks märk küljes . </s> <s> Isegi vanad mehed , kes omal ajal ise võidelnud olid , ütlesid : No on ikka loll ! </s> <s> Rikkus ise endal elu ära ! " </s> </p>
<p> <s> Metsavend hüppas narilt alla ja haaras Poliitikul rinnust . </s> <s> " See ei ole tõsi ! </s> <s> Sa valetad ! </s> <s> See ei saa olla tõsi ! " </s> </p>
<p> <s> " Ei taha , ära usu . </s> <s> Ma tahtsin sul lihtsalt roosad unenäod peast välja raputada . </s> <s> Nagunii panevad ükskord needsamad , kelle eest sa valmis oled tulle minema , omad panevad sulle nii , et vere maitse kurgus ! " </s> </p>
<p> <s> Metsavennal oli sama tunne nagu kord poisikesena ema haual , kui just kirst oli hauda lastud . </s> <s> Kõik oleks nagu endine , aga samas pöördumatult muutunud . </s> <s> Ta tõstis käe , et Poliitikule näkku lüüa . </s> <s> Too aga vaatas talle külmalt vastu . </s> <s> " Noh , sul pole lihtsalt midagi öelda . " </s> <s> Metsavend peatus poolelt liigutuselt ning jäi mõneks hetkeks tuimalt paigale . </s> <s> Seejärel heitis ta tagasi narile . </s> </p>
<p> <s> " Ära end siis longu lase , " Poliitik vaatas talle otsa ja naeratas . </s> <s> " Ega sellepärast saa alla anda . </s> <s> Tead , on olemas kaks maailma . </s> <s> Üks väline , see , mis on meie ümber , ja teine , mis on meie sees . </s> <s> On vaja avastada see teine maailm ja see maailm kuulub ainult sulle endale , siin ei saa keegi teine kamandama tulla . </s> <s> Siis saad teada , kui võimas tahe võib olla inimesel ja millist rõõmu võib tunda eneseületamisest . </s> <s> Aga räägime sellest homme , ma olen praegu liiga väsinud ja pean mõtteid koguma . " </s> </p>
<p> <s> Metsavend vaevalt kuulis , mida teine rääkis . </s> <s> Ta jäi veel kauaks lahtisi silmi lamama . </s> </p>
<p> <s> Aga homset ei tulnud kunagi . </s> <s> Järgmisel päeval kästi Poliitikul asjad kokku panna ja ta viidi nende kambrist minema . </s> <s> Ja Metsavend mõtles , et vahest oli see lihtsalt unenägu . </s> </p></div2><div2 type="alaosa"><head> 10 . </head>
<p> <s> Järjekordne nägu lükati sisse . </s> <s> Korraks pöördusid pead , siis jätkus mäng , doominopulki polnud vaja ära koristada , kui valvurid sisenevad . </s> <s> Ainult kaardid olid keelatud . </s> <s> Uus niheles tükk aega ukse juures , kuni söandas oma kodinad nariservale toetada . </s> <s> Teda võttis vastu vaikus , mida häiris vaid doominokivide tasane klõbin vastu lauda . </s> <s> Emotsioonivabad näod vaatasid temast läbi . </s> <s> Ta oli null , eikeegi . </s> <s> Ta oli oodanud kallaletungi , vägivalda , ükskõik mida , ainult mitte vaikust . </s> </p>
<p> <s> Metsavend oli kaotusseisus . </s> <s> Tänane pokkeripartii polnud edukas , kaks saiaportsu oli läinud . </s> <s> Ta mõtles , et kui ka kolmas kord ei vea , on aeg mängust välja astuda . </s> <s> Nii läkski . </s> <s> Ta tõusis . </s> </p>
<p> <s> " Mängime edasi ! " nõudis Väikemees , Puiatu ja Sindi erikoolide veteran . </s> </p>
<p> <s> " Ei ! " vastas Metsavend . </s> <s> Ta oli näinud hullumeelseid mänge sadade saiaportsude , tuhandete kükkide ja kätekõverduste ning raha peale . </s> <s> Ei maksnud mängida asjade peale , mida sul pole , õhu mahamängimine võis väga kalliks maksma minna . </s> </p>
<p> <s> " Mis sa verd kused ! " </s> </p>
<p> <s> " Tahan , kusen ! </s> <s> Ära pabista , saad oma saiakoorikud . " </s> <s> Ta tundis ääretut tülpimust . </s> <s> Ta tõmbas kotad jalga ja ronis paraša peale . </s> <s> Kollakas juga purskas kaares ja langes siis räpasesse auku . </s> <s> Nagu tahaks ta tõesti kõige peale kusta . </s> </p>
<p> <s> " Uus vant , tule siia ! " kamandas Goga . </s> <s> Järgnes ristküsitlus , mis oleks au teinud bürokraatlikumalegi ankeedile . </s> <s> Poisi elulugu võeti üksipulgi läbi . </s> </p>
<p> <s> " Paragrahv ? " </s> </p>
<p> <s> " Huligaansus . " </s> </p>
<p> <s> " Konkreetsemalt , mis rida oli ? " </s> </p>
<p> <s> " Ma .. me , see tähendab mina ja veel kaks seppa võtsime ühelt jobult kella ja seitse kümpi ära . </s> <s> Vastu torbikut andsime ka ! " </s> </p>
<p> <s> " See pole mingi huligaansus ! </s> <s> Puhas väljatõstmine ! </s> <s> Mis su paragrahvi number on ? " </s> </p>
<p> <s> " Ma täpselt ei vaadanud . " </s> </p>
<p> <s> " Kuidas ei vaadanud ! </s> <s> Süüdistus sulle ju esitati ? " </s> </p>
<p> <s> " Ma ei mäleta täpselt . " </s> </p>
<p> <s> " Või sul on siis mälukas ! </s> <s> Valetad ! </s> <s> Meile pole mõtet valetada . </s> <s> Mine valeta oma uurijale ! " oli Goga resoluutne . </s> </p>
<p> <s> " Oled kitsemoll , jah , " tuli Väikemees omakorda kahtlustustega lagedale . </s> </p>
<p> <s> " Kes ? " ei saanud uus aru . </s> </p>
<p> <s> " Kits , koputaja oled ! " </s> </p>
<p> <s> " Ausõna , elu seeski pole kellegi peale koputanud ! " </s> </p>
<p> <s> " Ausõna ! </s> <s> Sitta see maksab , su pioneeri ausõna ! " </s> </p>
<p> <s> Igast suunast sadas küsimusi ja kahtlustusi . </s> <s> Püüad vastata , aga ikkagi on midagi valesti . </s> <s> Pind kaob jalge alt . </s> <s> Keskustelu katkestas võtmekrigin ja riivide kolksatused , korpuse korrapidaja tuli nagu päästeingel ja käskis uuel välja kõbida . </s> <s> Teda ootas tutvumisvisiit Limuka juurde . </s> <s> Või muud ebameeldivad toimingud , tripperikontroll või " klaverimäng " . </s> <s> " Klaverimänguks " kutsuti sõrmejälgede võtmist . </s> </p>
<p> <s> " Mulle see nägu ei meeldi . </s> <s> Ma tunnen igasugu lupardid poole kilomeetri pealt ära , " arvas Väikemees . </s> </p>
<p> <s> " Imelik tüüp , ei tea oma paragrahvi , " kahtles ka Goga . </s> <s> Otsustati , et õhtul ei tasu " sissekirjutamisega " jändama hakata , kindlasti tulevad mendid õhtul kontrollima . </s> <s> Eks homne päev näita . </s> </p>
<p> <s> õhtul vedeles Metsavend naril ja püüdis lugeda , kuigi arusaamatult raske oli keskenduda . </s> <s> Lugemine andis mingisugusegi võimaluse end ümbritsevast lahti rebida , elada läbi võõraid elusid , olla seal , kuhu tegelikult mitte kunagi pole võimalik minna . </s> <s> Kõige süütum võimalus — oli ka teisi , näiteks " särin " ja " rattad " . </s> <s> " Rattaid " ehk tablette sattus alaealiste korpusesse harva . </s> <s> Poisid polnud küllalt osavad neid sisse toimetama ning osta olid kallid , tablett etaminaali maksis näiteks rubla . </s> <s> Sajagrammine teepakk maksis kaks pool rubla . </s> <s> Teed liikus sagedamini , keedeti " särinat " , tikutoositäis teed kruusi vee kohta . </s> </p>
<p> <s> Tänagi , neil juhtus teed olema , pandi laar tulele . </s> <s> Uus käsutati seljaga uksesilma ette seisma , aken tehti lahti , " harjamehe " Rohuseks oli käterätiga vehkida ja suitsu laiali ajada . </s> <s> Põletusaineks läks pool voodilina . </s> <s> Nad istusid ümber laua ja lasid kruusil ringi käia . </s> <s> Rüübati väikeste lonksukeste kaupa , kolm korraga . </s> </p>
<p> <s> Lahedam hakkas olla ja mis peamine — vangla ei tundunudki enam nii masendav . </s> <s> Poisid naersid , irvitati uue kuti üle , kes nägu krimpsutades püüdis ka mõned lonksud neelata . </s> <s> Juttki veeres . </s> <s> Vahest mõni valetas , võibolla valetasid nad kõik , eriti mis naistesse puutus , aga neil oli justkui vaikiv kokkulepe , et üksteise lugusid ei vaidlustata . </s> </p>
<p> <s> . </s> <s> .. Lasnamäel , Punase tänava kandis oli just üks uus maja valmis saamas . </s> <s> Mingi kutt müüs parajasti talvetosse , tal oli kolm paari müüa , tahtis kaks sotti paari eest . </s> <s> Võtsime takso ja viisime ta sinna . </s> <s> Olin korteri ukse ette isegi jalamati pannud . </s> <s> Ütlesin , et anna tossud , ma lähen toon toast rulli . </s> <s> Teisel pool polnud isegi aknaid ees . </s> <s> Tõmbasin koos tossudega uttu . </s> <s> Mu sõber jäi koos selle tolkamiga sinna , aitas tal kiruda , et näe kus siga , külma tegi . </s> <s> Pärast andsin sõbrale ka paar sotti , hea kõbin tuli sisse ... </s> </p>
<p> <s> ... oli mingi vanem eit , nii kahekümne viie aastane . </s> <s> Tolle mees oli autojuht , sõitis veel " Sovtransi " peal . </s> <s> Teda polnud eriti kõdus . </s> <s> Eks ma panin eidele vahepeal peale ... </s> </p>
<p> <s> ... alati leidub mõni loll , kes unustab uksed lahti , või selle väikese aknakese kinni panna , või koguni võtmed ette . </s> <s> Siis anna ainult minna ! </s> <s> Tõmbad lukustaja üles ja ongi uks lahti . </s> <s> Kui salalukk on peal , tekib muidugi probleeme . </s> <s> Aga juhtmete ühendamine käib väga lihtsalt , tuleb ainult . </s> <s> .. </s> </p>
<p> <s> ... </s> <s> Ma ei mäletagi , kes esimesena lõi . </s> <s> Ma ei saanud enne asjale pihtagi , kui ta juba pikali maas oli . </s> <s> Me olime kõik parajad lambid . </s> <s> Igatahes ma panin talle paar korda jalaga ribidesse ja siis veel pähe . </s> <s> Pärast öeldi , et just mina olevat selle vanamehe ära tapnud . </s> <s> Igatahes mina teda ei tapnud , tõesti ei tapnud ... </s> </p>
<p> <s> ... </s> <s> Sindis me vahepeal ikka kimusime . </s> <s> Võtad nitrot lapi sisse ja hingad . </s> <s> Päris mõnsa kaifi saab ... </s> </p>
<p> <s> Metsavend tõusis , et narile tagasi ronida . </s> <s> Ta tahtnuks öelda hoopis midagi muud , midagi hoopis erinevat sellest , mida siin räägiti . </s> <s> Aga see äng vihvatas vaid korraks , siis ta mõtles , et ükskõik . </s> <s> Nagunii oli kõik ükskõik . </s> </p>
<p> <s> Poisid otsustasid " pimesikku " mängida , see on üks Patarei mängudest . </s> <s> " Harjamehel " seoti silmad kinni , käsikaudu kobades pidi ta teisi mööda kambrit taga ajama . </s> <s> Möll läks lahti , lendasid saapad , padjad ja puhvaikad , " pimesikk " sai valusaid lopse , madratsid kukkusid , hüpati narilt narile ja poeti nende alla , tavalised tabud ei kehtinud enam . </s> <s> Nõnda elati end välja . </s> </p>
<p> <s> Öörahu algas , ei pannud tähelegi . </s> <s> Pump käis kaks korda keelamas , aga nad ei kuulanud . </s> <s> Ei hirmutanud ka lubadus operatiivgrupp välja kutsuda . </s> <s> Kisa-kära oli muidugi laialt . </s> </p>
<p> <s> Sammud koridoris , hääled , eelaimus sundis Metsavenna tegutsema . </s> <s> " Kutid , kurat , meeskond tuleb ! </s> <s> Koristage see sitt ära ja tõmmake rivvi ! " </s> <s> Talle meenus , et just teda määrati hommikul korrapidajaks . </s> <s> Aga ükskõik . </s> </p>
<p> <s> Nad jõudsid madratsid ja padjad kokku korjata , kuni ukse kallal püsiti . </s> <s> Ometi jättis kamber räpaka mulje : vatitropid ja räbalad põrandal laiali , madratsid ja tekid segamini . </s> </p>
<p> <s> Sisenesid Sadist , Hobusenägu ja veel keegi tüüp . </s> <s> Sadist tuli lähemale , Hobusenägu , turske nüri ilmega nooremleitu jäi eemale seisma . </s> <s> Nemad seisid rivis . </s> <s> Äsjasest lõbususest polnud jälgegi . </s> <s> Metsavend astus ette , et vormikohaselt raporteerida : " 9. kamber , 7 uurimisalust , korrapidaja uurimisalune ... " </s> <s> Lihased tõmbusid tahtmatult pingule . </s> <s> Pole kerge olla äärmine . </s> </p>
<p> <s> " Miks pole korda ? </s> <s> Mis te kisate ? </s> <s> Ma küsin , miks korda pole ? " </s> <s> Sadist astus tema poole , jäädes seisma peaaegu kohakuti . </s> <s> Metsavend tundis teravat viinalõhna . </s> <s> Ta vaikis . </s> </p>
<p> <s> Sadist haaras tal rinnust . </s> <s> " Miks pole korda , jätis ! " </s> <s> Mees oli temast pool pead lühem . </s> <s> Lühikasvuliste neetud kompleksid , alati trügivad nad sinna , kus ühel inimesel on nähtav , käegakatsutav võim teiste üle ja voli seda oma suva järgi tarvitada . </s> <s> Metsavend nägi silmanurgast , kuidas Hobusenägu leidis kruusi nihvlitega . </s> <s> Ta toppis parajasti kruusi kellegi nina alla , kui rusikas tabas lõuga . </s> <s> Metsavend nägi , kuidas Sadisti huuled liikusid , arvatavasti sõimas . </s> <s> Ta lükati koridori . </s> </p>
<p> <s> Kõigepealt sai ta veel mõned korrad vastu lõugu . </s> <s> Ta hoidis käsi kramplikult selja taga , oli tahtmine kõik unustada ja vastu lüüa . õnneks oli ta juba seesmiselt küllalt tuim , et mitte üritada , see oleks tähendanud kriminaalasja mentidele vastuhakkamise eest , või oleksid nad ta lihtsalt poolsurnuks peksnud . </s> <s> Löömisel ja löömisel ongi see vahe , et ühed lähevad selle eest kõhtu alla , teised saavad aga preemiat . </s> </p>
<p> <s> Sadist virutas talle jalaga kõhtu , täpselt " kolmnurka " , hinge võttis kinni . </s> <s> Ta tõmbus poolkägarasse . </s> <s> Kuid kohe tabas uus löök kinganinaga munadesse . </s> <s> Jalad lõid nõrgaks , iiveldustunne . </s> <s> Ta vajus põrandale . </s> <s> Nüüd oli ta kaitsetu , parimagi tahtmise juures poleks enam saanud vastu hakata . </s> <s> Sadist tonkis teda veel jalaga ribidesse , kuni haaras juustest ning lohistas mõned meetrid kotina mööda koridori . </s> </p>
<p> <s> " Miks ma küll juukseid maha ei ajanud ? " tinises katkendlik mõttejupp peas . </s> <s> Ta ei jaksanud tõusta , kui tal kästi " kappi " ronida , suutis ta end vaid neljakäpukile ajada . </s> <s> Ta sai veel korra jalaga tagumikku nagu viimane lojus . </s> </p>
<p> <s> " Kapis " oksendas ta otse jalge ette , käed värisesid , hinge mattis . </s> <s> Veel keegi lükati sisse . </s> <s> Metsavend tundis ära Maestro , asjaarmastajast ärika . </s> <s> Keha tema kõrval vappus üleni . </s> <s> " Ma tapan kellegi ära , ma tapan tõesti kellegi ära ! " karjus poiss . </s> <s> Metsavend haaras tal kätega lõuast ja kuklast ning surus viskleva keha vastu seina . </s> <s> " Mis sa röögid ! </s> <s> Küll läheb üle . </s> <s> Kõik läheb mööda , kõik . " </s> </p>
<p> <s> " Nad viisid Goga oma kabinetti ja peksavad teda seal , " teatas Maestro , kui oli veidi rahunenud . </s> </p>
<p> <s> Pärast , kambris lamasid nad kustunult naridel . </s> <s> Siis kutsuti Metsavend uuesti välja . </s> <s> Hirmu polnud , juba mõne aja eest oli see kadunud , jäi vaid kummaline tunne , nagu oleks tema asemel keegi võõras . </s> </p>
<p> <s> Kabinetis jäi ta seisma , paar sammukest lauast . </s> <s> Nurgas , tugitoolis istus Pump ja nuttis . </s> <s> " Poleks vaja olnud poisse peksta , poleks vaja olnud , " korrutas naine , Ilmselt ei pidanud tal närvid vastu . </s> </p>
<p> <s> " Me lõime teid ju asja eest , eks ju ! " </s> <s> Sadist paistis endast väljas olevat . </s> <s> " Noh , meeste kombel asja võttes , me lõime teid ju asja eest . </s> <s> Eks ole , kord peab olema ! " </s> <s> Ilmselt taipasid isegi mendid , et olid liiale läinud . </s> </p>
<p> <s> Metsavend ei võpatanud vastikusest , ta ei tundnud mitte midagi , kui Sadist talle käe sõbralikult õlale pani . </s> <s> Ta oleks tahtnud vihata , aga emotsioone polnud . </s> <s> Tema tähelepanu köitis hoopis muu . </s> <s> Laual lebas tuliuus isiklik kaart , peal asja saabunud poisi nimi ja paragrahvi number — 115. </s> <s> Aju fikseeris selle masinlikult . </s> </p></div2><div2 type="alaosa"><head> 11 . </head>
<p> <s> Oma avastusest Metsavend vaikis . </s> </p>
<p> <s> Järgmisel päeval : räpane äratäksitud laud , doominopulgad ja viis poissi poolringis ümber . </s> <s> Goga troonis keskel , ta oli juhtimise enda peale võtnud . </s> <s> Pilt meenutas mõnd komisjoni või koosolekut , nagu neid vabaduses peeti . </s> <s> Puudusid ainult punane kalev , juhtide portreed ja kipspead , muidu olnuks pilt täielik . </s> <s> Aga neil ju oligi komisjon . </s> <s> Uute Kinnipeetavate Eeluurimisisolaatorisse Sisseregistreerimise Komisjon . </s> </p>
<p> <s> Goga tõusis püsti . </s> <s> " Kal-lid seltsimiehed ! " ütles ta l-i rõhutades ja oma häälele venepärast aktsenti andes . </s> <s> " Täna on meil arutusel näete selle seltsimehe personaalküsimus . </s> <s> Kas me võtame ta vastu Patarei elanike vennalikku perre ? " </s> <s> Ta turtsatas naerma . </s> <s> Kõik hirnusid juba niigi . </s> </p>
<p> <s> " Seltsi-mjehed , on vaja asjasse tõ-õsisemalt suhtuda , " ütles ta grimassitades ja huuli torru ajades . </s> <s> " Kes on selle poolt ? " </s> </p>
<p> <s> Kõik tõstsid käe . </s> <s> " Ühel häälel , " tegi ta rahuloleva kokkuvõtte . </s> <s> " Mis teil on , seltsimees ? " küsis ta Väikemehelt , kes oli nihelema hakanud . </s> </p>
<p> <s> " Ma tahaks sellele seltsimehele esimesena purakat sisse kütta , " ütles too . </s> </p>
<p> <s> " Me panema teie taotluse hääletusele ! </s> <s> Kes on poolt , vastu , ühel häälel , " püüdis Goga edasi veiderdada , aga keegi ei viitsinud enam kätt tõsta . </s> <s> Absurditeater oli lõppenud . </s> <s> Kestvad tormilised kiiduavaldused jäid ära . </s> </p>
<p> <s> Metsavend polnud varem näinud , et " propiska " nii lõbusalt algab . </s> <s> Ta naeris kaasa , ehkki tegelikult polnud tahtmist isegi muiata . </s> </p>
<p> <s> " Sa pead ära vastama kakskümmend viis küsimust , " seletas Goga uuele , nüüd juba ilma irooniata . </s> <s> " Vastad valesti , võtad doominopulga . </s> <s> Aega on viisteist sekundit iga küsimuse peale , jääd hiljaks , võtad pulga . </s> <s> Palju silmi kokku tuleb , nii palju tappa saad . </s> <s> Võid ise valida , kas " maksad " , " armatuurid " või " pankad " . </s> <s> Kes näitab ? " </s> </p>
<p> <s> " Las ma näitan , " nõustus Metsavend . </s> <s> Tal oli kindel tagamõte — ta tahtis halastamatusega teistele eeskuju anda . </s> <s> Lihtsalt oli tahtmine kedagi peksta . </s> <s> Ta võttis endale õiguse otsustada teise elu ja tegude üle . </s> <s> Selles polnud midagi imelikku , eks tema elu üle otsustasid samuti teised . </s> </p>
<p> <s> Näitaja ise lõi tavaliselt viimasena . </s> <s> Siis on pekstav juba väsinud . </s> </p>
<p> <s> " Maks " — otselöök kõhtu , " kolmnurga " alla . </s> <s> Võis ka vindiga lüüa , nii et hinge kinni võttis . </s> <s> Ta eelistas " Sindi maksa " — mõlema käe järjestikust lööki küljelt . </s> <s> Liigutus meenutab puulõhkumist . </s> <s> Kõik löögid tehakse täie jõuga . </s> <s> Võttis poisi õhku ahmima . </s> <s> Metsavend andis mõne hetke toibumiseks . </s> </p>
<p> <s> " Armatuur " . </s> <s> Keha oli laitmatus vormis , käed liikusid jõuliselt , sujuvalt ja mõõdetud täpsusega . </s> <s> Mitmed kuud oli ta trenni teinud , sellal kui teised niisama aega surnuks lõid . </s> <s> Ainult vaim polnud enam endine . </s> <s> Pekstav sai löögi rindu , hoog paiskas ta sammukese tagasi , seljaga vastu nari . </s> <s> Metsavend nägi hirmu . </s> <s> " Kardad , " sosistas ta . </s> <s> " Aga ma annan sulle šansi . </s> <s> Käsuta seda . </s> <s> Käsuta seda ! " </s> </p>
<p> <s> " Panka " . </s> <s> Ta käskis kutil kummarduda ja lõi siis järsult alumiiniumkausiga vastu taguotsa . </s> <s> Poiss karjatas . </s> </p>
<p> <s> " Karjuda ei tohi , " seletas Goga leebelt . </s> <s> " Samuti väänelda ega vastu hakata . </s> <s> Summa kahekordistub . " </s> </p>
<p> <s> " Võid ka loobuda . </s> <s> Aga võtad siis kohe harja . " </s> <s> " Harjamees " passiski ootavalt sealsamas . </s> <s> Kutt otsustas siiski " propiska " vastu võtta . </s> <s> Löökidest valis ta " maksad " . </s> </p>
<p> <s> Küsimused järgnesid kuulipildujatulena , andmata aega mõtete kogumiseks . </s> <s> " Harjamees " luges sekundeid . </s> </p>
<p> <s> Lihtsad : </s> </p>
<p> <s> — Kus on kambris " kukk " , " ikoon " , " lennuk " , " sahtel " , " elevant koos poegadega " , " isa kuri silm " ja " ema lahke käsi " ? </s> </p>
<p> <s> Vastavalt reproduktor , paberilipakas Eeskirjadega , riiul , laua ja seina vaheline tühemik , laud koos naridega , uksesilm ja toitmisluuk . </s> </p>
<p> <s> — Milleks on kambril uks ? </s> <s> Et tuul sisse ei puhuks . </s> </p>
<p> <s> — Milleks on akendel trellid ? </s> <s> Et klaasid eest ei kukuks . </s> </p>
<p> <s> — Mitu nurka on kambril ? </s> </p>
<p> <s> Kolm . </s> <s> Paraskiga nurk ei tule arvesse . </s> </p>
<p> <s> — Kellega lööma hakkad , karu või neljakümne röövliga , sinikateni või vereni ? </s> </p>
<p> <s> Kasulikum on karuga lüüa , sest neljakümne röövliga kaklemine tähendab kogu kambriga kaklemist . </s> <s> Seinale joonistatakse karu kujutis . </s> <s> Lase käial Mõttekam on vereni lüüa , vere saab kerge kriimustusega kätte , aga annab taguda , kuni rusikas siniseks läheb . </s> </p>
<p> <s> — Seinale või paberitükile joonistatakse pall ja värav . </s> <s> Löö pall väravasse ! </s> </p>
<p> <s> Anna passi ! </s> </p>
<p> <s> Keerulisemad : </s> </p>
<p> <s> — Kelleks hakkad , kaevuriks , lenduriks või kalameheks ? </s> </p>
<p> <s> " Kaevur " peab naride alt läbi roomama , kus teda saapakolakatega klobitakse . </s> <s> " Kalamees " pannakse paraskist " kalakesi " õngitsema . </s> <s> " Lendur " olla on kõige mõnusam , " lendurid " peavad teise korruse narilt seotud silmadega pea ees alla hüppama . </s> <s> Loomulikult püütakse nad kinni , see on omamoodi julguseproov . </s> </p>
<p> <s> — Mida sa võtad ja sööd , kas kenasti ajalehepaberisse pakitud leiva paraša pealt või seebi laualt ? </s> </p>
<p> <s> Õige on seep võtta . </s> <s> Ega seda süüa lasta , lüüakse käest . </s> <s> Paraski pealt millegi võtmine tähendab enda allalaskmist . </s> </p>
<p> <s> — Oled imenud valget ja punast ? </s> </p>
<p> <s> Oled , valge ja punase all mõistetakse ema rinda . </s> </p>
<p> <s> — Punast küürakat oled suhu võtnud ? </s> </p>
<p> <s> Oled , punased küürakad on vanaaegsed vasksed veekraanid . </s> </p>
<p> <s> Rõvedad , ajuvabad : </s> </p>
<p> <s> — Kumb on magusam , kas m ... või apelsin ? </s> <s> Ei tea , pole esimest proovinud . </s> </p>
<p> <s> — õhus lendavad t ... d , aga sul on ainult üks käsi vaba . </s> <s> Kumma kinni katad , suu või perse ? </s> </p>
<p> <s> Istun maha ja katan suu kinni . </s> </p>
<p> <s> — Kus nurgas taha panema hakkame ? </s> </p>
<p> <s> Selle peale võib näidata mõnda laealust nurka . </s> </p>
<p> <s> — Hüppad langevarjuga alla , aga maanduda pole kuhugi , ühel pool on t ... de mets , teisel pool jobimeri . </s> <s> Kuhu maandud ? </s> </p>
<p> <s> Eks igas metsas ole lagendikke ja igas meres saari . </s> <s> Mõistatuste kujul : </s> </p>
<p> <s> — Sõidad piduriteta autoga mööda kitsast tänavat , mõlemal pool on majad . </s> <s> Tänav jaguneb kaheks haruks . </s> <s> Ühte mööda tulevad kaks kõige paremat sõpra , aga mööda teist ema koos prokuröriga . </s> <s> Kelle alla ajad ? </s> </p>
<p> <s> Ema , kelle poeg vangis istub , ei käi prokuröriga . </s> </p>
<p> <s> — Sõidad koos ema ja parima sõbraga paadis . </s> <s> Paat lekib ja hakkab põhja vajuma . </s> <s> Kelle välja viskad , sõbra või ema ? </s> </p>
<p> <s> Sõbra . </s> <s> Sõbrad tulevad ja lähevad . </s> <s> Aga ema on üks ja ainus . </s> </p>
<p> <s> — Jutustatakse pikk lugu . </s> <s> Põgened koos sõbraga tsoonist . </s> <s> Järgneb rida uskumatuid seiklusi : maa-alused käigud , äraostmised , tapmised . </s> <s> Kuni jõuate jõeni . </s> <s> Vaja üle ujuda , aga sõber ei oska , hakkab uppuma . </s> <s> Tõmbad ta juukseidpidi välja . </s> <s> Edasi uued seiklused , käsikähmlused , lennukiärandamised , langevarjuhüpped ja muu säärane . </s> <s> Mis on loos valesti ? </s> </p>
<p> <s> Tsoonis ei kanta juukseid . </s> </p>
<p> <s> — Lõpuks kurikuulus " miin " . </s> <s> Ülekuulatavale näidatakse suvalist doominopulka ja öeldakse , et see on miin . </s> <s> Poiss pöörab selja . </s> <s> Miin peidetakse ära ja kästakse otsida . </s> <s> Ta peab kivi kivi järel võtma , kuni leiab . </s> <s> Leida pole aga kusagilt , sest minoor eksib ainult korra . </s> <s> Nõnda võib punktisumma mitmekordistuda , kui vastust ei tea . </s> </p>
<p> <s> Küsimused , millele ei vastata mälumänguturniiridel . </s> <s> Küsimused , mille üle ei murra pead Tarkade Klubid . </s> <s> Õigesti vastanud ei saa auhindu . </s> <s> Siiski , auhinnaks on võimalus vähem peksa saada . </s> <s> Loomulikult on küsimusi rohkem , kambrite kaupa nad varieeruvad ja ajapikku mõeldakse uusi välja . </s> <s> Mõnel pool ei viitsita üldse aega raisata , antakse lihtsalt keretäis kätte . </s> <s> Vastamine nõuab vanglaelu head tundmist . </s> <s> Tavaloogikaga on siin vähe ära teha . </s> </p>
<p> <s> Test , mis avab uksed uue inimese kujundamise vabrikusse . </s> <s> Vägivald , millega puututakse kokku igapäevases elus , tänaval , kampades , on juhuslik , episoodiline . </s> <s> Siin on tegemist lausrünnakuga , kõikjalt pealevajuva laviiniga . </s> <s> Aja jooksul muutub ta osaks sinust , kasvab sinuga kokku , sellest saab mõtteviis . </s> <s> Mõisted ja väärtused nihkuvad oma loomupärastelt kohtadelt . </s> </p>
<p> <s> Uustulnuk lendas " miiniga " alt ja kogus 153 punkti . </s> <s> See oli priske punktisumma , viie peale ärajagatuna tegi 30 " maksa " igaühele , " harjamees " ei tulnud loomulikult arvesse . </s> </p>
<p> <s> Üks ... kaks . </s> <s> .. kolm ... </s> <s> Väikemees alustas . </s> <s> Ta tagus julmalt ja ilmse mõnuga . </s> <s> Arvata võis , et järjekord Metsavennani ei jõuagi . </s> </p>
<p> <s> Kakskümmend üheksa .. . kolmkümmend ... </s> <s> Viimased löögid virutasid pekstava narile kägarasse . </s> <s> Ta oli näost kaame , higipullid otsaees . </s> <s> Nüüd sai ta võimaluse puhata . </s> </p>
<p> <s> Nelikümmend seitse . </s> <s> .. kaheksa . </s> <s> . . </s> <s> Maestro lõi nõrgemini ja silmanähtavalt ilma vihata . </s> <s> Ohver sai hingetõmbeaega . </s> <s> Peale kuuekümnendat ta igatahes harja ei võtnud . </s> </p>
<p> <s> Kaheksakümmend kolm ... neli .. . viis .. . </s> <s> Goga peksis ükskõikselt , tülpinult , keskmise tugevusega . </s> <s> Aga kutt oli juba omadega läbi , veel veidi , ja ta ei pea vastu . </s> </p>
<p> <s> Sada neliteist ... viisteist ... </s> <s> Petka lõi kõige formaalsemalt , ta pidurdas lööke , tänu sellele pidas pekstav vastu . </s> <s> Petka oli inimese surnuks peksnud ja kartis lüüa . </s> </p>
<p> <s> Metsavenna kord . </s> <s> Sada kakskümmend üks . </s> <s> Ta tõstis käed . </s> <s> Löök tuli kiire ja tugev , kuid läks vähe mööda . </s> <s> Ikkagi vajus poiss kokku . </s> </p>
<p> <s> Sada kakskümmend kaks . </s> <s> Tuli paremini välja . </s> <s> Poiss jäi mitmeks sekundiks narile lamama . </s> <s> Kui ta tõusis , nende pilgud kohtusid . </s> <s> Pilgust paistis üksainus suur palve . </s> </p>
<p> <s> Sada kakskümmend viis . </s> <s> Polegi nii paha taguda oma ligimest nagu poksikotti . </s> </p>
<p> <s> Sada kakskümmend kuus . </s> <s> " Ma andsin sulle võimaluse , " mõtles Metsavend . </s> <s> " Oma asi , kas pead vastu . " </s> <s> Ta tundis kerget kripeldust . </s> <s> Aga konveierit oli võimatu peatada . </s> </p>
<p> <s> Sada kakskümmend üheksa . </s> <s> " Lööb nagu ehtne gestaapomees , " kuulis ta kellegi häält tunnustavalt mainimas . </s> </p>
<p> <s> Sada kolmkümmend üks . </s> <s> Iga löök üle saja on tõeline põrgu . </s> <s> Tundub , nagu tabaks vähemalt tankirusikas kõhtu , lõhkeks ja sisikond lendaks otse ajudesse ja sealt üle keha laiali . </s> </p>
<p> <s> Sada kolmkümmend kaks . </s> <s> Maksimaalne karistus , mis alaealisele grupiviisilise tapmise eest võidakse määrata , on kümme aastat tugevdatud režiimi . </s> <s> Surmanuhtlust ei saa alaealistele mõista . </s> </p>
<p> <s> Sada kolmkümmend kolm . </s> <s> Väga vaevaliselt ajas pekstav end jalule . </s> <s> Ta ajas suust mingeid mullikesi välja . </s> </p>
<p> <s> Sada kolmkümmend neli . </s> <s> ... Sa pead nende jätiste vastu julmem olema .. . kui ma tahan , oled sa parašast madalamal . </s> <s> . . mille eest sa võidelda tahad ... </s> <s> Nõukogude riigis ei juhtu mitte kunagi selliseid asju ... </s> </p>
<p> <s> Sada kolmkümmend viis . </s> <s> Kõik . </s> <s> " Ärge lööge , ma ei jõua enam ! " </s> <s> Pisarad purskusid silmist . </s> <s> " Ei , tehke mis tahate , ei jõua enam . </s> <s> Mille eest te minuga nii teete , mille eest ? " </s> </p>
<p> <s> " Me kõik oleme selle läbi teinud , " ütles Maestro . </s> </p>
<p> <s> " Vahest loeme tal " propiska " läbitehtuks , " pakkus Goga välja . </s> <s> Vaikiti . </s> </p>
<p> <s> Metsavend kõhkles mõne hetke , astus poisi juurde ja rebis ta püsti . </s> <s> " Miks sa kõkutasid , kui me su paragrahvi küsisime ? </s> <s> Sest sinu paragrahv on üks-üks-viis . </s> <s> Vägistamine , pealegi grupikas . </s> <s> Oli mõtet valetada ? " </s> </p>
<p> <s> " Miks sa varem ei öelnud . </s> <s> Oli mõtet propiskaga jännata , " ütles Goga . </s> </p>
<p> <s> " Kust sa seda tead , " kahtles Petka . </s> </p>
<p> <s> " Nägin kasva kabinetis tema isiklikku kaarti . " </s> </p>
<p> <s> Kõige kärmemaks osutus Väikemees . </s> <s> Ta hüppas lähemale ja lõi vägistajale rusikaga vastu nina . </s> <s> Verd hakkas tulema , pisarad ja veri segunesid . </s> <s> Poiss oli šokiseisundis . </s> </p>
<p> <s> " Räägi , kuidas selle kella ja plekiga lugu oli , " käskis Goga . </s> </p>
<p> <s> " Tüdruk ise tahtis , " ütles ta vaikselt . </s> </p>
<p> <s> " Et te talle rivi paneksite ! " raius Metsavend jõhkralt . </s> <s> Väikemehe olekust paistis ilmne soov uuesti rusikad käiku lasta . </s> </p>
<p> <s> Metsavend kutsus " harjamehe " . </s> <s> " Anna talle hari üle , " käsutas ta . </s> <s> " Mis sa passid , löö talle see hari näkku kinni ! " </s> </p>
<p> <s> Totaka naeratusega tõmbaski too poisil räpase harjaga üle näo . </s> <s> Kutt ei teinud katsetki vastu hakata . </s> </p>
<p> <s> " Vahvliitab meie harja ära , las läheb paraša peale sitta nokkima ! " kiunus Väikemees ja kostitas poissi jalahoopidega . </s> </p>
<p> <s> " Kutid , asjad , " tuletas Maestro meelde . </s> <s> Ta võttis pluusi , Väikemees sai püksid , Metsavennale jäid kotad . </s> <s> Metsavenna jalavarjud sai Petka omakorda endale , tolle lagunenud ja lääpas käimad jäid vägistajale . </s> <s> Ära võeti ka linad , padjapüür , pastakas , märkmik ja toiduained , mida hoolitsevad vanemad kaasa olid pannud . </s> </p>
<p> <s> " Keri paraša peale , raisk ! " </s> <s> Väikemees virutas Kutile jalaga tagumikku , lüües ta käpuli . </s> <s> Üks käsi sattus otse auku . </s> <s> Tema jaoks oli nüüd kõik lõppenud . </s> </p></div2><div2 type="alaosa"><head> 12 . </head>
<p> <s> 12. märts 1985. </s> <s> Hommik ei erinenud millegi poolest venivate päevade lõputust rodust . </s> <s> Ärkamine , söök , jalutuskäik . </s> <s> Kambrisse tagasi jõudnud , äratas tähelepanu leinamuusika . </s> </p>
<p> <s> " Jälle on keegi maha kärvanud , " ütles Goga . </s> </p>
<p> <s> " Kärvavad need kõbid ka üle päeva . </s> <s> Ainult kes ? " </s> </p>
<p> <s> Probleemi lahendas diktori ülev-kurblik hääl , mis teatas , et Juht on surnud . </s> <s> Kõikjal , kambrites , jalutusboksides , haiglas , hullumajas kaikus " hurraa ! " </s> <s> Lihtsalt , kui juhid surevad , lastakse ikka vange lahti . </s> <s> Nõnda juba Riigirongi Suure Vedurijuhi surmast peale . </s> </p>
<p> <s> Kuid päevad läksid , aga amnestiast polnud kippu ega kõppu . </s> <s> Kui ühiskonnas toimusidki mingid muutused , siis siin oli päramine paik , kuhu nad köhale jõudsid . </s> </p></div2><div2 type="alaosa"><head> 13 . </head>
<p> <s> Elu kulges mõnusalt . </s> <s> Hommikuti polnud vaja enam vara tõusta , et toidu järele minna , " harjamees " sai austava lisakohustuse : ta praktiseeris nüüd ka kelnerina . </s> <s> Ta pani pudrukausid ja tee valmis . </s> <s> Polnud mingit muret . </s> <s> Punkt kell seitse , kui krapist hakkas kostma " Pravda " ülevaade ning räägiti uutest töövõitudest ja plaaniületamistest , äratas neid käo kukkumine . </s> <s> Vägistajast kutt , kelle hüüdnimeks oli saanud Sibi , kükitas naril ja laulis äratust . </s> </p>
<p> <s> Teda enam ei pekstud , tahte täielikuks ruineerimiseks oli kulunud kõigest mõni päev . </s> <s> Nüüd tegeldi rohkem " dresseerimisega " . </s> </p>
<p> <s> Vahel hüüdis mõni poistest : " Sibi ! " </s> </p>
<p> <s> " Mina , Teie Kõrgeausus ! " </s> </p>
<p> <s> " Minu juurde ! " </s> </p>
<p> <s> " Just nii , Teie Kõrgeausus ! " </s> <s> Poiss tuli ja jäi seisma " 101. kilomeetrile " , tõstis käe kõrva aarde ning raporteeris : " Teie Kõrgeausus , Sibi ilmus teie käsul . " </s> </p>
<p> <s> Igaühel oli oma tiitel : Teie Kõrgeausus , Teie Hiilgus , Teie Ekstsellents ( seda sõna ei osanud nad õigesti hääldada ) , Teie Majesteet , kusjuures Sibi ei tohtinud aunimetusi segi ajada . </s> </p>
<p> <s> Et igapäevast supiportsu kätte saada ( saia , võid ja suhkrut talle loomulikult ei antud ) , pidi ta koera moodi haukuma , niutsuma ja tagakäppadel tantsima . </s> <s> Teda sunniti seepi sööma ja kruuside kaupa kloorivett peale jooma . </s> <s> Lisaks " break " , " disco " ja " india kõhutantsud " , mida ta pidi publiku soovil esitama . </s> <s> Ta oli omadega nii läbi , et tarvitses vaid kellelgi läheneda ja ähvardavat liigutust teha , kui ta juba kössi tõmbus . </s> <s> Ega teda pekstudki , vahel mõni möödaminnes virutas jalaga . </s> <s> Rusikatega on " allalastut " mark lüüa . </s> </p>
<p> <s> Eriti leidlik uute piinamisvõtete väljatöötamisel oli Väikemees . </s> <s> Tunda oli kõva kooli . </s> </p>
<p> <s> Metsavend pidi tahes-tahtmata tegelema eneseõigustuste otsimisega . </s> <s> " Kutt on ise süüdi ! </s> <s> Oli siis vaja vägistada ! </s> <s> Sellistega peabki nii tegema ! " </s> <s> Ta jäi oma arutluste pealtnäha raudse loogikaga rahule . </s> </p>
<p> <s> On ju kaks teed — peksta ja maha suruda teisi või ise alla surutud saada . </s> <s> Kolmandat võimalust ei ole . </s> <s> Ja Metsavend oli oma arust teinud õige , loomuliku valiku . </s> <s> Milleks kellelegi halastada ? </s> <s> Sinule ei halasta ju keegi ! </s> <s> Ta nägi , et ei tasu oodata elult mitte midagi . </s> <s> Kõik , mis oli olnud eelmises elus , see oli purunenud , läinud , jäädavalt , pöördumatult . </s> <s> Ometi tundis ta läbi pealevajuva tuimuse mõnikord pisikest kripeldust . </s> <s> " Mis , mis pean ma siis tegema ? " mõtles ta . </s> <s> Aga nõuandeid polnud kusagilt võtta . </s> </p>
<p> <s> Kord keset ööd ta ärkas , sest tundis end halvasti . </s> <s> Ta tahtis just paraša peale minna , kui nägi kahte kuju . </s> <s> Laua taga pingil istus Väikemees . </s> <s> Sibi oli end " sahtlisse " mahutanud ja tema pea Väikemehe vöökohaga ühel joonel . </s> <s> Pea jõnksus rütmiliselt . </s> </p>
<p> <s> Metsavend seisatas . </s> <s> Ta tundis loomupärast vastikust . </s> </p>
<p> <s> Väikemees irvitas sõbralikult : " Kui tahad ka , pead veits ootama ! </s> <s> Noh , raisk , kiiremini , " sikutas ta Sibit kõrvust . </s> </p>
<p> <s> Metsavend ei osanud reageerida . </s> <s> " Mul ei lähe selliste peale kõvaks , " kohmas ta lõpuks . </s> </p>
<p> <s> " Ise tead , " kähistas Väikemees . </s> </p>
<p> <s> Kui Sibit parajasti ei piinatud , konutas ta naril . </s> <s> Ta oli kõvasti kõhnemaks jäänud . </s> <s> Tema olekus võis muidki muutusi tähele panna . </s> <s> Ta pomises midagi omaette ja vahel värises üle keha . </s> <s> Ta kogus paberitükikesi , vatitroppe ja riideribasid ning meisterdas midagi . </s> </p>
<p> <s> Ühel hommikul nägid nad viit väikest pabernukukest niidi otsas nari küljes rippumas . </s> <s> Sibi naeris ja kilkas rõõmust . </s> </p>
<p> <s> " Mida sa siin leiutad ? " küsis Goga imestunult . </s> </p>
<p> <s> " Äh-häh-hää , ma poon teid kõiki üles ! </s> <s> Ma poon teid üles . </s> <s> See oled sina , Goga ! </s> <s> See siin on Väikemees ! </s> <s> Ja siin on Metsavend , siin Maestro ja Petka . </s> <s> Te kõik olete üles poodud ! " </s> </p>
<p> <s> Nad seisid poolringis ümber Sibi ja lipendavate paberimehikeste . </s> <s> " Kutid , Sibi on vist ära pööranud , " ütles Maestro viimaks kõhklevalt . </s> <s> Metsavend seisis poolküliti . </s> <s> Järsu nõksuga hüppas Sibi üles . </s> <s> Metsavend pöördus instinktiivselt . </s> <s> Midagi justnagu põrkas vastu küljekonti . </s> <s> Ta haaras Sibil juustest ja rebis pead allapoole , samal ajal kui Väikemees poisil teritatud lusikavarre käest väänas . </s> <s> Sibi rabeles vastu , tunda oli lausa loomalikku jõudu . </s> <s> Üheskoos õnnestus neil siiski ta narile pikali visata . </s> </p>
<p> <s> Metsavend tegi pluusinööbid lahti . </s> <s> Küljel oli kerge kriimustus , kondi kohalt oli nahk maha rebitud . </s> <s> Mõni veretilk immitses , aga midagi tõsist polnud . </s> </p>
<p> <s> " Tahtis sind vagaks teha , värdjas , " ütles Väikemees . </s> </p>
<p> <s> " Ah , sittagi , " vastas Metsavend . </s> <s> Nad hoidsid Sibit kinni , kuni ta rahunes . </s> </p>
<p> <s> Õhtuse kontrollkäigu ajal Sibi rivisse ei tulnud . </s> <s> Ta istus naril , jõllitas kasvale otsa , kõigutas end edasi-tagasi ja tegi nägusid . </s> </p>
<p> <s> Kui Sibi ära viidi , mõtles Metsavend , et ega polekski eriti kahju olnud , kui ta oleks veidi täpsemini löönud . </s> </p></div2><div2 type="alaosa"><head> 3 . OSA </head><head> 14 </head>
<p> <s> Näod , näod ümberringi . </s> <s> Põnevil , ükskõiksed , mõned haletsevad . </s> <s> Metsavennal polnud nende haletsust vaja , ta teadis kindlalt vaid üht — mul pole nendega midagi ühist . </s> </p>
<p> <s> Vana istus esimeses reas , seljas kortsunud sinine ülikond , jalas viieteistrublased pruunid kamassid . </s> <s> Vahest oli ta veidi julgust võtnud . </s> <s> Metsavenna pilk fikseeris alkoholist ja igapäevase üksluise töö tampimisest laastatud näo . </s> <s> Paljude meeste elus polnudki midagi rohkemat . </s> <s> Kõik olid ammu harjunud pidama seda igati loomulikuks . </s> </p>
<p> <s> Metsavend oli palaganitola , gladiaator , kes kohe pidi areenile astuma . </s> <s> Ta tajus endal pedagoogide hukkamõistvaid pilke . </s> <s> Ta oli seesmiselt jäik , ta polnud kunagi suutnud elu lõdvalt võtta ; pingul õlad , käed kergelt rusikas , ühte punkti suunatud pilk . </s> <s> Nagu läheks kohe kismaks . </s> <s> Juba ammu oli see saanud tema loomulikuks hoiakuks , aga see polnud pärit vanglast , ei , see oli alguse saanud ja kujunenud koos tema eneseteadvusega . </s> <s> Alati oli ta enda ja teiste vahel tunnetanud mingit vahemaad . </s> <s> Kui ta kümneaastasena purjus Vanale näkku karjus : " Ma ei hakka mitte kunagi jooma ! " </s> <s> Kui ta kolmeteistkümneselt võttis masina all vastu , nõelus kinni ja laadis koormasse raskeid rohujahukotte , ning tunnid läksid , müra , tolm ja väsimus , nad rögastasid kurgust mustjasrohelist tatti ja pärast vahetuse lõppu tagusid riideid vastu seina , et tolmu välja saada . </s> <s> Kui vahetust ei tulnud ja ülemused ei tahtnud masinat seisma jätta , palusid nad alati just teda , et ole hea , tööta veel . </s> <s> Sest tema suutis . </s> <s> Siis nägi ta esimest korda , et suudab rohkem kui teised . </s> <s> Palgasabas irvitasid mehed : " Suur raha , kuhu sa väikese poisi viid ? " </s> <s> Ta vaatas paksu punaste rahatähtede patakat ja mõtles , et nüüd saan ma üksi hakkama , nüüd ei vaja ma enam kellegi abi . </s> </p>
<p> <s> Imelik , mingit rõõmu sellest polnud . </s> </p>
<p> <s> Ta oli koos kaaslastega , aga sisemiselt polnud ta päriselt kunagi nendega , nende lõbud olid tühised . </s> <s> Temal aga oli pidada oma isiklik võitlus , sest Vana , ehkki ta polnud ülekohtune , ei löönud teda kunagi , jõi vahepeal lihtsalt oma raha maha . </s> <s> Ta kuulus sentimentaalsete joodikute kilda . </s> <s> Vahel valas suuri pisaraid ja rääkis oma raskest elust . </s> <s> Vana enesehaletsushood kordusid tihti ja pikapeale poiss harjus nendega . </s> </p>
<p> <s> Ta pidi ise hakkama saama . </s> <s> Ta tuligi toime , nii hästi-halvasti , kui suutis , aga hinnaks , mis maksta tuli , oli sisemine üksindus , alatine pinge , mida ta endas tundis . </s> <s> Tema maailm jäi kaaslastele võõraks . </s> <s> See üksindus polnud piin , loodus ümberringi , mets , kuhu ta alati võis minna , pehmendas survet . </s> <s> Ja pealegi tundus , et raskemad ajad on juba seljataga . </s> </p>
<p> <s> " Püsti ! </s> <s> Kohus tuleb ! " </s> </p>
<p> <s> Metsavend võpatas ja tõusis . </s> <s> Kooliaulast improviseeritud kohtusaal , niinimetatud avalik kohus . </s> </p>
<p> <s> Formaalsused : nimi , rahvus ... </s> <s> Ta vastas masinlikult , seirates pilguga lauda , kus lebasid asitõendid . </s> <s> Õlist läikiv , justkui uhiuus saksa automaat , kõrval teine , kulunum . </s> <s> Kaikakujulised granaadid ja padrunid , poolik kast . </s> <s> Raamatud ja värvitrükis Laidoneri pilt . </s> <s> Päris palju asju oli , vaevalt mahtusid lauale ära . </s> <s> Metsavend oleks väga tahtnud automaadi kätte võtta . </s> <s> Lihtsalt rahustas . </s> <s> Alati , kui tal oli olnud raske — aga ebameeldivusi ja mittemõistmist oli tihti ette tulnud — , läks ta oma pelgupaika , võttis automaadi lahti , puhastas , õlitas ja pani taas kokku . </s> <s> Kui ta võttis relva kätte , tundis selle raskust ja veidi nurgelist kohmakust ning samal ajal voolujoonelisust oma käte all ja tajus , kuidas metall soojeneb , puutudes kokku naha all pakitseva kuuma verega , asus temasse seletamatu sisemine rahu . </s> <s> Ta tundis , et on kõigiga võrdne ja mitte keegi ei saa talle halba teha , relv justkui rääkinuks temaga : " Ära karda , kõik läheb hästi .. . kõik läheb hästi .. . olen su sõber ... kui sa mind hoiad , võid alati kindel olla . </s> <s> .. võid kindel olla ... " </s> </p>
<p> <s> Üks kaasistujaist , keskealine naine , silmitses vaheldumisi relvi ja teda , nagu näeks pidalitõbist . </s> <s> Nende jaoks oli relv tükk metalli , pealegi ohtlik ja surmakülvav metallitükk . </s> <s> Et kellegi jaoks võib see olla midagi enamat , see ei mahtunud neile pähe . </s> </p>
<p> <s> Metsavend ei saanud aru , miks kõik inimesed peaksid olema ühesugused . </s> <s> Miks ei lase nad tal olla selline , nagu ta on ? </s> <s> Tal polnud kunagi tekkinud soovi kedagi tulistada , soov tappa oli tulnud hiljem , vanglas . </s> </p>
<p> <s> Relvad olid lihtsalt loomulik osa tema elust . </s> <s> Ta oli leidnud nad mitu aastat tagasi ühest mahajäetud majast . </s> <s> Algul ei saanud ta isegi aru , miks ta neid ära ei anna , kuid ajapikku kasvas veendumus , et ta on teinud õigesti . </s> <s> Alateadlikult tajus ta , et on olemas palju asju , millest ta on ilma jäetud ja mida ta mitte kunagi endale ei saa . </s> <s> Ta püüdis neid millegagi asendada . </s> <s> Tal püsis silme ees üks pilt , aeg ei vaevunud seda kuidagi kustutama : ta on väike poiss , lamab voodis , ema paitab tal pead , kohendab tekki ja sosistab tasakesi . </s> <s> Tal hakkas siis halb ja ta ei osanud endaga midagi peale hakata . </s> <s> Mõnikord ta isegi nuttis omaette , aga mitte kunagi teiste nähes . </s> <s> Kord sellises seisundis võttis ta relva kätte ja koges midagi seletamatut — painav kujutlus kadus . </s> </p>
<p> <s> See kohus läks temast mööda , nagu polekski kohtualune tema , nagu polekski temal selle kõigega asja . </s> <s> Tema oma mõtted olid talle tähtsamad . </s> <s> Kui tal paluti asjast rääkida , oskas ta vaid õlgu kehitada : milleks te siis uurisite-puurisite pool aastat ? </s> <s> Lõpuks taipasid nad küsitlema hakata . </s> <s> Ikka kust , mille jaoks , miks , kes veel teadis ? </s> <s> Kümneid kordi oli ta nagu papagoi nendele küsimustele vastanud . </s> <s> Ta oli ääretult tüdinud , vastas ühesõnaliselt või nappide hakitud lausejuppidega . </s> <s> Siiski edenes protsess jõudsalt . </s> </p>
<p> <s> Iseloomustus ... õppis üle rahuldava , aga alla võimete ... huvitus ajaloost . </s> <s> Iseloomult kinnine , väheseltsiv . </s> <s> Poliitiliselt ebakindel , keeldus ÜLKNÜ-sse astumast ( nii oligi kirjas ) . </s> <s> On korduvalt avaldanud ühiskonnavastaseid ja natsionalistlikke vaateid ... ilma emata , isa alkohoolik ... suitsetamist ja alkoholitarvitamist kooliajal pole märgatud . </s> <s> .. </s> </p>
<p> <s> Klassijuhataja püüdis teda kuigivõrd isegi kaitsta . </s> <s> Rasked tingimused , kodused olud ja muu . </s> <s> Aga see sentimentaalsuste raskepatarei ei suutnud kohtunike südant liigutada . </s> <s> Ainult Vana sattus tähelepanu keskpunkti . </s> <s> Temalt päriti aru , miks ta on poega nii halvasti kasvatanud . </s> <s> Sama naiskaasistuja tuli lagedale mõttega , et parem olnuks poiss kohe lastekodusse paigutada ja Vanalt vanemlikud õigused ära võtta . </s> <s> Kuritegu olnuks siis olemata . </s> <s> Poiss ärkas tardumusest . </s> <s> Lastekodu oli ta alati kartnud , poisi kujutluses oli see koonduslaager , kus võetakse viimanegi võimalus olla selline , nagu ise tahad , kus pole hetkegi võimalik olla üksi . </s> <s> Varem oli ta üksindust armastanud , piinaks muutus see alles Patareis . </s> </p>
<p> <s> Vana ütles , et ta ei teadnud relvadest midagi . </s> <s> Aga kui ta hakkas kordama kusagilt kuuldud lauseid , süü kahetsemisest ja õigele teele asumisest , sai Metsavend lõpuks aru : " Omad ! </s> <s> Omad olid koputanud , omad mõistavad kohut , omad , omad on ju kõikjal ümberringi , nemad , kelle ankeetides rahvuse lahtrisse kirjutatakse : eestlane . " </s> <s> Aga nad olid talle sama võõrad nagu vangivalvurid , nagu venelased , kellega ta kakles , nagu mendid . </s> <s> Alles nüüd jõudis lõpuks kohale , kui üleliigne ta tegelikult on . </s> <s> Oh kurat , Poliitikul oli olnud õigus . </s> </p>
<p> <s> Mis mõtet oli siis kõigel sellel tobedal vastupunnimisel ? </s> <s> Vangla oli ju sama mis vabadus ja vabadus sama mis vangla . </s> <s> Ees oli tühjus . </s> </p>
<p> <s> " .. . </s> <s> See kõik on ammu heidetud ajaloo prügikasti ! " </s> <s> Metsavend kuulis kohtuniku pateetilist häält ja nägi kätt , mis osutas kahele automaadile , padrunitele , raamatutele ja Laidoneri pildile . </s> </p>
<p> <s> " Laidoner oli kõva mees . </s> <s> Ta oli Eesti Vabariigi sõjaväe juht . </s> <s> Teil ei tasuks teda mõnitada ! " </s> <s> Kaotada polnud enam midagi , kõik eesmärgid olid ära langenud . </s> <s> Jäi üle vastu panna vastupanu enese pärast . </s> </p>
<p> <s> Hetkeks lõi saali pahviks . </s> <s> Ta oli endalt võtnud kas või teoreetilisegi võimaluse tingimisi karistust saada . </s> <s> Kohe tõttasid kõik selgitama , kui ekslik on tema arvamus . </s> <s> Advokaadi tulivihane pilk lausa kõrvetas : " Kas ma ei öelnud , ära lollusi tee ! " </s> <s> Aga ta ei mänginud üldse kangelast . </s> <s> Tal oli lihtsalt ükskõik ! </s> <s> Oleksid nad vaid teadnud , kogu see summ , kes tema ümber sebis , kohtunik , prokurör , kaasistujad , nad kõik , kes lausa põlesid soovist juhtida teda õigele teele , kes nii muretsesid tema saatuse pärast , et ööselgi magada ei saanud , oleksid nad vaid teadnud , kui sügavalt ükskõik talle need pingutused on . </s> <s> Metsavennal oli neist hale . </s> <s> Teda vaevas hoopis üks üpris proosaline probleem : ta tahtis süüa . </s> <s> Ta tahtis kõhu korralikult täis õgida , mäletamatutest aegadest peale polnud ta seda teinud . </s> <s> Nad lähevad koju , vitsutavad vatsad sooja sööki täis ja vaatavad telekat , rahul möödunud päevaga . </s> <s> Tema aga peab jääma . </s> <s> Ega ta olnud kade , ta tahtnuks vaid üht : las proovivad olla vanglas ühe päeva . </s> <s> Üheainsa päeva , mitte rohkem . </s> </p>
<p> <s> Prokurör nõudis kolm aastat . </s> </p>
<p> <s> Viimane sõna . </s> <s> " Ma pole mitte kellelegi midagi teinud ! </s> <s> See ongi kõik , mis mul öelda on . " </s> <s> Kaks lauset . </s> <s> Milleks lömitada ? </s> <s> Kõik ammu paika pandud , otsus enne valmis tehtud . </s> <s> Toimuv oli hale farss , lollidele mõeldud spektaakel . </s> <s> Poiss sai sellest suurepäraselt aru . </s> </p>
<p> <s> Kohus läks otsust tegema . </s> </p>
<p> <s> Metsavend ootas ühes klassiruumis . </s> <s> Ta nägi tuttavaid pilte seinal . </s> <s> Päikesekiirte vihk langes sambana üle pinkide . </s> <s> Ment , noor seersant , oli tal käed igaks juhuks raudu pannud . </s> <s> Aga ta ei takistanud , kui poiss akna juurde astus . </s> <s> Seal oli kõik roheline , värske . </s> <s> " Teine korrus , kurat , kui prooviks ? " </s> <s> Suur kombi-naatkool alevi servas , lage maa ja mõnisada meetrit metsatukani . </s> <s> Teatud tõenäosus pääseda oli . </s> <s> Ka jõudu ja tahet jätkus . </s> <s> Ainult milleks ? </s> <s> Seal polnud tõesti kedagi , kellele ta olnuks vajalik . </s> </p>
<p> <s> " Püsti ! " </s> </p>
<p> <s> " Eesti Nõukogude Sotsialistliku Vabariigi nimel .. . rajooni rahvakohtu otsus .. . võttes arvesse kergendavaid ja raskendavaid asjaolusid ... kuriteo ühiskonnaohtlikkust .. . potentsiaalset ohtu ümbritsevale keskkonnale . </s> <s> . . kurjategija isikut . </s> <s> .. seda , et ta pole asunud paranemise teele ... peab otstarbekaks rakendada vabaduskaotuslikku karistust .. . karistada kaheaastase vabaduskaotusega üldrežiimiga kasvatusliku töö koloonias ... otsus jõustub . </s> <s> .. võib ettenähtud korras kaevata edasi ENSV Ülemkohtule . " </s> </p>
<p> <s> Metsavend arvestas mõttes . </s> <s> " Kui välja saan , olen juba kaheksateist täis , " mõtles ta . </s> </p></div2><div2 type="alaosa"><head> 15 </head>
<p> <s> Metsavend rullis madratsi lahti . </s> <s> Nurgas pikutas keegi ebamäärases vanuses mees , erariietes ja lühikese siilisoenguga . </s> <s> Poiss vaatas talle näkku ja tundis ära elukutselise vangi . </s> <s> Oleks nagu tavaline inimene , kaks kätt , kaks jalga ning pea , aga näoilmes , olekus on midagi spetsiifilist , võõrast , näojooned tulevad lõikavalt esile . </s> <s> Seda ei saa täpselt kirjeldada , seda peab tunnetama . </s> </p>
<p> <s> " Alaealine ? " küsis mees . </s> </p>
<p> <s> " Jah . " </s> </p>
<p> <s> " Mille eest ? " </s> </p>
<p> <s> " Relva hoidmine . </s> <s> Kaks-null-seitse prim . </s> <s> Tulen just kohtust , sain kaks aastat . " </s> </p>
<p> <s> Mees vaatas teda mõtlikult . </s> <s> " Kaks aastat ? </s> <s> See pole ju mitte midagi . " </s> </p>
<p> <s> Metsavend tahtis protesteerida , et kuidas , see on ju tema elu , tema ainuke elu , tal ei ole teist , ja kaks aastat sellest on pikk aeg , aga ta teadis , et tema elul on tähtsust vaid tema enda , mitte kellegi teise jaoks . </s> <s> Ja kaks aastat ei ole tõesti mingi aeg . </s> </p>
<p> <s> " Ma olin ka sinuvanune , kui alustasin , " ütles mees . </s> <s> " Sa tahtsid öelda , et kaks aastat on palju , et see on ülekohus . </s> <s> Ma tean , mida sa praegu tunned . </s> <s> Sellega on raske leppida . " </s> </p>
<p> <s> Mees naeratas , kusjuures tema nägu jäi täiesti liikumatuks . </s> <s> Ainult silmad reetsid , et tegemist on naeratusega . </s> <s> Uurija oli samuti tihti naeratanud , lai üle näo veniv naer , midagi täpselt vastupidist . </s> </p>
<p> <s> " Tulen ka kohtust . </s> <s> Seitse " triipe " koos RCD-ga . " </s> </p>
<p> <s> " Mis asi see RCD on ? " </s> </p>
<p> <s> " RCD ? </s> <s> Eriti ohtlik retsidivist . " </s> </p>
<p> <s> Metsavend ei osanud midagi öelda . </s> <s> Siin , ooteboksis võis ükskõik keda kohata , võis tundide ja päevade kaupa oodata , kuni suvatsetakse kambrisse saata . </s> <s> Kord sattus ta siin kokku kellegi umbes kahekümneaastase tegelasega , kes väitis , et ta on õudne pomo , ja püüdis puhvaikat ära võtta . </s> <s> Käis peale nagu sitahäda , lõpuks ei jäänud poisil muud üle kui talle paraša kaanega vastu pead panna ( seal olid kantavad plekknõud ) . </s> </p>
<p> <s> " Mis fiiling on kah ? " küsis ta viimaks , nagu mõnelt omasuguselt . </s> </p>
<p> <s> " Mis asi ? " ei saanud mees aru . </s> </p>
<p> <s> " Noh , fiiling , tunne , mis tunne on ? " </s> </p>
<p> <s> Mees kehitas õlgu . </s> <s> " Imelik sõna . </s> <s> Pole mingit tunnet . </s> <s> Mis tunnet siin saakski olla ? " </s> </p>
<p> <s> " Sul võib ju üsna sitt olla ? " </s> </p>
<p> <s> " Sitt ? " </s> <s> Mees vaatas teda imestunult . </s> <s> " Ei tea , miks mul sitt peaks olema ? " </s> </p>
<p> <s> " Seitse aastat ikkagi ! " </s> </p>
<p> <s> " Seitse on lapsemäng . </s> <s> Ma olen juba üle kahekümne ära istunud , see seitse pole enam midagi . " </s> <s> Mees konstateeris fakti , ta ei kahetsenud . </s> <s> Tema elus oli ammu kätte jõudnud aeg , kus pole enam midagi kahetseda või millegi üle uhkust tunda . </s> </p>
<p> <s> " Kui ma olin noor , oli mul vahel endast hale . </s> <s> Ma lõikasin endal mitu korda veenid läbi ja ükskord tahtsin end töötsoonis ventilaatori rihmaga üles puua . </s> <s> Inimesed tapavad end , sest neil hakkab endast hale . </s> <s> Ma sain sellest juba kümme aastat tagasi üle . </s> <s> Sa mõtled , et sind pole mitte kellelegi vaja . </s> <s> See ongi enesehaletsus . </s> <s> Kuid tegelikult on sul õigus . </s> <s> Sind pole tõesti kellelegi vaja . </s> <s> Mida varem sa sellest aru saad , seda parem sulle . </s> <s> Aga sa pead sellele mõtlema ilma enesehaletsuseta . " </s> </p>
<p> <s> Metsavend tundis mõnikord seda , oskamata tundele nime anda . </s> <s> Enesehaletsuse magus hõllandus , võltsvabadus , illusioon , et võid teha kõike , mida tahad , tahan — peksan , tahan — tapan , sest olen ju vajalik ainult iseendale ja seega pole kellelgi ka minu eluga asja . </s> <s> Sisemine kontroll kaob , see on suur kaotus , kasvab oht jääda alatiseks vangla lõputule konveierile . </s> </p>
<p> <s> " Sa tahaksid olla vaba ? </s> <s> Ka mina tahtsin , kui olin sinuvanune . " </s> </p>
<p> <s> " Kas sa nüüd siis enam ei tahagi ? " küsis poiss imestunult . </s> </p>
<p> <s> " Ei . " </s> </p>
<p> <s> " Aga miks siis ? " </s> </p>
<p> <s> " Kui sa saad vabaks kõigest , mis sind ümbritseb — siis saab sinust kurjategija , sest sind ei seo selle maailmaga enam miski . </s> <s> Sul pole mingeid kohustusi kellegi ees ja kellelgi pole ka sinuga asja . " </s> <s> Ja iroonilise tooniga : " Aga mis asi on üldse vabadus ? " </s> </p>
<p> <s> " See on seal , väljas ! </s> <s> Seal ei ole müüre ja okastraati . </s> <s> See on ju lollilegi selge ! " </s> </p>
<p> <s> " Tahaksid sa seal siis olla ? " küsis mees kavalalt . </s> </p>
<p> <s> " Ma tahaksin väga .. . aga ma ei tea , mõnikord ei tahaks üldsegi mitte . " </s> </p>
<p> <s> " Aeg läheb ning järjest vähem hakkad tahtma . </s> <s> Hea , et sa sellest aru saad . </s> <s> Mul läks neli-viis aastat , enne kui selleni jõudsin . </s> <s> Seal ? </s> <s> Kes oleksin ma seal ? </s> <s> Mitte keegi . </s> <s> Mul pole kedagi , ei perekonda ega sugulasi , pole kohta , kus elada . </s> <s> Ja ega ma oskagi seal elada ! </s> <s> Juba minu isik iseenesest tuletab meelde ebameeldivaid asju . </s> <s> Inimesed ei armasta , kui neil nina sita sisse topitakse . " </s> </p>
<p> <s> " Kas sa siis polegi tundnud puudust kõigest sellest ? " </s> </p>
<p> <s> " Ei , viimastel aastatel mitte . </s> <s> Milleks tahta seda , mida nagunii endale ei saa ? " </s> </p>
<p> <s> Metsavend ei osanud enam midagi küsida . </s> <s> See maailm oli nii erinev tema omast , kuid samas arusaadav . </s> <s> Poiss tundis õudust , kui mõtles , äkki on temagi kahekümne aasta pärast selline . </s> <s> Kuid arusaamatu , mees ei näinud löödud välja . </s> <s> Vastupidi , temas paistis sisemine rahu , enesega tasakaalu jõudmine . </s> <s> Aga säärane tasakaal oli võõras , mitteinimlik , põhines arusaamatul , tumedal jõul . </s> <s> Seda jõudu lausa kiirgas välja ning poiss tahtnuks alluda , nagu hundikarjas nõrgem usaldab end tugevama juhtida . </s> <s> Siin oli keegi , kes sai temast aru , mõistis , mida tähendab , kui vabadus saab võrdseks vanglaga . </s> <s> Küll ainult korraks oli piir kadunud , aga ta teadis , et see tunne tuleb tagasi ja üha sagedamini . </s> <s> Mida peaks tegema , mida ette võtma ? </s> </p>
<p> <s> " Mida ma peaksin tegema ? " küsis ta . </s> </p>
<p> <s> Mees vaikis , nagu poleks kuulnudki . </s> <s> Poiss küsis uuesti . </s> </p>
<p> <s> " Selliseid asju ei küsita ! </s> <s> Igaüks peab oma peaga mõtlema . </s> <s> Aga põhiline , ära topi oma nina teiste asjadesse . </s> <s> Kui kõrval kas või tapetakse — ära tee sellest välja . </s> <s> Ära sega vahele , kui just oma kendid mängus pole ! " </s> </p>
<p> <s> Poiss ei tahtnud üldse mitte seda kuulda . </s> </p>
<p> <s> " Kui sa tahad teisele poole jääda , pead leidma inimese , kellele sa oleksid tõeliselt vajalik . </s> <s> Sa pead seal kellestki sõltuma ! </s> <s> Muidu kukud uuesti kinni . </s> <s> Ma tean . " </s> <s> Mees keeras end küljele ja keris teki paremini ümber keha , andes märku , et jutuajamine on lõppenud . </s> <s> Metsavend taipas , et ta ei saa kunagi teada , mida mees tegelikult mõtleb . </s> <s> See oli vaid kerge , virvendav vari tollest võõrast maailmast , mis vahest ootab ees ka teda . </s> <s> Ja ta oli väga imestunud : mees , selle maailma põlisasukas , suvatses temaga rääkida nagu omasugusega . </s> <s> Juba ammu polnud keegi temaga nõnda rääkinud . </s> </p></div2><div2 type="alaosa"><head> 16 </head>
<p> <s> Õhtul , kui pudrulurr söödud , tuli keegi naisvang konvoi saatel nende urgast koristama . </s> <s> Nad panid madratsid kokku . </s> </p>
<p> <s> " Tere , kaunitar ! " ütles mees . </s> <s> Noh , just kaunitariks poleks naist pidada saanud . </s> <s> Ebamäärased kolmekümnendad , täidlane keha , enneaegu vananenud nägu . </s> <s> Must kittel muutis ta suure kaarna sarnaseks . </s> <s> Ta tõmbas lapiga mõne korra üle räpase põranda . </s> <s> Konvoimees seisis sealsamas ja nõjatus õlaga vastu uksepiita . </s> <s> Tal oli selline lõust ees , et pane ainult telliskiviga . </s> <s> Ta jälgis naist , too pesi põrandat ; kui naine väljus , et veeämber ära viia , libistas ment tal käega üle tagumiku . </s> <s> Naisele polnudki see väga vastumeelt . </s> </p>
<p> <s> Liigutus viis retsidivistiks tunnistatud mehe mingile mõttele . </s> <s> Ta võttis jope ja näitas seda mendile . </s> <s> Ment takseeris jopet hoolega , nad arutasid midagi omavahel . </s> </p>
<p> <s> Legendid pajatasid , et Patareis on kõik võimalik . </s> <s> " Veerandi " ehk kahekümne viie rubla eest pidi saama pudeli viina . </s> <s> Seks oli kallim — " pool " ehk viiskümmend rubla . </s> <s> Kõigel oli kindel hind . </s> <s> Aga Metsavend ei võtnud neid jutte tõsiselt . </s> </p>
<p> <s> Varsti tuli ment tagasi , kaenlas must vanglapuhvaika , mille sisse teepakid keeratud . </s> <s> " Viska madrats siia ! " kuulis poiss . </s> <s> Ta tegi , mis kästud . </s> <s> Naine jäi , mees andis jope ära ning ment lahkus . </s> <s> Uks keerati lukku . </s> </p>
<p> <s> Aeg oli piiratud ja liigseid sõnu ei tehtud . </s> <s> Metsavend konutas nurgas . </s> <s> Tal polnud kunagi oma tüdrukut olnud . </s> <s> Kuid siin käis kõik lihtsalt , nagu pornovideos , aga samas ei paistnud sugugi rõve , vaid kuidagi loomulik , nagu näiteks paarituvad koerad tänaval . </s> <s> Poiss tundis vastikuse ja iha segu . </s> <s> Ta püüdis mitte vaadata , püüdis end maha suruda , lastes Euroopa kaardil silme eest läbi libiseda ja korrates linnade ning jõgede nimesid . </s> <s> Talle meenus isegi , kes on Argentiina president . </s> </p>
<p> <s> Kui mees end korraks kergitas , nägi ta rinnale tätoveeritud mitme kupliga kirikut . </s> <s> Pilt oli värviline ja väga ilus . </s> <s> Mehe riist oli nagu kärnkonn , oma kümme šarikut — plastmassist väljalõigatud ja lihvitud kerakest , naha alla aetud . </s> </p>
<p> <s> Lõpetanud , mees tõusis , kergitas pükse ja asus rahulikult püksinööpe kinni panema . </s> <s> Seejärel andis ta poisile märku , et tema kord . </s> <s> Mees polnud kade . </s> </p>
<p> <s> Metsavend jäi paigale . </s> </p>
<p> <s> Naine sai kõhklustest omamoodi aru . </s> <s> " Ära pabista , poisu ! " ütles ta soojalt . </s> <s> " Või pole ma sinu jaoks küllalt hea ? " </s> <s> Ta ütles seda kuidagi nii loomulikult , et Metsavend sai vastikusest võitu . </s> <s> Poiss rebis püksid maha ja heitis naise kõrvale madratsile . </s> <s> Reied olid laiali ning naine haaras tal jalgadega kõvasti ümbert kinni . </s> <s> Edasisest ei mäletanud ta suuremat , kõik käis nii kähku . </s> </p>
<p> <s> Hiljem , hiljem tundis ta enda vastu sellist vastikust , et nutta tahtnuks . </s> <s> Ta püüdis end selleks isegi sundida , aga ei tulnud midagi välja , ta oli unustanud , kuidas seda teha . </s> <s> " Võta , mis antakse , " kuulis ta häält , " ära hakka vastu sellele , mis peab tulema . </s> <s> Ära raiska jõudu . " </s> <s> Mees viipas sõbralikult . </s> </p>
<p> <s> Sündmused , asjaolud ja olukorrad elasid oma , temast sõltumatut elu . </s> <s> Ja ta oli loobunud katseist neid mõjutada . </s> <s> Ta oli selgusele jõudnud , et juhib oma saatust kõige vähem . </s> <s> Tahte tüürita paat tormas vastu karidele . </s> <s> See tunne oli abitus . </s> <s> Isegi unistused olid kadunud . </s> <s> Naeruväärne mõte , et tal olid kunagi olnud mingid ideaalid , et ta oli suutnud enda jaoks mõtestada eesmärke . </s> </p>
<p> <s> Kord , kui raadio juhtus Eesti lainel olema ja räägiti noorte vaba aja veetmise probleemidest , et neil pole kuskil pidudel käia , valdas tervet kambrit hüsteeriline naeruhoog . </s> <s> Keegi koomik ronis paraski otsa ja küsis diktorit järele ahvides : " Mida sa teed vabal ajal ? </s> <s> Vabal ajal peksan ma paraski peal pihku ! " </s> <s> Nii ääretult tühised tundusid sealsed probleemid . </s> <s> Sest nemad olid ilma jäetud Õigusest Olla Inimene . </s> <s> Tuhanded kohtud üle suure kokkutraageldatud riigi-monstrumi mõistsid ja mõistavad iga päev sadadele inimestele karistusi ühest kuni viieteistkümne aastani üld- , tugevdatud , range ja erirežiimiga parandusliku töö asutustes . </s> <s> Paljusid karistatakse õiglaselt , paljusid ebaõiglaselt , kuid koos kohtuotsusega kaotavad nad automaatselt ka Õiguse Olla Inimene . </s> <s> See juhtub nii märkamatult , muu seas , et ammu ei pane seda keegi enam tähelegi . </s> </p>
<p> <s> Metsavend sai vaevalt paar päeva kohtukambris olla , kui tal põsk üles paistetas . </s> <s> Saatuse iroonia , aga samal päeval juhtus vanglaarst , keegi vanapoolne naisterahvas , kambrites ringkäiku tegema . </s> <s> Ega hammas valutanud , seepärast polnud mõtet hambaarsti juurde minna , liikusid kuuldused , et ta on igavene loom . </s> <s> Vaevalt oli arst ukse taha kadunud , kui poisid õnnistasid teda krõbedate järelehüüetega . </s> <s> Paraku ta kuulis ja kandis oma isiku solvamisest kasvatajale ette . </s> <s> Loomulikult jäi situatsioonis äärmiseks Metsavend , tal oli kästud end arsti juurde minekuks registreerida , aga ta polnud seda teinud . </s> <s> Ka polnud ta suudki paotanud , ent kasvataja ei tundnud selle vastu vähimatki huvi . </s> </p>
<p> <s> Siiski , ta näitas üles delikaatsust : küsis kõigepealt , kummal pool haige hammas on . </s> <s> Kui poiss paremale põsele osutas , niitis lõuahaak vasakult ta peaaegu jalust . </s> </p>
<p> <s> Ta läks piki koridori , varanatuke kaenlas , ja kasvataja togis teda selga , et ta kiiremini teeks . </s> <s> Õnn oli talle lõplikult selja pööranud . </s> </p></div2><div2 type="alaosa"><head> 17 </head>
<p> <s> Kevadest oli varasuvi saanud ja kartseris tundus soe . </s> <s> Väljaheidete lehk ajas iiveldama , vahetevahel tegi parask krooksuvat häält ning pressis välja järjekordse portsu püdelat massi . </s> <s> Kanalisatsioon oli umbes . </s> <s> Põrandat kattis kümne-viieteistsentimeetrine lägakiht . </s> <s> Seekordne kartser oli kõrgem klass . </s> </p>
<p> <s> Ta ei saanud liikuda . </s> <s> Ta kükitas nagu kana õrrel kahest metalltorust kokkukeevitatud lauakesel , toetades jalad samasugusele järile . </s> <s> Vahel tõusis ta püsti , liigutas käsi-jalgu , et keha päris kangeks ei jääks . </s> <s> Kogu aeg oli risk sita sisse kukkuda . </s> </p>
<p> <s> Kõigepealt kaotas ta ajataju . </s> <s> Tunnid läksid , kuid siin polnud vahet , on öö või päev . </s> <s> Ta arvas , et ammu on õhtu käes , miks keegi ei tule juba nari alla laskma . </s> <s> Ta ootas ja ootas , aga kedagi ei tulnud . </s> <s> Ukse juures oli pisuke vaba laiguke , seal mahtus just ühel jalal seisma , ta hüppas sinna ning hakkas taguma ja karjuma . </s> <s> Ta ei suutnud end enam valitseda , kriiskas nagu puuripistetud ahv . </s> <s> Loomulikult kedagi ei tulnud , karje sumbus massiivsete seinte vahele . </s> <s> Ta oli lihtsalt " unustatud " , ta polnud seda väärt , et nari peal lamada . </s> <s> Ta ronis tagasi oma õrrele . </s> <s> Väsimus ja kangestunud kehaliikmed vaevasid . </s> <s> Säärases poosis oli võimatu magada . </s> <s> Siis tuli janu . </s> <s> Ta pidas vastu üsna kaua . </s> <s> Vesi haises , ta kruttis raevunult kraani , pistis siis kruusi veejoa alla ja larpis mao täis . </s> <s> Vedelik mulksus kõhus ning tekkis täiskõhutunne . </s> <s> Vajadused olid kahanenud instinktide tasemele . </s> <s> Kohe hakkas ta öökima , alles teise katse peale jäi vesi sisse . </s> <s> Keegi ei saa teada , et ta seda vett on joonud , aga piisas , et ta ise teab . </s> <s> Iseenda silmis langes ta nüüd kõvasti , ta ei suutnud rohkem ei Moosivargast , " harjamehest " ega isegi mitte Sibist . </s> <s> Teda võis ju samamoodi murda . </s> </p>
<p> <s> Ta tundis , et muutub aegamisi kellekski teiseks . </s> <s> See teine oli poolloom , poolmasin , biorobot , kellel pole ei ideaale ega eesmärke , moraali ega kõlblust , kes ei usu millessegi ega looda millelegi , kes elab ainult käesolevas hetkes ja kellel puuduvad sisemised pidurid . </s> <s> Ta on nurka surutud ning seepärast väga ohtlik teistele ja iseendalegi . </s> <s> Teda valdas vastikus enda või õigemini tolle teise vastu , kelleks ta saama pidi . </s> <s> Kõik oli kuidagi valesti läinud . </s> <s> Ta oli püüdnud midagi ette võtta , et seista vastu , aga ikkagi libises elu käest . </s> <s> Terav häbi ja enesehaletsuse hoog uhkas üle . </s> <s> Ta sai aru , et peaks selle maha suruma , end kokku võtma , kuid ta ei suutnud enam . </s> </p>
<p> <s> Nari lasti alla , pidi olema teine õhtu . </s> <s> Küsimuse peale , millal süüa saab , ei vastanud ment midagi . </s> <s> Poiss heitis kõvadele laudadele ning jäi magama nagu kott , mõneks ajaks oli ta rahu saanud . </s> <s> Aga seda polnud kauaks , öö oli vaid hetk , juba kamandati üles , tuli õrrele tagasi ronida . </s> <s> Seltsimees Nälg , kõige tavalisem näljatunne , mitte küll liiga tugev , sest päeva kolm nälgida pole ju teab mis raske . </s> <s> Mis teha , sellele alaealisele inimühikule lihtsalt polnud toitu ette nähtud , olgu või üle päeva ja vähendatud normi alusel . </s> </p>
<p> <s> Järsku tundus Metsavennale , et kõik inimesed on ära läinud , kaugele-kaugele , ja tema üksi maha jäetud . </s> <s> Või on sõda alanud ning nad lihtsalt surnud . </s> <s> Ta oleks väga igatsenud näha kas või mõnda mendilõusta . </s> <s> Tal hakkas hirm , mitte rusutus , mis niigi igapäevaselt vaevas , vaid pime , loomalik hirm iga järgneva minuti , tunni ja päeva ees . </s> <s> Sellest sööstist kiskus sisemus külmaks , justkui tardus , aga tunked kleepusid higise ihu külge . </s> <s> Alateadvusest paiskus esile kõik negatiivne , mis seal tallel oli . </s> <s> " Ei , ei , " karjus ta , " laske mind välja , palun , laske mind siit välja ! " </s> <s> Ta oli unustanud , et siin ei öelda kunagi " palun " , pole kelleltki midagi paluda , nagu pole ka kedagi millegi eest tänada . </s> <s> Siin on kõik üks ja sama , kui keegi poolitab sinuga viimase leivatüki või püüab seda jõuga ära võtta . </s> <s> Mõlemad variandid on siin võrdselt üheväärsed , võrdselt loogilised . </s> </p>
<p> <s> Võttis tüki aega , enne kui ta rahunes . </s> </p>
<p> <s> Neljandal hommikul toodi lõpuks süüa . </s> <s> " On sul aga mõnus elu ! " ütles toidujagaja luugiavast sisse kiigates . </s> <s> Kui ment korraks kõrvale pöördus , oskas ta kausi kuuma veega sisse sokutada ja poetas taskust mõned suhkrutükid . </s> <s> " Noh , ole tugev , " kuulis ta veel . </s> <s> Toitmisluuk prantsatas kinni . </s> </p>
<p> <s> Metsavennal hakkas hea olla . </s> <s> Ta sõi , nämmutas hästi aeglaselt . </s> <s> Hirsipuder vee ja leivaga oli ülimaitsev . </s> <s> Pärast lutsis ta suhkrutükki . </s> <s> Toidujagaja oli keegi teine , mitte too talvine koi . </s> <s> Ta mõtles Hallile , Poliitikule , Gogale , kõigile kuttidele , kes olid tema elust läbi vilksatanud . </s> </p>
<p> <s> Viiendal päeval valdas teda taas apaatia ja ükskõiksus . </s> <s> Eilne positiivne emotsioonilaeng jooksis tühjaks . </s> <s> Vaikus surus maha , sellel kitsukesel kongil polnud midagi ühist ülejäänud vanglaga , ammugi muu maailmaga . </s> <s> Jäid vaid piinav liikumatus ning vaikus , mis muutus talumatuks . </s> </p>
<p> <s> " Kõik on OKEI , " ütles ta , et oma häält kuulda . </s> <s> " Kõik on absoluutselt okei ! " </s> <s> Ta karjus . </s> <s> " Ah , minge kõik perssel " proovis ta uuesti . </s> <s> " E-las met-sas muti o-nu , " venitas ta . </s> <s> Hea mõte , võiks tõesti laulda . </s> <s> Miks ta küll varem selle peale ei tulnud ! </s> <s> Ta proovis läbi laulud , mida teadis , kuni venekeelse platnoilüürikani välja . </s> <s> Aga selle võltssentimentaalsus vedas tuju uuesti alla . </s> <s> " Neetud sitamaja ! " vandus ta . </s> <s> Ta ropendas järjest mitu-mitu minutit , ränkade sõnadega . </s> <s> Ta rääkis iseendaga . </s> </p>
<p> <s> " Ma pööran vist ära ! </s> <s> Ah , kuradile ! " </s> </p>
<p> <s> " Võiks Sadisti maha lasta ! " </s> </p>
<p> <s> " Võiks ka kasvataja maha lasta . " </s> </p>
<p> <s> " Parem juba mõlemad . " </s> </p>
<p> <s> " Nagunii on elu läbi . </s> <s> Teeks ühegi õige teo . " </s> </p>
<p> <s> Ta kujutas ette , kuidas lükkab padrunipideme sisse ja toetab pära vastu puusa . </s> <s> Kaitseriiv maha ! </s> <s> Kõik vaba ees , kõik vaba külgedel , kõik vaba tulejoonel . </s> <s> Ta vajutab päästikule , aeglaselt , sujuvalt . </s> <s> Relv vappub , soojad , veidi suitsulõhnased padrunikestad paiskuvad välja . </s> <s> Ta läheneb järkjooksuga maaslamavatele kehadele ja tulistab siis mõne meetri kauguselt kontroll-lasud pähe . </s> <s> Kuuliaugud on nagu pagunitärnid . </s> <s> Ta hakkas naerma . </s> <s> Ta naeris laginal , nagu kohane uuele inimesele , kelleks ta peagi pidi saama . </s> </p></div2><div2 type="alaosa"><head> 18 </head>
<p> <s> Kui ta välja lasti ja sauna viidi , tundis ta ääretut väsimust . </s> <s> Veejoad voolasid mööda keha ja Rontidesse puges uinutav nõrkus . </s> <s> Rasvataja tuli järele ning viis ta alaealiste blokki tagasi . </s> <s> Kohe jõuab ta tagasi kambrisse , omade tuttavate poiste juurde , oh mis paradiis see näis ! </s> <s> Aga ta rõõmustas vara , kamber polnud sama . </s> <s> Kasvataja lükkas ta jõhkralt sisse . </s> <s> Umbes sama tekst mis Halli puhulgi . </s> <s> Käes oli tema kord õppida " internatsionalismi " . </s> <s> Ega hirmu olnudki , ainult vana tuttav kaaslane — ükskõiksus , saatis teda truult siingi . </s> </p>
<p> <s> " Milline kohtumine ! " kuulis ta pilkavat häält . </s> <s> Igasugu kaklusi ja seise oli küllaga olnud , aga talle meenus kohe lööming saunas . </s> <s> Toosama heledapäine kutt , kuigi tema juuksed olid nüüd vaevalt paar millimeetrit pikad . </s> </p>
<p> <s> Nad trügisid lähemale . </s> <s> Ta hindas oma võimalusi , need olid nullilähedased . </s> <s> Otse vahekäigu keskel seisis peajagu pikem kõige , tõeline käpp . </s> <s> Tolle kõrval poolküljetsi heledapäine , vana vaenlane . </s> <s> Teiselt poolt , nari ja kõige vahelt nügis end lagedale kõhnuke luider lõust . </s> <s> Kuti ilmes oli midagi linnulikku . </s> <s> Rohkem vahekäik ei mahutanud . </s> </p>
<p> <s> Parem julgelt alustada . </s> <s> " Tookord , saunas jäi nagu pooleli , " ütles ta . </s> <s> " Kui tahad , teeme üks-üks ära ! " </s> </p>
<p> <s> Nad hakkasid naerma , nagu kokkuräägitult . </s> <s> " Üks-üks , " ilkus heledapäine , " milleks peaksin ma sinuga üks-üks tegema ? " </s> </p>
<p> <s> Tõepoolest , milleks ? </s> <s> Selleks polnud ju mingit vajadust . </s> </p>
<p> <s> Taganeda polnud kuhugi . </s> <s> Ka mänguruumi ei olnud , mingid kompromissid või vahevariandid ei tulnud arvesse , neli seina ümberringi . </s> <s> Vabaduses nad mahtunuksid vahest koos elama , nad oleksid üksteisest mööda käinud , nemad oma lasteaedades , koolides , tehastes , klubides , pidudel , tema omades , oma metsas ja talus ning võib-olla poleks nad kunagi kohtunudki . </s> </p>
<p> <s> Küsimus oli ikkagi selles , kellele kuulub see maa , ehkki see otse , räigelt välja ei paistnud , kas neile , kes siin põliselt elanud , või neile , kes tulnud tugevama õigusega . </s> <s> See mahatehtud , fašistlikuks tembeldatud sõna — Lebensraum , eluruum . </s> <s> Kuid seda ära võtma ei tõtanud hoopiski need , kes termini välja mõtlesid . </s> <s> Ja Metsavenna eluruum siin kambris oli koguni pisuke , veel väiksem kui kurikuulus 2X1 meetrit . </s> <s> Muidugi polnud poiss kunagi kuulnud seda sõna , ta ei olnud veel õppinud mõtlema nii keerulistes kategooriates . </s> <s> Alateadvusest tuli lihtsalt kindel käsk — võidelda . </s> <s> Vaistlikult tundis ta , et tulemas on midagi rohkemat kui poisikeste tühine jõukatsumine . </s> <s> Polnud oluline , on ta väsinud , omadega läbi ja kas on millelgi üldse mõtet — siin polnud pääsu . </s> </p>
<p> <s> Ta ei vihanud neid kutte . </s> <s> Tõelist , sügavat rüssaviha polnud ta kunagi tundnud . </s> <s> Ta nägi neid esimest korda , peale heledapäise muidugi . </s> <s> Süüdi oli hoopis kasvataja , kes neid osavalt üksteise vastu ässitas . </s> </p>
<p> <s> " Võta hari , siis me sind ei puutu , " ütles heledapäine . </s> <s> Kokku oli neid seitse . </s> <s> Ta koondas pilgu abstraktsesse punkti heledapäise ja Kapi vahepeal . </s> <s> Tal oli tunne , nagu oleks ta iseendast eraldunud , keegi kõrvaline vaatleja , kes jälgib toimuvat ohutust , neutraalsest kaugusest . </s> <s> Polnud mõtet muliseda . </s> <s> Ta raputas pead . </s> </p>
<p> <s> " Näe , kus kangelane ! " </s> </p>
<p> <s> " Sa vist ei taipa veel , kuhu sattunud oled ! " </s> </p>
<p> <s> " Küll me õpetame sind nõukogude võimu armastama ! " </s> </p>
<p> <s> Nad ei kiirustanud . </s> <s> Situatsioonil oli oma võlu , nad nautisid seda . </s> </p>
<p> <s> " Ma ei hakka teid türa otsa saatma , " vastas Metsavend , nagu seisaks temalgi jõuk selja taga . </s> <s> Ta vaatas nüüd Kapile silma , ta teadis , et too lööb esimesena . </s> <s> Löök tuligi , õnneks jalaga . </s> <s> Jalalöökide ebaefektiivsusest oli ta ammugi aru saanud , kitsas ruumis otsustab kurus . </s> <s> Ta põikas kõrvale ja lõi paremaga kõhtu , hea nii pikale vastasele äsada . </s> <s> Sadist oli olnud hea õpetaja , Kapp vajus röötsakile ning ummistas oma kerega läbikäigu , laskmata teistel kohe rünnata . </s> <s> Vasak rabas heledapäist vastu hambaid . </s> <s> Justkui tegutseksid teised aegluubis ja ainult tema täie jõu ning kiirusega , sekundi murdosa illusioon . </s> </p>
<p> <s> Korraks tõmbusid nad tagasi , nad polnud tõsisemat vastupanu oodanud . </s> <s> " Ma suudan , " mõtles Metsavend , " ma suudan , suudan . " </s> <s> Edaspidine polnud nüüd enam nii masendav . </s> </p>
<p> <s> Linnunägu triblas end üles narile , teiselt poolt hüppasid veel kaks kutti ja üks neist maandus Metsavenna selja taga . </s> <s> Tagasi ei saanud minna , paraša lähedal oli ohtlik kakelda . </s> <s> Vastased olid vilunud võitlejad ning ründasid nüüd organiseeritult . </s> <s> Heledapäine tuli otse peale , sellal kui Metsavend oli temaga mestis , kukkus Linnunägu talle pähe ja klammerdus selga nagu takjanupp . </s> <s> Tal õnnestus küll see tüütus minema virutada , aga veel üks käsi haaras selja tagant kaelast . </s> <s> Heledapäisel avanes nüüd võimalus puhtalt sisse lüüa . </s> <s> Löök mõrandas Metsavenna ninaluu . </s> <s> Ega valus olnudki , ainult korraks nagu sähvatanuks . </s> <s> Kapp toibus , trügis heledapäise kõrvale ja lõi raevunult . </s> <s> Seekord ei olnud võimalust kõrvale põigata ning tanksaapas jala löök tabas kõhtu ja muutis Metsavenna lõplikult võitlusvõimetuks . </s> <s> Kapp rebis tal jalad maast lahti ning paiskas siis nagu koti kuhugi tühjusesse . </s> <s> Viimane , mis poiss tundis — veri voolab mööda nägu . </s> <s> Ta lendas peaga vastu nari . </s> <s> Pilt kadus . </s> </p>
<p> <s> Ta toibus ja avastas , et lamab naril . </s> <s> Kõik oli kuidagi vaikne , rahulik ja tühi . </s> <s> Parem mitte veel silmi lahti teha . </s> </p>
<p> <s> " Mis siis , kui ta ei ärkagi enam üles ? </s> <s> Äkki kustus ära ? " </s> <s> Mingid hääled . </s> <s> " Ei ta kustunud midagi . </s> <s> Näe , hingab ! " </s> </p>
<p> <s> " Aga kui proverka ajaks jalgu alla ei võta , mis me siis teeme ? " </s> <s> " Mis me teeme , mis me teeme ! </s> <s> Mida sa vingud , närvidele käib ! " </s> </p>
<p> <s> " Mine too vett , uhame tal vähemalt lõusta üle ! </s> <s> Kõik verd täis . </s> <s> Mis sa passid , lupard , keri vee järele ! " </s> </p>
<p> <s> " Kutid , me läheme kõik paragrahvi alla ! " </s> </p>
<p> <s> " Kasva ise ütles , et tehke talle ära ! " </s> </p>
<p> <s> " Kasva , kasva ! </s> <s> Kasva peseb sellest sitast oma käed puhtaks ! " </s> </p>
<p> <s> " Mul on mööda t ... ! </s> <s> Kui me lendame , siis ma ütlen , et kasva käskis . " </s> </p>
<p> <s> " Ega sul siis enam miskit elu tule ! </s> <s> Sulle tehakse ära nagu sellele siin ! </s> <s> Loll oled ! " </s> </p>
<p> <s> " No mis sa talle nii kõvasti panid ! " </s> </p>
<p> <s> " Ei pannud ma midagi kõvasti ! " </s> </p>
<p> <s> " Mis te mensuitate , pasakotid ! </s> <s> Ei kärva sellised fašistinärakad nii ruttu ! " </s> </p>
<p> <s> " Pea oma mulk ka vahel kinni ! </s> <s> Loll möla viskab juba kapitaalselt üle ! " </s> </p>
<p> <s> Midagi jahedat ja märga puutus vastu nägu . </s> <s> Metsavend tegi silmad lahti . </s> <s> Keegi hoidis märga käterätikut käes . </s> </p>
<p> <s> " Üles ärkas . " </s> <s> Otse pea kohal rippus nägude poolkaar . </s> </p>
<p> <s> " Noh , kuis on ? " küsis sama kutt . </s> </p>
<p> <s> " Ah , midagi , " vastas Metsavend . </s> <s> Vaevaliselt tõusis ta istukile . </s> <s> Peas tundus olevat liikuv raskuskese , nagu jonnipunni-nukul . </s> <s> Parema käega oli samuti midagi lahti , justkui välja väänatud . </s> <s> Ta ei taibanud , millal see võis juhtuda . </s> <s> Enesetunne polnud kiita , maailm oli pisut hõljuv , jalad vaevalt kandsid . </s> <s> Ta tõmbas käega üle näo ja tajus sõrmede all hüübinud verd . </s> <s> Ilmselt oli ta tükk aega teadvuseta olnud . </s> <s> Ta läks kraanikausi juurde ning pesi vere maha . </s> <s> Nina ei kannatanud eriti käppimist , aga õhk pääses läbi , järelikult polnud lugu päris hull . </s> </p>
<p> <s> " Oota ! " </s> <s> Kapp hõikas teda . </s> <s> " Su ninale oleks vaja veits õgvatuuri teha . " </s> </p>
<p> <s> " On ta siis kõver või ? " </s> </p>
<p> <s> " Ah , nats on , aga , XVHHH , ma olen neid enne ka paika pannud . </s> <s> Ole'nd paigal ! " </s> <s> Kapp võttis tal ühe käega kuklast ja teisega ninast . </s> <s> Kerge nõksak . </s> <s> Polnudki teab mis raske protseduur . </s> <s> " Noh , pole nähagi , " kuulis ta veel . </s> <s> Kõik oli petlikult rahulik , esialgu ei mõelnud keegi teda torkida . </s> </p>
<p> <s> Pärastpoole tuli heledapäine ja istus nariservale . </s> <s> Ta näitas üles sõbralikku huvi Metsavenna tervisliku seisundi vastu . </s> <s> Ka Linnunägu loivas kohale . </s> </p>
<p> <s> " Hästi kisud ! </s> <s> Näe , lõid mul mokad lõhki ! </s> <s> Kuid ega ma viha pea ! </s> <s> Saad isegi aru , kasva käskis . " </s> <s> Soosiv toon . </s> </p>
<p> <s> " Ära pabista , ega me sind enam puutu . </s> <s> Ega sa sitt mees pole , " oli ka Linnunägu varmas kiitma . </s> </p>
<p> <s> " Aga saad isegi aru , sa peaksid ikkagi harja võtma . </s> <s> Noh , see on puhas formaalsus , noKaayxa , ainult mõneks päevaks . </s> <s> Tuleb keegi uus , annad harja talle kohe üle . </s> <s> Saad aru , kasva nõuab meilt . </s> <s> Noh , annan sõna , et me sind sel ajal ei puutu ! " </s> </p>
<p> <s> Sõna andmine on vanglas tõsine asi , aga " harjamehele " antud sõna ei maksa loomulikult midagi . </s> <s> Ka oli mugav oma alatust kasvataja kaela ajada . </s> <s> Tegemist oli ilmse alttõmbamisega , Metsavend polnud esimest päeva Patareis . </s> <s> Piisas , kui ainult natuke järele anda . </s> </p>
<p> <s> " Ei lähe , " ütles ta . </s> </p>
<p> <s> " Kui me oleksime tahtnud , oleksime võinud sind pea ees parašasse visata . </s> <s> Siis poleks sul enam midagi hüpata ! " muutis heledapäine järsku taktikat . </s> </p>
<p> <s> " No mis te siis ei visanud ! " </s> </p>
<p> <s> " Hale hakkas ! " </s> </p>
<p> <s> " Sittagi ! " </s> </p>
<p> <s> " No küll me jõuame ! " </s> </p>
<p> <s> Vaikinud veidi , ütles Metsavend ühe sõna : " EeanpeAeji . " </s> * <s> Poole aastaga oli ta siinseid tavasid peensuseni tundma õppinud . </s> </p>
<p> <s> " Oma arust oled kõva mees ! </s> <s> Aga küll me veel vaatame ! " </s> <s> See oli tõsine ähvardus . </s> </p>
<p> <s> Järgmisel hommikul kontrollkäigu ajal noppis korpuse korrapidaja Metsavenna ja heledapäise välja . </s> <s> " Kurat , mis nad jälle tahavad , " mõtles poiss . </s> <s> Kõrval vantsis heledapäine ja muigas kõveralt purukslöödud mokkadega . </s> </p>
<p> <s> Kabinetis anti nad üle Limuka käsutusse . </s> <s> " Võtke paber ja kirjutage seletused , " asus too kohe asja juurde . </s> <s> " Mis seletused ? " küsis Metsavend lihtsameelselt . </s> <s> Limukas osutas peegli poole . </s> <s> Metsavend nägi mingit võõrast lõusta , üks silm täitsa sinine ja teise ümber sinakad viirud . </s> <s> Ninal iseenesest polnud vigagi , vaid väike kühmuke juurel . </s> <s> Kui ninaluu pihta saab , lähevad laternad automaatselt siniseks . </s> </p>
<p> <s> " Mul pole midagi kirjutada , " ütles ta otsustavalt . </s> </p>
<p> <s> " Pane lihtsalt kirja , kes lõi ! " </s> </p>
<p> <s> " Keegi ei löönud . </s> <s> Ma põrkasin ninaga vastu nariposti , aga sellest läksid silmad ka siniseks ! " </s> <s> Metsavend sai aru , kui armetu on tema vale , aga ta ei osanud käigult midagi paremat välja mõelda . </s> </p>
<p> <s> " Iga päev aina keegi kukub vastu nari ! </s> <s> Kes peaga , kes ninaga , kes silmaga , " lausus Limukas kuidagi kurvalt . </s> <s> " Kas sina kukkusid ka vastu nari ? </s> <s> Hammastega ? " küsis ta heledapäiselt . </s> </p>
<p> * <s> EeanpeAeji — nn. määra ületamine , mõiste vangla " seadustes " . </s> <s> Mõte on selles , et kellegi " allalaskmiseks " peab olema viimase nõusolek . </s> <s> Selle saavutamiseks võib loomulikult käsutada suvalisi vahendeid , aga nõusolek peab olema . </s> <s> Ka ei või " alla lasta " une pealt . </s> <s> " Allalaskmine " loetakse kehtetuks , kui " allalastu " tapab " allalaskja " . </s> <s> ( Autori märkus . ) </s> </p>
<p> <s> " Ei ! " </s> </p>
<p> <s> " Mis siis sinuga juhtus ? " oli Limukas üllatunud . </s> </p>
<p> <s> " Ma sõin suppi , tähendab , jõin supipära üle kausiääre , mul oli kauss suu juures , aga äkki keegi pööras järsku ja lükkas käega vastu kaussi . </s> <s> Kauss läks vastu huuli ja ... " </s> </p>
<p> <s> " Üsna vaimukas ! " märkis Limukas tunnustavalt . </s> <s> " Me veel räägime sellest . " </s> <s> Ta kutsus korrapidaja ja käskis Metsavenna ära viia . </s> <s> Poiss paigutati " kappi " järge ootama . </s> </p>
<p> <s> Mõne aja pärast viis konvoimees ta tagasi . </s> <s> Limukas troonis koduselt laua taga . </s> <s> Laual olid termos , prisked singivõileivad ja moosisaiakesed , termosel kork maha keeratud ning punaste mummudega tassis auras kakao . </s> <s> Poiss püüdis mitte vaadata , aga pilk pöördus iseenesest . </s> <s> Lõhn lõikas tapvalt ninna , ta neelatas kramplikult . </s> </p>
<p> <s> Limukas naeratas . </s> <s> " Mul naine paneb söögi alati tööle kaasa . </s> <s> Noh , kas mõtlesid järele ? " </s> </p>
<p> <s> Metsavend vaikis . </s> <s> Sülg kogunes kurku . </s> </p>
<p> <s> " Kas see tüüp peksis sind ? </s> <s> Kes sind veel peksid ? " </s> </p>
<p> <s> " Ma ütlesin , keegi pole mind peksnud . " </s> </p>
<p> <s> " Mida sa kardad ? </s> <s> Sa pole ju arg poiss ! </s> <s> Saad aru , need , kes sind peksid , pannakse kartsa ja algatatakse kriminaalasi . " </s> </p>
<p> <s> Poisile meenus uurija : " Ega sa pole halb poiss ! </s> <s> Ega sa pole kurjategija . </s> <s> Oleks minu teha , ma laseks sind vabaks ... " </s> </p>
<p> <s> " Ja kelle teha see siis on ? " oli ta küsinud . </s> <s> Küsimus jäigi vastuseta . </s> </p>
<p> <s> " . </s> <s> . . </s> <s> Kas nad tulid sulle hulgakesi kallale ? </s> <s> Sa oleksid pidanud end kohe paluma teise kambrisse ümber paigutada . </s> <s> Miks sa seda ei teinud ? " </s> <s> Mahe , sugereeriv toon . </s> <s> . .. Mida sa kardad ? </s> <s> Sa ei lähe enam kunagi tagasi sinna kambrisse ... </s> <s> Ma saadan sind kolmikutesse , seal on sul parem . </s> <s> .. Saad aru , mõned ei ole paranemise teele asunud .. . </s> <s> Nad jätkavad oma kriminaalset tegevust siin .. . </s> <s> Sina muidugi ei ole selline ... õiglane karistus ... </s> <s> Meie aitame sind alati .. . </s> <s> Räägi , ära karda ... pealegi , sööd kõhu täis . " </s> <s> Käsi osutas toidule . </s> <s> " Või tahad sa suitsu ? " </s> <s> Käsi tõi sahtlist lagedale odavad suitsupakid . </s> </p>
<p> <s> " Sööd kõhu täis . </s> <s> .. Sööd kõhu täis .. . " </s> <s> Lause kajas sisemuses vastu , tekitas kõhus spasmi . </s> <s> Ta polnud kunagi varem näinud nii isuäratavaid saiakesi , värsked , ümmargused , keskel lohuke moosiga , ääred parajalt krõbedad . </s> <s> Mitte kunagi , mitte iial enam ei saa ta selliseid saiakesi ! </s> </p>
<p> <s> Ta ei suutnud midagi öelda . </s> <s> Sees keeras . </s> <s> Nii lihtne , kõigest mõni lause . </s> <s> Ja peamine — ta ei pea enam tagasi minema , tagasi sinna kambrisse , kus tal pole kohta . </s> <s> Ta teadis väga hästi , mis ees ootab . </s> <s> Ta ei tahtnud minna . </s> </p>
<p> <s> Seitse kuud tagasi oli tal paljugi olnud , mida ühel tavalisel poisil eluks vaja . </s> <s> Nüüd polnud sellest järel pea midagi — ainult kaks pidepunkti — ma ei hakka " koputama " ega lase end alla suruda . </s> <s> Ta oli kas vilets võitleja või vastane liiga tugev , aga vargsi , tähelepandamatult , nagu hall udu , kindlalt , nagu raudne sein oli vangla peale tunginud ja võtnud , aina võtnud positsiooni positsiooni järel . </s> <s> Nüüd seisis ta viimasel kaitsejoonel . </s> </p>
<p> <s> See oli ju nii lihtne ! </s> <s> Kambriukse küljes on nupp , mida " kitseks " kutsutakse . </s> <s> Vajutamisel langeb koridoris horisontaalasendisse metallvarras punase lipukesega . </s> <s> Tuleb ment ning on vaja lihtsalt " kõik ausalt ära rääkida " . </s> <s> Aga see olnuks valik kogu eluks , tegu , mida ei saa enam tagasi . </s> <s> Temast saanuks inimene , kes " peab teistest mööda vaatama " . </s> <s> Aga mis hullem — ümmargune null iseenda silmis . </s> <s> Inimese väärtus oli konkreetselt mõõdetav — neli-viis " Priima " pakki või mõni moosisai . </s> </p>
<p> <s> " Pole mind keegi peksnud . </s> <s> Ja saatke mind kambrisse tagasi , ma ei tahaks teie pärast lõunasöögist ilma jääda . " </s> <s> Rohkem teda välja ei kutsutud . </s> </p>
<p> <s> Teda peksti totaalselt . </s> <s> Õigupoolest polnud see peksmine tavalises tähenduses , vaid pikaajaline kestev " töötlemine " . </s> <s> Ega ta oodanudki , et tuldaks tänama : ta ju ei " koputanud " . </s> <s> Ta luges lööke , hoidis pea selge , see aitas vastu pidada . </s> <s> Kolme päeva jooksul sai ta 967 " armatuuri " , " maksa " ja " pankat " . </s> <s> Põhiliselt küll " pankasid " , need on kõige valusamad , aga ka kõige ohutumad . </s> <s> Tagusid peamiselt heledapäine ja Linnunägu , aga mõnikord ka teised . </s> <s> Ega teda kinni hoitudki , meeleheitliku vasturüselemise peale ei tasunud jõudu raisata , kui esimene katse midagi ei tõestanud , ei tee seda ka teine , neljas või kümnes . </s> </p>
<p> <s> Lihtsalt neil oli nüüd tegevust . </s> </p>
<p> <s> Rängem oli " kaif " . </s> <s> Käed väänati selja taha , siin ei saanud ilma läbi , ja Linnunägu tagus kahelt poolt vastu lõuapärasid , kõvasti polnud vaja , ikka tasaselt , toks ja toks , järjekindlalt ning kuradima kaua . </s> <s> Löögid võimendusid ajus , kogu pööning kajas vastu ja ärapööramisest ei jäänud palju puudu . </s> </p>
<p> <s> Vahetevahel korrati loomulikult meelitavaid pakkumisi . </s> </p>
<p> <s> Koonduslaager oligi kätte jõudnud , aga nüüd tema , Metsavenna jaoks . </s> <s> Alles nüüd hakkas ta mõistma vägivalla olemust . </s> <s> Ta oleks võinud ju olla kellegi asemel neist — Heledapäise , Linnunäo või Kapi asemel ja samamoodi peksta . </s> <s> Ta oligi teisi samamoodi tagunud , ta polnud teragi parem . </s> <s> Ta oli kindel , et pole milleski süüdi . </s> <s> Ometigi ta oli süüdi , ainult et süüdlaseks sai ta siin vanglas . </s> <s> Siin saavad kõik süüdlasteks . </s> </p>
<p> <s> Vahepeal , kui teda ei pekstud , lamas ta naril . </s> <s> Ta võis ka laua taga istuda ja oma toiduportsu õgida . </s> <s> Aga ta ei suutnud eriti süüa . </s> <s> Senikaua , kui ta vastu pidas , kuulus ta veel inimeste hulka . </s> <s> Ilmselt olid nad kindlad , et ta varsti murdub , öösiti tõmbas ta teki üle pea , et kohe ärgata , kui keegi sikutab või torgib või püüab mingit alatust ette võtta , kuid tegelikult , ega ta oleks suutnud takistada , kui teda oleks tõesti püütud une pealt " alla lasta " . </s> <s> Siis pidanuks ta tapma , siis polnuks enam valikut . </s> <s> Ta tapnuks juba ammu , tagasi ei hoidnud sisemised pidurid , vaid hirm kümne aasta tugevdatud režiimi ees . </s> <s> Ettekavatsetud tapmine kinnipidamiskohas — polnud halastust loota . </s> <s> Aga ta oli selleks sisemiselt valmis . </s> </p>
<p> <s> Kolmandal päeval tundis ta , et see jääb viimaseks . </s> <s> Löökide arv lähenes tuhandele , kui pärast kahtsada , pärast valuläve ületamist , valu kummaliselt tuhmiks , harjunuks sai , siis üheksasajanda juures tuli uus tundlikkusehoog . </s> <s> Ta pidi seda valuhunnikut , mida kehaks nimetati , sundima kontrollkäikude ajal rivis seisma ja ennast paraša peale vedama . </s> <s> Pasaplahvatus , ja lippas nagu niit , kõht ei pidanud enam midagi sees . </s> <s> Kas tõesti oli see võbisev vrakk tema keha ? </s> </p>
<p> <s> Hingetõmbepausi põhjustas keegi ümara näoga ja peast eemalehoidvate kõrvadega kutt , keda hüüti Tšeburaškaks . </s> <s> Ta kahtlustas , et Linnunägu on tema suitsupaki pihta pannud . </s> <s> Too ei hakanudki tagasi ajama : " Ma oleksin need suitsud sult nagunii ära võtnud , kui ainult oleksin tahtnud ! " </s> </p>
<p> <s> " Türatki sa oleks ! " </s> </p>
<p> <s> " Sina , lupard , mis ajast sa tõusma oled hakanud ? " </s> </p>
<p> <s> " Ise oled lupard ! " </s> </p>
<p> <s> " Sina , t ... imeja , jälgi teksti ! " </s> <s> Nad õnnistasid üksteist veel mõne solvava epiteediga , kuni otsustasid asja praktiliselt paika panna . </s> <s> Löödi naridevahelises ruumis , nagu ikka lüüakse . </s> <s> Algus läks tasavägiselt , siis käsutas Linnunägu keelatud võtet : virutas vastasele jalaga munadesse . </s> <s> Tšeburaška kaotas loomulikult võitlusvõime , seda ära käsutades küttis Linnunägu terve seeria sisse , paiskas ta pikali narile ning litsus pöidla silmaauku . </s> <s> Näis , et vahejuhtum on ammendatud . </s> <s> Aga Tšeburaška siiski toibus , sai Linnunäol randmest kinni ja rammis ta peaga vastu lauda . </s> <s> Nüüd jäi Linnunägu omakorda alla ning Tšeburaška rullis teda näoga mööda lauda . </s> <s> Kõik kutid olid üle poole aasta Patareis olnud ja halastust ei tuntud . </s> <s> Metsavend kuulis karjatust : Linnunäo käsi väänati liigesest välja . </s> </p>
<p> <s> Heledapäine otsustas sõbrale appi minna . </s> <s> Et ta ründas selja tagant ja ootamatult , ei suutnud Tšeburaška enda kaitseks midagi ette võtta . </s> <s> Ta löödi pikali laua ja raudkantäärtega pingi otsa . </s> <s> Siis pühkis jalahoop küljelt tal mitu hammast kurku . </s> <s> Ta jäigi sinnasamma kummuli lamama . </s> </p>
<p> <s> Metsavend oli end vaikselt lähemale nihutanud . </s> <s> Heledapäine seisis seljaga , poolkummargil Tšeburaška kohal . </s> <s> Metsavend tahtis hüpata jalaga selga , aga keha ei kuuletunud . </s> <s> Siis haaras ta heledapäisel kõrist . </s> <s> Paremas käes oli terav valu , heledapäise küünarnukid pekslesid ribidesse , kuid valu — see polnud ju midagi tõsist , oli omane , üdini tuttav tunne . </s> <s> Ta litsus kõigest jõust . </s> <s> Reaalsus oli kadunud , jäi vaid üks soov , üks mõte — pigistada , litsuda , muljuda . </s> <s> Rabelemine hakkas nõrgemaks jääma . </s> <s> Õnneks jätkus Kapil taipu ta heledapäise küljest lahti rebida . </s> <s> Too lamas pooluimaselt Tšeburaškal seljas . </s> <s> Veel keegi astus ligi , arvates , et on sobiv aeg arvete klaarimiseks , ja lõi talle paar korda rusikaga näkku . </s> <s> Heledapäise krillis silmad jälgisid seda osavõtmatult , ainult pea nõksus kahele poole . </s> <s> " Harjamees " keksis ühe koha peal ja kilas vaimustunult : " Anna ! </s> <s> Anna veel ! " </s> </p>
<p> <s> Üldpilt meenutas üksteisel kõri läbinärivaid loomi kitsukeses puuris . </s> <s> Õieti ei saanud keegi aru , mis toimub . </s> <s> See oli " Patarei palavik " . </s> </p>
<p> <s> Pärast lamasid nad naridel . </s> <s> Nad olid end tühjaks kakelnud . </s> <s> Metsavend tundis , et oli sellesse löömingusse pannud viimased vastupanuvõime raasukesed . </s> <s> Ta lootis , vahest lüüakse kamber laiali , asi oli liiga tõsiseks läinud . </s> <s> Kuid see oli ähmane lootus . </s> <s> Õieti polnud mingit lootust . </s> <s> " Oh , Jumal , kui sa olemas oled , päästa mind siit ! </s> <s> Kui sa tõesti olemas oled , palun , päästa mind siit ! " </s> <s> Esimest korda elus palus ta Jumalat . </s> </p></div2><div2 type="alaosa"><head> 19 </head>
<p> <s> Ta roomas mööda teed , aga vahest oli see põld või hoopiski lennuvälja stardirada . </s> <s> Nägude virvarr kahel pool , vangiroobad , mundrid , tanksaapad , rummuga vormimütsid , kiilad kõlbad . </s> <s> Nad olid kahel pool , spaleer , kadalipp . </s> <s> Kauguses sõitis veoautode kolonn , presendiga käetud rasked veoautod , ja sealt vooris neid aina juurde . </s> <s> Igaüks virutas talle jalaga , aga ta muudkui roomas . </s> <s> Ta püüdis karjuda , kuid häält ei tulnud , ainult rögin . </s> <s> Ta roomas , roomas , veel natuke , veel veidi , ja rivi lõpeb . </s> <s> Ta näris kive , kivid olid pehmed . </s> <s> Aga ei , rida kadus lõpmatusse , nad naersid , kõik nad naersid ta üle , see mürisev naer kukkus talle pähe . </s> <s> Ja verd voolas , seda immitses läbi tunkede ning maha jäi verine rada . </s> <s> Ja taevas lendas lennuk nagu väike must kärbes ja vedas enda järel suurt transparenti kirjaga : FAŠIST . </s> <s> Kiri kasvas , kuni täitis kogu laotuse . </s> <s> Ja veri aina voolas ja voolas , kuni sai jõeks , punane jõgi uputas ta endasse , lämmatas , viimase jõuga ahmis ta õhku ning ärkas . </s> </p>
<p> <s> Poiss oli läbimärg , käed värisesid . </s> <s> Kulus piinav ajavahemik , kuni aeg ja ruum taastusid . </s> <s> Ennegi oli ta unes košmaare näinud , aga see näis tipp . </s> <s> Põhimõtteliselt küpses otsus ammu , vaja oli viimast väikest nõksakut , mis laviini liikuma lükkaks . </s> </p>
<p> <s> Ta tõusis . </s> <s> Vaikselt , et keegi ei ärkaks , ronis ta narilt maha . </s> <s> Käsikaudu kobades leidis oma kota . </s> <s> Ta koukis metall-liistaku lagedale , see tundus käes külm . </s> </p>
<p> <s> Ta läks akna juurde , aken oli poolavatud . </s> <s> Metallist ribikardin varjas kogu vaate . </s> <s> Ta hingas värsket ööõhku , väljas oli soe , suve kõrgpunkt . </s> <s> Vaikust häirisid vaid tunnimeeste hõiked kusagil kaugel . </s> <s> Poiss kääris vasaku käe käise hoolikalt üles . </s> <s> Metallitükki hoidis ta kindlalt paremas . </s> <s> Kui võtaks kellegi neist endaga kaasa ? </s> </p>
<p> <s> Heledapäine magas alumisel parempoolsel naril . </s> <s> Ta norskas kergelt , lapselik ilme näol , huuled poolavali ja suust ilaniit padjale valgunud . </s> <s> Metsavend liigutas mõne korra kätt ja rihtis distantsi välja . </s> <s> Lüüa oli vaja täpselt kõrri ning siis kahele poole rapsata , et haava laiemaks kiskuda . </s> <s> Ta oli kuulnud , une pealt ei või tappa , peab ohvri enne üles raputama ja alles siis võib lüüa . </s> <s> Aga ta ei suutnud teha otsustavat liigutust , et magajat äratada . </s> <s> See žest ise oli määravam kui tapmine . </s> <s> Mitte et ta oleks äkki pasaks löönud , vaid heledapäise näol oli nii tobe , poisikeselik ilme , et kuidas sa tapad sihukest . </s> <s> Ta oli harjunud mõttega , et suudab , aga nüüd järsku — ei . </s> <s> Ta pöördus akna juurde tagasi . </s> </p>
<p> <s> Ta mõtles oma elule ja viimastele kuudele ja viimastele päevadele . </s> <s> Kuidagi väga sitasti oli kõik läinud . </s> <s> Nagu oleks ta oma elu elanud tihendatult , kontsentreeritult , nagu oleks ta kõike näinud ja temale antud aeg nüüd läbi . </s> <s> Ega valikut olnud . </s> <s> Ei saanud ju türaimejaks hakata ! </s> <s> Valikud olid kogu aeg jäänud aina ahtamaks . </s> </p>
<p> <s> Tal on ju selleks õigus ! </s> <s> Igaühel on õigus deserteeruda , kui ta enam ei jõua . </s> <s> Kohe , kohe avab ta ukse Olematusse ja kaob jäädavalt . </s> <s> Kellel on temaga asja ? </s> <s> Absoluutselt mittevajalik neljanda sordi inimene ! </s> <s> Aga enesehaletsust ei olnud . </s> <s> Ta püüdis end sundida astuma otsustavat sammu , kuid miski tõrkus vastu . </s> </p>
<p> <s> Teadvus kiskus kaheks , nagu skisofreenikul . </s> <s> Tegelikult ta ju tahtis elada , tahtis väga , vaatamata kõigele ! </s> <s> Samas , ta ei saa ju alla langeda ! </s> <s> Ükskõiksus , tuimus aga oli jäädavalt kadunud , see heinad-õled dilemma raputas tal ajusid . </s> </p>
<p> <s> Teine jõud oli tugevam . </s> <s> Ta tundis , et on veel energiat , kusagilt tuli mingi uus jõud , mille olemasolust tal seni aimu polnud . </s> <s> Selle jõu võimas tõusulaine täitis ta üdini . </s> <s> See jõud polnud mõõdetav , füüsiline , aga seda võis muuta lihaste pingeks , liikumise energiaks , ükskõik milleks . </s> <s> Järsku tundis ta kohutavat vabanemist . </s> <s> Ta on oma süü , mis ta siin , vanglas enda peale võttis , nüüd lunastanud ! </s> <s> Ta on oma eksimused ja kõik , mis ta halvasti on teinud , kinni maksnud ! </s> </p>
<p> <s> Ta tundis , et on taas iseendaga tasakaalus , maailm taas paigas . </s> <s> Silme ees vilksatanuks nagu , ainult korraks , tuhanded värvid , justkui lapsepõlves , kui maailm on alles uus ja värske . </s> <s> Oli tunne , nagu näeks ta maailma läbi , näeks varjatud seoseid asjade ja nähtuste vahel ning saanuks teada midagi suurt , otsustavat , mida päriselt ei saagi kirjeldada . </s> <s> See kestis vaid mõne hetke , aga ta teadis : midagi sellest jääb alatiseks . </s> </p>
<p> <s> " Sissekirjutamise " ajal oli ta saanud üheksakümmend kaheksa " armatuuri " . </s> <s> Kui ränk see oli tundunud ja kuidas ta lamas kustunult naril ja mõtles , et viimane tunnike ongi käes . </s> <s> " Väljakirjutamine " ei läinud nii libedalt , nõudis kümme korda rängemat hinda . </s> <s> Kuid selle maailmaga siin oli nüüd lõpp ! </s> <s> Ta valib oma tee , kolmanda tee : ta ei lase end alla suruda , aga ei hakka ka teisi suruma . </s> <s> Temast ei saa kunagi masinat . </s> </p>
<p> <s> Ta teadis , et on asju — tahe ja kohusetunne näiteks — , mida temalt kunagi võtta ei saa . </s> </p>
<p> <s> Ta teadis ka , et tegelikult jääb kustumatu valguse maailm alatiseks temaga . </s> <s> Aga see ei saa kunagi võimu tema üle . </s> </p>
<p> <s> Ta teadis , et väga rasked ajad on õieti veel ees . </s> </p>
<p> <s> Ta seisis akna juures , hoidis trellidest kinni ja nuttis . </s> <s> Sel momendil oli ta maailma õnnelikem inimene . </s> <s> Ta on vaba , sisemiselt vaba ja ta tahtnuks karjuda seda üle kogu Patarei , kõigile . </s> <s> Mitte keegi ei saa võtta tema vabadust peale tema enda . </s> </p>
<p> <s> Oli vaja midagi teha , tõmmata selge piir olnu ja oleva vahele . </s> <s> Ta avastas enda käes terava metallitüki . </s> <s> Äkilise mõtte ajel ronis ta üles narile . </s> <s> Madrats vetrus jalge all . </s> <s> Ta keeras ürbisiilu käsutades pirni välja , lükkas metallitüki pirnipessa ja ühendas seega kontaktid . </s> <s> Elektrilöök paiskas ta alla , pooleldi oli ta end ise ettepoole kukutanud . </s> <s> Pooluimasena ajas ta end üles ja naeratas endamisi . </s> </p></div2><div2 type="alaosa"><head> SÕDURJUMALA TEENER </head><head> Lapsepõlve lõpp </head>
<p> <s> " Anarhia on parim ! </s> <s> Anarhia on korra ema ! </s> <s> Kindel see , " tuli punkari suust lööklauseid ridamisi . </s> </p>
<p> <s> Ta võis olla umbes minuvanune , nii viisteist-kuusteist , pikk , kõhn ja veidi kookus , kukehari peas , vakstunahast must tagi seljas , närused , põlvede kohalt rebenenud püksid jalas ; hea saak miilitsatele . </s> </p>
<p> <s> " Oled ikka sada prossa kindel ? " kahtlesin . </s> </p>
<p> <s> " Kindel see ! </s> <s> Igaüks teeb , mida ise tahab ! " </s> <s> Punkar pani suitsu ette ja tõmbas paar mahvi , puhudes mu näost napilt mööda . </s> </p>
<p> <s> " Mis selles mõnusat on , kui igaüks teeb , mida ise tahab ? " </s> </p>
<p> <s> " See ongi vabadus ! </s> <s> Kuid mida sina , maakas , vabadusest tead ? " </s> </p>
<p> <s> Seisime linnalähirongi tamburis . </s> <s> Rong oli täis marjulisi , niisama maalesõitjaid ja toiduainete jahil olevaid inimesi . </s> </p>
<p> <s> Hakkasin vihaseks saama . </s> <s> " Iga tahm ei tule ikka hüppama küll ! " mõtlesin endamisi . </s> <s> Olin punkari vastand : mul olid jalas tossud ja uued kuluvad ning kaasas suur nahkkohver , mille lükkasin jalaga kõrvale . </s> <s> Punkar oli minust pool pead pikem . </s> </p>
<p> <s> " Ega ma teagi , " vastasin . </s> <s> " Võin ainult näidata ! " </s> <s> Tõstsin vasaku käe , punkari pilk vilahtas sellele ja andsin talle paremaga järsult , hoogu võtmata vastu lõugu . </s> </p>
<p> <s> Ootasin , et ta lööb vastu , aga seda ei juhtunud . </s> </p>
<p> <s> " See ongi vabadus ! </s> <s> Igaüks teeb , mida ise tahab ! </s> <s> Andsin sulle molli , sest tahtsin ! " </s> </p>
<p> <s> Punkar tõmbus nurka , mõlemad käed näo ees , nagu kartnuks , et ma löön veel . </s> </p>
<p> <s> Sonimütsi , kalifeede ja kummikutega vanamees , kes meie kõrval suitsu tõmbas , ei teinud toimuvast väjagi . </s> </p>
<p> <s> Ilmaasjata kartis . </s> <s> Toetusin õlaga vastu seina , mu enesetunne ei olnud kiita . </s> <s> Sain aru , et punkar püüab vastu hakata , protestida , olukorraga mitte leppida . </s> <s> Tundsin , et olen hingelt samasugune , tegelikult isegi kümme korda hullem kui tema . </s> <s> Tundsin , et olen sündinud valel ajal ja vales kohas , vahest kogunisti valesse maailma . </s> <s> Asjata olin talle liiga teinud . </s> <s> Samahästi oleksin võinud lüüa iseennast . </s> </p>
<p> <s> " Sain kilo vorsti osta , " ütles kirjus sitskleidis naine teisele , paksemale naisterahvale , kelle lai kogu ummistas pinkidevahelist vahekäiku . </s> </p>
<p> <s> " Ma ei saanud mitte midagi ! </s> <s> Liha oli juba otsas , " vastas too ähkides . </s> </p>
<p> <s> Rahvas trügis vagunist välja , ootasin , kuni suurem mass maha läheb . </s> </p>
<p> <s> Pavka oli mulle vastu tulnud . </s> <s> Hakkasime minema , ta võttis kohvri ja ma ise tassisin langevarjukotti . </s> <s> Ta oli vööni paljas , päikesest põlenud ning tal olid jalas mapuutod - õhudessandi hüppevormi lõõtstaskutega püksid ja hiina ketsid . </s> </p>
<p> <s> Lõikasime otse üle umbrohtu kasvanud tühermaa . </s> <s> Raudtee ääres oli söehunnikuid ja vedelesid mingid betoondetailid ning rämps . </s> <s> Jaamast linnani viis auklik tee , auklik , nagu kõik teed selles linnas . </s> <s> Linnas oli Lenini , Rahu ning Kolhoosi tänav . </s> <s> Kesklinnas paistsid üldisest foonist välja mõned eestiaegsed funktsionalistlikus stiilis majad , räämas ja käest lastud nagu kogu linn , mille ühes servas oli klooster , sigade ette visatud pärl , ning teises õhudessantvägede õppekeskus , kuidagi kohatu või siis vastupidi , just sobiv sellesse ümbrusesse . </s> <s> Muud märkimisväärset siin polnudki . </s> </p>
<p> <s> " Noh , kuidas läks ? " küsis Pavka kannatamatult . </s> <s> Rääkisime omavahel võru murde idapoolsemat dialekti , millesse oli segatud venekeelseid sõjaväetermineid ja slängi , keelt , millest vaevalt keegi peale meie aru saanuks . </s> </p>
<p> <s> " Mis seal ikka . </s> <s> Tead , Tallinn ja Berliin erinevad sama palju , kui näiteks Võru ja see urgas siin ! " </s> </p>
<p> <s> " Tõsi või ? " </s> </p>
<p> <s> " Poed on asju täis ja majad on viimase peal korras . </s> <s> Teed on lõppsiledad . </s> <s> Maal on ka asfaltteed ja seal , kus teid pole , on kaks asfaltriba traktori rataste jaoks ! </s> <s> Ma ise nägin . " </s> </p>
<p> <s> Selle peale ei osanud Pavka enam midagi küsida . </s> <s> " Kurat , pääseks ise ka kuhugi ja näeks midagi ! </s> <s> Mis sul viga , sa oled selline taibu ! " </s> </p>
<p> <s> " Mul lihtsalt joppas , õppimisel pole sellega mingit pistmist ! </s> <s> Komsomoli rida , mul kästi mingi aruanne kirjutada . </s> <s> Kirjutasin viimase kümne aasta aruannete pealt parimad kohad maha . </s> <s> Nii me võitsimegi sotsialistliku võistluse . </s> <s> Kas me ka midagi tegelikult tegime , see ei huvita kedagi . </s> <s> Nii see saast pöörleb ! </s> <s> Raamatuid ostsid ? " </s> </p>
<p> <s> " Ostsin sulle kõik eestikeelsed raamatud , mis vahepeal poodi tulid , nagu sa käskisid , kokku kolmteist tükki . </s> <s> Viis venekeelset ostsin ka . </s> <s> Kakskümmend seitse kulli läks . </s> <s> Vahetasin sulle dessust ka hüppevormi kolme viina vastu , noh , viisteist kulli veel . </s> <s> Ülejäänud papp , mis sa andsid , on alles . " </s> </p>
<p> <s> " Oled sa otsustanud , kuhu edasi õppima lähed ? " </s> </p>
<p> <s> " Kutsekasse . </s> <s> Seal saab tasuta toidu ja riided , viisin juba paberid sisse . " </s> </p>
<p> <s> " Mõnesse eesti kooli ? " </s> </p>
<p> <s> " Ei , Pihkvasse . </s> <s> Ema arvas , et vene kool on parem . " </s> </p>
<p> <s> Jäin korraks seisma . </s> <s> " Ära seda lollust küll tee ! " </s> </p>
<p> <s> " Varianti pole , tead küll ! </s> <s> Ema saab sota ringis palka , ta ei jaksa mind üleval pidada . </s> <s> Mul pole isegi korralikke riideid nagu sul . </s> <s> Ja mu hinded on sitad , enamus kolmed , ma ei saa keskas hakkama ! " </s> </p>
<p> <s> Läksime edasi piki äärelinna tänavat . </s> <s> Poriloigus vedeles allaaetud kass . </s> <s> Hulkuvad koerad purelesid omavahel ja üks väike koeranäss püüdis endast palju suuremale volaskile mitu korda ebaõnnestunult selga ronida . </s> <s> Siniseksvärvitud seintega majakese ees väikesel pingil istusid kolm ebamäärases eas töötunkedes meest ja jõid keset päeva teeklaasidest viina . </s> <s> Mitte midagi üllatavat . </s> </p>
<p> <s> " Kui sa arvad , et oled jobu , siis lõppude lõpuks oledki ! </s> <s> Aga tee silmad lahti ! </s> <s> Vaata , mis ümberringi toimub ! </s> <s> Vaata neid kalkareid ! </s> <s> Nad teevad tööd selleks , et ennast segi kammida ! </s> <s> Selline elu on täitsa mõttetu ! </s> <s> Tahad ka selliseks muutuda ? " </s> </p>
<p> <s> " Ei ! " </s> </p>
<p> <s> " Jää keskasse , kas või siia . </s> <s> Siis on aega mõelda , mida edasi teha . " </s> </p>
<p> <s> " Mida sa ise teed ? " </s> </p>
<p> <s> " Loomulikult lähen keskasse , Eesti poolele . " </s> </p>
<p> <s> " Miks sa siia ei jää ? " </s> </p>
<p> <s> " Seal on kõvem kool . </s> <s> Ma vaataks midagi veel paremat , aga mul pole ka varianti ! " </s> </p>
<p> <s> " Siis oleme täitsa eri kohtades . " </s> </p>
<p> <s> " Nii on . </s> <s> Aga sellest pole midagi . </s> <s> Ma ei jäta sind üksinda pasa sisse ! </s> <s> Saame kuidagi hakkama , " julgustasin sõpra . </s> <s> " Jääd keskasse ? " </s> <s> Mu toon oli poolenisti küsiv , poolenisti käskiv . </s> </p>
<p> <s> " Kui sa arvad , et see on õigem , " jäi ta nõusse . </s> </p>
<p> <s> Tõtt öelda , ma ei teadnud , kuidas hakkama saada . </s> <s> Üksi veel , aga kahekesi ? </s> <s> " Kummalegi viis-kuus kümpi kuus , kui tahame süüa ja raamatuid osta . </s> <s> Pavkale on vaja korralikud riided hankida , ta ei saa ju ringi käia nagu kaltsakas . </s> <s> Vahepeal poppi panna ja haltuuraotsi teha ? </s> <s> Kah jama , " mõtlesin endamisi . </s> </p>
<p> <s> " Mis veel ? " küsisin jutujätkuks . </s> </p>
<p> <s> " Rabasin tööd teha nagu loom , aga suve algusest peale olen ainult neli sotti kokku saanud ! " </s> </p>
<p> <s> " Parem ikka kui mitte midagi ! </s> <s> Ma olen ainult kaks ja pool sotti sirgeks löönud , mul on papp täitsa läbi ! " </s> </p>
<p> <s> " Oleksin pidanud sellest Ida-Saksamaa reisist loobuma . </s> <s> Kurat , kuidas küll järgmisel aastal koolis toime tulla ? </s> <s> Nelja sotiga saaks Pavkale hädavaevalt mingid riided . </s> <s> Ja edasi ? " küsisin endalt . </s> </p>
<p> <s> Jõudsime kohale . </s> <s> Pavka elas koos emaga kahekorruselises hruštšovkas . </s> <s> Ta ema oli eestlane , teise grupi invaliid , ja töötas kultuurimajas koristajana . </s> <s> Tema isast polnud ammu enam midagi kuulda , istus kinni kusagil Venemaal . </s> </p>
<p> <s> Trepikoda haises nagu ikka . </s> </p>
<p> <s> Ema oli kodus . </s> <s> " Aa , see oled sina , Peeter , " tervitas ta mind . </s> <s> Teadsin , et pean hakkama rääkima Ida-Saksamaast kõigile tuttavatele , ja mulle hakkas see päevakangelase-jutupauniku roll vastu . </s> <s> See polnud kõige hullem roll , oli palju hullemaid , seepärast ma rääkisin ning andsin üle kingituse , komplekti mingisuguseid maitseaineid . </s> </p>
<p> <s> Pavka ema vaatas imetlevalt värvilist pakendit ja ma sain aru , et kõik need inimesed suudavad siin elada ainult sellepärast , et neil pole oma elu millegagi võrrelda . </s> <s> Kui ametlik propaganda ütleb , et see on parim koht , siis see ka on . </s> </p>
<p> <s> " On parem , kui Pavel läheb keskkooli , " ütlesin otsustavalt . </s> </p>
<p> <s> " Miks ? </s> <s> Las parem õpib mõne ameti selgeks ! " </s> </p>
<p> <s> " Esimene ja põhiline , mida Pavka peab selgeks saama , on võitlemine , " mõtlesin endamisi . </s> <s> " Pärast õpib mida tahes . " </s> </p>
<p> <s> " Pavlik , sa pidid ju kutsekooli minema ? " küsis ema poja poole vaadates . </s> </p>
<p> <s> Pavka ei sallinud , et ema teda Pavlikuks kutsus . </s> <s> Nagu Pavlik Morozov . </s> <s> Kui halvasti tunnevad emad oma poegi ! </s> </p>
<p> <s> " Ma lähen keskkooli , " ütles Pavka samasuguse , vastuvaidlemist mittesalliva külma otsustavusega , mida olin hakanud enda juures viimasel aastal-paaril üha rohkem tähele panema . </s> </p>
<p> <s> Ema oli nii üllatunud , et ei osanud midagi öelda ja me läksime Pavka tuppa . </s> </p>
<p> <s> Laud , kapp , vedruvoodi , samasugune nagu lastekodudes , vanglates või kasarmutes , hantlid ja rauakobakatest kokkukeevitatud kang ning venekeelsed plakatid seinal moodustasid kogu sisustuse . </s> </p>
<p> <s> " Näita raamatuid ! " </s> </p>
<p> <s> Pavka ladus kirjavara laua peale riita , hakkasin teoseid ükshaaval sirvima . </s> </p>
<p> <s> Panin neli raamatut kõrvale . </s> <s> " Kas sa Bre ? nevi " Väikest maad " ei ostnudki ? " küsisin vihaselt . </s> </p>
<p> <s> " Pärast seda , kui Ljonja saba andis , on teosed müügilt ära kadunud ! </s> <s> Kärbsed olid nagunii täis sittunud , " vastas Pavka puhtast südamest . </s> <s> " Enam polnud saada ! " </s> </p>
<p> <s> " Kurat , kas sa ei saa naljast aru ? </s> <s> Kas sa ei tee tõesti saastal ja normaalsel asjal vahet ? " </s> </p>
<p> <s> " Sa ütlesid , et osta kõik raamatud , ma ostsin . </s> <s> Mida veel ? " vihastas Pavka omakorda . </s> </p>
<p> <s> " Ah , kurat , viska ahju või vii vanapaberiks ! " ulatasin talle kõrvalepandud raamatud . </s> <s> " Mida sa ise viimati lugesid ? " </s> </p>
<p> <s> Pavka vaikis . </s> <s> " Käisin tööl , polnud aega ! " </s> </p>
<p> <s> " Ära aja soga suust välja ! " </s> </p>
<p> <s> " Noh , ma ei viitsi lugeda ! " </s> </p>
<p> <s> Vaikisin . </s> <s> Mul oli tunne nagu ujujal , kelle kaaslane hakkab maha jääma . </s> <s> Või veel hullem , ei taju hoopiski , kuhu suunda ujuda . </s> </p>
<p> <s> Tegin koti lahti ja võtsin välja kümme paari peegelklaasidega päikeseprille . </s> <s> " Pane need müüki , kaks kümpi paar . </s> <s> Alguses võid ka kakskümmend viis küsida , mõni loll võib-olla ostab . " </s> </p>
<p> <s> Pavka pani ühed prillid ette . </s> <s> " Kust said ? " küsis ta . </s> </p>
<p> <s> " Ostsin rongi peal poolakate käest , kümp paari eest . </s> <s> Saast . </s> <s> Need müün ise maha . " </s> <s> Võtsin kotist paari pükse ja kaks paari tosse . </s> </p>
<p> <s> Pavka silmad lõid särama . </s> <s> " Ma võiksin ise ära võtta , kui ainult parajad on , " ütles ta . </s> </p>
<p> <s> Raputasin pead . </s> <s> " Korea tossud , lagunevad jalga ära ! " </s> <s> Korealased alles õppisid tollal tosse tegema . </s> <s> " Püksid on ka rämps , mingi suvaline firma , ei tasu ära . </s> <s> Leiame sulle paremad ! " </s> </p>
<p> <s> " Sa jagad kuradi hästi rida ! " </s> </p>
<p> <s> " Sittagi ei jaga ! </s> <s> Matsu jagavad need , kes otse sommide ja muude välismaalaste käest ostavad ! </s> <s> Sada tüüpi vahel , kõik tahavad pappi saada ! </s> <s> Mulle paremat kama ei müüdagi , olen armetu maakas ! </s> <s> Kui midagi saangi , siis hind on täitsa kirves ! " </s> </p>
<p> <s> " Oled mulle alati näkku hüpanud , et ära vingu ja nüüd kukud ise vinguma ! </s> </p>
<p> <s> " Ma ei vingu , ma analüüsin olukorda , " vastasin järsult . </s> <s> Väljend oli otse " Õhudessantvägede seersandi õpikust " , olin seda viimase poole aasta jooksul mitu korda lugenud , kaanest kaaneni . </s> <s> " Sellel on suur vahe ! </s> <s> Analüüsin olukorda ja siis langetan otsuse , mida edasi teha ! " </s> </p>
<p> <s> Viimase paari aastaga oli mu eneseteadvuses toimunud nihe , ma olin muutunud , või avastamas endas seda , millest varem aimugi polnud - olin hüpanud nagu langevarjur lennukist , aga ma veel ei teadnud , kuhu . </s> </p>
<p> <s> " Pets , ma tahaksin sulle midagi rääkida , " ütles Pavka tõsisel ilmel . </s> <s> " Ega sa ainult naerma ei hakka ? " </s> </p>
<p> <s> " Naerma ? </s> <s> Kelleks sa mind pead ? </s> <s> Ma ei naera kunagi oma sõprade üle , " ütlesin ja panin Maschinpistole 40 kõrvale . </s> </p>
<p> <s> Olime raudahju küdema pannud , punkrist oli vaja niiskus välja saada . </s> <s> Punker oli osa kaitseliinist , mille sakslased olid ehitanud piki jõge , et neljakümne neljandal aastal Punaarmeed tõrjuda . </s> <s> Aga venelased murdsid lõunas , Lätis , kusagil Aluksne kandis rinde läbi ja kaitseliin jäeti võitluseta maha , et see võiks muutuda mitmete poistepõlvkondade paradiisiks . </s> </p>
<p> <s> Betoonpunker , mille olime korda teinud , asus inimasustusest kaugemal , raudtee ja jõe vahel , mõned punkrid olid teispool raudteed ja ühte , mis oli poe lähedal , otse tee ääres , kasutasid kohalikud joodikud vahel joomakohana . </s> </p>
<p> <s> Kui lihtsad ja selged näisid paljud asjad ! </s> <s> Maschinpistole oli lihtsalt saksa automaat , ma ei teinud veel automaadil ja püstolkuulipildujal vahet . </s> <s> See lasi väikeste padrunitega , samasugustega , nagu " Parabellum " . </s> <s> Saksa vint jälle lasi pikkade padrunitega ja vene vindile käisid teistsugused , randiga padrunid . </s> <s> Käsigranaatidega pidi igal juhul ettevaatlik olema , neid ei tasunud näiteks elektripliidil soojendada , nagu oli teinud üks poiss umbes kümme aastat tagasi . </s> <s> See oli vist isegi enne , kui viimane metsavend maha lasti , seda ma mäletasin , kui see juhtus , olin esimeses klassis . </s> </p>
<p> <s> Relv oli puhas , võtsin õlikanistri , et niisutada palakat , mille sisse kavatsesin püstolkuulipilduja uuesti mähkida . </s> </p>
<p> <s> " Tead , Pets , ma kohtasin üht tüdrukut , " ütles Pavka lõpuks välja . </s> </p>
<p> <s> Olin vait ja tegelesin relvaga . </s> <s> Ahju külg oli tulipunaseks muutunud ja meil oli palav . </s> <s> Petrooleumilamp heitis ruumi ähmast valgust , punkriluuk oli lahti , et õhk sisse pääseks ; õdus tunne oli . </s> </p>
<p> <s> " Ta oli väga ilus , " püüdis Pavka juhtunut kirjeldada . </s> <s> " Ma lihtsalt vaatasin teda tükk aega . </s> <s> Küllap vist jõllitasin nagu segane ! </s> <s> Ta oli kuidagi teistsugune kui siinsed plikad . </s> <s> Kuidagi eriline ! " </s> </p>
<p> <s> Panin tähele , et Pavka ei kasuta meie tavalist robustsevõitu slängi . </s> </p>
<p> <s> " Tal olid pruunid juuksed ja ta naeris , kui ta teise tüdrukuga rääkis , kellega nad koos olid , seda teist ei pannud ma üldse tähele . </s> <s> Tal olid kõik lääne asjad , isegi paremad , kui sul , näha kohe , et polnud kohalik ! " </s> </p>
<p> <s> Pavka jäi vait . </s> </p>
<p> <s> " Kus sa teda nägid ? " </s> </p>
<p> <s> " Bussijaamas . " </s> </p>
<p> <s> " Said tuttavaks ? " </s> </p>
<p> <s> Pavka raputas pead . </s> <s> Jäime mõlemad vait . </s> </p>
<p> <s> " Ei julgenud , " ütles ta lõpuks vaiksel häälel . </s> <s> " Mida ma oleksin öelnud ? </s> <s> Tere , tahan sinuga tuttavaks saada ? </s> <s> Ja edasi ? </s> <s> Ma ei oska isegi puhtalt eesti keelt rääkida ! </s> <s> Ja need kaltsud , mis mul seljas on , ajaks keda iganes naerma . </s> <s> Mingi kalkar ajab keset tänavat ligi ja veel sellises kolkas ! </s> <s> Ma saan aru , et selle tüdruku jaoks ma oleksin eikeegi . </s> <s> Ma ei hakanud marki täis tegema ! " </s> </p>
<p> <s> Pavka oli häält tõstnud ja selles oli otsustavust , mis püüdis varjata kurba alatooni . </s> </p>
<p> <s> " Ja kust me ta nüüd sinu arvates üles leiame ? " </s> </p>
<p> <s> " Üles leiame ? " </s> </p>
<p> <s> " Ta võis olla kust iganes , Tartust , Tallinnast . </s> <s> Kuidas me ta nüüd üles otsime ? " </s> </p>
<p> <s> Pavka vaikis . </s> </p>
<p> <s> " Kurat , jätsid asja niisama ! </s> <s> Eikeegi ! </s> <s> Kui sa arvad , et oled eikeegi , siis ei saa sa mitte kunagi tugevaks ! </s> <s> Aga me rabeleme välja ! </s> <s> Me ei anna järele " kordasin rohkem iseendale . </s> </p>
<p> <s> " Ta ei lähe mul meelest . </s> <s> Mõnikord näen teda unes . </s> <s> Kujutan igasuguseid asju ette , kuidas ma temaga " </s> </p>
<p> <s> " See rong on läinud , " ütlesin järsult . </s> <s> Tahtsin öelda , et oodaku järgmist , aga sain pidama , sest ma poleks tahtnud , et mulle kunagi mõni sõber niiviisi ütleks . </s> <s> Teema tuli lõpetada , otsisin selleks ajendit , kui äkki märkasin , et Pavka silm on ilmselt mõne aja eest sinine olnud , viimased viirud veel näha . </s> </p>
<p> <s> " Kiskusid kellegagi ? " </s> </p>
<p> <s> Pavka noogutas . </s> </p>
<p> <s> " Räägi ! " </s> </p>
<p> <s> " Laupäeval käisin jõe ääres , seal on mingid õpilasmalevlased või sportlased laagris . </s> <s> Jõekallas oli kõik pudeleid täis , hakkasin korjama , kui neli tüüpi hüppasid peale , et mis sa siin passid . </s> <s> Naersid ja irvitasid . </s> <s> Sõimasid maarotiks , sibulasetuks ja tahmaks . </s> <s> Ma ei tahtnud nendega kiskuma hakata , aga tulid kallale . </s> <s> Ma siis lõin nendega ! </s> <s> Nii läks . " </s> </p>
<p> <s> " Või me oleme sibulasetud ? </s> <s> On need lupardid veel seal ? " </s> </p>
<p> <s> " Paistis , et nad plaanivad pikemaks ajaks jääda . " </s> </p>
<p> <s> Jäin mõttesse . </s> </p>
<p> <s> " Anname neile hea õppetunni ! </s> <s> Hirmutame nii , et situvad püksid täis , " ütlesin ja lõin rusikaga vastu rohmakalt kokkuklopsitud puulauda , nii et petrooleumilamp oleks peaaegu ümber läinud . </s> </p>
<p> <s> Jätsime linna seljataha . </s> <s> Auklik asfalttee lõppes . </s> <s> Ületasime suure lagendiku ja laskusime mööda käänulist munakiviteejuppi alla ürgsesse jõeorgu . </s> <s> Läksime veel mõne kilomeetri piki raudteetammi , kuni jõudsime punkrini . </s> <s> Võõras silm poleks punkrit leidnud . </s> </p>
<p> <s> Panin petrooleumilambi põlema ja võtsin seljakotist neli ammoniidipulka . </s> </p>
<p> <s> " Kaevandusest ? " küsis Pavka . </s> </p>
<p> <s> " Mmhm , " mõmisesin vastuseks . </s> <s> " Kaks viina . </s> <s> Pluss üks viin sellele nässile , kes viinad välja ostis . </s> <s> Ning üks sellele , kes aine ära tõi ! " </s> </p>
<p> <s> Viin oli universaalne maksevahend . </s> </p>
<p> <s> " See tüüp , kes aine ära tõi , ütles , et tahab jõest kala püüda . </s> <s> Laeng lööb kalad uimaseks ja muudkui tõmba võrguga välja ! </s> <s> Ma teen laengud valmis , sa tee automaat õlist puhtaks , " ütlesin Pavkale . </s> </p>
<p> <s> Võtsin hüppevormi noataskust pussi , mis sobinuks seatapuks . </s> <s> Käed värisesid , sest ma polnud enne laenguid teinud . </s> <s> Olin küll täpselt järele kuulanud , kuidas teha , aga üks asi on juttu kuulata ja teine ise teha . </s> </p>
<p> <s> Kõigepealt lõikasin kaks pulka pooleks - nii suuri laenguid polnud vaja . </s> <s> Ammoniit andis pehmelt järele . </s> <s> Siis lõikasin laua peale toetudes neli umbes kämblapikkust süütenöörijuppi . </s> <s> Nüüd tuli kõige otsustavam osa - oli vaja detonaatoritele süütenöörid taha panna . </s> </p>
<p> <s> " Mine kaugemale , " ütlesin Pavkale igaks juhuks . </s> </p>
<p> <s> Võtsin taskust näpitsad , sellised , nagu elektrikud kasutavad , pistsin süütenööride otsad kapslitesse ja surusin ükshaaval näpitsatega kinni . </s> <s> Kõik läks sujuvalt , polnudki midagi rasket . </s> <s> Nüüd jäi üle ainult detonaatorid ammoniidipulkadesse suruda . </s> </p>
<p> <s> " Käsigranaate võtame ? " küsis Pavka . </s> </p>
<p> <s> Mõtlesin hetke . </s> <s> Meil olid mõned saksa " kaikad " , nende peale ei saanud kindel olla . </s> <s> " Ei ! </s> <s> Võib olla ei lõhke , mõni poisike leiab üles ja lendab õhku ! " </s> </p>
<p> <s> Meie loomulikult polnud poisikesed , meie olime mehed . </s> </p>
<p> <s> " Võta sa " Parabellum " , ma võtan automaadi , " ütlesin . </s> </p>
<p> <s> Tegin padrunikasti lahti . </s> <s> See oli kvaliteetsest puidust tappnurkadega ja seest tsingitud , peal kiri PATRONENKASTEN DERKZ . </s> <s> Arvasin , et Derkz oli padruneid tootnud firma . </s> </p>
<p> <s> " Tead , mu onul on oma teooria , miks sakslased sõja kaotasid ! " </s> </p>
<p> <s> " Mis teooria ? " küsis Pavka . </s> </p>
<p> <s> " Sakslased kaotasid sõja sellepärast , et tegid kõike liiga korralikult ! </s> <s> Venelased teevad kõike jube robustselt , kümme kasti selle ajaga , kui sakslased ühe valmis said ! " </s> </p>
<p> <s> Pavka oli vait . </s> </p>
<p> <s> " Pool salve aitab küll , priisata pole midagi , " arvasin . </s> <s> Panin püstolkuulipilduja ja salve eraldi langevarjukotti ja Pavka pistis püstoli vöö vahele hüppevormi pluusi alla . </s> <s> Hakkasime minema . </s> </p>
<p> <s> Mõtlesin korraks , et igaks juhuks küsin üle , ega Pavka kuuli rauda tõmmanud , aga ma ei tahtnud teda algtõdedes kahtlemisega solvata , pealegi , kui olin näinud , et ei tõmmanud . </s> </p>
<p> <s> " Sellest võib suur jama tulla , " arvas Pavka . </s> </p>
<p> <s> " Jama on siis , kui me laseme endale niisama molli anda ! </s> <s> Keda huvitab , see muudkui tuleb ja annab ! " vastasin . </s> </p>
<p> <s> Oli sume ja lämbe augustiõhtu ning me libisesime vaikselt nagu varjud läbi metsa . </s> <s> Meie jalad tallasid hallikal karusel samblal , kus oli vähe risu-rägu , metsaalune oli puhas , liivapinnas ja männid , nii iseloomulik sellele kandile . </s> </p>
<p> <s> Tükk maad oli minna . </s> </p>
<p> <s> Kui kohale jõudsime , kostis eestpoolt , laagriplatsi suunast muusikat . </s> </p>
<p> <s> " Neil käib parajasti disko ! </s> <s> Seda parem ! </s> <s> Hoia kotti , ma lähen käin luurel , " ütlesin ja liikusin ettevaatlikult edasi . </s> </p>
<p> <s> Väikesel platsil tantsis kõlaritest tuleva makimuusika saatel paarkümmend neidu ja noormeest . </s> <s> Teist samapalju või veelgi rohkem istus või lamas metsa all . </s> <s> Vaatasin neid vana " Zeissi " binokliga , mille olin ostnud ühelt koolivennalt juba mitme aasta eest , ning nägin , et nad joovad õlut ja naeravad rõõmsalt . </s> </p>
<p> <s> Ma nägin kuristikku meie vahel . </s> <s> See kuristik oli mu kujutluses , kuna arvasin , et neil pole mingeid muresid . </s> <s> Ma kadestasin neid , ma tahtnuks vabaneda omadest . </s> </p>
<p> <s> " Sweet dreams are made from tears , " laulis Eurytmics . </s> <s> Loomulikult ei teadnud ma tollal sõnu , eredalt jäid meelde vaid meloodiad ja nendega seotud emotsioonid . </s> </p>
<p> <s> Nägin , et elektri on nad endale vedanud otse liinist . </s> <s> " Selle juhtme lasen esimese laenguga vastu taevast , " otsustasin ja läksin Pavka juurde tagasi . </s> </p>
<p> <s> " Vahest pole mõtet ! " kõhkles Pavka . </s> </p>
<p> <s> " Hilja taganeda , " pressisin hammaste vahelt . </s> <s> " Kõigepealt panen ühe laengu sinna , kus neil elektrijuhe läheb . </s> <s> Siis viskame ülejäänud siiasamasse metsa . </s> <s> Ma kõmmutan automaadist ja sa võta püstol . </s> <s> Aa , kestad ! </s> <s> Kesti ei tohi vedelema jätta , matame sambla alla . </s> <s> Uttu tõmbame siitsamast üle jõe . </s> <s> Umbes kahe kildi kaugusel on üks mahajäetud majalobudik , peidame relvad sinna ja paari päeva pärast tuleme järele . </s> <s> Kõnnime minema nagu õiged mehed kunagi ! </s> <s> On sul mõni parem plaan ? " </s> </p>
<p> <s> Pavkal ei olnud paremat plaani . </s> </p>
<p> <s> " Anname siis minna , " ütlesin . </s> <s> " Kus tikud on ? " </s> <s> Pavka andis mulle tikutoosi ja ma läksin . </s> </p>
<p> <s> " A flash in the night " - " Secret Service'i " lugu - kajas vaikses metsas . </s> <s> " Kas ikka tasub seda teha ? " </s> <s> Ma kõhklesin . </s> <s> Istusin paar minutit , laeng käes . </s> <s> Aga tõesti oli hilja taganeda . </s> <s> Käed värisesid . </s> <s> Sain siiski süütenööri põlema . </s> <s> Panin laengu elektrijuhtme kõrvale ja jooksin minema . </s> </p>
<p> <s> " Nüüd nöörid kärssama , " kähistasin Pavkale . </s> <s> Ta juba rapsiski värisevate kätega tikku põlema . </s> <s> Süütasime kumbki ühe laengu ja viskasime maha . </s> <s> Viimast laengut süüdates Pavka rabistas , süütenöör ei tahtnud kuidagi tuld võtta . </s> </p>
<p> <s> " Ära süüta , võta kaasa ! </s> <s> Tagasi ! " karjusin . </s> </p>
<p> <s> Me hüppasime eemale . </s> </p>
<p> <s> Esimese laengu plahvatus kaikus palju võimsamalt , kui ma olin oodanud . </s> <s> Muusika vaikis silmapilk . </s> </p>
<p> <s> Kostis ehmunud kiljeid . </s> <s> Sekundid venisid piinarikka aeglusega . </s> </p>
<p> <s> Kükitasime künka taga ja ma nägin , et mõned noored jooksevad millegipärast sinnapoole , kuhu olime laengud visanud . </s> </p>
<p> <s> " Kuradi kurat , " vandusin , lükkasin salve alla , laadisin relva ja põrutasin valangu õhku . </s> <s> Umbes viienda-kuuenda lasu juures tekkis tõrge ja relv kiilus kinni . </s> <s> Jooksjad jäid ehmunult seisma . </s> </p>
<p> <s> Viskasin püstolkuulipilduja maha ja sööstsin nende poole . </s> <s> " Tagasi , kuradi idioodid ! " karjusin täiest kõrist ja vehkisin kätega . </s> <s> " Lendate õhku ! " </s> </p>
<p> <s> Mõjus , nad hakkasid tagasi jooksma . </s> </p>
<p> <s> Laeng plahvatas , tunnetasin lööklainet kogu kehaga . </s> <s> Plahvatus oleks mind peaaegu selili paisanud , mulla- ja samblatükke lendas näkku . </s> <s> Kõrvad lõi lukku . </s> <s> Viskusin eemale . </s> </p>
<p> <s> Kuid jooksjaid tabas mullarahe vaid riivamisi . </s> <s> Kui teine laeng plahvatas , olid nad juba kaugel . </s> </p>
<p> <s> Nägin nagu aegluubis , kuidas Pavka püstolkuulipilduja üles korjas , salve alt võttis ja luku taha tõmbas . </s> <s> Seisin uimasena paigal , kõrvus kumises . </s> <s> " Mata kestad sambla alla , " suutsin kuuldavale tuua . </s> <s> Arvan , et suutsin , sest ma ei kuulnud oma häält . </s> <s> Nägin ainult , kuidas Pavka mätast lahti kangutas ja kesti korjas . </s> <s> Tundsin , kuidas ta mulle käe õlale pani ja jõe suunas osutas . </s> </p>
<p> <s> Jooksime jõeni , rebisime ketsid ja püksid jalast ning kahlasime vette . </s> <s> Vool oli kiire ja vesi tundus isegi nüüd , soojal augustiõhtul , raudkülmana . </s> <s> Ületasime jõe ning lidusime ühe jutiga vana mahajäetud majani . </s> </p>
<p> <s> " Kuradi idioodid ! </s> <s> Kes võis arvata , et nad siiapoole hakkavad tormama ? " kirusin hingeldades . </s> <s> Nüüd kuulsin oma häält . </s> </p>
<p> <s> " Sa oled näost valge nagu neegri negatiiv , " ütles Pavka . </s> </p>
<p> <s> Peitsime koti relvadega maja pööningule . </s> <s> Tundsin , et värisen üle keha . </s> <s> Istusime mõne minuti , seljad vastu vana maja palkseina , ning ei teinud ega öelnud midagi . </s> </p>
<p> <s> Võtsime suvest viimast : Pavka töötas keraamikatehases ja ma käisin raudteejaamas vaguneid laadimas . </s> <s> Laadisime igasugust kaupa : sütt , ehitusmaterjalidest viletsakvaliteedilisi valgeid silikaattelliseid , mis otse vagunite kõrvale loobiti ja puruks läksid , ning eterniiti , varajast kartulit imelikes puulippidest kastides , vilja- ja suhkrukotte ning keraamikatooteid poole Venemaa tarbeks . </s> <s> Siin käis tööl kirju seltskond kaltsakproletaarlasi , palk maksti päeva lõpus kontorist kätte ja üldiselt jõid nad selle kohe maha . </s> <s> Kui tööd oli rohkem , müüsid ülemad langevarjureid raudteejaama orjadeks ; helesinised baretid ja hüppemärgid ei lugenud midagi . </s> </p>
<p> <s> Ka turuvarblasi kogunes varahommikuti linna keskväljakule . </s> <s> Eesti kolhoosidest saadeti neile rohelised ja kollased seebikarp-bussid ning seanina-bussid järele , tööd tegid nad viletsasti ja palka tahtsid rohkem kui kohalikud . </s> </p>
<p> <s> Olin selle kaltsakate kamba pesamuna . </s> <s> Alguses olid nad varmad viina pakkuma , aga peagi loobusid . </s> <s> Üldiselt sain nendega hästi läbi , välja arvatud üks intsident , kus keegi turske umbes kahekümne viie aastane kinniistunud tüüp solvus , et ma ei tahtnud temaga koos juua ning tahtis mulle isalikku õpetust anda . </s> <s> Olin sunnitud saksa täägi välja tõmbama . </s> <s> Ma ei tea , kuidas olukord oleks lahenenud , kui mitte kolm sõdurit poleks mulle appi tulnud ; nad andsid tüübile hea keretäie . </s> </p>
<p> <s> Söögiga oli probleeme : linna poodides polnud toiduaineid saada , eriti liha , vorsti ja võid , ning inimesed käisid neid Eestis ostmas . </s> <s> Me kasvasime jõudsasti ja tahtsime süüa . </s> <s> Õnneks oli Pavka just enne minu tagasitulekut vene vindiga hirve lasknud . </s> <s> Pavka ema oli liha ära keetnud ning klaaspurkidesse konserveerinud . </s> </p>
<p> <s> Õhtul läbi linna minnes tundus mulle , et kollaseid maju on vähemaks jäänud ja siniseid juurde tekkinud , eestlasi oli linna vähe järele jäänud . </s> </p>
<p> <s> Elasin Kapteni juures kollases majakeses Kolhoosi tänavas , seal oli ka puukuur ja väike aed . </s> <s> Mul oli enam-vähem samasugune tuba nagu Pavkal , ainult Alla Pugatšova plakateid polnud seinal ja toas oli suur raamaturiiul üle kolmesaja raamatuga . </s> </p>
<p> <s> Kapten istus millegipärast minu toas kirjutuslaua taga ja ootas mind . </s> </p>
<p> <s> " Istu , " ütles ta lühidalt . </s> </p>
<p> <s> Istusin voodile . </s> </p>
<p> <s> Kapten oli neljakümne viie aastane , tema heledad juuksed olid halliks läinud . </s> <s> Ta oligi olnud kapten õhudessantvägedes , kuni kaheteistkümne aasta eest oli sunnitud selgroovigastuse tõttu armeest lahkuma . </s> </p>
<p> <s> " Kas sina paugutasid seal noortelaagri juures ? " </s> </p>
<p> <s> Ma polnud kunagi Kaptenile valetanud ega suutnuks ka nüüd seda teha . </s> </p>
<p> <s> " Jah , mina . " </s> </p>
<p> <s> " Miks ? </s> <s> Oled sa vähe lasta saanud ? " </s> </p>
<p> <s> Kapten oli noortejuhendaja organisatsioonis , mille venekeelne nimetus oli " Klub DOSAAF " Orljonok " " . </s> <s> Loomulikult kuulusime Pavkaga sinna . </s> <s> Ka lasta olin piisavalt saanud . </s> </p>
<p> <s> Rääkisin talle kõik ära . </s> </p>
<p> <s> " Mendid on küsitlenud ? " </s> </p>
<p> <s> " Kohalik ment küsitles . </s> <s> Keegi erariides mees oli ka kaasas . " </s> </p>
<p> <s> " Mis sa ütlesid ? " </s> </p>
<p> <s> " Ütlesin , et ei tea midagi . " </s> </p>
<p> <s> " Ja nemad ? " </s> </p>
<p> <s> " Käskisid tulla koputama , kui ma midagi teada saan . </s> <s> See pidavat olema minu kui komsomolisekretäri kohus . " </s> </p>
<p> <s> " Ja sina ? " </s> </p>
<p> <s> " Lubasin minna , kui midagi teada saan . " </s> <s> Kehitasin õlgu . </s> <s> Kapten vaikis mõne aja . </s> </p>
<p> <s> " Peaksin teile mõlemale hea keretäie andma ! </s> <s> Tead , kes see erariides mees oli ? </s> <s> Sa tead ? " </s> </p>
<p> <s> Kapten vaatas mulle pingsalt otsa . </s> <s> Ma noogutasin . </s> </p>
<p> <s> " Nende asjadega ei ole nalja ! </s> <s> Aga ma ei ole kunagi oma sõdureid löönud , ammugi siis sind ! </s> <s> Homme hommikul kell viis null null oled koos oma sõbraga sealsamas liivakarjääri juures . </s> <s> On selge ? " </s> </p>
<p> <s> " Kuidas ma sinna saan ? " küsisin . </s> <s> Maad oli üle kümne kilomeetri ja öösiti mingeid transpordivahendeid ei liikunud . </s> </p>
<p> <s> " See on sinu probleem , " ütles Kapten ja andis mõista , et jutuajamine on lõppenud . </s> </p>
<p> <s> " Kurat , nii vara , " protesteeris Pavka . </s> <s> " Kell on alles pool kolm , aega on ! </s> <s> Ja kuidas ma hommikul tehasesse jõuan ? " </s> </p>
<p> <s> " See on sinu probleem , " matkisin Kaptenit , seda endale teadvustamata . </s> <s> " Hakkame minema , kaks tundi minekuks , pool tundi jääb varuks , noh , igaks juhuks ! " </s> </p>
<p> <s> Läksime mööda palju kordi käidud teed punkrini ja piki raudteed edasi , ületasime selle , möödusime raudteejaamast ja poest , läbisime metsatuka ja jõudsimegi liivakarjäärini . </s> </p>
<p> <s> " Peame Kapteni üles leidma . </s> <s> Ta peab kusagil siin olema , " ütlesin Pavkale . </s> </p>
<p> <s> Meil läks tükk aega , enne kui leidsime ta istumast kivi peal teispool karjääri , seljas samasugune hüppevorm nagu meil , ja minu imestuseks vänderdas pruunilaiguline kutsikaohtu krants mängeldes ümber ta jalgade . </s> <s> Kivi kõrvale oli pandud kaks dessantväelase ranitsat ammu olime tahtnud selliseid endale saada , aga seni polnud õnnestunud . </s> </p>
<p> <s> Jäime kohmetult seisma . </s> </p>
<p> <s> Kapten vaatas kella . </s> <s> " Ma käskisin teil tulla viis null null , mitte neli nelikümmend kaheksa ! " </s> <s> Ta ei teinud meist väljagi ja me ootasime . </s> </p>
<p> <s> Vaatasin kella . </s> <s> Võtsin alateadlikult valvelseisangu . </s> <s> Kuulsin , kuidas Kapteni elektronkell , tollal uus asi , tasaselt piiksatas . </s> </p>
<p> <s> Vaevalt oli piiksatus kõlanud , kui Kapten tõmbas välja püstoli ja lasi koera maha . </s> <s> Koeranäss ei jõudnud isegi niutsatada ning verd hakkas liiva sisse nirisema . </s> <s> Olime nii jahmunud , et ei osanud lasu peale isegi võpatada , jõllitasime vaid mehele tummalt otsa . </s> </p>
<p> <s> Ta võttis rahulikult salve alt , tõmbas kelgu tagasi , lastes padrunipesas olnud padrunil pihku pudeneda ja pani püstoli tagasi hüppevormi reietaskusse , nagu poleks midagi juhtunud . </s> </p>
<p> <s> Ta vaikis mõne sekundi ja ütles : " Ma ei tahtnud seda koera tappa ! </s> <s> Aga ma tegin seda ja loom on surnud ! </s> <s> Seda ei saa enam muuta ! </s> <s> Seda ei saa enam mingil moel olematuks teha või parandada ! </s> <s> Selleks on vaja ainult üht kuuli , et mis tahes elusolend sureks . </s> <s> Ja see on lõplik ! " </s> <s> Kapten hoidis padrunit näppude vahel . </s> </p>
<p> <s> Kapten ei karjunud , ta ei tõstnud isegi häält . </s> <s> Jälgisime üksisilmi , kuidas krantsi veri liiva sisse immitses . </s> </p>
<p> <s> " Mis vahe on poisikesel ja mehel ? " esitas ta küsimuse rohkem iseendale kui meile , sest me polnuks nagunii võimelised sõna suust saama . </s> <s> " Poisike ei suuda oma tegude eest vastutada , mees suudab . </s> <s> See ongi ainuke vahe . </s> <s> Kas te suudate oma tegude eest vastutada ? </s> <s> Küsige seda endalt ! " </s> </p>
<p> <s> Ta ei oodanud vastust . </s> </p>
<p> <s> " See on hea , et olete õppinud relvi käsitsema . </s> <s> Ja see on hea , et su tahe , Peeter , on kasvanud , õigemini öeldes oled selle endas avastanud . </s> <s> Aga sel pole mingit väärtust , kui sa ei suuda oma tegude tagajärgi ette näha ! " </s> </p>
<p> <s> " Kell on praegu viis null kolm . </s> <s> Kell viis kakskümmend kolm on teil loom maha maetud ! </s> <s> Vähemalt poole meetri sügavusse ! </s> <s> On selge ? </s> <s> Aeg läks ! " </s> </p>
<p> <s> Teadsin , et on mõttetu küsida , kust me labida saame , mõtlemiseks pidi endal pea õlgadel olema . </s> </p>
<p> <s> " Tuletõrjekilp ! </s> <s> Poe juures ! " karjusin Pavkale ja me jooksime . </s> </p>
<p> <s> Kaevasime elu eest pehmet liiva ja jõudsime õigeks ajaks valmis . </s> <s> Veidi niiske laik tasasel maapinnal jäi ainukeseks märgiks matmispaigast , päeva jooksul kuivatab päike niiskuse ja tuuled tasandavad viimasedki jäljed . </s> <s> Kuid meile polnud antud aega looma haletseda . </s> </p>
<p> <s> Kapten andis meile kummalegi ranitsa ja telliskivi . </s> <s> " Pange liiva täis , tellis vastu väliskülge , ja selga ! " </s> </p>
<p> <s> Ta kontrollis , kas me tellised õigesti paneme , et need selga ära ei hõõruks ja kohendas ranitsaid . </s> <s> Ranits tundus neetult raske . </s> </p>
<p> <s> " Ümber karjääri , " näitas ta käega , " ja diagonaalis läbi ! </s> <s> Kuni jõudu jätkub ! </s> <s> Marss ! " </s> </p>
<p> <s> Karjäär oli laiaks paisunud . </s> <s> Juba ammu ei kaevandatud maa-alustes käikudes liiva , vaid helevalget ja kõva liivakivi lõhati ning suur ekskavaator laadis liiva kalluritele , mis toimetasid selle jaama . </s> <s> Sealt toimetati liiv klaasivabrikusse . </s> </p>
<p> <s> Ja me jooksime . </s> <s> Ümber karjääri oli lihtne joosta , aga läbijooksmiseks oli kõigepealt vaja alla hüpata umbes nelja-viie meetri kõrgusest liivakivijärsakust . </s> <s> Mõne aasta eest olime seisnud selle äärel ja üksteist küünarnukkidega toginud : " Julged hüpata ? </s> <s> Ei julge ? " </s> </p>
<p> <s> Nüüd läksime kõhklematult , aga olin unustanud koti - ranitsa raskus niitis jalust . </s> <s> Karjääri põhja oli tekkinud väike järvesilm , vesi ei ulatunud kusagil üle vöökoha , sumpasime sealt läbi . </s> <s> Edasi tuli pikk ja aeglane tõus mööda sõredat liiva , jalad vajusid poole sääreni sisse ja liiv kleepus märgade ketside külge , siis poolteist ringi ümber karjääri ja kõik kordus uuesti . </s> </p>
<p> <s> " Kiiremini , te suudate kiiremini , " ütles Kapten teravalt ja me ei saanud tempot alla lasta . </s> </p>
<p> <s> Neljandal ringil tundsin hetkelist nõrkust , aga teadsin , et see läheb üle . </s> </p>
<p> <s> Nägin , kuidas päike tõusis , taevas hahetas roheliste puulatvade kohal , helevalge ja punakas liiv oli koiduvalgusest üle kallatud ning alati , kui olen hiljem tollele päevale mõelnud , pean tõdema , et mäletan selle looma surma hoopis eredamalt kui paljude inimeste surma . </s> </p>
<p> <s> Kuuendal ringil kukkusin üle pea vette . </s> <s> Varsti kleepus liiv märgade riiete külge ning jooksmine muutus palju raskemaks . </s> </p>
<p> <s> Kümnes ring jäi Pavkal pooleli . </s> <s> Ta lonkas , ilmselt oli ta jalg alla hüppamisel venitada saanud . </s> <s> Jooksin üksi edasi . </s> </p>
<p> <s> Üheteiskümnendat jooksin aeglaselt , ranits tundus nii raske , nagu oleksid kõik maailma mured mulle selga laotud . </s> </p>
<p> <s> Kaheteistkümnendat ringi ma ei jooksnud , vedasin ennast edasi puht tahte jõul , teadsin , et ma ei või , lihtsalt ei tohi seda pooleli jätta . </s> </p>
<p> <s> Aga ma ei suutnud lõpuni minna . </s> <s> Tundsin , et jõuvarusid veel on , aga tahe ütles üles . </s> <s> Kõik oli nagu udus . </s> <s> Jäin poole sammu pealt seisma ja lontsisin ringi lõpuni . </s> </p>
<p> <s> " Lõpp hästi jooksid ! </s> <s> Kaugemale kui mina , " ütles Pavka . </s> </p>
<p> <s> Kapten ei öelnud midagi . </s> <s> Kuid ma tundsin , et ta vaatab minust läbi ja näeb mu sisemusse . </s> <s> Mul ju oli jõudu , aga tahe murdus . </s> <s> Ja kui ta ei näinudki , siis piisas , et ma ise nägin . </s> <s> Iseendale ei saa valetada . </s> <s> Mul oli peksasaanud koera tunne . </s> <s> Ja ma ei tahtnud seda enam tunda , mitte kunagi . </s> </p>
<p> <s> " Mis sellest poisist küll saab ? " küsis Pavka ema nukralt ja ohkas . </s> <s> Nägin , et tal on pisarad silmis . </s> <s> " Tehases oli palgapäev ja eks mehed jootsid ta purju ! </s> <s> Sina , Peeter , oled tema sõber , ütle talle , et ta ei jooks ! </s> <s> Mind ei kuula ta enam üldse ! " </s> </p>
<p> <s> " Kus ta praegu on ? " </s> </p>
<p> <s> " Magab oma toas ! " </s> </p>
<p> <s> Tegin ukse lahti . </s> <s> Pavka lamas ristseliti voodil , voodi kõrval oli okseloik . </s> </p>
<p> <s> " Mida Kapten praegu teeks ? " mõtlesin endamisi . </s> </p>
<p> <s> Mulle oli see läbikäidud etapp . </s> <s> Kahe aasta eest jõin tsisternist võetud piiritusveini , sain alkoholimürgituse ja mind viidi haiglasse . </s> </p>
<p> <s> Kapten oli öelnud , et alkohol on nõrkus , mis hävitab tahte . </s> <s> Kõik , mis tahet tugevdab , on hea ning mis seda nõrgendab , halb . </s> </p>
<p> <s> " Mis on tahe ? " olin siis tema käest küsinud . </s> </p>
<p> <s> " Tahe on see , kui teed viis kätekõverdust rohkem , kuigi enam ei jaksa . </s> <s> Tahe on see , kui jooksed veel ühe ringi . </s> <s> Tahe on see , kui teed koduülesanded ära , kuigi ei viitsi . </s> <s> Tahe on see , kui teed asju , mida ei taha teha , aga pead tegema või on vaja teha , " oli ta vastanud . </s> </p>
<p> <s> See on nagu lõputu tee või trepp . </s> <s> Teed viis kätekõverdust , suudad peagi teha kümme . </s> <s> Jooksed ringi , suudad varsti joosta kaks . </s> <s> Ning iga samm , mille teed , muudab sind enesekindlamaks . </s> <s> Iga järgmine aste avab uusi võimalusi . </s> <s> Tahe on võimas mootor , mis on igaühes meist , vaja on see ainult käima tõmmata , terasvedru , mille avastad ainult siis , kui seda pingutama hakkad . </s> </p>
<p> <s> Ja Kapten tegi seda , kuigi ei teinud midagi erilist , lihtsalt tegeles minuga . </s> <s> Kuid peamine - tahtsin olla selline nagu tema . </s> <s> Ja tema ei joonud ega suitsetanud , hoopis käis jala pikki vahemaid ja sõitis rattaga , kui teised sõitsid bussi või autoga . </s> </p>
<p> <s> Läksin tagasi kitsukesse kööki . </s> <s> " Ma võtan selle ämbri , " ütlesin Pavka emale , tegin veekraani lahti ja lasin ämbri poolenisti külma vett täis . </s> <s> Naine vaatas mind sõnatult . </s> </p>
<p> <s> Valasin vee Pavkale pähe , poiss võpatas ärkvele . </s> </p>
<p> <s> " Aja kargud alla ! " käratasin pikema tseremoonitsemiseta . </s> </p>
<p> <s> " Mul on nii sitt olla ! " </s> </p>
<p> <s> " Oma viga ! </s> <s> Hakkame minema ! " </s> </p>
<p> <s> " Kuhu ? " </s> </p>
<p> <s> " Varsti näed ! " </s> </p>
<p> <s> Pavka veidi taarus , aga suutis käia küll . </s> <s> Läksime piki tänavat edasi ja tema samm muutus aegamisi kindlamaks . </s> </p>
<p> <s> " Tehases mehed pakkusid ja käisid pinda et ma ei ole mingi mees , kui ma nendega koos palgapäeval nina täis ei võta ! " </s> </p>
<p> <s> " Kui ma ütleks sulle , et roni , perse ees , puu otsa , kas sa roniksid ? </s> <s> Või ütleksin , et hüppa viienda korruse aknast alla , kas sa hüppaksid ? </s> <s> Et sa ei ole mingi mees , kui ei hüppa ! " </s> </p>
<p> <s> Läksime üle keskväljaku , keset auklikku ja räpast platsi oli ehitatud suur punane tribüün . </s> <s> Nägin , et linn on täis punaseid plagusid ja loosungeid , see tundus räige ja pealetükkiv . </s> <s> Vantsisime mööda Riia tänavat edasi ja paar kilomeetrit linnast välja , kuni veendusin , et Pavkal hakkab pea selgeks saama . </s> <s> Seejärel pöördusime tagasi . </s> </p>
<p> <s> Oli juba hiline õhtupoolik ja ma kartsin , et ei leia viinapoe ümbrusest ühtegi maas vedelevat joodikut . </s> <s> Lähiümbruses polnud kedagi , kuid veidi eemal oli väike hooletusse jäetud park . </s> <s> Sealt heki alt leidsin mõningase otsimise järel ebamäärastes , umbes neljakümnendates eluaastates naisterahva . </s> </p>
<p> <s> " Rõve mõrd , " ütles Pavka vastikusega . </s> </p>
<p> <s> " Sa rääkisid tüdrukust , keda sa nägid . </s> <s> Võib-olla oli see mõrd nooruses sama kena kui tema ! </s> <s> Kes teab ? </s> <s> Kui keegi oleks küsinud , milline sa oled paarikümne aasta pärast , mida oleks ta siis vastanud ? </s> <s> " Olen ennast segi kamminud ja vedelen heki all . " </s> <s> Oleks ta nii vastanud ? </s> <s> Küsi sedasama enda käest , küsi mõnikord ! " </s> </p>
<p> <s> " Ma ei ole nii kaugele ette mõelnud . </s> <s> Aga selliseks ma ei muutu ! </s> <s> Mitte kunagi ! " </s> </p>
<p> <s> Olime Pavkaga olnud sõbrad alates ajast , kuhu mu mälestused tagasi ulatusid . </s> <s> Vene kooli omadega olime kakelnud rohkem kui ühe korra . </s> <s> Me polnud teineteist kunagi hätta jätnud . </s> <s> Olime sõbrad nagu lapsepõlves ikka ollakse , seadmata mingeid tingimusi . </s> <s> Aga nüüd tuli kõigest hoolimata seda teha . </s> <s> Või just kõigest hoolides . </s> <s> Ja ma tegin südame kõvaks . </s> </p>
<p> <s> " Usun , et nii on ! </s> <s> Aga ära enam kunagi oma nina täis tõmba , kui tahad mu sõber olla ! " </s> <s> Mu toon oli julmem ja lõikavam , kui ma tahtnuks . </s> </p>
<p> <s> Pavka vaatas mulle otsa ja noogutas . </s> </p>
<p> <s> Panin talle korraks käe õlale ja me läksime minema . </s> </p>
<p> <s> Mulle meeldis uues koolis . </s> <s> Kool oli palju suurem kui vana , seal olid paralleelklassid ja maja oli uus , alles mõne aasta eest ehitatud . </s> <s> Koolimaja asus alevi servas , vastas oli kalmistu ning bussipeatuski oli lähedal . </s> <s> Sinna sai kollase seebikarp-bussiga , mis sõitis vinka-vonka läbi väikeste külade . </s> <s> Vahemaa oli linnulennult kolmekümne kilomeetri ringis , aga sõidu peale kulus üle tunni , buss rappus ja logistas mööda kruusateid . </s> <s> Tee tolmas veel septembriski ning tolm immitses lõõtsuste vahelt sisse . </s> </p>
<p> <s> Meie klassi poistest käisid paljud trennis , tegid laskesuusatamist . </s> <s> Mu uus pinginaaber näiteks oli saanud noortemeistrivõistlustelt medaleid . </s> <s> Mitu poissi oli läinud õppima spordikooli ja treener värbas täiendust . </s> </p>
<p> <s> Kaalusin seda tõsiselt , eelmise kooliaasta jooksul olin elatanud end postimeheks olemisega ja sõitnud iga päev pärast tunde kahekümne kolme kilomeetrise ringi kas jalgratta või suuskadega . </s> <s> Kuid olin suusatanud puust pütilaudadega , neid jõuga edasi lükates , sõidutehnikat polnud mul ollagi . </s> <s> Järele mõelnud , sain aru , et mul pole ei aega spordiga tegelemiseks , ega raha parema varustuse ostmiseks , rääkimata huvist ja pühendumisest , mis lõppude-lõpuks on kõige tähtsamad . </s> </p>
<p> <s> Alevipoiste tüüpilised hüüdnimed olid Ossi , Muda ja Tsäku , kohanesin kiiresti , mul polnud kahju , kui klassi poisid minu pealt maha kirjutasid , Mõnikord , kui aega oli , kirjutasin neile kirjandeid . </s> <s> Õppeedukus oli mul endiselt hea , sain rohkem viisi kui nelju . </s> <s> Mind pandi ka komsomolisekretäri abiks , võrreldes sekretäriga polnud tema abil peaaegu mingeid kohustusi , ja seda parem . </s> </p>
<p> <s> Peagi õnnestus mul alevis saada tuba , kahepeale klassivennaga , kelle nimi oli Margus ja kes mingil põhjusel oli Tartust pagendatud . </s> <s> Ka tema käis trennis , ta tuli tol aastal kaks korda noortemeistriks . </s> </p>
<p> <s> Nüüd võisin omatahtsi alevisse jääda või sealt ära käia . </s> <s> Vahepeal puudusin mõned päevad koolist , sest mul trehvas hea tööots , betooni valamine , aga sellest ei tehtud numbrit , ütlesin , et olin haige . </s> <s> Ükspäev organiseeris Kapten poistele õhudessantväelaste polügoonil laskmise . </s> <s> Sel päeval ma loomulikult puudusin ja see tundus olevat õnnelik päev , sest sain esmakordselt kuulipildujast lasta . </s> </p>
<p> <s> Õpilaspäevikus oli vanema või hooldaja allkirja koht ning igal nädalalõpul pani Pavka käe alla . </s> <s> Sellised kohad on problemaatiliste õpilaste jaoks , ma olin eeskujulik , mul probleeme polnud . </s> </p>
<p> <s> Ja nii päevad kulusid . </s> </p>
<p> <s> " Paistab lahe kool , " arvas Pavka . </s> <s> " Tahaks ise ka sellises käia ! " </s> </p>
<p> <s> " Ega sul popipanemise pärast jama ei tule ? " küsisin . </s> </p>
<p> <s> " On sul kunagi tulnud ? </s> <s> Üks päev ees või taga ! " </s> </p>
<p> <s> Olin Pavka kutsunud oma uut kooli vaatama , oli söögivahetund ja käisime koolimajas ringi . </s> </p>
<p> <s> " Võimla on küll mõnus ! </s> <s> Siia koli või elama ! </s> <s> Meie võimla on sihuke peldik , et tapab tervist ! " </s> </p>
<p> <s> " Lähme sööklasse . </s> <s> Saame ehk sulle ka midagi hamba alla . " </s> </p>
<p> <s> Pavka kandis oma parimaid riideid , hüppevormi pükse ja pluusi , ning sööklauksest väljuv õpilasvoog silmitses teda huviga , nagu ikka keskkonda sobimatut võõrkeha vaadatakse . </s> </p>
<p> <s> Järsku jäi ta poole sammu pealt seisma . </s> <s> " Mis on ? " küsisin . </s> </p>
<p> <s> " Seesama tüdruk ! " </s> </p>
<p> <s> " Milline ? " </s> </p>
<p> <s> " Läheb just parajasti uksest välja ! " </s> </p>
<p> <s> " Kurat , ära käega näita ! </s> <s> Ega sa polügoonil sihtmärki osuta , " sosistasin vihaselt . </s> </p>
<p> <s> Teadsin teda küll , kena tüdruk , paralleelklassist . </s> <s> " Tean küll , b-klassist ! </s> <s> Nimi on Marge ! " </s> </p>
<p> <s> Pavka astus otsustaval ilmel tütarlapse suunas . </s> <s> Haarasin tal käisest : " Pea hoogu ! " </s> </p>
<p> <s> " Ise sa ütlesid , et ei tohi kõhelda ! " </s> </p>
<p> <s> " Nüüd on olukord teine . </s> <s> Pole vaja pea ees tormata ! </s> <s> Nüüd on aega õiget taktikat valida ! " </s> </p>
<p> <s> " Mis kuradi taktikat ? " </s> </p>
<p> <s> " Jahtu maha ! </s> <s> Pärast räägin ! </s> <s> Usu mind ! " veensin sõpra . </s> </p>
<p> <s> Ei olnud raske Pavkale toiduportsu välja kaubelda - keegi ikka puudus . </s> <s> Istusime lauda ja hakkasime sööma . </s> <s> Kell helises , aga ma ei hoolinud sellest . </s> </p>
<p> <s> " Mul tuleb varsti sünna . </s> <s> Me juba mõtlesime kuttidega , kuidas seda tähistada . </s> <s> Meil Margusega on ju oma pind olemas . </s> <s> Sind ma mõtlesin nagunii kutsuda , kutsume Marge ka . </s> <s> Ongi kogu taktika ! " </s> </p>
<p> <s> Pavka vaikis . </s> </p>
<p> <s> " Meeldib Marge sulle tõesti nii väga ? </s> <s> Sa ju ei tunnegi teda ! " </s> </p>
<p> <s> " Ükskõik . </s> <s> Õpin tundma ! " </s> </p>
<p> <s> " Kuidas saab sulle meeldida keegi , keda sa oled ainult kaks korda näinud ? </s> <s> Sa oled loonud temast mingi ideaalpildi , " püüdsin mõtteid koondada ja leida sobivaid väljendeid , et Pavkat maa peale tagasi tuua . </s> <s> " Sulle meeldib hoopiski see kujutluspilt ! </s> <s> See on nagu raamatutes . </s> <s> See on kõigest väljamõeldis , saa aru , ainult unistus ! </s> <s> Tegelikult ei ole seda olemas ! </s> <s> See ei ole reaalne ! " seletasin ägedalt . </s> </p>
<p> <s> " Oli see kujutluspilt , keda ma nägin ? " </s> </p>
<p> <s> Pavkal oli anne mõnikord lihtsa lausega kogu mu vaevaga ülesehitatud mõttekonstruktsioon uppi lüüa . </s> </p>
<p> <s> " Hangi mulle selleks ajaks , kui sul sünna tuleb , korralikud riided ! " </s> </p>
<p> <s> " See on üsna raske , " kahtlesin . </s> </p>
<p> <s> " Oled sa mu sõber ? " </s> </p>
<p> <s> Olin ise esimesena meie sõprusele tingimuse esitanud . </s> <s> Ma ei saanud taganeda . </s> </p>
<p> <s> " Hangin sulle selleks ajaks paremad riided kui mul endal ! " </s> </p>
<p> <s> Olin tõsiselt üllatunud . </s> <s> " Pavka esitas mulle tingimuse , mille olen sunnitud täitma . </s> <s> Nõrgad ei esita tugevamatele tingimusi . </s> <s> Pavka on muutunud tugevamaks , " mõistsin ühtäkki . </s> </p>
<p> <s> Kas ma seda polnudki üritanud saavutada ? </s> <s> Kuidas oli Kapten saavutanud minu muutumise või eneseavastamise ? </s> <s> Polnud tähtis , mis täpselt toimus , peaasi et see toimus . </s> <s> Kuidas oli ta mind mõjutanud ? </s> <s> Peamine on , kas ma ka ise suudaksin sama teha ? </s> <s> Mu mõtted kaldusid senikäimata radadele . </s> </p>
<p> <s> " Kas me ei võiks mõne aja omavahel kirjakeelt rääkida , " pakkus Pavka . </s> </p>
<p> <s> " Miks mitte , " olin nõus . </s> <s> " Aga üle pingutada pole ka mõtet . </s> <s> Oleme lihtsalt need , kes me oleme . " </s> </p>
<p> <s> " Ma peaksin ka rohkem raamatuid lugema ! " </s> <s> Pavka rääkis liigagi püüdlikult , nagu vastaks koolis tundi . </s> </p>
<p> <s> " Ma olen seda sulle kogu aeg rääkinud ! </s> <s> Aga sa ei kuulanud mind ! </s> <s> Loomulikult peaksid ! </s> <s> Võin sulle näidata , milliseid lugeda . " </s> </p>
<p> <s> Istusin koolisöökla laua taga ning sõin kotletti makaronidega . </s> <s> Liiga argine keskkond avastamaks , et suudad küll teist inimest mõjutada , seejuures otsustavalt . </s> <s> Mulle oli tekkinud ootamatult liitlane ja ei olnud tähtis , kas oli see reaalne või kõigest unelm . </s> </p>
<p> <s> " Kuidas täidetakse , oletame , mingit lahinguülesannet ? " küsisin Kaptenilt . </s> </p>
<p> <s> Kapteni toas oli kaks vana kulunud tugitooli . </s> <s> Olime ennast mõnusalt sisse seadnud ning kuulasime venekeelset " Vabaduseraadiot " . </s> <s> Seda ei segatud nii nagu eestikeelset " Ameerika Häält " , millest vilin , ragin ja undamine tihti üle kostis . </s> </p>
<p> <s> Oli pime ja vihmane sügisöö . </s> <s> Vahetevahel olime varemgi öösiti üleval istunud , ajanud juttu , kuulanud raadiot või lugenud kumbki omaette . </s> <s> Need olid head ajad . </s> <s> Kui Kapten vaevles valude käes , tahtis ta olla üksi ega talunud kellegi lähedalolekut . </s> </p>
<p> <s> " Lihtne . </s> <s> Saad käsu - hindad olukorda - teed otsuse - koostad lahinguplaani - täidad ülesande - kannad täitmisest ette . </s> <s> Sa ju tead seda ? </s> <s> Miks sa küsid nii lihtsaid asju ? " </s> </p>
<p> <s> " Tahtsin teada , mis on kõige selle juures tõeliselt oluline ? " </s> </p>
<p> <s> Raadiost räägiti , et Nõukogude Liit tahtis Teise Maailmasõja puhkedes ise Saksamaale kallale tungida , kuid Saksamaa lihtsalt jõudis ette . </s> </p>
<p> <s> " Oota , kuulame seda , " ütles Kapten . </s> </p>
<p> <s> Nõukogude Liidul olid moodustatud suured õhudessantüksused . </s> <s> Punaarmeel oli palju rohkem tanke . </s> <s> Väed olid koondatud piiri äärde ja valmis ründama . </s> </p>
<p> <s> " Mõned sõjas käinud vanemohvitserid , kes minu ajal veel Rjazani sõjakoolis õpetasid , on teinud samasuguseid vihjeid , " lausus Kapten mõtlikult . </s> <s> " Igatahes tasub selle üle mõelda . " </s> </p>
<p> <s> " Nõukogude Liit ei saa enam väga kaua püsida , " ütles ta ootamatult . </s> </p>
<p> <s> " Miks ? " küsisin vastu . </s> </p>
<p> <s> " Majandus ei vea välja . </s> <s> Pealisehitus vajub kokku , kui baas on nõrk . </s> <s> Tead , mis on baas ja pealisehitus ? " </s> </p>
<p> <s> Noogutasin . </s> </p>
<p> <s> " Kas sportlane saab korraga olla raskekaalutõstja , pikamaajooksja ja iluvõimleja ? " </s> </p>
<p> <s> Hakkasin naerma . </s> </p>
<p> <s> " Sõjaväe ja relvastuse peale läheb liiga suur ressurss ! </s> <s> Püüame korraga arendada maaväge , laevastikku ja õhujõudusid . </s> <s> Püüame kõiges olla maailma tugevaimad ! </s> <s> See , kes tahab olla tugev absoluutselt kõiges , nõrkeb varem või hiljem . " </s> </p>
<p> <s> " Millal see juhtub ? " </s> </p>
<p> <s> " Raske öelda . </s> <s> Arvan , et umbes kahetuhandenda ja kahetuhande kümnenda aasta vahel . </s> <s> Tuleb suur sõda . " </s> </p>
<p> <s> " Tuumasõda ? " </s> </p>
<p> <s> " Ei . </s> <s> Kodusõda . </s> <s> Sõda suurriigi varemetel . </s> <s> Tsaari-Venemaa lagunes samamoodi . " </s> </p>
<p> <s> " Olen siis umbes sinuvanune ! " </s> </p>
<p> <s> " Kui sa oled minuvanune , on see sõda tõenäoliselt juba läbi . " </s> <s> Kapten naeratas nukralt . </s> </p>
<p> <s> " Millega see sõda lõpeb ? " </s> </p>
<p> <s> " Millega sõjad ikka lõpevad ? </s> <s> Keegi võidab ja keegi kaotab . </s> <s> Lõpuks tehakse rahu ning hakatakse jälle purustusi kokku lappima ! </s> <s> Aga kuidas on kõige parem sõjale vastu minna ? " </s> </p>
<p> <s> Mõtlesin hetke ja vastasin : " Sõdurina . " </s> </p>
<p> <s> " Õige , sõdurina . " </s> </p>
<p> <s> " Kuidas sa kõike seda ette näed ? " </s> </p>
<p> <s> " Ette näha pole kerge . </s> <s> Võib olla ei lähe kõik nii , nagu ma ütlesin , raske öelda . </s> <s> Kõigepealt tuleb õppida vaatama tagasi , õppida ajalugu . </s> <s> Kõik sündmused , mis praegu toimuvad ja hakkavad toimuma , on kunagi juba toimunud . </s> <s> Peab ainult oskama vaadata ! </s> <s> Siis hakkab nägema seda , mis toimub kõrval , praegusel ajal. </s> <s> Alles siis võib proovida vaadata ette . </s> <s> Ja ikkagi näeb ainult pealispinda , nii taga , kõrval kui ka ees . </s> <s> Sügavamale vaadata on väga raske . </s> <s> Kui liiga sügavale vaadata , siis , " </s> </p>
<p> <s> Kapten jäi vait . </s> <s> Ma ei saanudki teada , mis siis juhtub . </s> </p>
<p> <s> " Sellepärast siis koolis ja igal pool nii palju ajalugu moonutataksegi . </s> <s> Et ei saaks üldse mingit pilti tekkidagi , " tulin mõttega lagedale . </s> </p>
<p> <s> " Õige . </s> <s> Mul on kulunud aastaid , et pilti luua , ja ikkagi on see ainult ähmane vari tegelikkusest . " </s> </p>
<p> <s> " Koolis ei õpi seda kõike nädalatega , mida Kapteni juures mõne tunniga , " jõudsin järeldusele . </s> </p>
<p> <s> " Aga mida sa enne küsisidki aa , mis on lahingus oluline ? " </s> </p>
<p> <s> Noogutasin . </s> </p>
<p> <s> Kapten vajus mõttesse . </s> </p>
<p> <s> " Luure , " vastas ta mõne aja pärast . </s> <s> " Mida paremad luureandmed , seda realistlikum on olukorra hinnang . </s> <s> Kui me kuuekümne kaheksandal Praha lennuväljal maha tulime , olin siis roodukomandör , teadsime , et tšehhid ei hakka vastu . </s> <s> Õnnetud tšehhid , neil oli kõike , kuid ainus , mida neil polnud , oli kõige olulisem - neil puudus selgroog ! </s> </p>
<p> <s> Otsustavus , " jätkas Kapten . </s> <s> " Ei tohi kõhelda ! </s> <s> Üks otsustav löök , üks otsustav rünnak , üks otsustav läbimurre . </s> <s> Tšehhid ei saanud arugi , mis toimub , kui lennuväli oli juba meie käes . </s> <s> Nad poleks isegi siis saanud midagi teha , kui nad oleksidki vastu hakanud ! " </s> </p>
<p> <s> Kapten vaikis mõne aja . </s> <s> Kuulsin , kuidas tema sõrmed tasakesi vastu lauda trummeldavad . </s> </p>
<p> <s> " Plaan peab olema lihtne . </s> <s> Vaata masinaid , keeruline masin läheb rikki , lihtne töötab . </s> <s> Liiga keeruline plaan läheb untsu ! </s> </p>
<p> <s> Keskenduma peab olulisele , muu tuleb kõrvale jätta . </s> <s> Kõigega ei jõua nagunii arvestada , selleks on vaja kogemusi , haaret ja silma , et tajuda , mis on oluline ja mis mitte . " </s> </p>
<p> <s> Olin kogu aeg Kaptenile tähelepanelikult otsa vaadanud . </s> <s> Järsku tajusin tema olekus sõbralikkust , isegi soojust ja pisukest irooniat . </s> <s> Ta naeratas . </s> </p>
<p> <s> " Ongi kõik . </s> <s> Ja veel , seda ei leia sa ühestki määrustikust . </s> <s> Esita endale küsimusi ! </s> <s> Küsimused on tähtsamad kui vastused ! </s> <s> Et leida vastuseid , on vaja küsimusi . </s> <s> Mõnikord pole olemas õigeid vastuseid , kuid pole olemas küsimusi , mis oleksid valed ! " </s> <s> Loe ja otsi ise , ma ei pea sulle kõike valmis nämmutama ! " lõpetas ta jutu . </s> </p>
<p> <s> Kogusin hetke julgust . </s> <s> " Kas sa saaksid mulle laenata kolmsada rubla ? </s> <s> Kuuks ajaks ! " </s> </p>
<p> <s> " Neli sotti on endal , kolm sain Pavkalt , kokku tonn . </s> <s> Üks löök , üks rünnak , üks otsustav läbimurre , " rehkendasin mõttes . </s> </p>
<p> <s> Mees kaalus hetke . </s> <s> " Mitmes kuupäev siis on ? " </s> </p>
<p> <s> " Üheksateistkümnes november . " </s> </p>
<p> <s> " Hästi . </s> <s> Homme saad raha . </s> <s> Pea tähtaeg meeles ! " </s> </p>
<p> <s> Ta ei küsinud , milleks raha vajan . </s> <s> Mees vastutab ise oma tegude eest . </s> </p>
<p> <s> " Magama ! </s> <s> Muidu tukud homme koolis nagu kudenud konn ! " </s> </p>
<p> <s> Panin oma toas laualambi põlema ning võtsin välja kapsakskulunud " Õhudessantvägede seersandi õpiku " ja suure joonestusploki lehe . </s> <s> Ma ei saanud kelleltki käske ega kandnud kellelegi täitmisest ette , see jäi ära . </s> <s> Otsus oli ka juba tehtud . </s> <s> Panin kirja : " Olukorra hinnang - plaan - täitmine " ja veidi mõelnud , veel ka eraldi " luure " ning hakkasin üles kirjutama vastust vajavaid küsimusi : </s> </p>
<p> <s> Tossude , pükste , tagide ja pusade hinnad ? </s> </p>
<p> <s> Mida on vaja soome keeles selgeks õppida ? </s> </p>
<p> <s> Kuidas ja kus ennast sommidele sappa haakida ? </s> </p>
<p> <s> Mida teha , et mendid kinni ei võtaks ? </s> </p>
<p> <s> Mida teha , kui ikkagi võtavad kinni ? </s> </p>
<p> <s> Mida teha , kui kohalikud ärikad või muidu kalkarid tahavad asju ära võtta ? </s> </p>
<p> <s> Kirjutasin küsimusi ja sirvisin vahepeal õpikut . </s> <s> Mõnest küsimusest hargnes uusi küsimusi . </s> <s> Mõned ei tundunud olulistena , kriipsutasin need maha . </s> <s> Küsimusterivi venis aina pikemaks . </s> </p>
<p> <s> Luure . </s> <s> Kelle käest saada infot ? </s> </p>
<p> <s> Sain aru , et paljudele küsimustele vastamiseks pean enne informatsiooni koguma ja seejärel kohapeal luurama , kui vaja , siis isegi mitu korda . </s> </p>
<p> <s> Kui lõpetasin , oli varahommik . </s> <s> Vaatasin kella ja nägin , et saan veel paar tunnikest magada , koolibuss läks mõni minut enne seitset . </s> </p>
<p> <s> " Mis asutus see Kontor on ? " </s> </p>
<p> <s> " Nad võtavad ärikaid kinni ! " </s> </p>
<p> <s> " On seal mendid või julgeoleku mehed ? " </s> </p>
<p> <s> " See on neil vist mingi ühisüritus . </s> <s> Nad jahivad rohkem vanemaid ärikaid ! " </s> </p>
<p> <s> " Mida nad teevad , kui kätte saavad ? " </s> </p>
<p> <s> " Igavene jama tuleb ! </s> <s> Teatavad kooli ja vanematele ! " </s> </p>
<p> <s> See mind suurt ei liigutanud . </s> </p>
<p> <s> " Mandi võtavad ära ! " </s> </p>
<p> <s> See pani mõtlema . </s> </p>
<p> <s> " Molliandmisest pole ma eriti kuulnud ! " </s> <s> Ükskõik . </s> </p>
<p> <s> " Võtavad nad raha ka ära ? " </s> </p>
<p> <s> " Noh , ma ei tea , ma pole kinni kukkunud , " ei osanud mu vestluskaaslane Ralf vastata . </s> </p>
<p> <s> " Kust sa ise asju saad ? " </s> </p>
<p> <s> " Manti või ? </s> <s> Vanemate ärikate käest . </s> <s> Ma lükkan mandi koolis maha . </s> <s> Vanematel ärikatel on kõigil autod , null-kuued näiteks . </s> <s> Neil on sommidega enne kokku lepitud , võtavad pagasnikutäite kaupa manti , nemad tühja ei rapsi ! </s> <s> Viin rulli neile , saan uut manti ! </s> <s> Eks ma ise saan ka võitu , muidu ju ei viitsiks rapsida ! </s> <s> Ja mõnusamad asjad saan endale jätta . </s> <s> Aga markadest võib tõeliselt suur jama tulla ! </s> <s> Selle eest võib isegi kinni minna ! " </s> </p>
<p> <s> " Miks sa ise sommide käest ei osta ? </s> <s> Saaksid rohkem kasu ? " </s> </p>
<p> <s> " Esivanemad lööks maha , kui Kontor mu rajalt maha võtaks ja nad teada saaksid ! </s> <s> Paps on liiga kõrgel kohal , tal tuleks jama ! </s> <s> Mul niigi lahe elu , paps sebis näiteks selle Ida-Saksamaa rea välja ! </s> <s> Noh , kas võtad selle tagi ära ? </s> <s> Muidu kaks sotti , aga sulle annan kaheksateistkümnega ! " </s> </p>
<p> <s> " Võtan ! " </s> </p>
<p> <s> Pidin võtma , sest mu vana jope , kodumaise kergetööstuse saavutus , oleks võinud tähelepanu äratada . </s> <s> Olime pikalt rääkinud , Ralf oli saanud maapoisist reisikaaslase ees teadmistega hiilata , võisin nüüd rahuliku südamega asuda ellu viima operatsiooni järgmist etappi - luuret kohapeal . </s> </p>
<p> <s> " Su esivanemad peavad ikka kõvad tegijad olema ! </s> <s> Käid ringi , tonn taskus ! " </s> </p>
<p> <s> Ma ei öelnud midagi . </s> </p>
<p> <s> Ralfil oli toas oma värviteler , lehitsesime " Suomen Suosikki " numbreid ja kaubamaja katalooge ning vaatasime Soome TVd . </s> </p>
<p> <s> Jooksis mingi seebikas . </s> </p>
<p> <s> " Vaata , kuidas inimesed elavad ! " ütles Ralf . </s> <s> " Teil ei näe midagi ? " </s> </p>
<p> <s> Raputasin pead . </s> </p>
<p> <s> " Diskol oled kunagi käinud ? </s> <s> Tallinnas , ma mõtlen ! " </s> </p>
<p> <s> Raputasin uuesti pead . </s> </p>
<p> <s> " Ma lähen täna õhtul ! </s> <s> Tahad ka tulla ? " </s> </p>
<p> <s> " Mõtlesin , et tõmban õhtuse rongiga minema ! </s> <s> Ööseks pole nagunii kusagile jääda . " </s> </p>
<p> <s> " Võid ööseks meile jääda ! </s> <s> Ära pabista , esivanemad ei kuku vinguma ! </s> <s> Ma tõmban naistele kella , viimase peal naised ! </s> <s> Tuled ? " </s> </p>
<p> <s> " Vahest saan siin veel kunagi ööbida , operatsioon võib kesta mitu päeva , " mõtlesin . </s> <s> Ei tasunud ära öelda . </s> </p>
<p> <s> " Võib kah , " olin nõus . </s> <s> " On sul soome keele õpikut ? " </s> </p>
<p> <s> " On . " </s> </p>
<p> <s> " Saad laenata ? " </s> </p>
<p> <s> Ralf otsis õpiku lagedale . </s> </p>
<p> <s> " Ralf ütles , et su esivanemad on mingid rikkurid ? " </s> </p>
<p> <s> " Valeandmed ! " </s> </p>
<p> <s> " Ja sa oled kusagilt maalt ? " </s> </p>
<p> <s> " Nii on ! </s> <s> Tulin hommikul poole kuuese hobusega ! </s> <s> Seal pole asfaltteid , veeklosette ega elektrit ! </s> <s> Ainult hundid ja karud ! </s> <s> Viivad vahel tüdrukuid metsa ! " </s> </p>
<p> <s> " Valetad ! " </s> <s> Tüdruk naeris . </s> </p>
<p> <s> Tema nimi oli Kadri , Ralf oli meid tutvustanud . </s> <s> Tantsiv mass surus meid üksteisele lähemale . </s> </p>
<p> <s> Punnsilmlambid heitsid värvilist valgust üle tantsijate . </s> <s> Diskoril oli lintmakk , parem ja suurem kui tavalised , poodides müüdavad kolakad ja ta rääkis lugude vahele mõttetusi . </s> <s> Riia tehase kõlarid võimendasid tümpsu üle saali . </s> </p>
<p> <s> Mulle tundus , et enamik on tulnud siia oma asju näitama . </s> <s> Vaatasin , kuidas teised tantsivad ja kohanesin . </s> <s> Mass pani mul pea ringi käima . </s> </p>
<p> <s> " Heat of the moment . " </s> <s> Asia loo terav , tõusude ja mõõnadega rütm paiskus üle saali . </s> </p>
<p> <s> " Meeldib sulle siin ? " </s> </p>
<p> <s> " Siin on teistmoodi kui maal . </s> <s> Tüdrukuid on nii , et tapab ! " </s> </p>
<p> <s> " Mida ? " </s> <s> Kadri ei kuulnud , rütm summutas meie hääli . </s> </p>
<p> <s> " Tümps lööb kõrvad lukku ! </s> <s> Siin on tüdrukuid , nii et tapab ! " </s> </p>
<p> <s> " Kas siis maal ei ole ? " </s> </p>
<p> <s> " Ei ! " </s> <s> Raputasin tantsurütmis pead . </s> </p>
<p> <s> Lugu lõppes peagi . </s> </p>
<p> <s> " Lähme välja , " tegi tüdruk ettepaneku . </s> <s> Olin nõus . </s> </p>
<p> <s> Nurga taga joodi nagu igal pool . </s> </p>
<p> <s> " Kas siin vahel seisuks ka läheb ? " tundsin huvi . </s> </p>
<p> <s> " Tundmatud näod ei lähe vahel nägude kontrollist läbi . </s> <s> Mõni jobu tõstetakse vahel ka asjadest välja . " </s> </p>
<p> <s> " Kas siin " Dru ? ba " ketid ja noad ka käiku lähevad ? " jõudsin küsida , enne kui taipasin , et küsin vale inimese käest . </s> </p>
<p> <s> " Mis ketid ? " </s> </p>
<p> <s> " Noh , mootorsae ketid ja muu säärane kama . " </s> </p>
<p> <s> " Kas teil siis lähevad ? " oli tüdruk imestunud . </s> </p>
<p> <s> " Igasuguseid hulle leidub . </s> <s> Kui üle kolme korraga ei tule , saab kuidagi ikka hakkama . </s> <s> Kapten õpetas mulle igasuguseid nõkse . " </s> </p>
<p> <s> " Kapten ? </s> <s> Mingi meremees ? " </s> </p>
<p> <s> " Ei , sõjaväelane , endine dessu kapten . " </s> <s> Jalutasime ja ma rääkisin tüdrukule Kaptenist , enne kui taipasin , et see ei pruugi teda üldse huvitada . </s> </p>
<p> <s> " Sa tunned huvitavaid inimesi , " arvas ta hoopiski . </s> </p>
<p> <s> Läksime tagasi . </s> </p>
<p> <s> " Tantsime veel , " tegin ettepaneku . </s> </p>
<p> <s> See oli aeglane lugu ja me olime lähestikku . </s> </p>
<p> <s> " Mis sinu tüdruku nimi on ? " küsis ta äkki . </s> </p>
<p> <s> " Mul polegi tüdrukut . " </s> </p>
<p> <s> " Läksite tülli või ? " </s> </p>
<p> <s> " Ei , polnud kellega minna . </s> <s> Ma pole suhtleja tüüp , " ei hakanud ma valetama . </s> </p>
<p> <s> " Ära põe , suhtled jumala normaalselt , " arvas tüdruk . </s> <s> " Mul oli üks kaks aastat vanem kutt . </s> <s> Alguses oli tõsine fiiling , aga siis ma sain aru , et vale nägu . </s> <s> Lõpp igav tüüp ! </s> <s> Saatsin ta orbiidile ! " </s> </p>
<p> <s> " Time alfter time , " Cindy Lauperi aeglane , mõtlik meloodia voogas tasaselt . </s> </p>
<p> <s> " Mis värvi silmad sul on ? " </s> <s> Tüdruk vaatas mulle otsa . </s> </p>
<p> <s> " Ma ei tea , pole huvi tundnud . " </s> </p>
<p> <s> " Sul on hallid . </s> <s> Aga mul ? " </s> </p>
<p> <s> Vaatasin tüdrukule silma . </s> <s> Millegipärast sain alles nüüd aru , kui ilusa tüdrukuga ma tantsin . </s> <s> Tal olid korrapärased näojooned ja õlgadele langevad helepruunid juuksed ning ta oli pikk , peaaegu minu pikkune . </s> <s> Ta tundus hoopis teistsugune , kui mis tahes tüdruk , keda teadsin . </s> </p>
<p> <s> " Sinised . </s> <s> Nagu meri . </s> <s> Aga ma ei tea merest midagi . " </s> </p>
<p> <s> " On sul kahju ? " </s> </p>
<p> <s> " Millest ? " </s> </p>
<p> <s> " Et sa ei tea merest mitte midagi ? " </s> </p>
<p> <s> " On . </s> <s> Ja mul on kahju , et ma ei tea ka paljudest muudest asjadest mitte midagi . " </s> </p>
<p> <s> Tõmbasin tüdrukut endale lähemale . </s> <s> Tundsin , et pind kaob jalge alt . </s> <s> Peas ja kogu kehas tuikas , nagu laine uhkaks üle . </s> <s> Mõistsin nüüd , mida Pavka oli tahtnud mulle selgeks teha . </s> </p>
<p> <s> Tüdruk naeratas . </s> <s> Ma rohkem tajusin , kui nägin seda , sest meie näod olid nii lähestikku , et vaatasime üksteisest poolviltu mööda . </s> <s> Tema juuksed puutusid vastu mu nägu ja see mõjus nagu elektrilöök . </s> </p>
<p> <s> Tahtsin teda veelgi lähemale tõmmata , täiesti enda vastu , tundsin , et ta laseks sellel juhtuda . </s> <s> Kuid mulle meenus äkki , et olin pistnud " Parabellumi " lahtiselt vöö vahele pusa alla . </s> </p>
<p> <s> Võpatasin kergelt . </s> </p>
<p> <s> " Mis on ? " küsis tüdruk . </s> </p>
<p> <s> Ma ei saanud öelda , et mul on püstol , puss ja viskenuga vöö vahel . </s> </p>
<p> <s> " Ei midagi . </s> <s> Lihtsalt üks asi tuli meelde . " </s> </p>
<p> <s> " Mis asi ? " </s> </p>
<p> <s> " Ei midagi olulist . " </s> </p>
<p> <s> " Ära mõtle liiga palju ! " </s> <s> Tüdruk võttis mõlema käega tugevamini mu kaela ümbert kinni ja me tantsisime , põsk põse vastas . </s> </p>
<p> <s> Pärast , väljas võttis tüdruk taskust suitsupaki , pani suitsu ette ja tõmbas kogenud suitsetaja kombel paar mahvi . </s> </p>
<p> <s> " Tahad ka , " pakkus ta . </s> </p>
<p> <s> Raputasin pead . </s> <s> Mu näoilme pidi ilmselt vastikust väljendama . </s> </p>
<p> <s> " Sulle ei meeldi , et ma suitsetan ? " </s> </p>
<p> <s> " Ei , " ütlesin otsekoheselt . </s> </p>
<p> <s> " Oma asi , ise tean , mida teen , " raius tüdruk trotslikult . </s> </p>
<p> <s> " Loomulikult . </s> <s> Kes ma sulle olen , et üldse sõna võtan . " </s> <s> Kehitasin õlgu , pöörasin ümber ja hakkasin minema . </s> </p>
<p> <s> " Oota , " kuulsin teda hõikavat . </s> </p>
<p> <s> Korraks läks mu samm segi . </s> <s> Nii väga oleksin tahtnud tagasi minna , tõmmata ta enda vastu ja niiviisi seista . </s> <s> Aga ma ei läinud . </s> <s> Ühtäkki mõistsin , et on veel üks põhjus , miks paljud joovad . </s> <s> Selleks , et mitte näha reaalsuse teravaid nurki . </s> <s> " Mõnisada grammi ja see ei häiriks mind , " käis mõte läbi pea . </s> <s> Korraks soovisin isegi , et näeksin ja mõtleksin vähem ega püüaks elada oma põhimõtete järgi . </s> </p>
<p> <s> Olin liiga noor mõistmaks , et teravate nurkadeta reaalsust pole olemas . </s> </p>
<p> <s> Ja ma läksin ning lasin lummusel kaduda enne , kui see õieti oli jõudnud tekkidagi . </s> </p>
<p> <s> Kolmandat päeva tiirutasin vanalinnas ja teenindusmaja ümbruses , aga tulemusteta . </s> <s> Jälgisin ümbrust ja inimesi . </s> <s> Kesklinna ja Narva maantee suunda oli olümpiamängude puhul korrastatud ning tehtu polnud veel jõudnud rääma minna . </s> <s> Kaubamajas tekkisid vahepeal järjekorrad , kui defitsiitset kaupa tuli ja inimesed ostma tormasid . </s> <s> Ärikaid liikus ringi . </s> <s> Hakkasin ära tundma prostituute , kes olid tulnud päevapalka välja teenima . </s> <s> Paljudele tundusid raha ja asjad olevat eesmärk omaette . </s> <s> Aga need olid kõigest vahend . </s> </p>
<p> <s> Tibutas sügisvihma ja välismaalasi oli vähe liikvel . </s> <s> Tajusin , et aeg pole kõige parem , kuid järgmise suveni polnud võimalik oodata . </s> <s> Aga hotelli juurde ei julgenud ma minna , veel enam pelgasin sinna siseneda . </s> </p>
<p> <s> Hotelli kõrval marsruuttaksode peatuse juures oli paar oran ? ivärvilist justkui äralõigatud nurkadega putkat , kust sai osta sooje viinereid , nii polnud ka söögi pärast muret . </s> </p>
<p> <s> Kaks korda olin üritanud välismaalastele külge haakida , kuid tulemusteta , neil puudus kauplemise vastu huvi . </s> <s> Hakkasin juba lootust kaotama . </s> </p>
<p> <s> Jälgisin tähelepanelikult soomlasi , kuni taipasin , et parimad potentsiaalsed kliendid peaksid olema nooremapoolsed mehed . </s> <s> Neil läheb ikka rublasid viina ja naiste peale vaja . </s> </p>
<p> <s> Lõpuks õnnestus mul vanalinnas jutule saada kolme umbes kahekümne viie aastase mehega ning neile selgeks teha , et olen valmis ostma neilt ja nende sõpradelt nii palju asju , kui ainult müüa on . </s> </p>
<p> <s> Nad tahtsid mind hotelli kutsuda , aga ma ei läinud . </s> <s> Ma ei teadnud , kuidas on soome keeles " teenindusmaja " , seepärast näitasin Viru värava juurest lihtsalt käega , et seal , selle maja ees saame kahe tunni pärast kokku . </s> </p>
<p> <s> Ime küll , nad tulidki õigel ajal , kahekesi ja kummalgi spordikott üle õla . </s> <s> Astusime teenindusmajja . </s> </p>
<p> <s> Hoone tundus suur , nagu labürint . </s> <s> Olin varakult operatsiooni läbiviimiseks sobivaid kohti otsinud . </s> <s> Inimesi liikus palju ringi , kuid olin aru saanud , et teiste tegemistesse naljalt oma nina ei topita . </s> <s> Kohti leidus : näiteks mänguautomaatide ruum algeliste viieteistkümnekopikalisi neelavate aparaatidega . </s> <s> Keda see huvitab , kui nurgas omi asju ajad . </s> <s> Või meeste juuksuris vaikselt järjekorras istud ning sõpradega vestled . </s> <s> Või pesumaja järjekorras , kus kõigil pesukotid nagunii kaasas . </s> </p>
<p> <s> Väliselt olin rahulik , kuid seesmiselt raputas mind otsekui palavik . </s> <s> Jälgisin kogu aeg valvsa pilguga ümbrust . </s> <s> Juuksurijärjekorras oli ainult paar inimest , keegi vanamees ja umbes kaheteistaastane poiss , vabu toole leidus . </s> <s> Juukselõikusmasinad surisesid , kui juuksurid klientidel päid pügasid . </s> </p>
<p> <s> Istusime ja võtsin pikema jututa rublapaki välja . </s> <s> Olin rublad kümnelisteks vahetanud , hea arveldada ja võib-olla soomlased pole suuremaid rahatähti näinud ning hakkavad veel kahtlustama , et neid tahetakse tüssata . </s> </p>
<p> <s> " Voi vittu ! </s> <s> Onpas kakaralla fyrkaa ! </s> <s> Ruplia ihan kasoittain ! " </s> </p>
<p> <s> Ma ei saanud aru , mida soomlane ütles . </s> <s> Ainult vittu ja ruplia olid mõistetavad . </s> <s> Soomlased tegid kotilukud lahti . </s> </p>
<p> <s> " Ostan kaikki ! </s> <s> Farkut , tossut , takit , puserot , ostan kaikki , " purssisin vigases soome keeles . </s> </p>
<p> <s> " Nike'i " tossud , 43 number , tuttuued , läksid langevarjukotti . </s> </p>
<p> <s> " Lee Cooper'i " püksid , uued , pole vahet , mis number - kotti . </s> </p>
<p> <s> Kantud püksid , mingi tundmatu firma . </s> <s> " Ei , " raputasin pead . </s> </p>
<p> <s> " Luhta " tagi , vähe kantud , aga korralik - kotti . </s> </p>
<p> <s> Vanamees , kes järjekorras istus , jõllitas vaadata , kuid ei öelnud midagi . </s> <s> Ma ei teinud tast väljagi . </s> </p>
<p> <s> Hinnad olid mõistlikud , kolmandik kuni pool sellest , mis ärikate käest ostes . </s> <s> Ma ei hakanud iga kümnerublase pärast tingima , otsustav oli kiirus . </s> </p>
<p> <s> " Otatko kellon ? " </s> </p>
<p> <s> Vaatasin , seierid ja elektrooniline numbritabloo ühel ja samal kellal . </s> <s> Sellist polnud ma enne näinud . </s> </p>
<p> <s> " Se on kallis kello . </s> <s> Sata viisikümmentä ruplaa " </s> </p>
<p> <s> Vandusin mõttes . </s> <s> Kurat , kuidas saab üks kell nii kallis olla . </s> <s> Aga ilmselt on . </s> <s> " Viin selle Kaptenile kingituseks , " mõtlesin . </s> </p>
<p> <s> " Otan , " olin nõus . </s> </p>
<p> <s> " Otatko markkoja ? " </s> </p>
<p> <s> Ma polnud sajamargaseid oma silmaga näinudki . </s> <s> Pidid sajased olema , sest number 100 oli peal ja tekst ka . </s> <s> " Mis siis , kui need pole õiged sajased ? </s> <s> Mingid vanad , käibelt kadunud paberilipakad ? </s> <s> Teevad külma ? " vihvatasid palavikulised mõtted läbi pea . </s> </p>
<p> <s> Aga ma ei kõhelnud ja ostsin kahesaja rubla eest nelisada marka . </s> </p>
<p> <s> Kogusaak oli kahed tossud , kaks paari pükse , kolm pusa , kaks kampsunitaolist ja üks särgitaoline , ja üks tagi . </s> <s> Kott sai pungil täis . </s> </p>
<p> <s> Kõik oli läinud kahtlaselt sujuvalt . </s> <s> " Nüüd kiire suusk , " mõtlesin kergendatult ja hakkasin rahulikul sammul minema , ehkki oleksin tahtnud joosta . </s> </p>
<p> <s> " Säga , anna mant siia ! </s> <s> Või saad molli ! " </s> </p>
<p> <s> Olin tahtnud vaikselt minema lipsata teenindusmaja tagant , aga see ei õnnestunud . </s> <s> Nad olid kolmekesi , umbes minuvanused , hästi riides ja tugeva kehaehitusega . </s> <s> Tegevus tundus olevat neile harjumuspärane . </s> <s> Ilmselt olid nad mu juba mõne aja eest sihikule võtnud . </s> </p>
<p> <s> Näoilmed olid hoopis otsustavamad , kui mulle meeldinuks . </s> </p>
<p> <s> Jäin seisma ja ootasin , et nad ründaksid . </s> <s> Polnud mõtet sõnu raisata . </s> <s> Inimene satub segadusse siis , kui sündmused tabavad teda ootamatult . </s> <s> Siin aga polnud midagi üllatavat , olin ka sellise võimalusega arvestanud . </s> </p>
<p> <s> Ometigi oli rünnak kiirem , kui ma osanuks arvata . </s> <s> Keskmine neist , laiaõlgne , liikus nagu välk ja lõi mul ühe löögiga ninaluu mõraseks enne , kui ma reageeridagi jõudsin . </s> <s> See oli esimene kord elus , kui mu ninaluu pihta sai ja ma polnud sellega veel harjunud . </s> <s> Korraks sähvatas , aga pilt jäi ette ning peaasi - ma ei kukkunud . </s> </p>
<p> <s> Mu ründaja tegi vea , nimelt haaras ta kotisangadest . </s> <s> Mul oli kott üle õla , ta tahtis seda kätte saada . </s> </p>
<p> <s> Taju oli erk ning mõtlemine toimis selgesti . </s> <s> Hiljem seda olukorda meenutades hämmastas mind ennastki , et ma ei kaotanud hetkekski pead . </s> </p>
<p> <s> Harjumatu oli haarata pussi kusagilt mujalt kui hüppevormi noataskust . </s> <s> Raputasin kätt ja noapea libises pihku , tera tuli samuti tagikäisest välja , hoidsin tera keha suunas , täpselt , nagu Kapten oli õpetanud . </s> <s> Sähvasin välkkiirelt tagantkätt , noatera tegi kaare nagu röövlooma küüs ; ma ei tahtnud viga teha , tõmbasin ainult ründaja topparjope rinna kohalt lõhki . </s> </p>
<p> <s> Taas hämmastas mind kiirus , millega ründaja eemale hüppas . </s> <s> " Sägal on nuga , " kuulsin teda karjumas . </s> </p>
<p> <s> Kummardasin veidi ettepoole , et ninast voolav veri rinnaesist ei määriks , libistasin pussi tagasi käisesse , võtsin vöö vahelt " Parabellumi " ja tõmbasin kuuli rauda . </s> </p>
<p> <s> " Tal on tukk ka ! </s> <s> Ehtne tukk ! </s> <s> Segane hull ! " </s> </p>
<p> <s> " Ma ei anna teile midagi ! </s> <s> Samm lähemale ja teen vagaseks ! </s> <s> Mind ei liiguta ! " </s> </p>
<p> <s> Tegelikult mul polnud ükskõik , ma ei olnud valmis relva kasutama , aga teadsin , et nemad seda ei tea . </s> </p>
<p> <s> Oli näha , et ründajate ind kaob . </s> </p>
<p> <s> Katsusin vasaku käega nina , see polnud enam päris sirge . </s> <s> Tegin sama käega parempoolse tagitasku lahti , koukisin taskurätiku lagedale ja hoidsin seda nina ees . </s> <s> Kasutasin ära ründajate kõhkluse , pistsin parema käe koos püstoliga taskusse , tegin kiiresti mõnikümmend sammu ja jõudsin rahvarohkele tänavale . </s> <s> Mu ajataju polnud päris korras , aga kogu stseen ei saanud kesta üle poolteise-kahe minuti . </s> </p>
<p> <s> " Oota , " mind rünnanud poiss jooksis mulle järele . </s> </p>
<p> <s> " Seis ! </s> <s> Ma enne ütlesin midagi ! " </s> </p>
<p> <s> " Kas ta tõesti ründab mind keset massi ? " </s> <s> Sellise võimalusega polnud ma arvestanud , nüüd muutus mu ülekaal hoopiski miinuseks . </s> </p>
<p> <s> " Lase end lõdvaks , me ei taha su manti ära võtta ! " </s> </p>
<p> <s> " Mingi uus trikk , " mõtlesin umbusklikult , " tuleb ja rebib koti käest ! " </s> </p>
<p> <s> " Tule üksi ! </s> <s> Teised tõmmaku minema ! " </s> </p>
<p> <s> Möödujad pöörasid päid ja vaatasid , aga ei seganud vahele . </s> </p>
<p> <s> Jäin seisma , ründaja oli taas minust kahe sammu kaugusel . </s> <s> Olin valvel ja ootamatusteks valmis . </s> </p>
<p> <s> " On sul veel relvi , " küsis ta . </s> </p>
<p> <s> Ah siis selles on küsimus . </s> <s> Kaalusin , mida vastata . </s> </p>
<p> <s> " Jah on . " </s> </p>
<p> <s> " Müüksid sa mulle mõne tuki ? " </s> </p>
<p> <s> " Sa ei oskaks tukiga midagi peale hakata . </s> <s> Sa ei vastuta oma tegude eest ! " </s> </p>
<p> <s> " Sa ise ei vastuta ! </s> <s> Kurat , sa oleks mind peaaegu maha löönud ! " </s> </p>
<p> <s> " Ise alustasid ! </s> <s> Kui ma oleks sind maha lüüa tahtnud , oleks sa juba maha löödud ! " </s> </p>
<p> <s> " Lepime ära . </s> <s> Sa ei ole mingi jobu . </s> <s> Jobud annavad kohe mandi ära . </s> <s> Kardavad kesta saada ! </s> <s> Ma olen Aivar . " </s> <s> Mu vastane sirutas käe . </s> </p>
<p> <s> " Pets , " ütlesin vastumeelselt . </s> <s> " Ma ei saa sulle kätt anda . </s> <s> Mul on näpp päästikul . " </s> </p>
<p> <s> " Ma panen su nina paika , et sa mind usuksid . </s> <s> Ma olen enne ka pannud , trennis vahel ikka juhtub ! " </s> </p>
<p> <s> Mingi kuues meel sundis mind paigale jääma , kuigi mõistus kisendas , et annan end täielikult saatuse meelevalda . </s> <s> Seisin rahulikult paigal , kuni Aivar mu nina kallal toimetas . </s> </p>
<p> <s> " Me vaatasime juba eile , et mingi maakas sebib ringi ! </s> <s> Tavaliselt me teeme tundmatute nägudega kähku üks-null ! </s> <s> Lähme Sveni poole , ta elab siin lähedal ja teeme sul välimuse korda ! " </s> </p>
<p> <s> Niiviisi lisandusid mu tutvusringkonda Aivar , Sven ja Tarmo . </s> </p>
<p> <s> Kui ma bussijaamas Tartu bussi istusin ja bussijuht pakiruumi lahti tegi , et sõitjad saaksid oma kimpsud-kompsud hoiule anda , istusin ma juba bussis nagu saaki valvav kiskja , kott süles , käsi sangadest läbi . </s> </p>
<p> <s> " Kahest viinast aitab küll ! </s> <s> Sea moodi ei tasu juua ! </s> <s> Ja naistele tuleb ka midagi leida ! </s> <s> Maasikaliks näiteks , " ütles Rainer , mu pinginaaber . </s> </p>
<p> <s> " Parim kaif on mõnus olemine mõnusa olemise pärast , " oli ka Margus nõus . </s> </p>
<p> <s> Marguse ja minu tuba oli harikatusega eramaja ärklikorrusel , õigupoolest oli see ühe poisi tuba , kelle hüüdnimi oli Muda . </s> <s> Aga ta oli läinud ära spordikooli ega vajanud seda enam . </s> </p>
<p> <s> Arutasime minu sünnipäeva korraldamise üksikasju . </s> </p>
<p> <s> " Kust me viinad saame ? " küsisin . </s> <s> Võisin ise mitte juua , aga sünnipäeva ilma alkoholita korraldamine olnuks lootusetu üritus . </s> </p>
<p> <s> " Eks ikka " Kaug-Idast " . </s> <s> Laseme mõnel parmul osta , " arvas Rainer . </s> </p>
<p> <s> " Kaug-Ida " oli viinapood alevi serval . </s> </p>
<p> <s> " Milleks ? </s> <s> Ma toon ise ära , " arvasin . </s> </p>
<p> <s> " Nad ei müü sulle , " arvas Rainer . </s> </p>
<p> <s> " Müüvad . </s> <s> Küll näete ! " </s> </p>
<p> <s> Mul olid tööriided esikus , panin tunked selga ja kirsad jalga . </s> <s> Veel puhvaika peale . </s> <s> Vana sonimütsi , mida nägin vedelemas , tõmbasin sügavalt pähe . </s> <s> Seisin toauksel ja ütlesin kähiseva häälega : " Dve vodki . </s> <s> A huli . " </s> </p>
<p> <s> Margus ja Rainer hirnusid naerda . </s> <s> " Täitsa ehtne vatt , " arvas Rainer . </s> </p>
<p> <s> " Ma tulen seda pulli vaatama , " ütles Margus . </s> </p>
<p> <s> " Mis siis , kui mõni õps satub peale , " kahtles Rainer . </s> </p>
<p> <s> " A mne pohui , " elasin rolli sisse . </s> </p>
<p> <s> Hakkasime poe poole minema . </s> <s> Lahe oli olla . </s> <s> Olin lubaduse täitnud , Pavka oli saanud endale korralikud riided ja rahast , mis ta oli andnud , jäi ülegi . </s> <s> Müüsin osa asju maha ning maksin Kaptenile võla ära . </s> </p>
<p> <s> Kui tahtsin talle kella kinkida , ta ainult muigas ja lükkas mu kingituse tagasi . </s> <s> " Kell on selleks , et õiget aega näidata , mitte uhkeldamiseks . </s> <s> Parim kell on vana hea " Komandirskie " " . </s> </p>
<p> <s> Kapten kandis taas vana kriibitud sihverplaadiga komandörikella , sest tema uus , vene päritolu elektronkell oli üles öelnud . </s> </p>
<p> <s> Mu nina ei olnud enam päris sirge , ninajuurele tekkis väike kühm , kuid laternad silmade alt olid kadunud . </s> <s> Olin sunnitud nädala koolist puuduma , aga Pavka hankis mulle kahe assortiikarbi eest kohalikust polikliinikust arstitõendi , nii et ka see probleem lahenes . </s> </p>
<p> <s> Mu õppeedukus halvenes veidi , jooksvaid kolmesid tuli sisse , vihastusin , õppisin mõnevõrra ning pääsesin taas järje peale . </s> </p>
<p> <s> Kuid peamine oli , et polnud enam vaja muretseda , kuidas kooliaasta lõpuni toime tulla . </s> <s> Tagavarad olid suuremad kui ealeski varem ning viimases hädas võisin saata kellegi " Turisti " poodi markasid realiseerima , kellegi , kes võis tõendada , et ta on need saanud seaduslikul teel . </s> </p>
<p> <s> Kaalusin juba , kas mitte makki osta , aga loobusin . </s> <s> Head ajad ei pruugi kesta igavesti . </s> </p>
<p> <s> Kuid miks pidanuksin praegu muretsema ? </s> </p>
<p> <s> Läksime poe poole , keerasin sonimütsi tagurpidi pähe ja laulsin vene aktsendiga silpe venitades ning käega mõttelist kitarri tinistades : </s> </p>
<p> <s> Ai dummala-dummala-dummala laika </s> </p>
<p> <s> tulen ma Petserist , seljas puhvaika </s> </p>
<p> <s> ja gitaar on mul . </s> </p>
<p> <s> Teised naersid . </s> <s> " Ma poleks kunagi osanud arvata , et sa koomik oled , " ütles Rainer . </s> </p>
<p> <s> Loomulikult mulle müüdi viina , pistsin pudelid tunkede taskusse , nii et kaelad paistma jäid . </s> </p>
<p> <s> " Miks sa liksi ei ostnud ? " küsis Rainer . </s> </p>
<p> <s> " Oled sa kunagi näinud , et vene kaak maasikaliksi ostab ? </s> <s> Sama rida , kui Stirlitz hakkaks lusikaga praadi sööma ! </s> <s> Liks tuleb eraldi hankida ! " </s> </p>
<p> <s> Ja me naersime . </s> </p>
<p> <s> " Petsil on täna ajalooline päev ! </s> <s> Pets saab passi ! " </s> </p>
<p> <s> " Jää jumalaga , puberteet ! " </s> </p>
<p> <s> Kuulasin külaliste õnnesoove . </s> <s> Olin kutsunud viis poissi ja viis tüdrukut , peale Pavka , Marguse ja Raineri veel kaks oma klassi poissi , tüdrukuid oma klassist ja Marge . </s> <s> Ainult Raineri tüdruk oli mujalt , temast paar aastat vanem . </s> <s> Marge oli algul imestunud , me polnud koolis eriti suhelnud , kartsin juba , et ta ei tulegi , aga tuli siiski . </s> </p>
<p> <s> Meie tuba oli piisavalt avar , olime asjad kokku lükanud ja laud oli kaetud ühte nurka , et ei segaks muud tegevust . </s> </p>
<p> <s> Sünnipäeva polnud raske korraldada , eriti kõige selle valguses , mida olin harjunud organiseerima . </s> <s> Olin hankinud piisavalt toiduaineid ja värvanud mõned klassiõed toitu valmistama ja lauda katma . </s> <s> Loomulikult olin ka maki laenanud ja kassette vanemate poiste käest . </s> </p>
<p> <s> Oli laupäev , parim päev sünnipäevade korraldamiseks , sest pühapäeviti teatavasti kooli pole . </s> </p>
<p> <s> Nad tõid kingituseks mõned raamatud ja väikseid asju , mis keskkooliõpilasele taskukohased . </s> <s> Raamatud olid mul juba kõik olemas ja asjad , mis nad tõid , olid absoluutselt ebavajalikud . </s> <s> Kuid sellegipoolest olin rõõmus . </s> </p>
<p> <s> Sõime sünnipäevatoite , poisid jõid mõõdukalt , ajasime juttu ja tantsisime makimuusika saatel . </s> <s> Meeleolu oli kõigil hea . </s> <s> Tutvustasin Pavkat teistele . </s> <s> Algul oli ta veidi kohmetu , kuid uued riided olid tema enesekindlust tublisti tõstnud . </s> <s> Ta vestles ladusalt , ainult Marget vaatas liiga ainitise pilguga . </s> <s> Aga üldises möllus ei pannud seda minu arvates keegi tähele . </s> </p>
<p> <s> Tantsisin vaheldumisi kõigi tüdrukutega , rääkisin koolielust ning niisama tühjast-tähjast . </s> </p>
<p> <s> Marge võtsin ma tantsima kõige viimasena . </s> <s> Tantsisime lähestikku . </s> <s> Tajusin , et ta on kõige ilusam tüdruk meie seltskonnas . </s> </p>
<p> <s> " Miks sa mind oma sünnale kutsusid ? " küsis ta otsekoheselt . </s> </p>
<p> <s> Sattusin hetkeks segadusse . </s> <s> " Mõtlesin , et oleks hea idee veel kedagi kutsuda . </s> <s> Mitte oma klassist , " leidsin vastuse . </s> </p>
<p> <s> " Miks just mind , aga mitte kedagi teist ? " </s> </p>
<p> <s> Kehitasin õlgu . </s> <s> Ma ei soovinud valetada . </s> </p>
<p> <s> " Ma meeldin su sõbrale ? " </s> </p>
<p> <s> Ahmisin õhku . </s> <s> " Oled nutikas tüdruk ! " </s> </p>
<p> <s> " Ma meeldin paljudele poistele , tunnen selle kohe ära ! " </s> </p>
<p> <s> " Selle tüdrukuga läheb Pavkal raskeks , " käis mõte peast läbi . </s> </p>
<p> <s> " Mõtlesin , et meeldin sulle ka , et oled järjekordne üritaja ! " </s> </p>
<p> <s> " Järjekordne üritaja ! </s> <s> No on tekst , " vilksas peas . </s> </p>
<p> <s> Raputasin pead . </s> <s> " Mulle ei meeldi mitte keegi . " </s> </p>
<p> <s> " Miks ? " oli tüdruku kord üllatuda . </s> </p>
<p> <s> " Ma ei taha niisama jamada . </s> <s> Aga mingit tõsisemat liini ei taha ma ka üritada . </s> <s> Tahan dessukooli minna . " </s> </p>
<p> <s> " Kuhu ? " ei saanud tüdruk aru . </s> </p>
<p> <s> " Mida kuradit ma räägin , " mõtlesin . </s> <s> Olin sellest ainult Pavkale rääkinud . </s> </p>
<p> <s> " Õhudessantvägede sõjakooli . </s> <s> See kestab viis aastat . </s> <s> Keda huvitaks mind viis aastat oodata ? " </s> </p>
<p> <s> " Sa mõtled nii kaugeid asju . " </s> </p>
<p> <s> Mike Oldfieldi " Moonlight shadow " tuli maki pealt . </s> </p>
<p> <s> " Ma üritan lihtsalt oma tegude eest vastutada . " </s> </p>
<p> <s> " Sa ei tahagi ülikooli minna ? " </s> </p>
<p> <s> " Ei . " </s> </p>
<p> <s> " Miks ? " </s> </p>
<p> <s> " Küll oskab küsida , " mõtlesin kerge ärritusega . </s> <s> Jäin mõneks sekundiks mõttesse . </s> </p>
<p> <s> " Mul on oma eesmärk . " </s> </p>
<p> <s> " Ma ei tunne ühtegi kutti , kes tahaks vene kroonusse minna , isegi kaheks aastaks mitte . </s> <s> Kõik pabistavad . </s> <s> Ja sa tahad viieks aastaks minna ? " </s> </p>
<p> <s> Kehitasin õlgu . </s> </p>
<p> <s> " Milleks ? " </s> </p>
<p> <s> " Ma tahan teada saada , kes ma olen . " </s> </p>
<p> <s> " Ja sa arvad , et niiviisi saad sa selle teada ? " </s> </p>
<p> <s> " Kui ei ürita , ei saa kunagi mitte midagi teada , " vastasin . </s> <s> Ning mulle meenus , mida olin Kaptenilt kord kuulnud . </s> </p>
<p> <s> " Elu on kõrb , " alustasin . </s> <s> " Parem on minna , jälitada miraa ? i ning lõpuks nõrkenuna liivale lamama jääda , veepudelid tühjad , kui paigal istuda ja eluaeg oodata midagi , mida mitte kunagi ei juhtu . " </s> </p>
<p> <s> Tüdruk vaikis mõne aja . </s> </p>
<p> <s> " Ilusti öeldud . </s> <s> Võib-olla kogu elu ongi miraa ? , " arvas ta . </s> </p>
<p> <s> " Igatahes mitte see saast , mida meile püütakse pähe määrida . </s> <s> Mitte see . " </s> </p>
<p> <s> " Mis see siis on ? " </s> <s> Hea küsimus . </s> </p>
<p> <s> " Mis siis on reaalsus ? " </s> </p>
<p> <s> Jäin mõttesse . </s> <s> " See , mida vanad inimesed räägivad . </s> <s> See , mida inimesed on omal nahal kogenud . </s> <s> Onu on rääkinud , kuidas ta kuueteistaastaselt metsavennaks läks ja pärast Koola poolsaarel kuus aastat vangis istus . </s> <s> Isa on rääkinud , kuidas ta oli Ungari mässu ajal tankikomandör ja ungarlasi tanki alla ajas . </s> <s> Reaalsus on karm asi , sest mõlemad mehed on ennast segi joonud . </s> <s> Nagu paljud teisedki . " </s> </p>
<p> <s> " Kui sa lähed sinna kooli , kästakse sul ka inimesi tanki alla ajada ! </s> <s> Sa ei ole ju selline ? " </s> </p>
<p> <s> " Ei ole . </s> <s> Ma mängin lolli . </s> <s> Enamik inimesi mängib vist lolli . </s> <s> Pole ju võimalik , et ülikooli professor , kes on kümme korda targem kui mina , ei saa aru , mis toimub . </s> <s> Mõned saavad osast asjadest aru ja osast mitte . </s> <s> Ega ma ei saa ka kõigest aru , aga ma üritan . </s> <s> Osa on lollid , nad ilmselt ei saa millestki aru . </s> <s> Neil on ajud ära komposteeritud . </s> <s> Osa on reeturid . </s> <s> Nemad ei mängi , nad teevad kõike vabatahtlikult . </s> <s> Nad ilmselt usuvad kõigesse sellesse . " </s> </p>
<p> <s> " Aga kui sul kästakse oma endisi klassivendi tanki alla ajada ? </s> <s> Kui sul kästakse näiteks minu pihta lasta ? </s> <s> Komposteeritakse ajud ära ja lasedki ? " </s> </p>
<p> <s> " Langevarjuritel pole tanke . </s> <s> Ma ei saa kedagi tanki alla ajada , " hakkasin naerma . </s> <s> " Mis sa ise arvad , kas ma laseksin ? " </s> </p>
<p> <s> Tüdruk raputas pead . </s> <s> " Sa oled nii tõsine , hoopis teistsugune kui teised poisid . " </s> </p>
<p> <s> Kehitasin õlgu . </s> <s> " Dessukooli ei saa nõrgana minna . </s> <s> Muidu komposteeritaksegi ajud ära ja ongi kõik , " ütlesin . </s> </p>
<p> <s> " Kas su sõber on ka samasugune nagu sina ? " </s> </p>
<p> <s> Ma ei jõudnud vastata , sest lugu lõppes . </s> <s> Kui järgmine algas , palus Pavka Marge tantsima . </s> </p>
<p> <s> " Mul on probleem , " ütles Rainer mulle tasakesi . </s> </p>
<p> <s> " Räägi ! " </s> </p>
<p> <s> " Mul oleks tänaseks pinda vaja . </s> <s> Aita välja ! " </s> </p>
<p> <s> Oli juba öö . </s> <s> Margus oli läinud hilisõhtuse bussi peale , et Tartusse sõita . </s> <s> Külalised olid kas lahkunud või lahkumas . </s> <s> Sünnipäev oli kulgenud ilma ebameeldivate vahejuhtumiteta - kes oli läinud , oli läinud omal jalal . </s> </p>
<p> <s> " Saab ikka , " olin nõus . </s> </p>
<p> <s> " Võiks midagi veel teha , " ütlesin järelejäänud seltskonnale . </s> </p>
<p> <s> " Võite minu poole tulla . </s> <s> Mul on ainult vanem vend kodus , " ütles Pille , mu klassiõde . </s> </p>
<p> <s> Ja me läksime . </s> <s> Pille , Marge , Pavka ja mina . </s> <s> Tüdrukud panid veel sünnipäevatorti ja võileibu kotti . </s> <s> Küsisin Rainerilt : " Ega sa musa kuulamisega kavatse tegelda ? " , mille peale ta vastas : " No ei , " ja ma võtsin maki kaasa . </s> </p>
<p> <s> Pille vanematel oli oma maja . </s> <s> Kõik oli vaikne , kui kohale jõudsime . </s> <s> Seadsime end suures toas sisse ning istusime ja ajasime juttu . </s> </p>
<p> <s> Õdus tunne oli istuda küünlavalgel , makk mängis tasa ja me rääkisime suvalistel teemadel nagu sellistel puhkudel ikka . </s> </p>
<p> <s> " Teil on palju raamatuid , " ütlesin ja vaatasin Pille vanemate raamatukogu . </s> </p>
<p> <s> " Ema loeb , ta on ju õpetaja . </s> <s> Vend loeb ka . " </s> </p>
<p> <s> " Millega su vend tegeleb ? " </s> </p>
<p> <s> " Põõnab oma toas , kui just välja läinud pole . " </s> </p>
<p> <s> " Ma mõtlen üldiselt . " </s> </p>
<p> <s> " Mitte millegagi , tuli alles üle-eelmisel nädalal kroonust . " </s> </p>
<p> <s> " Kus ta teenis ? " küsisin . </s> </p>
<p> <s> " Ta oli Afgaanis . " </s> </p>
<p> <s> Mõtlesin , et küsin , kas ta on midagi rääkinud , aga ma ei tahtnud enam seda viga korrata , et lasen ennast mõnel tüdrukul liiga tõsisele jututeemale provotseerida . </s> </p>
<p> <s> " Näha , et vaatad huviga , " arvas Pille . </s> </p>
<p> <s> Vaikisin hetkeks ja Pavka vastas minu eest : " Pets loeb nagu segane . </s> <s> Ta on sadu raamatuid läbi lugenud . " </s> </p>
<p> <s> Mul polnud enam midagi kosta . </s> </p>
<p> <s> " Aga sina ? " küsis Marge Pavka käest . </s> </p>
<p> <s> " Ma loen ka täitsa palju ! </s> <s> Mitte nii palju kui Pets , aga sellest riiulist olen küll enamiku läbi lugenud ! " </s> </p>
<p> <s> " On sul mingi oma lemmik ? " </s> </p>
<p> <s> " Ma loen põhiliselt sõjaraamatuid . </s> <s> Ei usu , et sind huvitaks . </s> <s> Aga viimati lugesin Jack Londoni " Martin Edenit , " leidis Pavka täbarast olukorrast väljapääsu . </s> </p>
<p> <s> " Ma ei ole seda lugenud . </s> <s> Millest see on ? " jätkas Marge pärimist . </s> </p>
<p> <s> " See on ühest vaesest kutist , kellele hakkab meeldima rikkast perekonnast tüdruk . </s> <s> Kutt otsustab ennast üles töötada ja hakkab jutte kirjutama . </s> <s> Ta õpib kõvasti ning kirjutabki täitsa häid lugusid , aga kirjastuses istuvad idioodid , kes ei taha neid avaldada . </s> <s> Lõpuks tema jutud ikkagi avaldatakse ning ta saab tuntuks ja teenib kõvasti pappi . </s> <s> Aga lõpp ei meeldinud mulle , sest kutt pettub oma tüdrukus ning avastab , et tüdruk polegi selline , nagu ta alguses arvas . </s> <s> Kutt hüppab laevalt merre , sukeldub ega tõuse enam pinnale . " </s> </p>
<p> <s> F.R.David " Words , don't come easy " . </s> <s> Makk mängis just nii vaikselt , et ei häirinud jutuajamist . </s> </p>
<p> <s> " Miks lõpp sulle ei meeldi ? " </s> </p>
<p> <s> " Sest ma ei pettuks mitte kunagi tüdrukus , kes mulle meeldib , " ütles Pavka ja vaatas Margele otsa . </s> </p>
<p> <s> Tüdruk naeratas . </s> </p>
<p> <s> " Kutt , sa ületad täna iseennast , " mõtlesin tunnustavalt . </s> </p>
<p> <s> " Millega su vanemad tegelevad ? " </s> </p>
<p> <s> Pavka vaikis . </s> <s> " Noh , mu isa " alustas ta . </s> </p>
<p> <s> " Ükskõik , kas ta räägib tõtt või valetab midagi kokku , ikka ühteviisi jama , " mõtlesin ja tonkasin Pavkat laua all jalaga . </s> </p>
<p> <s> " Pavka vanemad on lihtsad inimesed . </s> <s> Nad elavad lahus ja Pavka elab ema juures , " ütlesin diplomaatiliselt . </s> </p>
<p> <s> " Minu ema on kaupluse juhataja . </s> <s> Mõtlesin , et sul on nii kallid asjad ja kaubandusvõrgus selliseid ei liigu . </s> <s> Sul on kas rikkad vanemad või oled sa ärikas . </s> <s> Järelikult oled sa ärikas . " </s> </p>
<p> <s> " Kurat , selle plika pea lõikab nagu saksa tääk ! </s> <s> Jälle häda , nüüd on liiga head riided ! " jõudsin mõelda . </s> <s> Aga ma ei jõudnud sobivat vastust välja mõelda . </s> </p>
<p> <s> " Ei , ma ei ole ärikas . </s> <s> Aga mul on sõbrad , kes aitavad , " vastas Pavka . </s> <s> " Aga Pets loeb täitsa tõsiseid raamatuid , mitte ilukirjandust nagu mina . </s> <s> Viimati luges ta Teise maailmasõja ajalugu . </s> <s> Vene keeles . </s> <s> Noh me loeme mõlemad vene keeles ka , " püüdis ta juttu teisale juhtida . </s> </p>
<p> <s> " Te mõlemad paistate parajad militaristid olevat , " arvas Marge . </s> </p>
<p> <s> " Mis militaristid siin ikka . </s> <s> Enamik meie klassi kutte käib ju näiteks trennis . </s> <s> Parem millegagi tõsisemalt tegelda , kui niisama oleleda , " arvasin . </s> </p>
<p> <s> Järsku tõugati uks lahti . </s> <s> Pöörasin pead , uksel seisis peaaegu kiilakas aastaaja kohta ebatavaliselt päevitunud pikakasvuline noormees . </s> <s> " Mis möll siin käib ? " küsis ta mitte just sõbraliku tooniga . </s> </p>
<p> <s> " Mul on sõbrad külas , " ütles Pille vabandavalt . </s> <s> " Peeter , minu klassivend " </s> </p>
<p> <s> " Tean neid klassivendi küll ! " kähvas sisseastuja . </s> </p>
<p> <s> " ja see on Peetri sõber ja Marget peaksid sa küll mäletama ! " </s> </p>
<p> <s> " Mis sa arvad , et mul on algklassiplikade nimekiri peas või ? " </s> </p>
<p> <s> Ma tõusin püsti , oletasin , et see on Pille vend . </s> <s> Sisseastuja vaatas mind tähelepanelikult . </s> </p>
<p> <s> " Su nina on vähe kõver . </s> <s> Mis juhtus ? " pöördus ta järsult minu poole . </s> </p>
<p> <s> " Lõin venelastega , " vastasin . </s> </p>
<p> <s> " Palju neid oli ? " </s> </p>
<p> <s> " Kolm . " </s> </p>
<p> <s> " Kuidas lõppes ? " </s> </p>
<p> <s> " Nagu näha . " </s> </p>
<p> <s> " Peeter tahtis sinu käest Afgaani kohta küsida . </s> <s> Ta on üldse huviline , loeb sõjaraamatuid ja " püüdis Pille olukorda päästa . </s> </p>
<p> <s> " Huviline ? </s> <s> Loeb sõjaraamatud ? " </s> <s> Pille venna toon oli irooniline . </s> <s> " Ja mida sa nendest raamatutest välja lugesid ? " </s> </p>
<p> <s> Vaikisin ja mõtlesin hetke . </s> </p>
<p> <s> " Sain teada , et ma ei tea sõjast mitte midagi . </s> <s> Et sõjast midagi teada , peab sellest osa võtma . " </s> </p>
<p> <s> Pille vend vaikis omakorda . </s> </p>
<p> <s> " Juntsud võivad siia jääda ! " ütles ta õele . </s> <s> " Pange ainult see plärakast vaiksemaks ! " </s> <s> Ta tõmbas ukse enda järel pauguga kinni . </s> </p>
<p> <s> " Kaido on vähe äkiline , " ütles Pille kohmetult . </s> </p>
<p> <s> " Normaalne kutt , " arvasin . </s> <s> " Miks ta peakski meid endaga võrdseks pidama ? " </s> </p>
<p> <s> " Mul on tunne , nagu oleksin purjus , " ütles Pavka . </s> <s> " Aga ma ei ole . </s> <s> Ma ei oska seda kirjeldada . " </s> <s> Ta naeris . </s> </p>
<p> <s> " Saatsid Marge koju ? " </s> </p>
<p> <s> " Mmhm . " </s> </p>
<p> <s> " Suudlesid teda ? " </s> </p>
<p> <s> Pavka vaikis . </s> </p>
<p> <s> Oli hilissügisene hommik . </s> <s> Veel oli pime , kuid teadsime , et päike tõuseb peagi , kuigi me seda läbi pilvede ei näe . </s> <s> Asfalttee oli seljataha jäänud ning astusime ühtlasel sammul , kümne minutiga kilomeetri ja tunniga kuus . </s> <s> Kuus tundi oli veel minna , kui vahepeal pool tunnikest puhata . </s> </p>
<p> <s> Möödasõitev auto peatus , lahke autojuht tahtis meid peale võtta . </s> </p>
<p> <s> " Palju tänu , aga me käime jala sellepärast , et tahame ! " hüüdsime talle rõõmsalt . </s> </p>
<p> <s> Autojuht vangutas pead ja sõitis edasi . </s> </p>
<p> <s> Aastaid hiljemgi on mulle meenunud , kui õnnelikud me siis olime . </s> <s> Marssisime mööda lõputuna näivat teed ja ees näis paistvat tuhandeid võimalusi . </s> <s> Ning ristmikud , mil tuleb valida paljude teede hulgast üks , näisid veel kaugel . </s> <s> Ma ei tajunud siis veel , et olen tuhandete radade ristmiku juba ületanud . </s> <s> Vahest liigagi vara , aga mulle on kõik vara tulnud . </s> <s> Edasi viis ainult üks tee , ja kui valida uus , pidanuks tulema tagasi algusesse ning alustama kõike otsast peale . </s> </p>
<p> <s> Käisime ühte jalga ja rääkisime kõikvõimalikest maailma asjust , tähtsatest ja tühistest . </s> </p>
<p> <s> Tee kulges küngaste vahel , ületasime lagendikke ja läksime läbi metsa ja sügava jõeoru ning mööda mitmest külast . </s> </p>
<p> <s> Paljudele tundub hilissügis nukker aeg , mil loodus peab viimaseid viivituslahinguid , et talvel puhata ja valmistuda kevadiseks suurpealetungiks . </s> <s> Aga mitte mulle . </s> <s> Seepärast polnud ka sügisese maastiku tühjuses , raagus puudes , hallides pilvedes ja tuuleiilides minu jaoks midagi kurba . </s> </p>
<p> <s> Möödusime paljudest laialipillutud taludest , inimestel näis olevat ruumi , kus ennast vabalt tunda . </s> <s> Ainult näis . </s> </p>
<p> <s> Minu tollal veel kogenematugi silm suutis eristada palju ebaloomulikku . </s> <s> Tühjaks jäänud talud ja varemed Inimesed olid sõdades surma saanud , minema küüditatud , ennast surnuks joonud või läinud oma miraa ? ide jälgedes . </s> <s> Või lihtsalt kuhugi kadunud . </s> </p>
<p> <s> Suurfarmid ja kolhoositöökojad , liiga suured nende väikeste külade jaoks , lohakalt ehitatud ning juba rääma minemas . </s> <s> Siloaugud nagu haavad maa pinnas . </s> <s> Kahekorruselised betoonmajad , ühesugused igal pool , ehitatud , et teha inimesi õnnelikuks , õigemini , visata neile õnn hambusse nagu kont koerale . </s> </p>
<p> <s> Aga maastik , maa ise , seda pole võimalik ära rikkuda . </s> <s> Ning olin rõõmus , nähes kõike , mida silm ümberringi seletas . </s> </p>
<p> <s> Kuidas võisin ma hiljem , nõrkusehetkedel , mõelda , et mu kodumaa on mind reetnud ? </s> <s> Maa ei reeda kunagi . </s> <s> Ainult inimesed . </s> </p>
<p> <s> Olime jõudnud poolele teele , istusime väikeses bussipeatuses pingile ja sirutasime jalgu . </s> </p>
<p> <s> " On ju , et tahte abil võib inimene kõike saavutada ? </s> <s> Ükskõik mida ! </s> <s> Kui ta ainult väga tahab , " otsis Pavka oma mõtetele kinnitust . </s> </p>
<p> <s> " Loomulikult , " kinnitasin ma . </s> <s> " Mida iganes ! " </s> </p>
<p> <s> " Kui ma väga tahan , et ma Margele meeldiksin , kas siis see ... " </s> </p>
<p> <s> " Igatahes , " katkestasin ma Pavkat enesekindlalt . </s> <s> " Nii see läheb ! " </s> <s> Ja tollal ma uskusin sellesse . </s> </p>
<p> <s> Pavka naeris . </s> <s> " Viskame saltot , " ütles ta , ronis pingile ja viskas . </s> <s> See käis " Orljonoki " poiste harrastuste juurde . </s> <s> Viskasin ka ja naersin . </s> </p>
<p> <s> " Ma viskan tagurpidi , " ütles Pavka ja ronis pingile . </s> </p>
<p> <s> " Kurat , ära jama , võid kaela murda , " ütlesin . </s> </p>
<p> <s> Pavka naeris , keskendus , tegi tagurpidisalto ning maandus õnnelikult jalgadele . </s> </p>
<p> <s> " Lõpp stiilne salto ! </s> <s> Mina seda ei suuda , " ütlesin . </s> <s> Pavka oli alati olnud minust füüsiliselt üle . </s> </p>
<p> <s> " See on esimene kord , mil sa mind kiidad . " </s> </p>
<p> <s> Vaatasin talle korraks otsa ning läksime edasi . </s> </p>
<p> <s> Kui hakkasime linnani jõudma , läksid maa haavad sügavamaks ja ebaloomulik kasvas . </s> <s> Minu rõõmu segunes nukrust , otsekui aimanuks ma juba , et rõõmsad hetked on ainult puhkepausid lõputul rännakul . </s> </p>
<p> <s> " Tead , Aivar ja Sven , need kutid , kellega ma Tallinnas tuttavaks sain , pandi kinni . </s> <s> Istuvad Patareis , " ütlesin Pavkale . </s> </p>
<p> <s> " Mille eest ? " küsis too . </s> </p>
<p> <s> " Eks ikka väljatõstmiste eest . </s> <s> Ma helistasin eile Tarmole , tema ütleski . " </s> </p>
<p> <s> " Paras neile ! </s> <s> Nad tahtsid ju meie asjad ära võtta ja lõid sul nina puruks ! " </s> </p>
<p> <s> " Ei ütleks . </s> <s> Ka sa tahaksid kinni minna ? " </s> </p>
<p> <s> Pavka vaikis . </s> </p>
<p> <s> Istusime punkris , ahi küdes ja me puhastasime relvi . </s> <s> Oli veebruarikuine pühapäev ja kooli pärast polnud muret . </s> </p>
<p> <s> " Kaugel sa lugemisega oled ? " küsisin , et teemat vahetada . </s> <s> Olin Pavkale teinud raamatute nimekirja . </s> <s> Ta pidi need aasta jooksul läbi lugema . </s> </p>
<p> <s> " Täitsa kaugel . " </s> </p>
<p> <s> Pavka oli tõesti viimasel ajal palju lugema hakanud , oli isegi hantlid ja kangi , oma vanad kaaslased , mõnevõrra unarusse jätnud . </s> </p>
<p> <s> " Tead , see " Noored lõvid " on kõva sõna . </s> <s> Ma ei teadnudki , et selliseid sõjaraamatuid on olemas . </s> <s> Tegelased pole mingid kangelased . </s> <s> Aga pea kõik said lõpuks surma . </s> <s> Sellest on kahju . " </s> </p>
<p> <s> " Elu ongi selline , " ütlesin . </s> <s> " Sõjas saabki enamik mehi surma . " </s> </p>
<p> <s> " Ja see " Werner Holt " oli ka hea . </s> <s> Esimene osa , teine osa oli jama . " </s> </p>
<p> <s> " Ma ütlesin sulle , et ära teist osa loe . " </s> </p>
<p> <s> " Ma ei uskunud , lugesin ikka . </s> <s> Kuidas saab nii olla , et üks osa on nii normaalne , aga teine täitsa jama ? " </s> </p>
<p> <s> " Kui teist osa poleks olnud , ei oleks raamat lihtsalt trükki läinud . </s> <s> Kui kommareid ei kiida , ei saa midagi avaldada . </s> <s> Ida-Saksamaal on täpselt samamoodi nagu siin . " </s> </p>
<p> <s> " Tead , keda sa , Pets , meenutad . </s> <s> Sa oled nagu see tegelane , kes lõpuni võitles , nagu Woltzow . " </s> </p>
<p> <s> " Sa eksid . </s> <s> Woltzow oli liiga ühekülgne . </s> <s> Teda huvitas ainult sõda ja sõjaks valmistumine . </s> <s> Mind huvitab palju muudki ! " </s> </p>
<p> <s> " Teised sõjaraamatud olid ka päris head . </s> <s> Ja ajaloolised olid head . </s> <s> Mulle meeldis eriti " Iidsete aegade lood " , noh see ajalooliste romaanide sarjast . </s> <s> Ainult slaavlased olid liiga head ja viikingid liiga halvad . </s> <s> Aga maailm ei ole selline must-valge . </s> <s> Muide , viikingite osa oli palju parem ja usutavam . </s> <s> Ma kirjutasin sealt mõned tsitaadid välja . " </s> </p>
<p> <s> " Tsitaadid ? " </s> </p>
<p> <s> " Tsitaat on see , mida keegi teine on öelnud ja sina kordad . </s> <s> Näiteks : " Võidab see , kes on vapram ja tugevam ! </s> <s> Me usume ainult iseendasse ja oma relvade jõusse ! " </s> </p>
<p> <s> Ma panin tühja salve alla ja tõstsin Maschinpistole 40 pea kohale . </s> <s> " Me usume ainult iseendasse ja oma relvade jõusse ! " kordasin sõbra järgi . </s> </p>
<p> <s> " Ulmekad ei meeldinud jälle üldse . </s> <s> Ja klassikast olid mõned liiga igavad . </s> <s> Mõned meeldisid küll , näiteks Zola " Söekaevurid " . </s> <s> Kui sellest sõekaevandusest lugesin , tuli kohe keraamikatehas meelde . </s> <s> Kõik töötavad nagu hobused ja lakuvad nagu sead . </s> <s> Parmud kepivad mõrdasid põõsa all . </s> <s> See on naturalism , ma nüüd tean . </s> <s> See on samasugune kui realism , aga räigem . " </s> </p>
<p> <s> " Võõrsõnu kirjutasid välja ? " </s> </p>
<p> <s> " Kirjutasin . </s> <s> Täitsa pikk nimekiri tuli . </s> <s> Kuuskümmed kaheksa sõna . " </s> </p>
<p> <s> " Otsi neile ise vastused . </s> <s> Kui midagi tõesti ei leia , siis ma aitan otsida . " </s> </p>
<p> <s> " " Meistri ja Margarita " lugesin ka läbi ja " Klaaspärlimängu " . </s> <s> Ausalt öelda , selle ma jätsin pooleli . </s> <s> Liiga raske , ma ei saanud lihtsalt pihta , " tunnistas Pavka ausalt . </s> </p>
<p> <s> " See polegi meieealistele mõeldud . </s> <s> Ma suudan sellistele raamatutele ise ka hädavaevalt pihta saada . </s> <s> Enamik täiskasvanutest ei saa minu arust ka neile pihta . </s> <s> Vaevalt iga viies või kümnes inimene ehk saaks . </s> <s> Aga see ei huvitagi neid . </s> <s> Mõne jaoks on Bre ? nevi " Väike maa " ka raske . </s> <s> Mäletad ? " </s> </p>
<p> <s> Kui petrooleumilambi valgus polnuks nii tuhm , võinuksin ma näha , et Pavka punastab . </s> </p>
<p> <s> " Mul on hinded ka paremaks läinud , " ütles ta kiiresti . </s> <s> " Viimasel veerandil oli ainult kaks kolme . </s> <s> Kolm viit oli ka . </s> <s> Varem oli mul ainult kehaline viis ! " </s> </p>
<p> <s> " Oled lõpp hästi pannud . </s> <s> Ma olen sitasti õppinud , sain viimasel veerandil viis nelja . " </s> </p>
<p> <s> " Sa ju puudusid palju ja sul polnud aega õppida . </s> <s> Mõned tuubivad nagu segased , aga hinded ikka jamad , " püüdis Pavka mind lohutada . </s> </p>
<p> <s> " Sa oled kõvasti edasi läinud , võrreldes sellega , mis sul enne oli . </s> <s> Ma olen , vastupidi , tagasi läinud . </s> <s> Asja uba ongi selles ! " </s> </p>
<p> <s> " Mäletad , tookord su sünnipäeval ütlesin ma Margele , et olen enamiku raamatutest , mis riiulis olid , läbi lugenud . </s> <s> Ma olengi ! </s> <s> Ma ei valetanud ! </s> <s> See Marge käest raamatute laenamise idee oli sul lõpp hea . " </s> </p>
<p> <s> " Lihtsad ideed on alati toimivad . </s> <s> Hea ettekääne . </s> <s> Ja loomulikult sa ei valetanud . </s> <s> Sa nägid lihtsalt asju ette . " </s> <s> Ma naersin . </s> </p>
<p> <s> " Käisime eelmisel nädalal Margega kinos ja tantsisime kooli peol . " </s> </p>
<p> <s> " Seda oli näha jah . </s> <s> Olite seal kogu aeg ninapidi koos ! </s> <s> Sa oledki juba peaaegu minu ja Marguse juurde elama kolinud . " </s> <s> Naersin uuesti . </s> </p>
<p> <s> " On sul midagi selle vastu ? " </s> </p>
<p> <s> " Ei . </s> <s> Margus vahepeal veidi vingus , aga nüüd on maha rahunenud . </s> <s> Tal on praegu nagunii võistlus võistluse otsa . " </s> </p>
<p> <s> " Ma vist varsti enam muust ei räägigi kui Margest . </s> <s> Jaksad sa ikka kuulata ? " </s> </p>
<p> <s> " Muidugi . </s> <s> Kui mul oleks samasugune liin , räägiksin sulle ka . " </s> </p>
<p> <s> " Selline tunne on , et tahaks temaga ikka rohkem koos olla . </s> <s> Ja viimased kuud on üldse kõik kuidagi teistmoodi . </s> <s> Muust nagu ei soovigi enam mõelda ega rääkida . </s> <s> Ainult temast . </s> <s> Aga ma ei taha kellelegi peale sinu sellest kõnelda . " </s> </p>
<p> <s> Ma vaikisin ja võtsin " Parabellumi " lahti . </s> </p>
<p> <s> Pavka jäi ka mõneks ajaks vait . </s> </p>
<p> <s> " Peaksin vist järgmisest aastast teie kooli tulema . </s> <s> Muidu näeb Marget nii harva . " </s> </p>
<p> <s> Pavka vaikis pikalt . </s> </p>
<p> <s> " Ta meeldib mulle meeletult ! </s> <s> See lihtsalt on nii , " ütles ta lõpuks otsustavalt . </s> </p>
<p> <s> " Oled sa seda talle öelnud ? " </s> </p>
<p> <s> Pavka raputas pead . </s> </p>
<p> <s> " Mis sa arvad , tunneb tema ka samamoodi ? " küsisin . </s> </p>
<p> <s> " Ma ei tea . </s> <s> Vahepeal tundub , et tunneb . </s> <s> Siis , kui oleme koos . </s> <s> Vahel jälle , et ei . </s> <s> Kui ta ütleb , et pole aega kokku saada , kooliasjad ja nii . </s> <s> Ma ei saa ise ka aru . " </s> </p>
<p> <s> " Siis pole muud võimalust , kui asi selgeks teha . " </s> </p>
<p> <s> " Sul on lihtne öelda . </s> <s> Ma kõhklen . </s> <s> Kas sa julgeks ? " </s> </p>
<p> <s> " Varianti poleks . " </s> </p>
<p> <s> " Isegi siis , kui sa teaksid , et hävid ? " </s> </p>
<p> <s> " Isegi siis . </s> <s> Aga sa ju ei hävi ! " kinnitasin Pavkale . </s> </p>
<p> <s> " Ma olen nii palju pingutanud ! </s> <s> Ma tahaks olla kuidagi hoopis teistsugune . </s> <s> Aga mõned ei pinguta üldse ja saavad kõik . </s> <s> See pole õiglane ! " </s> </p>
<p> <s> " Oleneb , mida tahta . " </s> </p>
<p> <s> " Mida sa minu asemel teeksid ? " </s> </p>
<p> <s> " Olen vale mees , kelle käest küsida . </s> <s> Ma pole asjatundja tüdrukute alal . " </s> </p>
<p> <s> " Kas sa pole siis kordagi tundnud , see on nagu laine ... " </s> </p>
<p> <s> " Muidugi olen . </s> <s> Aga ma pole lasknud sellel kordagi üle pea kasvada . " </s> </p>
<p> <s> " Miks ? " </s> </p>
<p> <s> " Püüan õppida ennast valitsema . </s> <s> Pole mõtet dessukooli minna , kui ei suuda ennast kontrollida . </s> <s> Kapten ütles ka : " Kui mees kasutab oma riista elus suunda näitava kompassina , jääb ta ühe koha peale ringe tegema . " </s> </p>
<p> <s> " Ega sa ei mõtle , et mina ... " </s> </p>
<p> <s> " Ei mõtle . </s> <s> See , mis sa teed , on õige . </s> <s> Sul on tunne . </s> <s> Kui läheb lihtsalt kõvaks , on see instinkt . </s> <s> Sama nagu külamees toob lehma viieka eest pulli juurde paaritada . " </s> </p>
<p> <s> " Räigelt öeldud . " </s> </p>
<p> <s> " Iseendale ei maksa valetada . </s> <s> Me peame niigi kogu aeg paljudele valetama . </s> <s> Ma olen sellest väsinud . </s> <s> Mõnikord tahaks minna kooli ja karjuda üle koridori : " Kuradi kommarid , minge kõik persse ! " </s> <s> Aga seda ei saa teha . </s> <s> Ja paljusid muid asju ei saa teha . </s> <s> Meil läheks väga sitasti , kui välja tuleks , kes me tegelikult oleme . </s> </p>
<p> <s> Pavka , mäletad , kui ma olin kaksteist-kolmteist , mul oli siis suur maailma kaart , kus punased ja sinised lipukesed peal . </s> <s> Ma olin ise ka tollal peast kommar . </s> <s> Ma uskusin sellesse , võtsin seda pioneeri- ja komsomolijama tõsiselt . </s> <s> Nicaraguas tulid kommarid võimule , panin kaardile punase lipukese . </s> <s> Šahh Iraanis kukkus , panin jälle punase lipukese . </s> <s> Tundus , et kommarid vallutavad maailma . </s> <s> Et neil ongi õigus . </s> <s> Aga olin siis alles laps . </s> <s> Ainult lapsed võivad sellist jampsi tõsimeeli uskuda . </s> <s> Kõik see , mis on meie ümber , on totaalne vale , mida meile pähe määrida püütakse . " </s> </p>
<p> <s> " Sa ei ole varem sellest eriti rääkinud ! " </s> </p>
<p> <s> " Sulle poleks lihtsalt kohale jõudnud . </s> <s> Ma tegin hüppe paar aastat varem . </s> <s> Kapten aitas mind , sellepärast . </s> <s> Nüüd tegid sina hüppe ja jõudsid mulle järele . </s> <s> Olen püüdnud sind aidata . </s> <s> Ja Marge on aidanud , ehkki ta ise seda ei tea . " </s> </p>
<p> <s> Ma naeratasin . </s> </p>
<p> <s> " Mis hüppe ? " </s> </p>
<p> <s> " See on selline hetk , mil äkki saad maailmast hoopis teistmoodi aru . </s> <s> Hakkad kõige üle mõtlema . </s> <s> Tekib justkui pilt . </s> <s> Enne olid ainult üksikud killud . </s> <s> Saad pihta , kes sa oled ja mis on sulle oluline , mis on õige , mis vale . </s> <s> Sa ju tunned ka samamoodi ? " </s> </p>
<p> <s> Pavka noogutas . </s> </p>
<p> <s> " Kuidas sa selle peale tulid ? </s> <s> Kuidas sa hüppe tegid ? " küsis ta . </s> </p>
<p> <s> " See oli üle kahe aasta tagasi , suvel . </s> <s> See oli esimene suvi , mil ma käisin koos täismeestega tööl . </s> <s> Mäletad , keskväljakul oli suur punane loosung : AU TÖÖLE . </s> <s> Iga päev ma nägin seda . </s> <s> Aga pooled mehed olid lõpp laisad . </s> <s> Ma tegin ka rohkem tööd kui nemad . </s> <s> Äkki sain ma aru , et loosung on vale , tegelikult asjad nii pole . </s> <s> Ja mehed jõid . </s> <s> Ma nägin , et nad on nõrgad . </s> <s> Aga meile on kogu aeg korrutatud , et oleme maailma tugevaimad . </s> <s> " Kuidas saab riik , kus on nii palju nõrku inimesi , olla maailma tugevaim ? " küsisin ma endalt . </s> <s> Kui ma nägin , et mõned asjad on valed , hakkasin ma kõiges kahtlema . </s> <s> Ma hakkasin ise lugema ja uurima ning vanemate inimeste käest küsima . </s> <s> Ning Kapten võttis mu oma hoole alla . " </s> </p>
<p> <s> Pavka vaikis . </s> </p>
<p> <s> " Ma olin naiivne . </s> <s> Ma ei mõelnudki selliste asjade üle . </s> <s> Sul polnud isegi kellegagi rääkida . </s> <s> Olen sulle ikka hea sõber küll olnud , " ütles Pavka irooniliselt . </s> </p>
<p> <s> " Ma kartsin , et sa ei teegi hüpet . </s> <s> Paljud ei tee seda . </s> <s> Mitte kunagi . </s> <s> Aga sa tegid . </s> <s> Ainult see loeb . " </s> <s> Vaatasin Pavkale otsa . </s> </p>
<p> <s> " Hüpe , see on hea sõna . </s> <s> Aga kuhu me välja jõuame ? " </s> </p>
<p> <s> " Kui ma teaks ! </s> <s> Aga me oleme juba hüpanud ja seda ei saa enam tagasi . </s> <s> Samamoodi nagu langevarjur on lennukist välja hüpanud . </s> <s> Pole varianti , aina langed allapoole . </s> <s> Jääb üle loota ainult endale ja langevarjule . " </s> <s> Ma vaikisin mõne aja , siis panin püstoli uuesti kokku tagasi . </s> </p>
<p> <s> " Jaa , meil ei jää muud üle , kui uskuda iseendasse ja oma tahtesse . </s> <s> Kõik muu on osutunud valeks . </s> <s> Kõik muu on lagunenud . </s> <s> See on hüppe hind , " ütlesin . </s> </p>
<p> <s> Ma ei teadnud siis veel , et see pole hüppe hind . </s> <s> Hüppe hind oli alles maksmata . </s> </p>
<p> <s> " Too mulle klaas vett , " palus Kapten . </s> </p>
<p> <s> Ma tõin . </s> <s> Kapten lamas kolmandat päeva voodis . </s> <s> Vaatasin talle otsa , näojooned tungisid teravalt esile . </s> <s> Ta jõi mõne lonksu , oigas ja pühkis käega üle lauba . </s> <s> Higi lausa voolas tal mööda nägu . </s> </p>
<p> <s> Ma ei mäletanud , et varem oleksid tal valuhood nii kaua kestnud . </s> <s> Puudusin teist päeva koolist , et tema eest mingilgi määral hoolitseda . </s> </p>
<p> <s> " Süüa tahad ? " </s> </p>
<p> <s> Ta raputas pead . </s> <s> Vaikisime mõlemad kaua . </s> </p>
<p> <s> " Said sa langevarjuhüppel vigastada ? " küsisin , et lõhkuda see vaikus . </s> <s> Ta ei olnud mulle kunagi rääkinud , mis temaga oli juhtunud . </s> </p>
<p> <s> " Ei . </s> <s> Langevarjuga on ohutum hüpata kui tänaval autoga sõita . </s> <s> Soomustransportööri tagaratas sõitis üle . </s> <s> Õnnetusjuhtum , ajateenijast juht ei vaadanud , kuhu tagurdab . </s> <s> Pinnas oli pehme , ellu jäin . </s> <s> Selgroog ja siseelundid said vigastada . " </s> </p>
<p> <s> Kapten oigas ja tõmbas hinge . </s> </p>
<p> <s> " Olin üle aasta hospidalis . </s> <s> Mitte keegi ei uskunud , et ma enam jalule tõusen . </s> <s> Aga tõusin ! " </s> </p>
<p> <s> " Ma ju pääsen ka suvel hüppama ? " </s> </p>
<p> <s> Kapten vaikis . </s> </p>
<p> <s> " Lauasahtlis raamatute peal on foto . </s> <s> Too see siia ! " </s> </p>
<p> <s> Must-valgel , veidi pruunitoonilisel fotol olid noor ohvitser , igapäevavormis , hüppemärk rinnas ja barett uljalt kuklas , heledas kleidis noor naine ja väike , umbes nelja-viieaastane tüdruk , samuti heledas kleidis ja heledate juustega . </s> </p>
<p> <s> Kapten vaatas üksisilmi fotot , nagu tahaks sellel kujutatut alatiseks meelde jätta . </s> </p>
<p> <s> " Ma isegi ei tea , kus nad on . </s> <s> Naine läks minema , kui ma hospidalis olin , lapse võttis loomulikult kaasa . </s> <s> Aga võib-olla nii ongi parem . " </s> </p>
<p> <s> " Minu sõda on lõppenud , " ütles ta järsku . </s> </p>
<p> <s> Eelaimus kerkis alateadvusest esile nagu vari . </s> <s> Kapteni-taolised mehed ei ütle selliseid sõnu niisama . </s> </p>
<p> <s> " Võta mu seifi võti , tead küll , kus see on , tee seif lahti ja too siia lame plastmasskarbike , see on padrunitega samas kohas ! " andis ta mulle korralduse . </s> </p>
<p> <s> Tegin , mis kästud . </s> </p>
<p> <s> Kapten tegi karbikese lahti , selles olid ampullid ühekordsete süstaldega . </s> </p>
<p> <s> " Tead , mis need on ? " küsis ta . </s> </p>
<p> <s> " Mingi ravim , " arvasin . </s> </p>
<p> <s> " Valuvaigisti raskelt haavatutele . </s> <s> Süstid ühe ja valu kaob . </s> <s> Süstid peotäie ning kõik kaob . </s> </p>
<p> <s> Hospidalis süstiti mind , et ma ei tunneks valu . </s> <s> Sellega harjub ära . </s> <s> Pärast kerjasin ise arstidelt lisa . </s> <s> Arstidel polnud kahju , nad nägid , kuidas ma piinlen . </s> <s> Kuni rippusin nõela otsas ! </s> <s> Aga seitsmekümne kolmanda aasta alguses sain ma sellest jagu ! </s> <s> Mõttetu on seletada , millist pingutust see nõudis , millist pingutust see on kogu aeg nõudnud ! " </s> </p>
<p> <s> Tema näoilme , pilk , higipiisad näol - ma nägin , et ta ei suuda enam varjata ei valu suurust , mida tundis ega võitluse julmust , mida iseendaga pidas . </s> </p>
<p> <s> " Olen sulle püüdnud üht-teist õpetada . </s> <s> Tegelikult , elus on ainult üks asi tähtis , üks ja ei miski muu ! </s> <s> Ära mitte kunagi loovuta oma tahet , mitte kellelegi ega mitte millelegi ! </s> <s> Kui oled seda teinud , on väga raske , meeletult raske seda tagasi saada ! </s> <s> Ilma tahteta on inimene aga eikeegi ! </s> <s> Jäta see meelde ! " </s> </p>
<p> <s> Seisin vaikides voodi kõrval . </s> </p>
<p> <s> " On sul kohta , kus elada ? " </s> </p>
<p> <s> Noogutasin . </s> </p>
<p> <s> " Pane asjad kokku ! </s> <s> Ma ei taha , et sul tuleks sellest kõigest sekeldusi . </s> <s> Mendid hakkaksid küsitlema ja nii edasi . </s> <s> Üks tund , ma ei kesta enam kauem . </s> <s> Mine ! </s> <s> Ma tean , et sa saad hakkama ! </s> <s> Sul " Kapteni hääl värahtas . </s> <s> " Sul on palju tugevam tahe , kui mul sinu eas oli . </s> <s> Seal karjääris te mõlemad aina läksite ja läksite nagu masinad . </s> <s> Ja sa mõtled . </s> <s> Mõnikord mind üllatab , kuidas sa mõtled . </s> <s> Sa oled omavanustest kolm-neli aastat ees . </s> <s> Mõni ei jõua mitte kunagi sinna , kus sa juba praegu oled . </s> <s> Ma ei tea , on see sinu õnn või õnnetus . </s> <s> Valmistu selleks , et jääd üksi . </s> <s> Jääd järjest rohkem üksi " </s> </p>
<p> <s> Ma viivitasin , sest tahtsin talletada pildi igaveseks mällu . </s> <s> Teadsin , et ma ei tohi nutma hakata , et mitte alandada Kapteni viimaseid hetki nõrkuse näitamise ja nägemisega . </s> <s> " Ära veel mine ! </s> <s> Ma pole nii tugev , et üksi vastu pidada , " tahtsin paluda . </s> <s> Kuid teadsin , et palumine on mõttetu . </s> <s> Kui Kaptenil olnuks alternatiiv , valinuks ta selle . </s> </p>
<p> <s> Alles nüüd ma tajusin , kui palju oli ta minust hoolinud . </s> <s> Ta oli pidanud mind endaga võrdseks ja seepärast olnud halastamatu . </s> <s> Ta teadis , et varem või hiljem tuleb igaühel hetk , mil elu soomustransportöör temast üle sõidab ning kui raske on pärast seda tõusta . </s> <s> Ja et parem on selleks varakult valmistuda . </s> </p>
<p> <s> " Mine ! " </s> <s> Kapteni toon oli järsk ja külm . </s> <s> " Ma ei taha , et sa seda näeksid ! </s> <s> Selles pole midagi vaatamisväärset ! </s> <s> Jõuad seda elus küllalt näha ! </s> <s> Mine ! " </s> </p>
<p> <s> Kapteni maeti kõledal aprillipäeval vene õigeusu rituaali kohaselt . </s> <s> Maa oli peaaegu paljas , kuid sadas vihma , ilm läks päeva peale külmemaks ja vihm muutus jäänõelteks , mida tuul näkku puhus . </s> <s> Tseremoonia oli tagasihoidlik . </s> <s> Kapteni sõber , isa Avraami kloostrist , oli kõige eest hoolt kandnud . </s> <s> Kohal olid mõned Kapteni kursusekaaslased siitsamast õppekeskusest ja Pihkva diviisist , poisid , nii praegused kui ka hulk endisi , kes olid tulla saanud , ja mõned vanamutid , kes regulaarselt käisid kõikidel matustel . </s> </p>
<p> <s> Olime Pavkaga pannud hüppevormide alla soojad kampsunid ja jalga nöörsaapad , et Kapteniga väärikalt hüvasti jätta . </s> </p>
<p> <s> Seisin tuima näoga , kui nutunaised nutsid ja kui Kapteni sõber , alampolkovniku auastmes ohvitser , kes teenis sealsamas õppekeskuses , lühikese kõne pidas . </s> </p>
<p> <s> Ma ei mäleta kõike , mida ta rääkis , sest keskendusin enesevalitsemise säilitamisele . </s> <s> Aga üks fraas jäi mulle meelde : " Sõnal " kangelane " pole tänapäeval mingit väärtust , see on sõnakõlks , liigse tarvitamisega ära lörtsitud . </s> <s> Kuid sellel polegi tähtsust , sest tõelistest kangelastest ei teata nagunii , kes nad on . </s> <s> Nad surevad tundmatutena , maetakse tagasihoidlikult ning peagi kaovad ka need , kes neist üldse midagi teadsid . " </s> </p>
<p> <s> Pärast matust , õhtul , läksin punkrisse . </s> <s> Kütsin ahju ja seadsin vahetusriided valmis . </s> <s> Veel polnud pimedaks läinud . </s> </p>
<p> <s> Panin pähe Kuuba armee vormimütsi ja rinda Che Guevara kujutisega plekkmärgi - olin need Ida-Saksamaal ühe kuuba tüdruku käest saanud - samuti krokodill Gena märgist tehtud sini-must-valge märgi . </s> <s> Sinine ja must olid viltpliiatsiga soditud tavalisele valgele papile ja märgi sisu oli välja vahetatud . </s> </p>
<p> <s> Jooksin rahulikus tempos karjäärini . </s> <s> Tööpäev oli lõppenud ja ekskavaator seisis hüljatuna keset karjääri . </s> </p>
<p> <s> Dessantväelase seljakott ja telliskivi olid mul kaasas . </s> <s> Täitsin koti liivaga , sättisin selle selga ja läksin . </s> </p>
<p> <s> Tuttav ring , ainult vette oli raske minna . </s> <s> Karjusin enesejulgustamiseks , samal ajal kui läksin . </s> <s> Jäine võru ümbritses alguses põlvi , pärast puusi ja lõpuks vöökohta . </s> <s> Vees ulpis jäätükke . </s> </p>
<p> <s> Ringid kulusid . </s> <s> Loomulikult kukkusin vahepeal üle pea vette ja veeresin liiva sees , kui alla hüppasin . </s> <s> " Kaksteist , vähemalt kaksteist ! " vasardas peas . </s> <s> Ja ma keskendusin ainult sellele minekule , nagu määraks see kogu mu edaspidise elu . </s> <s> Ma ei tundnud väsimust ega külma , ainult jooksin . </s> </p>
<p> <s> Ma ei peatunud , kui kaheteistkümnenda ringi läbisin . </s> <s> Ka kolmeteistkümnenda puhul mitte . </s> <s> " Kolmteist toob õnnetust , " käis läbi pea . </s> <s> Ja ma pidin neljateistkümnenda lõpuni minema , ma ei saanud , lihtsalt ei võinud seda pooleli jätta . </s> </p>
<p> <s> Ning ma jooksin , pärast komberdasin neljakäpukil ja viimase osa pooleldi roomasin . </s> </p>
<p> <s> Lõpuni jõudnud , jäin mõneks ajaks jõuetult lamama . </s> <s> Külm tõi mind reaalsusse tagasi . </s> <s> Võtsin ranitsa seljast ja kallasin tühjaks . </s> <s> Läksin alla karjääri ja hüppasin veel kord vette , et liiv maha pesta . </s> <s> Seejärel hakkasin punkri poole tagasi sörkima ning tõstsin aegamisi tempot , sest märjad riided kleepusid jäise koorikuna ihu külge . </s> </p>
<p> <s> Kohale jõudnud , sobrasin hoolikalt padrunikastis ning valisin välja kolm padrunit , mis paistsid pealtnäha veatud , ja laadisin need salve . </s> </p>
<p> <s> Väljas tõmbasin " Parabellumil " kuuli rauda ja püüdsin lasta kolm lasku õhku . </s> <s> Püüdsin , sest viimane padrun oli ikkagi tõrkega . </s> <s> Sikutasin raevukalt kelku üles , kuid tõrkega padrun ei tahtnud padrunipesast välja tulla . </s> <s> Hakkasin nutma . </s> <s> Istusin sinnasamasse märjale ja külmale maapinnale ning mu õlad vappusid nagu väikesel lapsel . </s> </p>
<p> <s> Ma ei tajunud veel , et Kapten on surnud . </s> <s> Kui paljud isad peavad nägema , et poegadel pole nende püüdlustest ja eesmärkidest ei sooja ega külma . </s> <s> Võib-olla saavad nad tagasi selle , mida pole andnud . </s> <s> Kapten polnud mu isa , aga ta elas edasi , elas minu püüdluses olla samasugune nagu tema . </s> </p>
<p> <s> " Varsti saab kool läbi , " ütles Pavka . </s> </p>
<p> <s> " Ammu oleks aeg , " arvasin . </s> </p>
<p> <s> Oli soe ja vaikne kevadõhtu , jalutasime aeglasel sammul läbi alevi . </s> <s> Kapteni surmast oli möödunud poolteist kuud , aeg pleegitab kirkad värvid ning jäänud oli vaid tuhm tuige . </s> <s> Kevadlilled õitsesid aedades ja ma nägin suurepäraseid punaseid tulpe kasvamas kellegi alevielaniku peenral . </s> </p>
<p> <s> " Oota , hangin sulle lilled , " ütlesin ja lennutasin end hooga üle aia . </s> <s> Võtsin hüppevormi noataskust pussi , lõikasin kolm pikavarrelist tulpi otse juure kohalt maha ja hüppasin kiiresti saagiga tagasi üle aia . </s> <s> Koer jooksis maja tagant välja ning hakkas haukuma , aga olin juba kaugel . </s> </p>
<p> <s> " Välkmanööver , " kommenteerisin oma tegevust ja irvitasin . </s> </p>
<p> <s> " Omanik ei rõõmustaks , " arvas Pavka . </s> </p>
<p> <s> " Ega ta infarkti ka ei saa ! </s> <s> Sinna jäi neid veel küllalt ! " </s> <s> Ulatasin lilled Pavkale . </s> </p>
<p> <s> " Oled sa kindel , et Marge vanemaid pole kodus ? " </s> </p>
<p> <s> Pavka noogutas : " Luureandmed . " </s> </p>
<p> <s> Silmitsesin Pavkat , olime justkui rolle vahetanud . </s> <s> Nüüd oli minul kulunud mapuuto seljas ja nöörsaapad jalas , Pavkal aga tossud , kuluvad ja tagi , paremad kui mul . </s> <s> Pavka oli muutunud , rohkem küll seesmiselt kui väliselt . </s> <s> Seda olin minagi . </s> </p>
<p> <s> " Sa oled Marge rajalt maha võtmisega liiga kaua viivitanud . </s> <s> Vale taktika , " ütlesin kergesõnaliselt . </s> </p>
<p> <s> " Ära enam kunagi niiviisi ütle ! </s> <s> Peale sinu ei annaks ma neid sõnu mitte kellelegi andeks ! " </s> </p>
<p> <s> Pavka olekus polnud kõhkluseteragi , puhas otsustavus . </s> </p>
<p> <s> " Ma võtan oma sõnad tagasi . " </s> <s> Pavkal oli õigus , olin teda solvanud . </s> </p>
<p> <s> " Tegelikult , ma kadestan sind , et sul on selline kindel liin , " ütlesin . </s> </p>
<p> <s> " Kadestad ? </s> <s> Ma olen alati sind kadestanud . </s> <s> Sa oled alati teadnud , mida teha . </s> <s> Sa pole kunagi kõhelnud ! " </s> </p>
<p> <s> " Oleksin õnnelik , kui nii oleks , nagu sa ütlesid . " </s> </p>
<p> <s> Läksime vaikides edasi , kuni jõudsime kahekorruselise paneelmajani , mille esimesel korrusel Marge elas . </s> </p>
<p> <s> " Suurte operatsioonide puhul ei tohi unustada olulisi detaile , " ütlesin ja pistsin Pavkale kaks " Suomen Sultaanit " tagitaskusse . </s> <s> " Tõmban nüüd uttu ! " </s> </p>
<p> <s> " Mis plaanid sul on ? " </s> </p>
<p> <s> " Teen väikese jalgsimarsi , siit punkrini . </s> <s> Kolmkümmend kaks kilomeetrit . </s> <s> Eksamiteks õppimisest on tõeline siiber ees ! " </s> </p>
<p> <s> " Oota , ära veel mine , järsku siiski Marget pole kodus . </s> <s> Tuleksin sel juhul kaasa . " </s> </p>
<p> <s> " Kus ta ikka on , " ütlesin ja läksin teisele korrusele , kus istusin trepimademele . </s> <s> Toetasin selja vastu seina ning vaatasin poolviltu allapoole , kuidas Pavka Marge korteri ukse taga kella annab . </s> <s> Tal oli mingi raamat käes , mille ta oli tüdrukult laenanud , ja lilli peitis ta selja taga . </s> </p>
<p> <s> Uks tehti lahti ja Marge seisis uksel . </s> <s> Hakkasin toimuva vastu huvi kaotama , kui järsku nägin , et uksele ilmus keegi noormees ja võttis tüdrukul õlgade ümbert kinni . </s> </p>
<p> <s> Ma rohkem tunnetasin , kui nägin , kuidas Pavka võpatas . </s> <s> Selline järsk nõksatus . </s> </p>
<p> <s> Noormees polnud keegi , keda olnuksin varem näinud . </s> </p>
<p> <s> " Ma tõin sulle raamatu ära . </s> <s> Tänan , " pressis Pavka kuidagimoodi endast välja ja ulatas raamatu tüdrukule . </s> <s> Ma vaevu kuulsin sõbra häält . </s> <s> Ootasin , et ta teeb midagi , näiteks annab noormehele vastu lõugu ; üks-üks seisudes ta abi ei vajanud . </s> <s> Aga ta lihtsalt seisis liikumatult ühe koha peal ega teinud midagi . </s> <s> Mida see oleks aidanudki ? </s> </p>
<p> <s> Marge vist ütles midagi , aga see oli öeldud nii vaiksel häälel , et ma ei kuulnud . </s> <s> Noormees oli vait . </s> <s> Pärast hetkelist viivitust uks sulgus . </s> </p>
<p> <s> Läksin alla ning kumbki meist ei öelnud sõnagi , kui me majast väljusime . </s> </p>
<p> <s> Kevadine ilm on muutlik ja taevas oli kattumas hallide pilvedega . </s> <s> Marssisime vaikides piki tänavat , mööda kaubanduskeskusest , puulobudik-bussijaamast , üle silla , mööda kooli ja kalmistu vahelist teed , kuni jõudsime asulast välja . </s> </p>
<p> <s> Vihma oli sadama hakanud ja vesi imbus kiiresti läbi hüppevormi õhukese riide . </s> </p>
<p> <s> Pavka läks minust sammukese eespool , pihku ununenud tulbid kõlkusid tal käes , kui ta käsi selja taga hoidis . </s> <s> Ühel hetkel pudenesid need peost ; ma ei jõudnud sammu pidurdada ja astusin tahtmatult lillede peale . </s> <s> Pavka jäi korraks seisma , pöördus ning meie pilgud kohtusid . </s> </p>
<p> <s> See oli täpselt samasugune pilk , mida ma nägin aastaid hiljem mehe silmis , kellel PMN-tüüpi miin , väike roheline umbes peopesalaiune plastikkoorega ketas , oli jalalaba otsast rebinud sellessamas sõjas , mille tulekut Kapten oli ette ennustanud . </s> <s> See küll toimus teisel ajal ja teises kohas , aga sel pole tähtsust . </s> <s> See on hetk , mil esialgne šokk on möödas , aga selle mõju pole veel täielikult kadunud , kuid juba uhkab valu lõputu lainena sinust üle . </s> </p>
<p> <s> Ma ei teadnud siis veel , et ma ei lähe kunagi Rjazani õhudessantvägede sõjakooli , aga Pavka läheb . </s> <s> Värske rühmaülemana osales ta Pihkva diviisi üksuste marsil Tallinnasse 1991. aasta augustis . </s> <s> Oleksime võidelnud üksteise vastu , kui sõjategevus oleks siis puhkenud . </s> </p>
<p> <s> Samuti võttis ta osa mõlemast Tšetšeenia sõjast . </s> <s> Hoidsime kontakti , kuni ta langes teises Tšetšeenia sõjas 2000. aasta kevadel . </s> <s> Tema isikliku elu kohta pole mul andmeid , sest me ei rääkinud sellest kunagi . </s> </p></div2><div2 type="alaosa"><head> Põgenik </head>
<p> <s> Kui mitmekordsed tsooniväravad mu selja taga sulgusid , hämmastas mind , et ma polegi õnnelik ega rõõmus . </s> <s> Kuidas olin vabanemist oodanud , kuidas päevi lugenud , kalendrisse ristikesi teinud ning vabanemisest mõelnud , aga kui kauaoodatud hetk lõpuks saabus , tundsin sügaval sisemuses vaid väsimust ning vaoshoitud , külma viha . </s> </p>
<p> <s> Ja nälga . </s> <s> Kolm nädalat olin elanud hirsi- ja tangupudrust ning teeveest ning viimased kolm päeva ainult teeveest ja leivast . </s> <s> Mitte et meie kentuura olnuks nõrk ja meil polnuks midagi süüa , pakke saadeti ja tsooni poest sai normijagu osta raha eest , mis me tööga teenisime , aga see oli traditsioon . </s> <s> Kui mu kendid olid püüdnudki mulle midagi pakkuda , olin keeldunud . </s> </p>
<p> <s> Polnud kohane süüa , kui teadsid , et teised peavad seda lobi sööma veel seitse , viis ja kaks pool aastat . </s> <s> Oli kohane olla ustav kentuurale , pealikule ja traditsioonidele . </s> <s> Olingi olnud , täpselt nagu Viljandi tsooniski , aga mälestused tollest ajast tundusid väga kauged . </s> </p>
<p> <s> Kes oleksid sa tsoonis ilma kentuurata ? </s> </p>
<p> <s> Tugev kentuura on raudne ring , kes seisab sinu eest , annab sulle kõik ja vastutasuks nõuab kõike . </s> <s> Kentuura on tekk , millega ema katab kinni väsinud ja hirmunud lapse . </s> </p>
<p> <s> Valik on olla kas liige või eikeegi . </s> </p>
<p> <s> Olime olnud neljakesi , kolm Lääne-Ukraina poissi ja mina . </s> <s> Kentuura pealik oli viieteistkümneaastase poisina tapnud kohaliku mendi , Karpaatide-taguse küla piirkonnavoliniku , selle eest , et too oli teda peksnud , ja saanud kümme aastat , alaealisele võimaliku piirmäära . </s> </p>
<p> <s> Meie kentuurat kutsuti zenfašistide kentuuraks . </s> <s> Baltlasi ja hoholle peeti fašistideks ja väljaspool Venemaad elavaid venelasi kodumaa reeturiteks . </s> <s> Meil oli üks U ? gorodist pärit poiss , kes pidas ennast zenbudistiks . </s> <s> Olin temaga tuttavaks saanud Piiteris , Krestõ vanglas , kui meid tapiga edasi toimetati . </s> </p>
<p> <s> " Zen - see on tahte filosoofia , " oli Petro , mu nimekaim , öelnud . </s> <s> " Arenda tahet , see on peamine . </s> <s> Rakenda kogu tahe , et saavutada eesmärke . </s> <s> Ning lepi tulemusega , missugune see ka poleks . </s> <s> Ela , nagu oleks homne päev viimane . </s> <s> Hirm - see on vagel , mis tuleb lömastada tahte tanksaapa kanna all . </s> <s> Valu , külm , nälg - need on illusioonid . </s> <s> Pole mõtet karta surma , sest see on möödapääsmatu . " </s> <s> Nii olevat teda õpetanud keegi vanem mees , keda ta Õpetajaks kutsus . </s> </p>
<p> <s> Mõtlesin nende sõnade üle . </s> <s> Zen tundus selge , lihtne ja arusaadav , kuid oli täis vastuolusid . </s> <s> Olin harjunud ennast pingutama , aga kuidas õppida leppima tulemusega ? </s> </p>
<p> <s> Bussipeatus polnud tsooniväravast kaugel . </s> <s> Plekksilt õõtsus tuule käes . </s> <s> Vaatasin huvi pärast , mis on peatuse nimi . </s> <s> " Tehase " , seisis venekeelsel sildil . </s> <s> Muigasin . </s> <s> Kas tõesti ootasin , et sinna on kirjutatud " Vangla " või " Tsooni " või midagi taolist ? </s> </p>
<p> <s> Mõne aja pärast tuli purukslöödud aknaga kollane buss . </s> <s> Buss nägi välja nagu linnaliinibuss , ainult vana ja paljukannatanud . </s> </p>
<p> <s> Külm tuuleiil puhus aknast lumepuru sisse . </s> <s> " Oma viisteist kraadi tuleb ära , " oletasin . </s> <s> Külm polnud sugugi illusioon , olgugi et mul oli pikk pesu seljas , villased sokid ja paksud jalarätid kaks numbrit suuremates kirsasaabastes ning soe kampsun presentjope all . </s> <s> Peas oli mul tobeda välimusega suusamüts , kohalik toodang . </s> </p>
<p> <s> Mu kunagised riided olid ammu väikeseks jäänud . </s> <s> Paar paremat asja oli hoiul olles kaotsi läinud , küllap oli keegi vangla administratsioonist need endale võtnud . </s> <s> Olin hankinud hädavajaliku , aga ma ei tahtnud , et kentuura väärtuslikke ressursse raisataks mu riiete peale . </s> <s> Eesmärk oli kodumaale jõuda , mitte korralik välja näha . </s> </p>
<p> <s> Juba kaugelt oli näha , et olen äsja tsoonist välja saanud . </s> <s> Kuid inimesed ei pööranud mulle tähelepanu : ma polnud esimene ega jäänud ka viimaseks . </s> </p>
<p> <s> " Vabandage , kas keegi saaks mulle müüa bussipileti ? " küsisin üle bussi . </s> </p>
<p> <s> Parem mööda nööri käia , kui millegi negatiivsega kohe tähelepanu endale tõmmata . </s> </p>
<p> <s> Olin nimelt välja saanud üheksa kuud enne tähtaega . </s> <s> Töönorme olin pidevalt ületanud , parajalt , mitte liiga palju , ja õhtukeskkooli olin nelja neljaga lõpetanud . </s> <s> Venekeelse lõpukirjandi eest oleksin pidanud oma arust küll kolme saama , aga Nonna Aleksandrovnal , emakeele , see tähendab vene keele õpetajal , hakkas nähtavasti minust kahju . </s> <s> Olin olnud ta lemmikõpilane . </s> </p>
<p> <s> Ja kartsas polnud ma enam sajandeid istunud . </s> </p>
<p> <s> Kaassõitjad , enamus tööriietes , puhvaikad seljas ja karvamütsid peas , vaatasid mind imelikult . </s> <s> Kordasin küsimust . </s> </p>
<p> <s> " Pojakene , selle bussi peal ei osta keegi piletit , " ütles paksu villase pearätikuga vana naine . </s> <s> " Siin on kõik omad inimesed . " </s> </p>
<p> <s> Nägin , et olen sattunud narri olukorda . </s> <s> Sangaga piletikomposter rippus viltu ühe kruvi küljes nagu vigastatud käsi , mis vaid mõne üksiku kõõluse najal keha küljes püsib . </s> </p>
<p> <s> " Emake , mõtlesin lihtsalt , et hakkan nüüd korralikuks inimeseks . </s> <s> Näe , kasvatasid , kasvatasid , lõpuks kasvatasidki ümber , " leidsin olukorrast väljapääsu . </s> </p>
<p> <s> Keegi mees mu läheduses pahvatas naerma . </s> </p>
<p> <s> " Ja mille eest sind , pojakene , istuma pandi ? " </s> </p>
<p> <s> " Mind karistati lausa kaks korda . " </s> </p>
<p> <s> " Lausa kaks korda ! </s> <s> Issand , halasta , sa ju nii noorukene . " </s> </p>
<p> <s> " Igavesed peened paragrahvid . </s> <s> Relvade omamine ja põgenemine vahi alt ja ühest kohast teise rändamine . </s> <s> Aga eks kõigil zekkidel ole kavalad paragrahvid . </s> <s> Varas , röövel ja vägistaja ei taha ju keegi olla . " </s> </p>
<p> <s> " Kas siis selle eest ka istuma pannakse , et tahad ühest kohast teise minna ? " lõi eideke käsi kokku . </s> </p>
<p> <s> " Pannakse , emake , pannakse , kui triibulised tulbad , liivariba ja kahekordne okastraat vahel . </s> <s> Tahtsin laia maailma näha . </s> <s> Olengi näinud , Patareid Tallinnas , eeluurimisisolaatorit Pihkvas ja Krestõd Piiteris . </s> <s> Väiksemaid kohti parem üles lugema ei hakkagi ! </s> <s> Ja teie kaunist kodulinna olen piilunud okastraadi vahelt ! </s> <s> Ja Venemaa raudteedel stolõõpinvaguniga tasuta ringi sõitnud ! " </s> </p>
<p> <s> Eideke ahhetas . </s> <s> Inimesed ümberringi muigasid . </s> </p>
<p> <s> " Kus su kodukotus ka on ? " </s> </p>
<p> <s> " Ikka läänes , mitu päeva annab rongiga sõita , ükskõik , kas tavalise või stolõõpinvaguniga . </s> <s> Aga ütle parem , emake , kas selle bussiga jaama ka saab ? " </s> </p>
<p> <s> " Ei saa . </s> <s> Pead ümber istuma . </s> <s> Aga ära südant vaeva , ma näitan . " </s> </p>
<p> <s> Ja ta näitas , kui õige aeg tuli . </s> <s> " Olgu jumal sulle armuline , pojake ! " </s> <s> Eideke lõi risti ette ja vaatas mulle kurvalt järele . </s> </p>
<p> <s> " Teile ka , " viipasin vastuseks . </s> </p>
<p> <s> Rongi väljumiseni oli üle kolme tunni aega . </s> </p>
<p> <s> Istusin raudteejaama puhvetis , murendasin näppude vahel leivatükke ja sõin aegamisi seljankat . </s> <s> Müüja oli soovitanud keedetud kanakoiba , öeldes , et täna on hea päev , iga päev polevat saada . </s> <s> Ütlesin ära , sest koib oli kõhn ja kahtlaselt sinakas ning teadsin , et kui pärast pikka nälgimist söömisega liiale minna , ei pea kõht nagunii vastu . </s> </p>
<p> <s> Esimesed suutäied kiskusid lõuapärad krampi . </s> <s> Õngitsesin supi seest väikesi lihatükke ja mälusin neid aeglaselt . </s> <s> Aurav teeklaas ootas järjekorda . </s> <s> Mõtlesin , et joon teed , pean veidi vahet ja söön veel ühe seljanka . </s> </p>
<p> <s> Mu lauale lähenesid kaks miilitsavormis meest , nägin neid silmanurgast . </s> <s> Instinktid ütlesid , et jookse , põgene , aga ma surusin tahtepingutusega selle aje maha . </s> <s> " Mida on mul karta , ma pole mitte kellelegi mitte midagi teinud , " sisendasin endale . </s> <s> Kuid mõnikord on parem usaldada instinkte , mitte mõistust . </s> <s> Polnud ma ju ennegi mitte kellelegi halba teinud , aga ometi olin pea kaks pool aastat kinni istunud . </s> </p>
<p> <s> " Kodanik , esitage palun dokumendid , " nõudis üks neist . </s> <s> Ta võis olla kolmekümne ringis , ta oli väikest kasvu ja nina all tolknesid tal tokerjad vuntsid . </s> <s> Teine , minust vähemalt pool pead pikem , seisis kõrval , suured labidataolised kämblad töllakil . </s> </p>
<p> <s> Ulatasin vaikides " hundipassi " . </s> </p>
<p> <s> " Hundipass " on paberilipakas , millel on kirjas kes , mille eest ja kui palju ; sellega saab pärast kodukohast õige passi kätte . </s> <s> Samuti on sellel foto ja märge selle kohta , kui palju on kinnipeetav oma tööga tsoonis raha välja teeninud . </s> <s> Minu aasta ja kolme kuu saldo oli tuhat ükssada kolmteist rubla ja kolmkümmend seitse kopikat . </s> <s> Ülejäänu oli läinud mu ülalpidamis- ja valvamiskulude katteks . </s> <s> Nõukogude vangla oli isemajandav , mitte mingi heategevusasutus . </s> </p>
<p> <s> Militsionäär heitis paberilipakale kiire pealiskaudse pilgu , kuid ei andnud seda mulle tagasi . </s> <s> " Siin see linnuke ongi ! </s> <s> Tule kaasa ! " ütles ta muutunud toonil . </s> </p>
<p> <s> " Kuhu ? </s> <s> Milleks ? </s> <s> Kui te tahate minult midagi küsida , võite seda siinsamas teha . " </s> <s> Mu hääletoon oli rahulik ja vaoshoitud , aga tundsin , kuidas vihalaine kerkib . </s> </p>
<p> <s> " Kuhu , kuhu ? </s> <s> Jaoskonda , tuvikene , ikka jaoskonda ! " </s> </p>
<p> <s> " On teil mingit alust mind kinni pidada ? " </s> </p>
<p> <s> " On . </s> <s> Oled tabatud otse kuriteokohal ! " </s> <s> Mendijupats tiris kabuurist lagedale " Makarovi " püstoli ja suunas relva minu poole . </s> <s> " Ega sa ei kavatse ometigi miilitsatöötajatele vastu hakata ? </s> <s> Tead , mis paragrahvi alla sa selle eest lähed ? " </s> </p>
<p> <s> Loomulikult teadsin ma , mis paragrahv see on ja kui palju selle eest määratakse . </s> <s> Ainult see mind tagasi hoidiski . </s> </p>
<p> <s> " Niipaljukest siis vabadust , " mõtlesin miskipärast vene keeles . </s> <s> Nüüd oli tähtis ainult käed vabana hoida ja oodata hetke . </s> <s> Kui hetk veel üldse kunagi tulebki . </s> </p>
<p> <s> Ma ei teinud illusioone . </s> <s> Olin taas hammasrataste vahel . </s> </p>
<p> <s> " Ei , ei kavatse . " </s> <s> Raputasin pead ja laiutasin kergelt käsi . </s> <s> " Kuhupoole ? " </s> <s> Pikem ment näitas käega . </s> </p>
<p> <s> " Kas tõesti oli mu küsimuses midagi ebadelikaatset ? " ei saanud ma torkamata jätta . </s> <s> " Sel juhul ma vabandan . " </s> </p>
<p> <s> Nad ei reageerinud . </s> </p>
<p> <s> Mind viidi sinnasamasse raudteejaama miilitsasse . </s> </p>
<p> <s> Kriibitud ja täkkeid täis plaadiga puulaua taga istus umbes kolmekümne viie aastane täidlane naisterahvas ja kirjutas midagi pastakaga paberilehele . </s> <s> Tal olid pisarad silmis . </s> </p>
<p> <s> Ruumis oli veel üks ment , kõhukas tärnimees , kes sõi parajasti pontšikut . </s> <s> Poolik pontšik oli tal näppude vahel . </s> <s> Teisel laual auras samovar . </s> <s> Seinal olid Lenini ja Feliks D ? erzinski pildid , kitsehabemega vanamehed põrnitsesid ruumisolijaid valvsa pilguga . </s> </p>
<p> <s> " Saite kätte ? " küsis pontšikuõgija täis suuga . </s> </p>
<p> <s> " Otse kuriteokohal . </s> <s> Istus puhvetis ja sõi seljankat . </s> <s> Just tsoonist välja saanud linnukene ! " </s> </p>
<p> <s> " Vabandage , kodanikud mendid , aga mind huvitaks üks tühine detail . </s> <s> Mis kuriteo ma teie arvates olen toime pannud ? </s> <s> Ega ma ometi pole seda naiskodanikku seljanka söömise vaheajal ära vägistanud ? " </s> <s> Pingutasin , et mu toonis poleks liigset irooniat , aga küllap see ei õnnestunud . </s> </p>
<p> <s> " Kae nalja ! </s> <s> Või sa oled omast arust naljamees ? </s> <s> Petrovitš , pane õige sellel killumehel käed raudu ja puista ta korralikult läbi ! " käskis pontšikut mugiv ment . </s> <s> Paistis , et ta on siin ülemus . </s> </p>
<p> <s> " Seina äärde ! </s> <s> Näoga seina poole ! </s> <s> Käed vastu seina ! " käskis pikk ment ja tõukas mind järsult selga . </s> <s> Lühike jupats hakkas taskuid läbi kobama . </s> </p>
<p> <s> Tundsin meeleheitepuhangut , nagu inimene , kes on soolaukasse vajumas , juba kaelast saadik sees , abi ei paista kusagilt ning pind kaob jalge alt . </s> </p>
<p> <s> Nõudis ülimat pingutust , et mitte mõttetult vastu rabelema hakata ja oma olukorda veelgi halvemaks muuta . </s> <s> Trots oli vale taktika . </s> </p>
<p> <s> " Võta jope maha , " kuulsin pikka menti käskivat . </s> <s> Täitsin korralduse . </s> </p>
<p> <s> " Siin see raha ongi , " kuulsin jupatsit võidurõõmsalt kuulutamas . </s> <s> Nad võtsid ära mu raha , rongipileti , koolitunnistuse ja isiklikud paberid ning jope , mütsi ja kindad . </s> <s> " Hundipass " oli juba enne läinud . </s> </p>
<p> <s> Mul pandi käed raudu . </s> <s> Ma vaikisin . </s> </p>
<p> <s> " Kodanik Skorohodova , kas te sedasama tüüpi nägitegi enda ümber tiirlemas , kui teil rahakott ära varastati ? " kuulsin paksu menti küsivat . </s> </p>
<p> <s> Tundsin , kuidas pikk ment mind õlast rebib : " Vaata sinnapoole ! " </s> </p>
<p> <s> Teadsin nüüd vähemalt , milles nad mind süüdistada kavatsevad . </s> </p>
<p> <s> Vaatasin naisele rahulikult otsa . </s> </p>
<p> <s> " Ei , seda noormeest ma ei näinud . </s> <s> Ei tule tuttav ette , " ütles naine . </s> </p>
<p> <s> " Vaadake hoolega ! </s> <s> Vaadake tähelepanelikult ! </s> <s> Te ju tahate oma raha tagasi saada ? " käis paksmagu peale . </s> </p>
<p> <s> Naine hakkas uuesti nuuksuma . </s> <s> " Just võtsin hoiukassast . </s> <s> Kolmsada kakskümmend rubla . </s> <s> Pool aastat olen säästnud . </s> <s> Pidin külmkapi ostma ! </s> <s> Mees joob kõik maha , koju ei too kopikatki ! </s> <s> Lastega on rist ja viletsus . </s> <s> Ja nüüd varastasid pätid raha ka ära , " kurtis ta . </s> </p>
<p> <s> " Siin ongi just üks selline . </s> <s> Sellised peavadki kinni istuma ! </s> <s> Vaadake hoolega , vabandage , kuidas teid ees-ja isanime pidi " </s> </p>
<p> <s> " Ljudmilla Viktorovna . " </s> </p>
<p> <s> " Vaadake , meie , ühiskondliku korra kaitsjad , seisame lihtsate inimeste eest ! </s> <s> Pätid peavad saama vastavalt teenetele , " jätkas paksem ment õnnetu naise ajudele käimist . </s> </p>
<p> <s> " Noh , ma ei tea , " ohkas naine segaduses . </s> </p>
<p> <s> " Kodanik Skorohodova tunnistab , et nägi rohelise presentjope , mustade tööpükste , kirsasaabaste ja oran ? i-kollasekirju suusamütsiga veidi üle keskmist kasvu noormeest enda läheduses passivat . </s> <s> Ei , tiirlevat on parem , " vaatas ment mulle otsa ja jätkas naeratades , " veidi üle keskmist kasvu kõhnapoolset noormeest . </s> <s> Kirjutage , kirjutage , Ljudmilla Viktorovna . " </s> </p>
<p> <s> Naine kirjutas midagi paberile . </s> </p>
<p> <s> " Kui lubate , siis mu kinnipidamiskohast vabanemise tõendi peal on kirjas , et olen tuhat sada kolmteist rubla ja kopikaid ausa tööga tsoonis välja teeninud . </s> <s> Ma ei ole mitte kelleltki mitte midagi varastanud ! " </s> <s> Mu toon oli sunnitult rahumeelne , isegi malbe . </s> </p>
<p> <s> Ment vaikis hetke . </s> </p>
<p> <s> " Mängisid selle kaartidega maha ja maksid võlgu ! </s> <s> Te ju mängite tsoonis kaarte ? </s> <s> Vehkisid rahakoti sisse , et kojusõiduks raha hankida ! " </s> </p>
<p> <s> " Kuradi raisk , " kirusin sõnatult . </s> <s> Väga raske oli ennast valitseda . </s> <s> Mõtlesin , et olen juba kõigega harjunud , aga näe , ei olnudki . </s> </p>
<p> <s> " See naine väidab , et tal varastati kolmsada kakskümmend rubla . </s> <s> Te võtsite minu käest ära hoopis rohkem . </s> <s> Kust ma siis teie arvates ülejäänud raha sain , kui te ei usu , et ma selle tsoonis välja teenisin ? " </s> </p>
<p> <s> " Varastasid veel mõne inimese paljaks ! </s> <s> Või ei mänginudki kõike kaardimängus maha ! " </s> <s> Ment paistis oma loogikaga rahule jäävat . </s> </p>
<p> <s> " Ma kinnitan teile veel kord , et ma ei ole mitte kunagi mitte kelleltki mitte midagi varastanud ! " </s> <s> Olin selgusele jõudnud , et võin öelda mida tahes , mingit tähtsust pole sel nagunii . </s> <s> Kuid ma ei saanud pidama . </s> </p>
<p> <s> " Kõik elukutselised vargad räägivad sama juttu ! </s> <s> Petrovitš , topi ta kongi ! </s> <s> Ma vormistan paberid ära , " andis paks korralduse . </s> </p>
<p> <s> Ja mind pandi rauduskäsi sinnasamasse raudteemiilitsa arestikambrisse . </s> </p>
<p> <s> " Kirjuta alla ! " käsutas paks lühidalt . </s> </p>
<p> <s> Käerauad pigistasid , tõmbasin raudus käega paberit endale lähemale . </s> <s> Istusin laua taga paksu miilitsamajori vastas . </s> </p>
<p> <s> Hakkasin lugema . </s> </p>
<p> <s> Paberil oli kirjas , et mina kodanik Tirgens , Peter , kurat , isegi mu nime polnud nad suutnud õigesti kirjutada , isanime polnud nad üldse suutnud välja lugedagi , tunnistan puhtsüdamlikult , et kuna olin kogu oma tsoonis tööga teenitud raha kaardimängus maha mänginud , varastasin ma raudteejaamas umbes kolmekümne viie aastaselt täidlaselt naiselt rahakoti , et kojusõiduks raha hankida . </s> <s> Järgnes kirjeldus , kuidas ma seda olevat teinud . </s> <s> Ma olevat rahakoti koos dokumentidega peldikupotist alla visanud ja raha omastanud . </s> <s> Seejärel ostnud ma süüa ja söönud parajasti jaama puhvetis , kus miilitsatöötajad mind tabanudki . </s> <s> Minu sõnade järgi on õigesti kirja pandud ja muud formaalsused . </s> </p>
<p> <s> " Milline hoolitsus , kõik tehakse ette-taha ära ! </s> <s> Anna ainult allkiri ! </s> <s> Ning ülejäänud raha jagavad raisad omavahel , " mõtlesin irooniliselt . </s> <s> Mitte pime sööst , vaid külm ja kaalutletud viha , viimasel ajal nii tuttav kaaslane , pakkus mulle lahkelt oma tuge . </s> <s> Ning ma vaikisin , keskendusin ja ammutasin taas sellest lõpmatust reservuaarist , tajumata , et olen sellesse juba uppumas . </s> </p>
<p> <s> " Ja kui ma ei kirjuta alla ? " </s> </p>
<p> <s> " Meil on küllalt vahendeid , et sind selleks sundida ! " </s> </p>
<p> <s> Major võttis laualt mu vanglast vabanemise tõendi ja rebis selle puruks . </s> <s> " Kaotasid ära , " kommenteeris ta lühidalt . </s> <s> Ta pani dokumendi jäänused laual olevasse tuhatoosi ja süütas tikuga põlema . </s> </p>
<p> <s> Ma vaikisin . </s> <s> Jälgisin , kuidas paberitükid põlevad . </s> </p>
<p> <s> " Ei , teil ei ole selleks vahendeid , " ütlesin rahulikult . </s> <s> " Kui te ka kõik linna mendid üles rivistaksite ja siia minuga jalgpalli mängima tooksite , ei saavutaks te midagi . </s> <s> Ma ainult annaks otsad . " </s> </p>
<p> <s> Nägin , kuidas ment hakkab näost punaseks tõmbuma . </s> </p>
<p> <s> " Aga ma ei taha teie elu raskeks teha . </s> <s> Ma kirjutan alla . </s> <s> Vabatahtlikult . </s> <s> Teate miks ? " </s> </p>
<p> <s> Ment jõllitas mind üllatunult . </s> </p>
<p> <s> " Ma olen lastekodust . </s> <s> Mul pole kuhugi minna . </s> <s> Kõik mu sõbrad on tsoonis . </s> <s> Ma ei oska vabaduses midagi peale hakata . </s> <s> Kui te organiseerite , et ma siiasamasse tsooni tagasi saan , kirjutan ma alla . </s> <s> Vargus on kerge paragrahv , sellega ranget re ? iimi ei saa . " </s> </p>
<p> <s> " Seda annaks korraldada , " ütles ment pärast väikest pausi . </s> </p>
<p> <s> " Te võite minu arvele veel mõned avastamata episoodid kirjutada . </s> <s> Vahet pole . </s> <s> Ainult et välja sain ma täna umbes kella kaheteistkümne paiku . </s> <s> Ärge midagi varasemat minu arvele kirjutage , muidu satute narri olukorda . </s> <s> Ma võin küll üles tunnistada , aga järsku prokurör vaatab kuupäeva ja kellaaega . " </s> <s> Ma muigasin , aga mitte liiga irooniliselt ja vaatasin majorile silma . </s> </p>
<p> <s> Ment vaikis , see oli vist isegi kogenud mendi jaoks liig mis liig . </s> </p>
<p> <s> " Meil pole mõtet üksteise elu raskeks teha . </s> <s> Teil on vaja elatist teenida , teil on perekonnad toita . </s> <s> Kodanikud Skorohodovad vajavad teie abi , te ei saa neid ju alt vedada ? " </s> </p>
<p> <s> Kehitasin õlgu . </s> </p>
<p> <s> " Kirjuta siis alla , " ütles ment kuidagi kergendatult . </s> </p>
<p> <s> " Aga mis siis , kui te oma lubadust ei täida ? </s> <s> Kui ma ei satugi siia tsooni ? " </s> </p>
<p> <s> " Ma annan oma parima . " </s> </p>
<p> <s> " Hästi . </s> <s> Elame siis sõbralikult koos . </s> <s> Aga ma tahaks kõigepealt süüa . </s> <s> Mul jäi ju õgimine pooleli . " </s> </p>
<p> <s> Major vaatas mind uuesti kahtlustavalt . </s> </p>
<p> <s> " Te kardate mind isegi jaama puhvetisse sööma viia ? </s> <s> Saate aru , ma pole kolm nädalat midagi söönud . </s> <s> Niipaljukest peaksite te tsooni tavasid ju teadma ? </s> <s> Teil pole ka mingit halastust . </s> <s> Kuidas ma julgen teid usaldada , kui te ei taha minu heaks isegi nii väikest asja teha ? " </s> </p>
<p> <s> Vaatasin mendile avala pilguga otsa . </s> </p>
<p> <s> " Petrovitš , poiss tunnistab kõik üles ! </s> <s> Viige ta sööma ! " </s> </p>
<p> <s> " Käerauad on liiga kõvasti kokku pressitud . </s> <s> Käsi nagu enam ei tunnekski . </s> <s> Ja kuidas ma raudus kätega söön ? </s> <s> Inimesed vaatavad imelikult . </s> <s> Kuhu mul joosta on ? </s> <s> " Hundipassi " mul ju enam pole . </s> <s> Raha ka pole . </s> <s> Olen kampsuni väel , väljas on oma viisteist kraadi külma . </s> <s> Kuhu mul minna on ? " </s> </p>
<p> <s> " Võta tal käerauad maha , " andis major Petrovitšile korralduse . </s> <s> " Ja passige peale , igaks juhuks . " </s> </p>
<p> <s> " Arkaša , tule siia , viime poisi sööma , " ütles Petrovitš samale lühikesele mendijupatsile , kellega koos ta mind arreteerinud oli . </s> </p>
<p> <s> Mul võeti käerauad ära . </s> <s> Randmed valutasid . </s> <s> Nad konvoeerisid mind endi vahel raudteejaama puhvetisse . </s> </p>
<p> <s> Palusin neil tuua kaks seljankat . </s> <s> Petrovitš hoidis mind küünarnukist , kui Arkaša supikausside järele läks . </s> </p>
<p> <s> Panin tähele , et Petrovitšil on väga head karusnahksed kindad . </s> <s> " Suurevõitu teised on . </s> <s> Aga tonni eest pole palju , " kaalusin irooniliselt . </s> </p>
<p> <s> Reisijaid liikus ringi . </s> <s> Vaatasin , kus uksed on , ja hindasin vahemaad . </s> </p>
<p> <s> Jupats tuli auravate supikaussidega tagasi . </s> </p>
<p> <s> " Te ise ei söögi midagi ? " küsisin . </s> </p>
<p> <s> Mendid vaatasid teineteisele otsa . </s> <s> " Too mulle ka seljanka ja paar võileiba ! " ütles Petrovitš Arkašale . </s> <s> Too läks . </s> <s> Petrovitš ei hoidnud enam mul küünarnukist kinni . </s> <s> Ma toetusin lõdvas poosis vastu puhvetilauda , seal olid seisukohad , ega teinud ühtegi kahtlast liigutust . </s> </p>
<p> <s> Arkaša tuli toiduga tagasi . </s> <s> Asusin rahulikult sööma . </s> </p>
<p> <s> Mendid kõhklesid hetke ja järgnesid siis mu eeskujule . </s> <s> Nad olid nüüd palju sõbralikumad kui enne . </s> </p>
<p> <s> " Mis su nimi on ? " küsis Arkaša . </s> </p>
<p> <s> " Peeter . </s> <s> Peeter Tergens . </s> <s> Isanime pidi meil ei kutsuta . " </s> </p>
<p> <s> " Imelik nimi . </s> <s> Vene nimi see küll pole . </s> <s> Sakslane oled või ? " jätkas Arkaša pärimist . </s> </p>
<p> <s> " Ei , eestlane . </s> <s> Eestist olete kuulnud ? " </s> </p>
<p> <s> " Koolis räägiti jah , et sellenimeline liiduvabariik on olemas , " tähendas Petrovitš mõtlikult . </s> </p>
<p> <s> " Kahjuks , " vastasin . </s> </p>
<p> <s> " Miks kahjuks ? " </s> <s> Arkaša muutus valvsaks . </s> </p>
<p> <s> Olin ühe kausitäie suppi ära söönud , tõstsin teise kausi enda ette . </s> </p>
<p> <s> " Kahjuks oleme liiga vähe aega saanud vennalikus peres olla . </s> <s> Kirjaoskamatustki pole veel likvideerida õnnestunud . </s> <s> Ilma seltsimees majori lahke abita poleks suutnud ülekuulamisprotokolligi valmis kirjutada . </s> <s> Ja vaenulikku elementi on ka liiga palju järele jäänud , igasuguseid bandiite ja fašiste . </s> <s> Meelitasid mind ka kuritegelikule teele , " rääkisin nukral toonil . </s> </p>
<p> <s> Petrovitš vaatas mind kurva näoga . </s> <s> " Siis on sul küll raske elu olnud ! " </s> </p>
<p> <s> " On jah , " tunnistasin ja virutasin talle supikausi näkku . </s> <s> Seejärel niitsin Arkašal jalad alt . </s> <s> Kahmasin laualt Petrovitši kindad ja tormasin ukse poole . </s> </p>
<p> <s> Ukse juures jooksin pikali ühe naisterahva . </s> </p>
<p> <s> " Pidage kurjategija kinni , " kuulsin hõiget , enne kui perroonile jõudsin . </s> <s> Oli juba õhtupoolik ja lühikese talvepäeva lõpp oli silmaga näha . </s> <s> Pimeduse saabumiseni ei saanud olla üle poole tunni . </s> <s> Seda parem . </s> </p>
<p> <s> Jooksin mööda perrooni edasi . </s> <s> Mõned inimesed seisid ja ootasid rongi , aga keegi ei püüdnud mu teed tõkestada . </s> <s> Kuulsin selja taga hõikeid ja vilet . </s> <s> Mendid olid jaamahoonest välja jõudnud . </s> <s> Teadsin , et nad ei saa rahva seas minu pihta laskma hakata ja et pean selleks ajaks , kui perroon lõpeb , suurendama vahemaa vähemalt viiekümne meetrini . </s> <s> Oletasin , et neil on pikkades sinelites üsna raske joosta . </s> </p>
<p> <s> Teadsin , et pean kelleltki mütsi peast kahmama . </s> <s> Muud võimalust polnud , viieteistkümnekraadise külma käes palja peaga kaua ei jookse . </s> <s> Tegevus tekitas minus vastikust . </s> <s> Varastamisest hullemad teod on ainult vägistamine ja reetmine . </s> <s> Tahtsin mängida oma reeglite järgi ja mitte heaks kiita nende omi . </s> <s> Nüüd , aastate pärast mõistan , et olin hakanud sunnitud tegude tõttu iseenda silmis nägu kaotama ning olin lähedal piirile , mil isiksus hakkab lagunema . </s> </p>
<p> <s> Tormasin edasi . </s> <s> Ma ei suutnud ega suutnud end sundida kelleltki mütsi peast rebima . </s> </p>
<p> <s> Keegi pikk ja turske , umbes sajakilone mees püüdis , käed laiali , mul teed tõkestada . </s> <s> Ta püüdis mind sundida perroonilt maha , relsside vahele kargama . </s> <s> Aga seda ei võinud ma mingil juhul teha , mitte enne , kui perroon lõpeb . </s> </p>
<p> <s> Ta eksis , kui arvas , et püüan teda vältida . </s> <s> Tormasin talle täie hooga peale ja lausa hüppasin põlvega munadesse . </s> <s> Pärast seda pole kahesajakilosest ka enam kinnihoidjat . </s> <s> Hoog paiskas ta selili . </s> <s> Must jänesenahkne karvamüts kukkus tal peast ja veeres maas . </s> <s> Haarasin selle kaasa . </s> </p>
<p> <s> Perroon lõppes , ma jooksin edasi piki raudteed . </s> <s> Liiprid pole just jooksusammu järgi maha pandud ning nende vahel oli lund , aga joosta tundus talutav . </s> <s> Rööpapaaride vahel kuhjusid lumehanged , seal olnuks väga raske edasi jõuda . </s> <s> Surusin mütsi pähe , see oli veidi suur . </s> </p>
<p> <s> Kuulsin kahte lasku . </s> <s> Ma ei hakanud tagasivaatamise peale energiat kulutama . </s> <s> Teadsin , et olen nende jaoks juba liiga kaugel ja mulle võib ainult huupi pihta saada . </s> <s> Ma ei kuulnud isegi kuulide vihinat , läksid vist kaugelt mööda . </s> </p>
<p> <s> Olin meeleheitel . </s> <s> " Kahe minutiga kolm paragrahvi , " mõtlesin nukralt . </s> <s> " Petrovitšile supp näkku ja Arkaša jalust maha - vastuhakkamine ametivõimudele . </s> <s> Aktivistile põlvega munadesse - huligaansus . </s> <s> Müts - avalik vargus . </s> <s> Põlvega munadesse ja müts kokku - röövimine . </s> <s> Röövimine hakkab viiest aastast pihta ja läheb kaheteistkümne aastani välja . </s> <s> Kas ma tahtsin midagi sellist teha ? </s> <s> Ei . </s> <s> Ma võitlen ju ainult oma elu eest ! </s> <s> Mendid võivad kõike . </s> <s> Neile antakse kõik andeks . </s> <s> Mida tohin mina ? </s> <s> Mulle ei anta iial midagi andeks . </s> <s> Mind surutakse kogu aeg nurka ! " </s> </p>
<p> <s> Teadsin , et mul pole väga palju aega . </s> <s> Jooksin ühtlases tempos edasi . </s> <s> " Pean enne minema pääsema , kui nad abijõud ja koerad kohale toovad , " mõtlesin . </s> <s> Olin kõhn ja raskeid riideid polnud koormamas , kerge oli joosta . </s> </p>
<p> <s> Nägin vasemal kahte kaubarongi seismas . </s> <s> Veel ühte rongi parajasti koostati , spetsiaalselt kõrgendikult veeresid vagunid ühekaupa alla ja kõmahtasid kolinal kokku . </s> <s> Jooksin mööda sama raudteed edasi , et end mitte koormata viltu üle lumevallide ukerdamisega . </s> </p>
<p> <s> Järsku nägin vagunite vahelt , et tagumine , tsisternvagunitega rong nõksatab liikvele . </s> <s> Vahel oli neli-viis rööpapaari ja teine kaubarong . </s> </p>
<p> <s> Ja ma sööstsin . </s> <s> Vahemaa polnud iseenesest pikk , aga rööpapaaride vahel olid neetult sügavad lumehanged . </s> <s> Ma panin kogu jõu mängu , et neist läbi murda . </s> </p>
<p> <s> Esimene rööpapaar . </s> <s> Saapad läksid lund täis . </s> <s> Teine . </s> <s> Rong . </s> <s> Veeretasin end vaguni alt läbi . </s> <s> Veel kaks rööpapaari , õigemini nendevahelist hange . </s> <s> Kohev lumi kerkis puusadeni . </s> <s> Ma üha tõstsin tempot . </s> <s> Kopsud tahtsid lõhkeda , kui iga keharakk karjus hapniku järele . </s> </p>
<p> <s> Aga ka rong oli hoogu sisse saamas . </s> <s> Polnud enam palju vaguneid mööda minemas . </s> </p>
<p> <s> Sain aru , et see rong on mu ainus lootus . </s> <s> Kui nüüd jään maha , olen igaveseks maha jäänud . </s> </p>
<p> <s> Ja ma tormasin edasi jõuga , mis oli juba otsa lõppenud . </s> <s> Kasutasin tahet , mida mul polnud . </s> <s> Vahest oligi kogu mu eelnev elu olnud valmistumine selleks otsustavaks sööstuks ? </s> </p>
<p> <s> Sain kinni metallredelist eelviimase naftatsisterni küljel . </s> </p>
<p> <s> Higine palavus asendus kiiresti jahedusega ja seejärel tapva külmaga . </s> <s> Rong kihutas tihenevas pimeduses vastu tundmatusele . </s> <s> Tuled vilksatasid mööda . </s> <s> Kui korraks sõidusuunda vaatasin , lõikas näkku jäine tuul . </s> <s> Parem mitte vaadata . </s> <s> Silme ees oli kumer härmatanud tsisternikülg . </s> <s> Rippusin ebamugava metallredeli küljes ja mu vasak , sõidusuunas olev külg muutus aegamisi tuimaks . </s> <s> Õnneks oli mul kampsuni all töörooba pluus , see ilmselt mu päästiski . </s> <s> Oletasin , et maksimaalselt paar tundi ja mu keha jahtub sedavõrd , et külmun surnuks . </s> </p>
<p> <s> Teadsin , et varem või hiljem peab rong mingis jaamas peatuma ja vastu tulevale rongile teed andma . </s> <s> Kuid millal ? </s> <s> Kell oli mul koos paremate riietega kaotsi läinud . </s> <s> Kellaajast polnud aimugi . </s> </p>
<p> <s> Lasin korraks parema käe redelist lahti , toppisin kinda kampsuni alla ja rebisin mütsi peast . </s> <s> Selle kõrvad oli vaja alla lasta . </s> <s> Nöör oli umbsõlmes . </s> <s> Vandusin omaette . </s> <s> Sikutasin hammastega . </s> <s> Külm õhuvool pitsitas pead . </s> <s> Hambaid ja vaba kätt appi võttes õnnestus mul lõpuks nöör katki rebida ning mütsikõrvad alla lasta . </s> </p>
<p> <s> Edasi oli vaja lumi saapasäärtest välja saada . </s> <s> Ainult märjad jalad selles olukorras veel puudu olidki . </s> <s> Laskusin poolkükki ja sikutasin vasaku käega redelist kinni hoides paremaga kirsasaapa jalast . </s> <s> Libiseda ega saabast või jalarätti ära kaotada ei tohtinud . </s> <s> Peksin saabast vastu redelit . </s> <s> Siis võtsin saapa säärtpidi hammaste vahele ja rapsisin jalasääre lumest puhtaks ning kohendasin ettevaatlikult jalarätti . </s> <s> Saabas jalga tagasi ja sama toiming teise jalaga . </s> </p>
<p> <s> Nüüd jäi vaid oodata . </s> <s> Suvalises kohas tee kõrvale lumme hüpata polnud mõtet . </s> <s> Seal olid vaid hanged ootamas . </s> <s> Ajataju kadus . </s> <s> Hõõrusin ühe käega külge ja liigutasin end nii palju kui võimalik , aga sellegipoolest jahtus organism aegamisi üha rohkem . </s> </p>
<p> <s> Kui rong peatus , ma lausa kukkusin redeli küljest lahti . </s> <s> Keha oli täiesti kange ja tundetu . </s> <s> Ajasin end kuidagimoodi jalule ja ootasin , kuni vastutulnud rong mööda sõidab . </s> </p>
<p> <s> Kiiresti oli vaja sooja saada , ükskõik kus . </s> <s> Nägin , et see on mingi väiksem koht , maas ainult viis-kuus rööpapaari , tundus ebatõenäoline , et siin oma raudteemiilits on . </s> <s> Seepärast ma algul komberdasin ja kui jäsemed sõna kuulama hakkasid , sörkisin piki rööpavahet tuledekogumi suunas , mida jaamahoone tuledeks pidasin . </s> </p>
<p> <s> Mind kohale toimetanud rong nõksatas liikvele ja sõitis kiirust kogudes minema . </s> <s> Kõik oli vaikne , ma ei näinud kedagi liikumas . </s> </p>
<p> <s> Jaamahoone oli tehtud valgetest silikaattellistest ja paistis üsna uus . </s> <s> Lipsasin kõhklematult uksest sisse ja sattusin väikesesse ooteruumi . </s> <s> Seal ootas neli inimest rongi , kuid peaasi , et ruum tundus soe . </s> </p>
<p> <s> Istusin esimesele ettejuhtuvale pingile , toppisin kindad põue ja hakkasin ägedasti mõlema käega tuimenenud keha hõõruma . </s> </p>
<p> <s> Inimesed vaatasid ning keegi vanem kunstnahast kasuka ja naljaka karvamütsiga naisterahvas astus lähemale . </s> </p>
<p> <s> " Noormees , mis teiega lahti on ? " päris ta . </s> </p>
<p> <s> " Oma viga . </s> <s> Võtsin vähe liiga ja jäin väljas magama ! " </s> <s> Jätkasin hõõrumist ning püüdsin jätta purjus inimese muljet , keda külm on kainestanud . </s> </p>
<p> <s> " Teil vedas , " ütles naine . </s> <s> " Mul üks tuttav külmus niimoodi surnuks ! </s> <s> Vahest peaksite Vassili Lavrentijtši poole pöörduma . " </s> </p>
<p> <s> Taipasin , et Vassili Lavrentjitš peab olema kohalik arst . </s> </p>
<p> <s> " Nii hull asi ka pole . </s> <s> Tulen ise toime . " </s> </p>
<p> <s> " Te pole ju kohalik ? " tundis naine huvi . </s> </p>
<p> <s> " Ei , linnast . " </s> <s> Teadsin vähemalt linna nime , kus tsoon oli olnud . </s> <s> " Tulin sõbrale külla . </s> <s> Läks vähe võtmiseks ! " </s> </p>
<p> <s> " Ja kus teie üleriided on ? </s> <s> Ega te ju kampsuni väel tulnud ? " </s> </p>
<p> <s> Mida võis õnnetu joodik selle peale vastata ? </s> </p>
<p> <s> " Ei mäleta , jumalapärast ei mäleta ! </s> <s> Aah , pea lõhub valutada ! " </s> </p>
<p> <s> Naine jättis mu rahule . </s> <s> Jätkasin hõõrumist , kuni külmunud kohad pakitsema hakkasid . </s> <s> Keha oli peagi nagu tules . </s> <s> Aga ma aina jätkasin . </s> <s> Ootajad olid meie jutuajamist kuulnud , ja paistis , et ennast täis joonud ja äärepealt surnuks külmunud noormees on oma poiss . </s> <s> Seda võib ju igaühega juhtuda . </s> </p>
<p> <s> Oli vaja midagi soojemat selga saada ja siit kaduda . </s> <s> Astusin veidi taaruval sammul sõiduplaani juurde ja hakkasin seda uurima . </s> <s> Kohanimed ei öelnud mulle midagi . </s> <s> Teadsin vaid , et pean minema edasi , mis tahes suund see ka oleks , tagasi linna poole ei saanud minna . </s> <s> Aeg läks , mõtlesin , mida teha . </s> <s> Ei suutnud midagi mõistlikku välja mõelda . </s> </p>
<p> <s> Inimesed hakkasid end minekule sättima . </s> </p>
<p> <s> " Rong tuleb . </s> <s> Sa sõidad ju linna ? " ütles sama naine hoolitsevalt . </s> </p>
<p> <s> Vaikisin hetke . </s> </p>
<p> <s> " Ei . </s> <s> Mul tuli meelde , et jätsin jope sõbra juurde . </s> <s> Raha ja dokumendid on ka seal . </s> <s> Ma lähen magan ennast korralikult välja ! </s> <s> Tänan , te olete olnud nii hoolitsev , " tänasin naist . </s> <s> Naine naeratas . </s> </p>
<p> <s> Inimesed läksid ooteruumist välja . </s> <s> Nägin raudteelase vormis ja laternaga paksemat naisterahvast mööda minemas . </s> <s> " Jaamakorraldaja , " turgatas pähe . </s> <s> Õnneks ta ei vaadanud minu poole . </s> </p>
<p> <s> Kohe , kui korraldaja uksest välja jõudis , sööstsin edasi . </s> <s> Kahel pool koridori olid mõned uksed . </s> <s> Ühel uksel oli silt MEHAANIKUD . </s> <s> Katsusin ust - lukus . </s> <s> Teisel uksel oli silt JAAMAKORRALDAJA . </s> <s> Paiskasin ukse lahti ja vaatasin kiire pilguga ruumis ringi . </s> <s> Seal oli suur juhtimispuldi taoline asi . </s> <s> Aga sobilikke riideid polnud , ainult naiste talvemantel rippus nagis . </s> <s> Ümmargune kell seinal näitas 19.23. </s> <s> Valmistusin juba minema sööstma , kui panin tähele stendi , millel rippusid võtmed . </s> <s> Ühe võtme juures oli sildike MEHAANIKUD . </s> <s> Haarasin võtme ja hüppasin uksest välja . </s> <s> Pistsin võtme mehaanikute ruumi ukse lukuauku ja keerasin . </s> <s> Võti pööras , tõmbasin ukse lahti ja võtme lukuaugust välja ning libistasin end sisse . </s> <s> Kõik mattus pimedusse , kui ukse enda järel sulgesin . </s> <s> Kobasin sõrmedega ust , kuni leidsin lukuaugu . </s> <s> Sain võtme mõningase kobamise peale auku ja keerasin ukse ettevaatlikult uuesti lukku . </s> </p>
<p> <s> Ruum oli soe . </s> <s> Istusin põrandale ning rahustasin tormlevat hingamist . </s> <s> Seejärel kobasin käega seina , kuni leidsin lüliti . </s> <s> Panin tule põlema . </s> <s> Ere valgus lõikas pimedusega harjunud silmadesse . </s> </p>
<p> <s> Pikliku ruumi tagaosa oli täis mingeid seadmeid , mille otstarbe äraarvamise kallal ei hakanud ma vaeva nägema . </s> <s> Kuid eespool oli laud ja seinal rippus neli komplekti tööriideid , vatikuued , oran ? id õliga määrdunud märkvestid peal , põrandal olid tööriistakotid ja raudteelase laternad . </s> <s> Nägin seinale kinnitatud elektriradiaatorit , astusin juurde ja katsusin : kuum . </s> <s> Sain aru , et mul on ropult vedanud . </s> </p>
<p> <s> Võtsin ühe laterna ja proovisin - töötas . </s> <s> Kandilise laterna ühes otsas oli tavaline kollakat valgust näitav tuli ja teisel pool väiksem tulesilm , mille värvi sai valgusfiltri abil reguleerida , punane oli ees ja see käis küll . </s> <s> Kohe , kui olin laterna töökorda saanud , kustutasin suure tule ära . </s> <s> Äkki keegi paneb tähele , et mehaanikute ruumi aknas põleb tuli ja hakkab huvi tundma . </s> <s> Ma kartsin , et mu tundemärgid on siinsetele jaamatöötajatele teada antud . </s> <s> Ma ei soovinud mõttetuid riske . </s> </p>
<p> <s> Edasi tegutsesin punase seasilma valgel . </s> <s> Tõmbasin kõige korralikumana tunduva puhvaika selga . </s> <s> Tahtsin juba märkvesti maha rebida , kui taipasin , et teeksin sellega vea . </s> <s> Raudtee läheduses ikka liigub raudteelasi . </s> <s> Mis võiks olla parem maskeering ? </s> <s> Sel juhul võiks juba ka tööriistakoti võtta . </s> <s> Otsisin ühe koti läbi , see oli pooltühi . </s> <s> Nägin haamrit , tange , väikest sõrgkangi , traati , mutrivõtmeid ja paari tundmatu otstarbega tööriista . </s> <s> Panin koti kõrvale . </s> </p>
<p> <s> Nurgas oli kraan , jõin janu täis ning lasin vett ka kahte nurgast leitud viinapudelisse , toppisin pudelisuud kotist leitud nartsutükkidega kinni ja pistsin pudelid kotti . </s> <s> Parem ikka , kui lund süüa . </s> </p>
<p> <s> Kobasin vatikuue taskuid , ja see hakkas juba uskumatuna näima - leidsin käkras viierublase . </s> <s> Alguses ma rõõmustasin , kuid siis jäin mõttesse . </s> <s> Viierublane oli kellegi raudteetöölise oma , see ei olnud riigi oma . </s> <s> Tundsin , et sellele riigile ei võlgne ma midagi , vastupidi , riik võlgneb mulle mitte ainult tsoonis teenitud tuhat ükssada kolmteist rubla ja kopikaid , mitte ainult nende aastatega tehtud töö tegeliku väärtuse , vaid kogu mu elu . </s> <s> Tundsin , et kui ma võtaks selle viierublase , kiidaks ma heaks nende mängureeglid . </s> <s> Ja ma tahtsin ise otsustada , mida ma heaks kiidan ja mida mitte . </s> <s> See teekond on proovikivi , kas ma suudan seda või ei . </s> </p>
<p> <s> Kiristasin vihaselt hambaid ning pistsin raha ühe nagisse jäänud vatikuue taskusse . </s> <s> " Vihkan teid kõiki , " mõtlesin raevunult . </s> <s> " Kõiki - alates kompartei peasekretärist kuni viimase koristajani . </s> <s> Kõiki mente , kõiki kommareid ja kõiki raudteetöölisi kaasa arvatud ! </s> <s> Kurjategijate riik . </s> <s> Nagu katk . </s> <s> Ise kurjategijad ja muudavad teisi ka kurjategijateks . </s> <s> Tapke üksteist ! </s> <s> Ehitage endile koonduslaagreid ! </s> <s> Valetage üksteisele palju tahate ! </s> <s> Komposteerige üksteisel ajusid ! </s> <s> Tehke endiga , mida iganes heaks arvate ! </s> <s> Pole minu asi . </s> <s> Ma olen väljaspool teid ! </s> <s> Ma ei ole osa teie süsteemist ! " </s> </p>
<p> <s> Laotasin ülejäänud vatikuued radiaatori lähedusse , panin tööriistakoti pea alla ning tõmbasin end küttekeha ümber kerra . </s> <s> Külmavärinad raputasid keha . </s> <s> Olin näljane ja väsinud , kuid mõnus soojus levis kõikjale ning külmasaanud kohad kehal sügelesid , kratsisin ennast ja aeg kulus . </s> </p>
<p> <s> Akna taga vihvatas valgusviirg , kui rong mööda sõitis . </s> <s> Sain kergendustundega aru , et siitsamast on näha , kui rong vastutuleva möödalaskmiseks peatub . </s> <s> Välja minna polegi vaja . </s> </p>
<p> <s> Hakkasin uniseks jääma . </s> <s> " Kuus tundi . </s> <s> Ärkad kuue tunni pärast " , sisendasin endale . </s> <s> Võisin loota , et suurest väsimusest vajun raskesse košmaarideta unne . </s> </p>
<p> <s> Ärkasin võpatades . </s> <s> Ma ei tajunud , kaua olin maganud . </s> <s> Tõusin ja läksin akna juurde . </s> <s> Väljas oli igatahes öö . </s> <s> Vaatasin aknast välja , jaama ees postide otsas olevad lambid valgustasid kuigivõrd ümbrust . </s> <s> Ühtegi seisvat rongi ei hakanud silma . </s> <s> Oli vaja oodata . </s> </p>
<p> <s> " Hommikuks , kui mehaanikud tööle tulevad , pean olema siit kadunud , " mõtlesin . </s> <s> Jõin veel vett , tundsin , et mul on kerge palavik , olin higine . </s> <s> Tugev näljatunne näris kõhus . </s> </p>
<p> <s> Istusin radiaatori lähedale , toetasin selja vastu seina , hingasin rahulikult ja ühtlaselt ning püüdsin mitte millestki mõelda . </s> <s> See ei õnnestunud kaua , katkendlikud ja kaootilised mõttejupid visklesid peas . </s> </p>
<p> <s> Istusin liikumatult , tunnid kulusid . </s> <s> Kolm rongi sõitis mööda ja üks peatus ning andis teed , kuid linna poole minevale rongile . </s> <s> Lõpuks nägin , et linna poolt tuleva kaubarongi esiots veereb aeglaselt , hoogu maha võttes mööda . </s> </p>
<p> <s> Oli aeg ! </s> <s> Panin ülejäänud vatikuued nagisse tagasi , võtsin kaasa tööriistakoti ja ühe raudteelase laterna . </s> <s> Koridoris oli vaikne , keerasin ukse lukku . </s> <s> Hea oleks võti tagasi panna , aga see olnuks liigne risk . </s> </p>
<p> <s> Pääsesin sekeldusteta jaamast välja . </s> <s> Külm lõi kohe näkku . </s> <s> Pea kohal sirasid tähed . </s> <s> Rong oli just seisma jäämas . </s> <s> Vaatasin vagunite tumedaid kogusid , rongi saba pool paistsid ainult tsisternid . </s> <s> Vandusin . </s> <s> Rongi ninas näis olevat kandilisi vaguneid . </s> <s> Jooksin sinnapoole . </s> <s> Pidin kiirustama , ainuke mõistlik liikumisvõimalus oli relsside vahel , mujal oli paks lumi , milles ukerdamisega oli mul juba kogemusi . </s> </p>
<p> <s> Nägin mõningaid lahtisi söevaguneid . </s> <s> " Kui midagi paremat ei leia , " mõtlesin . </s> <s> Jooksin edasi . </s> </p>
<p> <s> Rongi ninas olid kinnised vagunid , mida ka loomavaguniteks kutsutakse . </s> <s> Nüüd tuli kasuks , et olin poisipõlves raudteejaamas vaguneid laadinud ja nendest üht-teist teadsin . </s> <s> Kui kinnised vagunid on täis , on nende uksed alati lukustatud ja plommitud . </s> <s> Sinna ei tasu oma nina toppida ! </s> <s> Tühjade vagunite uksi saab vähese vaevaga lahti kangutada ja mõnikord nad ongi lahti jäetud . </s> <s> Peagi nägingi ühte säärast vagunit ja pikemalt kaalumata ronisin sisse . </s> <s> Selle uksed olid mõlemalt poolt lahti , sestap pidin hoopis vaeva nägema , et neid kinni saada . </s> <s> Nüüd oli kotis olevatest tööriistadest ja laternast abi . </s> <s> Ühe ukse panin täiesti kinni , teise vahele jätsin kitsa prao . </s> </p>
<p> <s> Seejärel võisin saapasäärtest lume välja puistata ja jalarätid paremini kinni mähkida . </s> <s> Vagunipõrandal vedeles prahti ja pakkematerjali jäänuseid , nende peale tegin endale nurka aseme . </s> <s> " Kurat , oleksin võinud veel mõne puhvaika kaasa võtta , " mõtlesin kahetsusega . </s> </p>
<p> <s> Vastutulev rong möödus ja peagi nõksatas minugi vagun liikvele . </s> <s> Läksin korraks ukse juurde ja viskasin mehaanikute ruumi võtme minema . </s> </p>
<p> <s> Keskpäeva paiku jõudis rong mingisse suuremasse linna ja seal hakati selle küljest vaguneid lahti haakima . </s> <s> Seadsin sammud jaama poole . </s> <s> Viimane aeg oli teada saada , kuhupoole ma pean sõitma , aga seda sai teha ainult raudteejaamas . </s> </p>
<p> <s> Möödusin kolmest ühesuguste oran ? ide vestidega raudteetöölisest , kelleks isegi olin maskeerunud . </s> <s> Nad askeldasid rööbaste juures . </s> </p>
<p> <s> " Hei , poiss , tule siia ! " kuulsin järsku hõiget . </s> </p>
<p> <s> Hilja oli jooksma hakata , see äratanuks tähelepanu . </s> <s> Seepärast astusin lähemale . </s> <s> Mehed sirutasid selga ja jäid mind vaatama . </s> </p>
<p> <s> " Mis sa jalutad ? </s> <s> On Danilõtš sul midagi teha käskinud ? </s> <s> Ja miks sul latern keset päeva käes on ? " küsis jässakas vanemapoolne tööline järsul toonil . </s> </p>
<p> <s> " Kes kurat on Danilõtš ? </s> <s> Vist brigadir või mõni muu ülemus , " jooksis kiire mõte läbi pea . </s> </p>
<p> <s> " Danilõtš pole midagi teha käskinud ! </s> <s> Hommikul oli pimedavõitu ja pärast ei jõudnud laternat ära viia , " vastasin . </s> </p>
<p> <s> " Litsimaja ! </s> <s> Ma kogu aeg räägin , et Danilõtš on praktikandid käest ära lasknud ! </s> <s> Tööd enam üldse ei tee ! </s> <s> Tule siis meile appi ! " käskis mees vastuvaidlemist mittesallival toonil . </s> </p>
<p> <s> Sain aru , et nad peavad mind praktikal olevaks raudteekooli õpilaseks . </s> <s> " Praktikant teeb tööd , aga peab ka midagi hamba alla saama . </s> <s> Ja vahest saan ka midagi kasulikku teada , " mõtlesin . </s> <s> " Jalga lasta jõuab alati . " </s> </p>
<p> <s> " Raamrööbas ei haaku korralikult sulgrööpaga ! </s> <s> Pöörang täitsa putsis ! </s> <s> Mingi jama on vahele kiilunud , " vandus sama mees vihaselt . </s> </p>
<p> <s> " Koolis sulle ikka õpetati , mis vahe on raamrööpal ja sulgrööpal ? " küsis ta . </s> </p>
<p> <s> Vaatasin kiiresti rööpaid , raamrööbas on ilmselt laiem ja sulgrööbas haakub järjest peenemaks mineva kiiluna selle külge . </s> <s> Aga ma ei olnud päris kindel . </s> <s> " Kes kurat neid venekeelseid oskussõnu teab , " mõtlesin . </s> </p>
<p> <s> " Kool on kool . </s> <s> Meistriks saadakse töö juures , " leidsin vastuse . </s> </p>
<p> <s> " Paistad nutikas poiss olevat . </s> <s> Võta luud ja pühi pöörang puhtaks ! </s> <s> Siis aita Vasjokil , näe , need poldid lahti keerata ! " </s> </p>
<p> <s> Vasjok oli umbes kahekümne viie aastane pikk mees . </s> </p>
<p> <s> " Mis su nimi on ? </s> <s> Ei mäleta sind nagu suvepraktika ajast . " </s> </p>
<p> <s> " Petja . </s> <s> Petja Ivanov . " </s> <s> Ei tasunud liiga keerulist nime välja mõelda . </s> <s> Läheb veel endal meelest . </s> <s> " Mul on täitsa tavaline nägu . </s> <s> Õpetajad koolis ajavad mind ka tihti teistega segamini . " </s> </p>
<p> <s> Hakkasin tööle , usinalt , kuid ilma liigse rabelemiseta . </s> <s> Püüdsin vestlusest hoiduda . </s> </p>
<p> <s> " Sa räägid vähe imelikult . </s> <s> Kust kandist sa oled ? " küsis Vasjok . </s> </p>
<p> <s> Sees tõmbus külmaks . </s> <s> Lähim koht , mida teadsin , oli linn , kus olin olnud vangis . </s> <s> See jäi siit kes teab kui kaugele . </s> <s> Vastusega ei saanud kaua viivitada . </s> </p>
<p> <s> " Olen lastekodust , " vastasin süngel toonil , andes mõista , et ei soovi sel teemal rääkida . </s> </p>
<p> <s> Vasjok rohkem ei pärinud . </s> <s> Tegin tööd , kuulasin tähelepanelikult , mida mehed räägivad ja vaatasin nende pealt , kui ma millestki aru ei saanud . </s> <s> Sain teada , et vanemat töölist kutsutakse Sergei Nikolajitšiks ja kolmandat meest , kõhna ärajoonud näoga ebamäärases vanuses tüüpi , Hauakaevajaks . </s> <s> Too ei paistnud just eesrindlaste kilda kuuluvat . </s> </p>
<p> <s> Puhastasime pöörangu ära ja võtsime seal üht-teist lahti . </s> <s> Sergei Nikolajitš leidis vea üles , mingi metallitükk oli vahel . </s> <s> Seejärel panime üht-teist jälle kokku ning Sergei Nikolajitš väntas väikese käsivändaga pöörangut mõlemale poole . </s> <s> Vändal oli imelik nimi - kurbel . </s> <s> Vändaauk oli kinnises metallkastis , mille sai lahti ainult sama vändaga keerates . </s> </p>
<p> <s> " Kui käib klõps , siis haakub , " ütles ta õpetlikult . </s> <s> " Mis siis juhtub , kui ei haaku ? " küsis ta . </s> </p>
<p> <s> Sellele küsimusele polnud raske vastata . </s> </p>
<p> <s> " Rong ei sõida mitte kummalegi teele . </s> <s> Sõidab kahe tee vahele , tähendab , rööbastelt maha . " </s> </p>
<p> <s> " Juhtuks rongiõnnetus , " ütles vana tööline mõtlikult . </s> <s> " Seitsmekümne viiendal aastal juhtus siinsamas jaamas selline asi . </s> <s> Mehaanikute hooletuse tõttu sõitis ešelon naftatsisternidega rööbastelt maha . </s> <s> Hea oli , et hoog polnud väga suur . </s> <s> Vedur ja osa tsisterne läksid ümber . </s> <s> Vedurijuht sai raskesti vigastada . " </s> </p>
<p> <s> " Tuleb välja , et miine või lõhkeainet polegi vaja , et rongi rööbastelt välja saada , " tegin avastuse . </s> <s> " Teadmised on jõud . </s> <s> Sõna otseses mõttes . " </s> </p>
<p> <s> " Kus neid kurbleid hoitakse ? " küsisin nagu muuseas . </s> </p>
<p> <s> " Eks ikka jaamas plommi all . </s> <s> Neid antakse välja ainult allkirja vastu , " seletas Sergei Nikolajitš lahkelt . </s> </p>
<p> <s> " Selge see , et neid tänaval vastutulijatele ei jagata . </s> <s> Diversantidel oleks lõbu laialt , " jätsin ütlemata . </s> <s> Ükski inimene ei ole ära teeninud , et keegi viskaks nalja talle tähtsa ja olulise üle . </s> </p>
<p> <s> " Kell on juba kolm läbi . </s> <s> Võid nüüd minema lipata , " lausus Sergei Nikolajitš . </s> </p>
<p> <s> Ma ei saanud aru , mida vana tööline sellega öelda tahab ja teesklesin , et olen tööhoos ega kuule midagi . </s> </p>
<p> <s> " Poiss , sul on tööpäev läbi ! </s> <s> Võid ühikasse minna ! </s> <s> Muidu Danilõtš pistab jälle kisama , et oleme vereimejad ja ekspluateerime praktikante ! " </s> </p>
<p> <s> Mul hakkas koitma , et praktikantide tööpäev on ilmselt lühem . </s> <s> Nõukogude riigis ei tohi alaealisi ekspluateerida . </s> <s> Tsoonis oli ju ka tööpäev lühem ja õhtul olime koolis . </s> </p>
<p> <s> " Ma ei pannud tähelegi , " ütlesin vabandavalt . </s> <s> " Mul pole kella . " </s> </p>
<p> <s> Kõht oli juba väga tühi . </s> <s> " Kurat , ega ma siis aitäh eest ka pool päeva tööd ei teinud , " mõtlesin ärritunult . </s> </p>
<p> <s> " Mul pole kuhugi kiiret . </s> <s> Ma teeks koos teiega täispäeva . </s> <s> Ühikas pole nagunii midagi teha . </s> <s> Teistel kuttidel on ainult poisikeste lollused peas , ei viitsi nendega koos jamada ! </s> <s> Aga kui Danilõtš hakkab mölisema , ütlen , et te käskisite mul ära minna , aga mina tahtsin tööd teha . </s> <s> Teie juures õpib vähemalt mõne asja selgeks . </s> <s> Koolis on ainult niisama jahumine ja kummi venitamine , " tõin ühe jutiga kuuldavale . </s> <s> " Ainult kõht on tühjaks läinud , tahaks õhtul mingit närimist ka saada , " lisasin ettevaatlikult . </s> <s> Mul polnud aimugi , kuidas neil söömine on korraldatud ja kartsin oma jutuga ämbrisse astuda . </s> </p>
<p> <s> " Jää siis pealegi . </s> <s> Sa paistad töökas poiss olevat ! </s> <s> Mitte nagu osa praktikante . </s> <s> Laiskvorstid ja venivillemid ! </s> <s> Söögi pärast ära muretse , õhtul tuled koos meiega sööklasse , küll Mitrofanovna sulle süüa annab ! </s> <s> Ka kuivpajuki laseme õhtuks kaasa panna ! " jäi Sergei Nikolajitš nõusse . </s> </p>
<p> <s> " Kuivpajuk ? </s> <s> See juba oleks midagi , " mõtlesin ma ja töötasin innukalt . </s> <s> Puhastasime veel mõned pöörangud ja nokitsesime ühe pöörangu juures ka põhjalikumalt , seal olid mingid poldid lahti tulnud . </s> </p>
<p> <s> " Lao aga kandikule , mis meeldib , " ütles Sergei Nikolajitš ja vaatas korra mulle näkku . </s> <s> " Oled na kõhnavõitu . </s> <s> Teil seal koolis ei paista suuremat asja lobi olevat ? " </s> </p>
<p> <s> " Igavene lurr jah ! " kinnitasin küsija oletust . </s> </p>
<p> <s> Seisime järjekorras raudteelaste söökla kassa juures . </s> <s> Näha oli , et enamik raudteelasi eelistas ka pärast tööd siin süüa . </s> <s> Mis sa ikka teed , kui poed on tühjad . </s> </p>
<p> <s> Olin rasvasevõitu kandikule ladunud kapsasupi , prae , mis koosnes makaronidest ja amorfse välimusega lihatükist , kuivatatud puuviljadest tehtud kompoti , kaks morsiklaasi ja hunniku valget nisuleiba . </s> </p>
<p> <s> Ila voolas suhu ning ma pidin sagedasti neelatama . </s> </p>
<p> <s> Söökla ei jätnud kõige puhtamat muljet ja mõnes toidunautlejas söök vaevalt isu äratanuks . </s> <s> Kuid võrreldes tsoonilobiga paistis toit paradiislik . </s> </p>
<p> <s> Mehed maksid toidu eest , puistates peoga kopikaid kassaletile . </s> </p>
<p> <s> " Siin on meil üks praktikant . </s> <s> Jäi vabatahtlikult kauemaks tööle , " ütles Sergei Nikolajitš . </s> </p>
<p> <s> Kassas istus täidlane keskealine naisterahvas . </s> </p>
<p> <s> " Talong , " nõudis ta . </s> </p>
<p> <s> " Mis kuradi talong ? " jõudsin ma mõelda . </s> <s> Tegin , et koban taskutes . </s> <s> Kobasin mõne aja ja ütlesin alandlikul toonil : " Olen talongi ühikasse unustanud . " </s> </p>
<p> <s> " Siis süüa ei saa , " ütles kassatädi tuima näoga . </s> </p>
<p> <s> " Kas tõesti pean toidust ilma jääma nüüd , kui olen sellele nii lähedal ? " mõtlesin . </s> <s> Kõht kiskus krampi . </s> <s> Aga ma ei suutnud end alandada kerjamiseni . </s> <s> " Nälg - see on illusioon . </s> <s> Pean vastu ka palja veega ! </s> <s> Vihkan teid kõiki , vihkan , " kordasin mõttes ning pingutasin tahet , et toit tagasi panna . </s> </p>
<p> <s> " Mitrofanovna , ära mängi lolli ! </s> <s> Anna poisile süüa , " ütles Sergei Nikolajitš järsult . </s> </p>
<p> <s> " Meil on siin punktuaalne arvestus . </s> <s> Kõik portsjonid on arvel ! " ajas Mitrofanovna vastu . </s> </p>
<p> <s> " Kuule , eit ! </s> <s> Ilmaasjata teed poisile liiga ! </s> <s> Sul on vist kuppel kohalt nihkunud ! </s> <s> Punktuaalne arvestus ? </s> <s> Nikititš , su mees , pole sulle vist ammu tappa andnud ? </s> <s> Ma ütlen talle , et ta annaks sulle ühe punktuaalse keretäie ! " pani Sergei Nikolajitš kassamuti paika . </s> </p>
<p> <s> " Petja , võta kandik ja istu lauda , näe , sinna nurga poole , " ütles ta mulle . </s> <s> Kergendustundega võtsin toidu ja hakkasin minema . </s> </p>
<p> <s> " Ka kuivpajuk olgu olla ! </s> <s> Topelt . </s> <s> Poiss tegi tublisti tööd . </s> <s> Seal koolis näljutatakse neid niigi . </s> <s> Too kuivpajuk meie lauda ! </s> <s> Või sa , Mitrofanovna , arvad , et ma hakkan " Olin kaugemale jõudnud ega kuulnud lause lõppu . </s> </p>
<p> <s> " Kanaajudega eit ! </s> <s> Ülbeks ka läinud , " torises vana tööline veel lauaski . </s> </p>
<p> <s> Oleksin tahtnud tormata toidu kallale nagu hagijas saagi järele , aga sundisin end rahulikuks . </s> <s> Ma nautisin toitu , nagu ainult üdini näljane seda teha võib . </s> </p>
<p> <s> " On siin kusagil suurt raudteede kaarti , kus kõik Liidu raudteed peal on ? " küsisin , kui olin supi ära söönud ning kõige põletavama näljatunde summutanud . </s> <s> Liikumissuund oli vaja paika panna . </s> </p>
<p> <s> " Jaamas ikka on . </s> <s> Aga milleks sulle seda vaja on ? " </s> </p>
<p> <s> " Niisama . </s> <s> Huvitav oleks vaadata , kuhu meie linnast raudteed viivad . " </s> </p>
<p> <s> " Ma lähen pärast jaama kontorisse töökäsku vormistama . </s> <s> Kui tahad , võid kaasa tulla . " </s> </p>
<p> <s> Mitrofanovna tõi kuivpajuki . </s> <s> Seal oli leivapäts , kaks lihakonservi , kaks pakki vahvleid , suhkrutükke ja paar teepakikest . </s> <s> Toppisin kõik kotti . </s> </p>
<p> <s> Pärast sööki läksime jaamahoonesse . </s> <s> Ühe ruumi seinal oligi suur raudteede kaart . </s> <s> Uurisin seda tähelepanelikult . </s> <s> Leidsin üles linna , kus ma tsoonis olin olnud . </s> <s> " Raudteed viivad siit läände ja itta . </s> <s> Kuid kus ma praegu olen ? </s> <s> Idioot , sa ei tea ju , kus sa üldse oled , " sarjasin ennast . </s> <s> Ruumis oli paar inimest , aga ma ei julgenud neilt küsida . </s> <s> Tunduks päris kahtlane , kui keegi tuleks küsima : " Kuule , mis linnas ma parajasti viibin ? " </s> </p>
<p> <s> Seepärast läksin perroonile ja vaatasin fassaadilt jaama nime . </s> </p>
<p> <s> Läksin tagasi ja uurisin uuesti kaarti . </s> </p>
<p> <s> " Oh kuradi kurat , " ohkasin , kui nägin , et olen kodumaast veel mitusada kilomeetrit ida poole sattunud . </s> <s> Vaatasin kaardile , raudteed hargnesid läände , lõunasse ja itta . </s> <s> Otse läände minna ei saanud , tuli minna lõunasse ja siis läände , seega tuleb teha suur ring . </s> <s> Seisin kaardi ees ja lõpetasin kohanimede ja võimalike marsruutide mällu talletamist , kui Sergei Nikolajitš tagasi tuli . </s> </p>
<p> <s> " Ikka uurid ja puurid ? </s> <s> Leidsid ka midagi huvitavat ? " küsis ta . </s> </p>
<p> <s> " Raudteed on nagu suur võrk . </s> <s> Linnad on võrgusilmad . </s> <s> Ühte kohta pääseb mitut moodi . </s> <s> Nii nagu eesmärgini pääseb mitut teed pidi . " </s> </p>
<p> <s> Sergei Nikolajitš oli hetke vait . </s> </p>
<p> <s> " Tead , ära homme Danilõtši juurde mine ! </s> <s> Tule kohe hommikul meie juurde . </s> <s> Ma ise ütlen , et teed nüüdsest peale meie juures tööd . " </s> <s> Ning ta seletas , kuhu tulla . </s> </p>
<p> <s> Ma noogutasin . </s> </p>
<p> <s> " Sergei Nikolajitš , kuidas võiks aru saada , millised rongid lähevad itta , millised läände ja millised lõunasse ? " küsisin . </s> </p>
<p> <s> Mees vaatas mind imestunult . </s> <s> " Eks ikka sõiduplaani järgi . " </s> </p>
<p> <s> " Ma mõtlen kaubaronge , " lisasin kiiresti . </s> </p>
<p> <s> " Ega neid täpselt teagi . </s> <s> Jaamast peab järele uurima . </s> <s> Igal rongil on oma number ja sihtkoht . </s> <s> Itta minevad rongid on meil kaubajaamas tavaliselt vasakul pool . </s> <s> Itta läheb eraldi raudteeharu . </s> <s> Paremal pool on läände ja lõunasse minevad rongid . </s> <s> Raudtee jaguneb linna ääres kahte lehte , nii poolteist versta jaamast . </s> <s> Parempoolne haru viib läände , vasakpoolne lõunasse , " seletas ta lahkelt . </s> <s> Teda ilmselt üllatas praktikandi suur huvi raudteeasjanduse vastu . </s> </p>
<p> <s> Läksime jaamahoonest välja . </s> <s> " Homseni siis , " ütles ta hüvastijätkus . </s> </p>
<p> <s> " Palju tänu kõige eest , Sergei Nikolajitš ! </s> <s> Jumalaga ! " tahtsin ma öelda , aga ei saanud , sest see tundunuks kahtlane . </s> <s> Seisin lihtsalt nukralt ühe koha peal ning tundsin , et viha annab veidi järele . </s> </p>
<p> <s> Hakkasin tasapisi muutuma raudteevagunite asjatundjaks . </s> <s> Kõige paremini pääses edasi tühjade kinniste vagunitega . </s> <s> Häda korral kõlbas ka lahtine söevagun . </s> <s> Täisvagunis võis söe sisse kaevuda , tühjas vagunis pidi niisama põrandal konutama . </s> <s> Viljavagunis sõidu tegi ebamugavaks kaldus vagunipõhi . </s> <s> Ükskord pidin jupikese maad lahtise platvormvaguniga sõitma , kuna muud-paremat polnud käepärast . </s> <s> See oli pea samasugune surmasõit kui tsisterni küljes rippumine . </s> <s> Paari tunni pärast olin sunnitud sõitva rongi pealt maha hüppama . </s> <s> Mul vedas , maandusin õnnelikult suurde lumehange väikese jaama lähedal . </s> </p>
<p> <s> Ning sõjatehnikaga platvormvagunitest ja spetsiaalsetest autovagunitest oli parem üldse kaugemale hoida . </s> <s> Neid valvati . </s> </p>
<p> <s> Muutusin ka raudteeäärsete maastike asjatundjaks . </s> <s> Ilmetud tööstusehitised , roostes kütusereservuaarid , vonklevad torurägastikud , laoplatsid , angaarid , tossavad tehasekorstnad , lagunenud tarad , viie- ja üheksakorruselised majad , igal pool täpselt ühesugused . </s> <s> " Mida nad küll oma maaga teinud on , " mõtlesin nukralt . </s> <s> Ainult talv pehmendas nende hüljatud Stalkeri-maastike ilmet , sest umbrohtu ja rämpsu polnud lume alt näha . </s> <s> Hallid , roostepruunid ja valged toonid . </s> </p>
<p> <s> Läbisin ühe väga suure , kolm suurt ja hulga väiksemaid linnu . </s> <s> Nelja ööpäevaga jõudsin edasi tuhatkond kilomeetrit . </s> <s> Tegin suure kaare lõunasse ja liikusin edasi läände . </s> <s> Rongid ei läinud tihti sinna , kuhu vaja . </s> <s> Alati ei tabanud õiget raudteeharu ära . </s> <s> Korra sõitsin söevaguniga mingi elektrijaama juurde ning mul oli pärast tükk tegemist , et sealt minema pääseda . </s> </p>
<p> <s> Siiski jõudsin visalt , kuid kindlalt kodumaale lähemale . </s> </p>
<p> <s> Ilmad püsisid miinus kümne kraadi piires . </s> <s> Nii ma vähemalt arvasin . </s> <s> Mu instinktid muutusid teravaks nagu kiskjal . </s> <s> Külm ja nälg hoidsid vaimu ning keha erksana . </s> </p>
<p> <s> Käisin üsna julgelt raudteejaamades ringi . </s> <s> Olin ma ju lastekodupoisist raudteekooli õpilane Petja Ivanov , kellel polnud midagi karta . </s> <s> Jõin vett , pesin end räpastes jaamapeldikutes ning kogusin andmeid . </s> <s> Ainult lõug kattus habemetüükaga , sest mul polnud mingeid hügieenitarbeid . </s> </p>
<p> <s> Ühes linnas läksin raudteelaste sööklasse , ladusin kandiku toitu täis ja astusin kassa juurde . </s> <s> " Mul on õigus tasuta toitu saada , " ütlesin kassatädile ja vaatasin talle rahulikult otsa . </s> <s> Ta ei öelnud midagi . </s> <s> Möödusin kassast , istusin lauda ning sõin kiirustamata toidu ära . </s> <s> Mitte keegi ei küsinud minult mitte midagi . </s> <s> Ma ei oska seletada , miks ma just nii tegin . </s> </p>
<p> <s> Muide , leib oli seal vabalt laual , panin seda nii palju kotti , et jätkus ka neljanda päeva lõunaks kotipõhja . </s> </p>
<p> <s> Kogu aeg olin tundnud kerget palavikutunnet , aga kolmandal päeval pärast lahtise platvormvaguniga sõitmist adusin , et palavik on tõusnud ning ma olen haige . </s> </p>
<p> <s> Neljanda päeva lõunaks jõudsin taas ühte suuremasse linna . </s> <s> Sisetunne ütles , et ma ei tohi enam edasi minna , vaid pean leidma sooja koha , kus võiksin rahulikult olla . </s> <s> See ei olnud mõistus , vaid kiskja looma instinkt , mis hoiatas , et paari-kolme tunni pärast muutun tegutsemisvõimetuks . </s> </p>
<p> <s> Kõigepealt läksin jaama . </s> <s> Lohutav oli teada saada , et olin liikunud õiges suunas . </s> <s> Jaamahoone oli suur . </s> <s> Oli vaja üles leida raudteetööliste või mehaanikute ruumid . </s> <s> Sisenesin uksest , millel oli silt AMETIKÄIK . </s> <s> Seal olid mingid kontorid . </s> <s> Instinkt ütles , et parem on kontoriinimestega mitte tegemist teha . </s> <s> Paar tööriietuses meest tuli vastu . </s> <s> " See on õige suund , " mõtlesin . </s> <s> Nägin , et ühest uksest väljus mees , oran ? märkvest seljas . </s> <s> Astusin samast uksest kõhklematult sisse . </s> </p>
<p> <s> Avaras ruumis istusid neli töötunkedes meest laua taga ja mängisid kaarte . </s> <s> Paar meest askeldas seina ääres , kus olid metallkapid ja riiulid tööriistade ning muu koliga . </s> </p>
<p> <s> Pöördusin nende poole : " Tere , mehed ! </s> <s> On siin kusagil käsiapteeki ! </s> <s> Palavik tahab maha murda ! " </s> </p>
<p> <s> " On ikka . </s> <s> Siinsamas . " </s> <s> Üks meestest näitas apteegikappi sealsamas seinal . </s> <s> " Miks sa polikliinikusse ei lähe ? " </s> </p>
<p> <s> " Jõua siis iga tühiasja pärast tõpratohtrite vahet joosta ! </s> <s> Aega ka pole ! " </s> </p>
<p> <s> " Eks ta õige ole . </s> <s> Sa pole eriti tuttav nägu , " jäi ta mind silmitsema . </s> </p>
<p> <s> " Ma polegi kohalik . </s> <s> Olen vedurijuhi abi praktikant . </s> <s> Astusin ainult korraks rongi pealt maha , " leidsin kiire vastuse . </s> </p>
<p> <s> Mees paistis mu seletusega rahule jäävat . </s> <s> " Sa oled karva kasvanud nagu mõni hipi , " kommenteeris ta ainult . </s> </p>
<p> <s> " Mõtlesin , et kasvatan enne kroonut habeme ja vuntsid , " ei jäänud ma võlgu . </s> <s> " Ega teil kraadiklaasi ei ole ? " </s> </p>
<p> <s> " Mitja , on meil kraadiklaasi ? " küsis minuga vestelnud mees ühe kaardimängija käest . </s> </p>
<p> <s> " Lauasahtlis peaks olema , " vastas too ärritunult . </s> <s> Teda ilmselt häiris , et tema mängu segatakse . </s> <s> Porisedes kobas ta käega sahtlis . </s> <s> " Mida pole , seda pole ! " </s> </p>
<p> <s> Rohukapis oli aspiriini , analgiini , paar sidemepakki , plaastrit , nuuskpiiritust , söetablette ja muud säärast . </s> <s> Toppisin kõik tabletid taskusse . </s> </p>
<p> <s> Mees , keda olin kõnetanud , ja tema kaaslane pöördusid minekule . </s> <s> Ülejäänud tagusid mulle tähelepanu osutamata kaarte . </s> </p>
<p> <s> Nägin riiulil väikest , umbes viieliitrist plekk-kanistrit . </s> <s> Loksutasin : tühi . </s> <s> Keerasin korgi maha , nõu haises õli järgi . </s> <s> Nurgas oli kraanikauss , loputasin kanistrit , nii palju kui sain , ja täitsin selle veega . </s> </p>
<p> <s> Neelasin alla kolm tabletti aspiriini ja ühe analgiini . </s> <s> Larpisin sooja vett peale nii palju , kui sisse mahtus . </s> </p>
<p> <s> Vaatasin veel korraks ringi . </s> <s> Riiulil oli paar samasugust laternat , nagu mul oli olnud . </s> <s> Olin vana laterna teisel päeval maha jätnud , sest sellega oli ebamugav ringi liikuda . </s> <s> Aku oli ka tühjaks saanud . </s> <s> Võtsin kanistri ja laterna ning läksin ruumist välja . </s> </p>
<p> <s> Koht ! </s> <s> Nüüd oli vaja leida koht . </s> <s> Olin üleni higine ja tundsin , et maailm lainetab silme ees . </s> <s> Keha raputasid külmavärinad . </s> <s> " Mõni mahajäetud maja ? </s> <s> Ei . </s> <s> Sama külm nagu vagun , ainult ei sõida edasi . </s> <s> Mõni kuur ? </s> <s> Sama jama . </s> <s> Mõni töömeeste või seadmete ruum ? </s> <s> Seda vähemalt köetakse . </s> <s> Kust sellist leida ? </s> <s> Ja mis siis , kui mind sealt üles leitakse , pilt taskus ? " </s> </p>
<p> <s> Läksin jaamahoonest välja ja vaatasin meeleheitlikult ringi . </s> <s> Korraks vilksatas peas , et peaksin minema polikliinikusse või haiglasse . </s> <s> " Pärast võid ju jalga lasta ! " </s> <s> Mõistlik mõte . </s> <s> " Mõistlik tundus ka , et pole vaja põgeneda , kui istusin jaamas ja seljankat sõin ! </s> <s> Lasin end mentidel kinni võtta ja sattusin selle pasa sisse ! </s> <s> Mis siis , kui pärast ei tule enam mitte kunagi ? </s> <s> Ma ei kuku ära . " </s> <s> Viha ja trots hoidsid mind jalul , kui ma end jaama lähedal tühermaal edasi vedasin , enam tajumata , kuhu suunda lähen . </s> </p>
<p> <s> Mu jalge ees maas oli ümbritsevast lumest selgesti eristuv riba . </s> <s> Jäin seda silmitsema . </s> <s> Miski nagu sulatanuks lund altpoolt . </s> <s> " Soojustrass , " vilksatas peas . </s> <s> " Seal on jämedad soojaveetorud . </s> <s> Seal on soe ! </s> <s> Kusagil peab olema luuk , kust torude juurde pääseb ! " </s> <s> Ja ma komberdasin edasi piki sulanud vööti . </s> </p>
<p> <s> Soojustrassi sõlme leidsin mõnesaja meetri järel . </s> <s> Kaapisin ümmarguse luugi lumest puhtaks . </s> <s> Kobasin tööriistakotis ringi , et leida sobivat tööriista , millega luuk lahti kangutada . </s> <s> Seal oli väike sõrgkang , ajasin selle luugi ääre alla ja kangutasin kaane üles . </s> <s> Pugesin luugist sisse . </s> <s> Mind ei huvitanud enam , kas keegi pöörab mu tegevusele tähelepanu või mitte . </s> <s> Ja mida seal ongi vaadata , kui tööline tööd teeb . </s> <s> Panin laterna põlema ja nihutasin luugi oma kohale tagasi . </s> </p>
<p> <s> Maa-all oli kitsavõitu . </s> <s> Jäme toru õhkas soojust . </s> <s> Toru oli kaetud isolatsioonikihiga . </s> <s> Kiskusin selle maha : kõigepealt lõikasin tangidega kinnitustraadid katki , siis harutasin fooliumitaolise katte maha ja lõpuks rebisin inimpikkuse jagu pehmet sisu lahti . </s> <s> Paljas metalltoru oli soe , lausa kuum . </s> <s> Töötasin aeglaselt ja pidasin vahepeal puhkepause , külm higi voolas mööda nägu . </s> <s> Jõud hakkas lõppema . </s> <s> Tegin toru lähedusse maharebitud materjalist pesa . </s> <s> Tundsin , et on vaja põit tühjendada . </s> <s> Kusin sinnasamma nurka . </s> <s> Pole midagi romantilist sellises põgenemises . </s> <s> Liiga külm ja liialt lund lindprii Robin Hoodi jaoks . </s> </p>
<p> <s> Lõpuks ometi võisin lamama jääda ja suruda end kuuma toru vastu . </s> <s> Kustutasin laterna , akusid oli vaja säästa . </s> <s> " Vähemalt pole mul köha . </s> <s> Järelikult ei saa mul olla kopsupõletik . " </s> <s> Mõtted hakkasid muutuma katkendlikuks ja seosetuks . </s> <s> Külmavärinad lausa raputasid mind . </s> <s> Reaalsus kadus ja ma vajusin poolunne - poolteadvusetusse hallutsinatsioonide segasesse košmaari . </s> </p>
<p> <s> Must-valge maailm . </s> <s> Nagu vanad filmid . </s> <s> Hallide seintega ruum . </s> <s> Laman voodis . </s> <s> Kuulen , et keegi räägib midagi . </s> <s> " Sa ei ole normaalne . </s> <s> Normaalsed inimesed ei tee midagi sellist . </s> <s> Normaalsed inimesed isegi ei mõtle sellistest asjadest . </s> <s> Sa oled segane . </s> <s> Sa oled hull . </s> <s> Me aitame sind . </s> <s> Me ravime sind terveks . </s> <s> Me teeme sind kõigi teistega ühesuguseks . " </s> <s> Minu ees seisab valges kitlis arst , süstal käes , ja vaatab mulle otsa . </s> <s> Hirm kisub sisemuse krampi . </s> <s> Täielik paanika . </s> <s> Sisikond justkui kisuks üheks kamakaks kokku ja tahaks kehast välja tungida . </s> <s> Ja ma seisan halvatuna , paigalenaelutatuna . </s> <s> Arst naeratab ja astub lähemale . </s> <s> Tunnen et tahaksin põgeneda , aga ei saa , mu keha ei allu tahtele . </s> <s> Stseen venib ja venib . </s> <s> Uus kaader . </s> <s> Mööda porist teed marsivad lõputud kolonnid automaatide ja hallide barettidega sõdureid . </s> <s> Mõtlen , et miks nende baretid on hallid , need peaksid ju olema sinised . </s> <s> Ma seisan tee ääres ja palun neid : " Laske mind maha ! </s> <s> Palun laske mind maha ! </s> <s> Ma ei taha olla keegi , kes ma ei ole ! " </s> <s> Aga nad ei kuula mind . </s> <s> Nad marsivad mööda ja vaatavad liikumatute hallide nägudega enda ette . </s> <s> Nad ei pööra mulle tähelepanu . </s> <s> " Laske mind maha ! </s> <s> Ma ei taha olla keegi , kes ma ei ole ! " </s> <s> Mu hääl on väsinud , kähisev ja lõpuks ma karjun hääletult . </s> <s> Ma sikutan üht sõdurit automaadirihmast . </s> <s> Ma näen , et ta on minu näoga . </s> <s> Näen , et nad on kõik ühesugused , neil kõigil on minu nägu . </s> <s> Ja ma tunnen meeletut hirmu , et kaon nende hulka ära , lahustun nende seas . </s> <s> Kaader vahetub . </s> <s> Liiga segane pilt kirjeldamiseks . </s> <s> Uus kaader . </s> <s> Hall kabinet . </s> <s> " Nõukogude riik on humaanne . </s> <s> Liigagi humaanne . </s> <s> Vanasti käisid sellised asjad 58. paragrahvi alla . </s> <s> Vaata ise - 58b - kodumaa reetmine . </s> <s> Tavaline taks oli viisteist pluss viis pluss viis või mahalaskmine . " </s> <s> Uurija teeb väikese halli raamatukese lahti ja näitab . </s> <s> " Vaata ise . </s> <s> Naiivne jõmpsikas , " uurija raputab ehtsa , teesklematu kaastundega pead . </s> <s> " Miks te minuga nii tegite ? </s> <s> Laske mind siis parem maha ! " palun ma , kuid uurija ainult räägib , tema huuled liiguvad , aga ma ei kuule tema häält . </s> <s> Kaader vahetub . </s> <s> Liiga õudne , pole mõtet kirjeldada . </s> <s> Taas uus kaader . </s> <s> Hall lennuki sisemus . </s> <s> " Sa oled nõukogudevastane . </s> <s> Hüppad ilma langevarjuta . </s> <s> Kui ütled : " Ma armastan nõukogude võimu , " saad varju . </s> <s> Kui ei ütle , ei saa . </s> <s> Vali ! " </s> <s> Hüppeinstruktor seisab mu ees , pakitud langevari käes ja naerab . </s> <s> Ma naeran vastu . </s> <s> " Ma tahangi surra , " ütlen ja hüppan lennukist välja . </s> <s> Ma kukun , kukun lõputult . </s> <s> Näen , kuidas langevarjude kuplid avanevad . </s> <s> Taevas ja avanenud kuplid on ühteviisi hallid . </s> <s> Kuid ma ainult kukun , kukun vastu kive puruks . </s> <s> Kuid ma ei sure ega tunne valu . </s> <s> " Miks ma olen veel elus ? </s> <s> Ma tahan surra . " </s> <s> Kaader vahetub . </s> <s> Ma ei suuda meenutada , mida see sisaldab . </s> <s> Uus kaader . </s> <s> Ma jooksen , jooksen lõputult . </s> <s> Kuid soomustransportöör jõuab aina lähemale . </s> <s> See on hall ja kirstukujuline . </s> <s> Masin sõidab mulle otsa . </s> <s> Ma tunnen , kuidas see minust üle sõidab . </s> <s> Mu keha on täiesti sodi . </s> <s> Kuid ma ei tunne valu . </s> <s> Ja ma olen ikka elus , laman ainult jõuetult maas . </s> <s> " Miks ma küll ei sure " Kaader vahetub . </s> </p>
<p> <s> Oli soe ja pime . </s> <s> Kobasin käega ja tajusin soojustrassi toru enda läheduses . </s> <s> Hakkasin taipama , kes ja kus ma olen . </s> <s> Olin taas näinud košmaare , olnud maailmas , kus pole värve . </s> <s> Kuid olin košmaaridega harjunud ja õppinud neid mitte kartma . </s> <s> Seekord olid need olnud ainult selgemad ja teravamad . </s> </p>
<p> <s> Kogusin tükk aega mõtteid . </s> <s> Ma ei teadnud , kaua olin niiviisi lamanud . </s> </p>
<p> <s> Panin laterna põlema . </s> <s> Valu lõi silmadesse . </s> <s> Keha lausa leemendas higist . </s> <s> Tähtis oli , et ma polnud alla teinud . </s> <s> Rüüpasin ahnelt kanistrist õlimaitselist vedelikku , sõin paar leivakääru ning neelasin veel kaks aspiriinitabletti alla . </s> </p>
<p> <s> Ma ei tahtnud mitte millestki mõelda . </s> <s> Mõtted olid täis viha ja valu . </s> <s> Tahtsin lihtsalt lamada , kustutasin laterna ning lasin ajal minna . </s> </p>
<p> <s> Täielik vaikus , pimedus ning üksindus . </s> <s> Üritasin sellesse süüvida . </s> <s> Varsti kuulsin tasast krabinat ja viiksumist . </s> <s> Hiired olid tulnud leivapuru jahtima . </s> <s> Kobasin käsikaudu koti järele , võtsin leivakääru ja pudistasin veel purukesi maha , et neid kohale meelitada . </s> <s> Minu liigutuste peale nad varjusid . </s> <s> Jäin liikumatult lamama ning hingasin rahulikult ja ühtlaselt . </s> <s> Varsti ilmusid hiired taas lagedale . </s> <s> Ma ei näinud , kus nad on , kuid püüdsin kuulata , õigemini kõigi meeltega tajuda nende asukohta ja tegevust . </s> <s> Kolm korda hirmutasin nad ära , kui põie tühjaks lasin , vett jõin ja leiba sõin . </s> <s> Mul polnud vaja enam lampi põlema panna , et kõike seda teha . </s> <s> Oma kitsukeses maailmas polnud mul enam tarvis valgusallikat . </s> </p>
<p> <s> Tunnetasin neid järjest paremini . </s> <s> Viimane kord oli seal alguses kaks vana hiirt . </s> <s> Siis kadus üks vana hiir ära ja tulid kolm hiirepoega . </s> <s> Igaüks neist krabistas ja viiksus erinevalt . </s> <s> Siis kadusid nad kõik ära ega ilmunud tükk aega lagedale . </s> <s> Tundsin neist puudust ja ootasin , et nad tagasi tuleks . </s> <s> Olin rõõmus , kui üks vana hiir lõpuks tuligi . </s> <s> Aeg kulus , sest näljatunne suurenes aegamisi , aga pidevalt . </s> </p>
<p> <s> Lõpuks jäin magama . </s> <s> Aga seekord ma enam košmaare ei näinud . </s> </p>
<p> <s> Esimene aisting oli valu . </s> <s> Küünarnukk valutas . </s> <s> Järgnevalt tajusin , et laman raudteejaama seina ääres . </s> <s> Õnneks polnud see tänavapoolne külg . </s> <s> Oli varane õhtupoolik , just hakkas hämarduma . </s> </p>
<p> <s> Olin soojustrassi punkrist välja tulnud toitu ja ravimeid otsima . </s> <s> Olin oma võimeid üle hinnanud . </s> <s> Ma ei jõudnud jaamani , ehkki alguses oli tundunud , et seisan kindlalt jalul ja suudan vabalt kõndida . </s> <s> Äkki kadus pilt eest ära . </s> </p>
<p> <s> Ilmselt polnud ma kaua teadvusetult lamanud . </s> <s> Muidu oleks mind juba üles korjatud . </s> <s> Või oleksin ära külmunud . </s> </p>
<p> <s> Peagi tajusin , et keegi seisab mu ees ja vaatab mind . </s> <s> Tõstsin pilgu , see oli noor naine , õigemini tüdruk , roheline karusnahkse kraega palitu seljas ja kandiline karvamüts peas , selline nagu naised Venemaal mõnikord kannavad . </s> <s> Tüdruk tundus väga pikk , kui ta niiviisi minu kohal kõrgus . </s> <s> Mu vaatevälja valitsesid tema pruunid kõrge kontsaga saapad . </s> <s> Olin vait ja ootasin , et ta minema läheks . </s> <s> Aga ta seisis millegipärast paigal . </s> </p>
<p> <s> " Mis sa vahid ! " kähvasin vihaselt . </s> <s> Mu hääl kähises . </s> <s> Mõte töötas nüüd juba selgelt . </s> </p>
<p> <s> " Küll ikka võib mõni kutt ennast täis lakkuda ! </s> <s> Aja ennast püsti , muidu viivad mendid su kainerisse ! </s> <s> Ja nii kasimata tüüpi pole ma ammu näinud ! " </s> <s> Toon oli mõnitav . </s> </p>
<p> <s> " Ma olen täiskarsklane , " vastasin külma vihaga . </s> </p>
<p> <s> " Nalja teed või ! </s> <s> Mis sul siis viga on ? " </s> <s> Toon muutus paugupealt . </s> </p>
<p> <s> " Kukkusin lihtsalt ära . </s> <s> Palavik on vist päris kõrge . </s> <s> Ei tea , pole kraadinud . " </s> </p>
<p> <s> " Ma võin kiirabi kutsuda , " oli tüdruk osavõtlik . </s> </p>
<p> <s> " Ei ! " hüüdsin ehmunult . </s> <s> " Siis on lõpp ! " </s> <s> Ma ei tea , miks ma talle järgnevat rääkisin . </s> <s> Instinkt . </s> </p>
<p> <s> " Ma olen põgenik ! </s> <s> Olin üle kahe aasta tsoonis . </s> <s> Sain enne tähtaega vabaks . " </s> <s> Laused kukkusid välja hakitud ja katkendlikud . </s> <s> " Kohalikus raudteejaamas võtsid mendid mu kinni ! </s> <s> Tahtsid mu arvele igasugust jama kirjutada ! </s> <s> Lasin jalga ! </s> <s> Üle tuhande kilomeetri olen kaubarongidega logistanud ! </s> <s> Teist sama palju on veel jäänud . " </s> <s> Tõmbasin hinge ja mõtlesin , mida öelda . </s> <s> " Jäin haigeks ja kukkusin ära . </s> <s> Ajan ennast kohe üles ! </s> <s> Mul on siinsamas soojustrassi punkris peidukoht . " </s> <s> Proovisin ennast püsti ajada , aga see ei õnnestunud . </s> <s> Jalad ei kandnud ja toetuspunti polnud kusagilt leida . </s> <s> Kiristasin hambaid ja tundsin , kuidas ila voolab mööda lõuga alla . </s> <s> Sülitasin . </s> </p>
<p> <s> Tüdruk seisis kangestunult mu ees , ehmunud ilme näol . </s> <s> Aga millegipärast ei läinud ta ka ära . </s> </p>
<p> <s> " Kanaajudega eit ! " käratasin talle . </s> <s> " Ära passi , tee mingi otsus ! </s> <s> Aita mind , hangi mulle toitu ja ravimeid ! </s> <s> Või jäta mind siia ja mine edasi ! </s> <s> Ära ainult vahi niiviisi mulle lolli näoga otsa ! </s> <s> Tee midagi ! " </s> <s> Tundsin , et olen meeleheitest ja vihast segi minemas . </s> </p>
<p> <s> Enne kui tüdruk jõudis midagi ette võtta , nägin silmanurgast , et paremalt poolt läheneb kaks miilitsavormis meest . </s> </p>
<p> <s> " Mendid tulevad ! " kähistasin ja hakkasin end uuesti püsti ajama . </s> <s> " Mentidele ma küll ennast kätte ei anna ! " mõtlesin raevukalt . </s> <s> Samas mõistsin , et mul pole põgenemiseks enam jõudu . </s> <s> Rebisin endast kõik välja . </s> <s> Sain end peaaegu püsti , kui tundsin , et keegi haarab mul käest . </s> <s> Olin oma ponnistuses tüdruku hoopiski unustanud . </s> </p>
<p> <s> Tüdruk heitis mu õlise ja söetolmuse käise hoolimatult üle oma karusnahkse krae . </s> <s> Toetusin korraks raskelt ta õlale . </s> <s> Ta vankus veidi , aga suutis mind suurema vaevata püsti hoida . </s> </p>
<p> <s> Mendid jõudsid meieni ja jäid seisma . </s> </p>
<p> <s> " See on minu poiss , " kuulsin tüdrukut ütlevat . </s> <s> " Ta on nina täis võtnud . </s> <s> Aga olge paid , ärge teda kainerisse viige ! </s> <s> Ta ei ole paha poiss . </s> <s> Ta elab siinsamas lähedal . </s> <s> Ma aitan tal koju minna ! " </s> <s> Tüdruku toon oli paluv , nägu naeratav . </s> </p>
<p> <s> " Mis siis ikka . </s> <s> Me kõik oleme ju inimesed ! </s> <s> Aga teinekord vaadaku ette ! </s> <s> Saab betooni peal pikutada ja kahekümneviiekas läheb nagu niuhti ! " </s> </p>
<p> <s> Mendid läksid edasi . </s> </p>
<p> <s> " Vahva eit ! </s> <s> Tassib oma poissi nagu jahukotti ! </s> <s> Mida ta küll sellises kasimata kaltsakas leiab ? " kuulsin järelkommentaare . </s> </p>
<p> <s> Nõrkusehoog läks mööda , suutsin nüüd vaevaliselt omal jalal käia , ainult vahepeal toetusin tüdruku õlale . </s> </p>
<p> <s> " Anna andeks , et ma sulle kanaajudega eit ütlesin . </s> <s> Ma ei mõelnud seda tõsiselt . </s> <s> Ma ei ole mingi mats ! </s> <s> Ma ei tahtnud selle haiget teha , olin lihtsalt meeleheitel . </s> <s> Usu mind , ma ei ole selline , nagu sa mind praegu näed , " püüdsin teda veenda . </s> <s> " Sa usud ? " </s> </p>
<p> <s> Tüdruk vaikis ja me komberdasime edasi . </s> <s> Märkasin , et ta juhib mind vales suunas . </s> </p>
<p> <s> " Mu punker on teisel pool . </s> <s> Me lähme vales suunas ! " kähistasin . </s> </p>
<p> <s> " Mis punker ? </s> <s> Ma viin sind enda juurde . " </s> </p>
<p> <s> " Mis su vanemad ütlevad ? " küsisin . </s> </p>
<p> <s> " Pole sinu asi ! </s> <s> Pea lõuad ! </s> <s> Endal hing niidiga kaelas , aga pruugib veel suud . </s> <s> Ole vait ! " käratas tüdruk vihaselt . </s> <s> Vaikisime pikalt . </s> </p>
<p> <s> " Mis su nimi on ? " küsis ta äkki . </s> </p>
<p> <s> " Peeter . </s> <s> Kahe eega . " </s> </p>
<p> <s> " Kummaline nimi . </s> <s> Pole sellist enne kuulnud ! " </s> </p>
<p> <s> " Mitte kummalisem kui muu maailm , milles me elame . </s> <s> Aga mis sinu nimi on ? " </s> </p>
<p> <s> " Nataša . " </s> </p>
<p> <s> " Mul vedas , et sa mind üles korjasid . </s> <s> Istuksin muidu juba mendis . </s> <s> Mu elul oleks kriips peal . </s> <s> Aga sul ei vedanud . " </s> </p>
<p> <s> " Miks ? " oli tüdruk üllatunud . </s> </p>
<p> <s> " Sul tuleb sellest ainult pahandusi . </s> <s> Vanematega näiteks . " </s> </p>
<p> <s> Tüdruk naeris . </s> <s> " Me elame emaga kahekesi . </s> <s> Mu ema on arusaaja inimene . " </s> </p>
<p> <s> Seisatasin korraks ja vaatasin talle otsa . </s> <s> Et talle silma vaadata , pidin veidi pilku tõstma , sest ta oli minust pikem . </s> <s> " Ta oleks must pikem ka ilma nende kontsadeta , " mõtlesin . </s> <s> Tal oli ovaalne nägu , ilus , kuid teistmoodi ilus , kui olin harjunud , ja tumepruunid silmad . </s> <s> Ja ta oli tugeva kehaehitusega , mitte paks või isegi täidlane , vaid lihtsalt oma pikkuse kohta proportsionaalne . </s> </p>
<p> <s> Püüdsin ennast kokku võtta ja võimalikult vähe tema najale toetuda . </s> </p>
<p> <s> " Miks sa mind aitad ? " küsisin otsekoheselt . </s> <s> " Kahju hakkas või ? " </s> </p>
<p> <s> " Ma ei tea . </s> <s> Võib-olla hakkaski . </s> <s> Ausalt öeldes ma ei tea , miks ma nii tegin . </s> <s> Võib olla ma lihtsalt usun seda , mida sa rääkisid . " </s> </p>
<p> <s> Muutusin tõsiseks ja vaikisin tükk aega . </s> </p>
<p> <s> Tänava ääres olid viiekorruselised majad . </s> <s> Tüdruk osutas ühele majale : " Siin me koos emaga elamegi . </s> <s> Lähme sisse . </s> <s> Kolmas korrus . </s> <s> Suudad ikka omal jalal trepist üles astuda ? " </s> </p>
<p> <s> Noogutasin ja vaikisin endiselt . </s> <s> " Kummaline , ta ei küsinudki , mille eest mind istuma pandi , " ei andnud mõte rahu . </s> </p>
<p> <s> Inimelamu soojus ja tüdruku juuresolek mõjusid terava kontrastina pärast kõledaid metalseid vaguneid , külma ja üksindust . </s> </p>
<p> <s> Mu vatikuub , müts ja saapad jäid esikusse . </s> <s> Nataša juhatas mind vannituppa . </s> <s> Vaatasin peeglisse , sealt vaatas vastu kõhn , habetunud ja kalk nägu . </s> <s> Ma haisesin . </s> <s> Võtsin oma räpased riided maha . </s> <s> Suutsin end iseseisvalt pesta . </s> <s> Soe vesi mõjus šokina . </s> <s> Jäin vannituppa väga kauaks , nii kauaks , et tüdruk koputas juba uksele ja tundis huvi , kas ma uuesti ära kukkunud pole . </s> </p>
<p> <s> Natašal oli Gena-nimeline vanem vend , kes oli kahekümne viie aastane , ega elanud enam ammu ema juures . </s> <s> Sain selga mõned ta vanad riided . </s> </p>
<p> <s> Tüdruk andis mulle kraadiklaasi , kraadisin , palavikku polnud enam palju , kõigest kolmkümmend kaheksa viis . </s> <s> Ilmselt oli kõige hullem möödas . </s> <s> Seisin juba jalul . </s> <s> Lihtsalt nälg ja üldine kurnatus . </s> </p>
<p> <s> Siis sain süüa . </s> <s> Seda tunnet on võimatu kirjeldada . </s> <s> Ma valitsesin ennast , ei tormanud loomana õgima , mälusin aeglaselt , rahulikult ja pingsalt . </s> <s> Nataša vaatas sõnatult , kuidas ma söön . </s> <s> Ta andis mulle ka mõned tabletid , neelasin need alla . </s> </p>
<p> <s> Seejärel laotas ta oma toa põrandale madratsi ja käsutas mind halastamatult pikali . </s> <s> Jäin siiski istukile . </s> </p>
<p> <s> Tüdruk istus kušetile ja me ajasime juttu . </s> <s> Sain teada , et ta on seitsmeteistkümneaastane ja käib kümnendas klassis , mis vene keskkoolis on lõpuklass , on mitu aastat tõsiselt spordiga tegelenud ning palju muud olulist ja ebaolulist . </s> </p>
<p> <s> Varsti jäin magama , sest tegelikult olin omadega üsna läbi . </s> <s> Aga teadvust ei kaotanud ma enam kordagi . </s> </p>
<p> <s> Ma magasin , kui Nataša ema koju jõudis , seepärast ei oska ma öelda , kuidas tüdruk talle asja ära seletas . </s> <s> Igatahes kuidagimoodi pidi ta sellega toime tulema , sest kui ma varahommikul ärkasin , polnud mind välja visatud ja ka mendid polnud mulle järele tulnud . </s> </p>
<p> <s> Minu ärgates tüdruk alles magas . </s> <s> Mu enesetunne oli hea . </s> <s> Toas põles väike roheka kupliga öölamp . </s> <s> Tüdruk magas , selg seina poole , tema nägu oli hämaras valguses ilus ja rahulik . </s> <s> Ta oli oma pikad pruunid juuksed patsist lahti võtnud ning need olid padjal laiali . </s> <s> Ta hingas tasaselt ja ühtlaselt . </s> </p>
<p> <s> Vaatasin teda mõne aja üksisilmi . </s> <s> Olin olnud kuusteist , kui mind vangi pandi . </s> <s> Nüüd olin juba üheksateist täis . </s> <s> Ma polnud aastaid ühtegi tüdrukut näinud . </s> <s> Olin kohanud ainult paari naismenti ja tsoonikooli naisõpetajaid , tublisid vanemaid naisterahvaid . </s> <s> Aeg , mil tavaliselt tüdrukutega suhteid luuakse , oli vahele jäänud . </s> </p>
<p> <s> Mulle näis , et elu on kõigest peenike niit . </s> <s> Kuidas Nataša oligi öelnud ? </s> <s> Hing niidiga kaelas . </s> <s> Mitte ainult eile . </s> <s> Kogu aeg - eile , täna , tulevikus . </s> </p>
<p> <s> Alles lamasin koomas soojustrassi punkris , seltsiks hiired . </s> <s> Aga täna pikutan soojas toas , kõht täis , ja imetlen magavat tüdrukut . </s> </p>
<p> <s> Kuid olin olnud ka rõõmsameelne keskkoolipoiss , kelle toonased mured tundusid nüüd nii tühistena . </s> <s> Ühel päeval kadus kõik ja olin juba Patareis . </s> </p>
<p> <s> Mul oli olnud maailma parim Õpetaja , kuid ühel päeval ta vaid ütles , et peab vastu mitte üle tunni . </s> <s> Ja ta oligi läinud . </s> </p>
<p> <s> Pontšikusööja ment võis otsustada mu saatuse mõne sekundiga . </s> <s> Kahe ampsu vahel . </s> </p>
<p> <s> Tajusin , et kõik võib muutuda päeva- , tunni- või ka sekundipealt . </s> <s> Seepärast tunduski elu kõigest peenikese niidina , mis võib iga hetk katkeda . </s> <s> Nüüd mõistan elu peenikese köiena üle kuristiku . </s> <s> Ühel pool on teod , mida ei saa mitte kunagi tagasi . </s> <s> Teisel pool on väärdunud olemus . </s> <s> Nii lihtne on kukkuda . </s> </p>
<p> <s> Ma mõtlesin elu üle ja vaatasin magavat tüdrukut , kuni taas uinusin . </s> </p>
<p> <s> Kui ärkasin , oli juba suur valge väljas . </s> <s> Ta istus kirjutuslaua taga ja luges midagi . </s> <s> Ta juuksed olid uuesti patsi punutud . </s> <s> Tal oli roheline nööpidega kleit seljas . </s> <s> See tõi tema keha piirjooned selgelt esile . </s> <s> Ta adus , et ma vaatan teda . </s> </p>
<p> <s> " Mis sa vahid ? " kordas ta minu esimesi sõnu meie tutvumisel . </s> <s> Kuid ta naeratas . </s> </p>
<p> <s> " Sa ei läinudki kooli ? " </s> </p>
<p> <s> " Kuidas ma sain minna ? </s> <s> Ma pean ju passima , et sa vedru välja ei viskaks ! " </s> </p>
<p> <s> " Ei kuulu mu tänasesse päevakavasse ! </s> <s> Ole hea , anna kraadiklaas . " </s> </p>
<p> <s> Ma kraadisin , palavik oli langenud alla kolmekümne kaheksa . </s> </p>
<p> <s> " Kolmkümmend seitse kaheksa . </s> <s> Peaaegu mitte midagi , " ütlesin . </s> </p>
<p> <s> " Mitte midagi ! " osatas tüdruk . </s> <s> " Mängid kõva kutti ? " </s> <s> Nägin , et ta on üsna terava keelega . </s> </p>
<p> <s> " Ei mängi ! </s> <s> Ega ole . </s> <s> Alles eile ei suutnud su kõva kutt isegi omal jalal käia ! " </s> </p>
<p> <s> " Üleeile , " tegi ta paranduse . </s> <s> Taipasin , et olen maganud rohkem kui ööpäeva . </s> </p>
<p> <s> " Teeme vaherahu . </s> <s> Ma ei nori tüdrukutega ! " </s> <s> Tõstsin korraks käed . </s> </p>
<p> <s> " Ma ei nori jälle santide ja haigetega . </s> <s> Ema sõbranna , ta on arst , tuleb täna sind vaatama . </s> <s> Ta pidi juba eile tulema , aga ei saanud . </s> <s> Mu ema nimi on muide Anna Ivanovna , et sa teaksid . </s> <s> Ta on õpetaja . </s> <s> Mitte samas koolis , kus mina käin , " lisas ta kiiresti . </s> <s> " Lähme nüüd sööma ! " </s> </p>
<p> <s> Tüdruk pööras selja , kuni ma end riidesse panin . </s> <s> Sõime ja pärast sööki vaatasin korteris ringi . </s> <s> Ma ei tundnud enam vajadust kogu aeg lamada . </s> </p>
<p> <s> Mind hämmastas , kui kontrastne oli Nataša ja tema ema kodu ümbritseva näotu väliskeskkonnaga võrreldes . </s> <s> Hiljem , ajateenistuses olles , veendusin , et see pole erand , vaid pigem reegel vene intelligentide ja ka lihtsalt korralikes vene perekondades . </s> </p>
<p> <s> Nende kodu ei olnud jõukas , kaugel sellest . </s> <s> Õpetaja palk pole ju teab mis suur , kahetoaline standardkorter ning standardsed mööbliesemed . </s> <s> Kuid kõik oli väga puhas ja väikesed asjad - mõned pildid seinal , perekonnapildid ja maalide koopiad , iluesemed riiulitel , muud pealtnäha pisikesed detailid - lõid isikupärase õhkkonna . </s> </p>
<p> <s> Palusin Natašal hankida hügieenitarbed - hambaharja ja -pasta ning habemeajamiseks vajaliku ning pärast väikest kõhklust ja instrueerimist läks ta neid ostma . </s> </p>
<p> <s> Kui ta tagasi tuli , tabas ta mind kätekõverduste tegemiselt . </s> <s> Ma eriti ei pingutanud , arvasin , et on kasulik teha midagi kehalist , aeglaselt ja rahulikus tempos . </s> <s> Rohkem olin küll ennast venitanud ja vaibal lamanud ning hingamist korrastanud . </s> <s> Ikkagi ilmusid laubale väikesed higipiisad . </s> </p>
<p> <s> " Sa oled ikka segane küll ! " kuulsin kommentaari . </s> </p>
<p> <s> " Segases maailmas ei jää lihtsalt muud üle , kui segane olla , " vastasin . </s> </p>
<p> <s> Peagi tuli Nataša ema sõbranna ja vaatas mind läbi . </s> <s> Kopsupõletikku ei olnud , nagu ma arvasingi . </s> <s> " Tugev külmetus , mille mõju on suurendanud organismi üldine kurnatus ja alatoitlus , " pandi mulle diagnoos . </s> <s> " Vähemalt nädal aega voodire ? iimi ! " </s> </p>
<p> <s> Kuid ma ei tundnud ennast kurnatu ega alatoidetuna . </s> <s> Nädal aega voodis ei kavatsenud ma ammugi olla . </s> </p>
<p> <s> Pärast arsti lahkumist kraapisin habemetüüka maha , pesin hambaid ning tegin välimuse korda . </s> <s> Lasin vanni vett ja hakkasin oma riideid pesema . </s> <s> Ladistasin parajasti vannitoas , kui Nataša tuli vaatama , millega ma tegelen . </s> </p>
<p> <s> " Mis sa jamad , ema tahtis need ise ära pesta ! </s> <s> Ta lihtsalt ei jõudnud ! " </s> </p>
<p> <s> " Ma olen ise endale teener , " vastasin ja jätkasin sokkide pesemist . </s> <s> Need oleks võinud seina äärde püsti panna . </s> </p>
<p> <s> " Sind ei tunne enam äragi , " hindas tüdruk mulle näkku vaadates . </s> </p>
<p> <s> Ma vaikisin . </s> </p>
<p> <s> Mässasin riietega mitu tundi . </s> <s> Vahepeal pidasin vahet ja istusin toas ning ajasin Natašaga juttu . </s> <s> Ta tegeles kooliasjadega . </s> <s> Aitasin tal mingi matemaatikaülesande lahendada ja ta küsis minult midagi ajaloost . </s> </p>
<p> <s> " Näha on , et sa olid koolis hea õpilane , " kuulsin kommentaari . </s> </p>
<p> <s> " Olin , " vastasin nukralt . </s> <s> " Mõtlesin dessukooli minna . " </s> </p>
<p> <s> " Kuhu ? " </s> </p>
<p> <s> " Õhudessantvägede sõjakooli . </s> <s> See on Rjazanis . </s> <s> Nüüd ei lähe ma enam kuhugi . </s> <s> Kõik teed on ees püsti . " </s> </p>
<p> <s> Kuid ikka veel ei küsinud ta , mille eest mind kinni pandi . </s> </p>
<p> <s> Raamaturiiul oli neil ema toas , vaatasin ka raamatuid . </s> </p>
<p> <s> " Kui tahad , võta ja loe midagi , " pakkus tüdruk . </s> </p>
<p> <s> " Need , mis võiksid huvi pakkuda , olen juba läbi lugenud . </s> <s> Mis ei paku selle peale on mõttetu aega raisata . </s> <s> Üht-teist ehk leiab . " </s> <s> Kehitasin õlgu . </s> </p>
<p> <s> Nataša vaatas mind imestunult , kuid ei öelnud midagi . </s> </p>
<p> <s> Vaatasin korteris tähelepanelikult ringi . </s> <s> Paar pistikupesa oli katki . </s> <s> Köögis oli üks elektrijuhe ohtlikus seisus . </s> <s> Vannitoas tilkus kraan . </s> <s> Pisiasjad , mida naisesilm võib-olla ei näe . </s> <s> Vannitoas oli ka torudega probleeme , aga nii keerulise asjaga polnud ma kunagi tegelenud . </s> <s> " Sellega ei tule toime , " mõtlesin . </s> <s> Ei tasunud oma oskusi üle hinnata . </s> </p>
<p> <s> " Mida sa uurid ? " küsis tüdruk . </s> </p>
<p> <s> " Vaatan , kus teil paremad asjad on , et need kotti toppida ja jalga lasta , " vastasin tõsisel toonil . </s> </p>
<p> <s> Tüdruk kangestus hetkeks . </s> </p>
<p> <s> " Lased ennast liiga lihtsalt haneks tõmmata , " muigasin . </s> </p>
<p> <s> " Kes tahtis hommikul vaherahu teha ? " tuli turtsakas vastus . </s> </p>
<p> <s> " Vaherahu kehtib . </s> <s> Mis tööriistu teil siin on ? " </s> </p>
<p> <s> " Tööriistu ? </s> <s> Eriti pole midagi . </s> <s> Mehi majas pole . </s> <s> Isa läks emast üle kümne aasta tagasi lahku . </s> <s> Ja Gena elab ka juba ammu omaette . </s> <s> Haamer ja naelu vahest on . </s> <s> Mida sa teha tahad ? " </s> </p>
<p> <s> " Mõtlesin , et teeks teil mõned asjad korda . </s> <s> Pistikupesad ja elektrijuhtme näiteks . </s> <s> Ma veel vaatan . </s> <s> Mis ma ikka kogu aeg niisama passin . " </s> </p>
<p> <s> Tüdruk oli üllatunud . </s> <s> " Kas sulle meeldivad majapidamistööd ? " küsis ta . </s> </p>
<p> <s> " Ma vihkan neid , " ütlesin . </s> <s> " Väldin , kui vähegi võimalik . " </s> </p>
<p> <s> " Miks sa siis tahad neid teha ? " </s> </p>
<p> <s> " Sina ja su ema olete lihtsalt nii palju minu heaks teinud . </s> <s> Ma püüan teie heaks ka midagi teha . </s> <s> Anna mulle leht paberit ja kirjutusvahend ! " </s> </p>
<p> <s> Istusin kirjutuslaua taha ja asusin tööle . </s> </p>
<p> <s> 2 pistikupesa . </s> <s> 3 meetrit elektrijuhet . </s> <s> Näpitsad . </s> <s> Indikaator . </s> <s> Terav nuga . </s> <s> Isoleerpael . </s> <s> Pehmet alumiiniumplekki . </s> <s> Plekikäärid . </s> <s> Haamer . </s> <s> Papinaelad kirjutasin . </s> </p>
<p> <s> " Mida selle kuradi kraani parandamiseks vaja on ? </s> <s> Mingeid mutrivõtmeid ? </s> <s> Peab täpsemalt vaatama . </s> <s> Tüdrukule peab kõik ette näitama , muidu ei tule midagi välja , " mõtlesin . </s> </p>
<p> <s> Polnud üldse raske plaan . </s> <s> Palju kergem kui näiteks põgenemisplaan . </s> <s> Kentuurasõdade plaanidest ei maksa rääkidagi . </s> </p>
<p> <s> Tüdruk jälgis , mida ma teen . </s> </p>
<p> <s> " Sa kirjutad tundmatus keeles , " ütles ta . </s> </p>
<p> <s> " Ma olengi salapärane tundmatu . </s> <s> Aga tegelikult olen ma Dominikaani Vabariigi spioon ! " </s> </p>
<p> <s> " Ära jama . </s> <s> See on kusagil Aafrikas . " </s> <s> Tüdruk naeris . </s> </p>
<p> <s> " Ei . </s> <s> Kesk-Ameerikas . </s> <s> Seal kasvatatakse banaane . </s> <s> Lamad puu all , teed suu lahti ja ootad , kuni banaan suhu kukub . </s> <s> Tööd polegi seal vaja teha nagu siin . </s> <s> Tsoonis ütlesid ka mõned tüübid , et töö on lollide ja puuhobuste jaoks . " </s> </p>
<p> <s> " Mis neist saanud on ? " </s> </p>
<p> <s> " Kellest ? " </s> <s> Ma ei saanud küsimusest aru . </s> </p>
<p> <s> " Neist tüüpidest . " </s> </p>
<p> <s> " Neist ? </s> <s> Mis seal ikka , istuvad aga tsoonis . </s> <s> Vahepeal käivad korra väljas , siis istuvad jälle edasi . " </s> <s> Kehitasin õlgu . </s> </p>
<p> <s> " On vaja hankida mõned materjalid ja tööriistad , " jätkasin . </s> <s> " Ma teen nimekirja . </s> <s> Näe , kaks sellist pistikupesa , nii pikk jupp sellist juhet . " </s> <s> Seletasin ja näitasin tüdrukule üksikasjalikult , mida hankida . </s> </p>
<p> <s> " Kust ma need asjad saan ? " küsis ta kõhklevalt . </s> </p>
<p> <s> " Tööstuskaupade kauplusest . </s> <s> Mõnda asja pole vist poest saada . </s> <s> Sa peaksid ju majaelanikke tundma , vahest mõnel meistrimehel on . </s> <s> Või on siin läheduses mõni tehas . </s> <s> Küsi sealt . </s> <s> Lõppude-lõpuks on teil koolis vähemalt kolmandik , kui mitte pool klassi meessoost . </s> <s> Pane kutid tööle ! </s> <s> Sa oled ju nutikas tüdruk . </s> <s> Ma ei pea sulle kõike ära seletama nagu väikesele lapsele . </s> <s> Sul on endal pea õlgadel ! " </s> </p>
<p> <s> Nii leidsin endale paariks järgnevaks päevaks tegevust . </s> <s> Nataša ja ta ema usaldasid mind juba sedavõrd , et mind jäeti päeval üksi koju . </s> <s> Igal õhtul , kui Nataša koolist tuli olime koos ja ajasime pikalt juttu . </s> <s> Tüdruku emaga suhtlesin vähe , ta oli õhtuti kaua tööl ja ma läksin vara magama . </s> </p>
<p> <s> Mul tekkis tunne , et oleme Natašaga tuttavad juba ammusest ajast . </s> <s> Ta tundus mulle palju tugevama iseloomuga , kui tüdrukutel tavaliselt . </s> <s> Või mida ma tüdrukutest teadsin ? </s> <s> Ka paistis mulle , et ta oli jõudnud elus juba haiget saada . </s> </p>
<p> <s> Ta ei üritanud enam kuigivõrd minu kallal nokkida , vahetevahel pidin seda siis ise tegema , et igav poleks . </s> <s> Istusime teineteise seltsis ja kui ma teda vaatasin , tunnetasin elektrit meie vahel - see pinge oli sama kiiresti kasvanud , kui ma olin kosunud . </s> </p>
<p> <s> Aga paranesin ma ruttu ja juba neljandal päeval oli palavik peaaegu täielikult kadunud . </s> </p>
<p> <s> " Vahest võtaksite veel pannkooke , " pakkus Nataša ema . </s> </p>
<p> <s> Ta oli viiekümne ringis hallinevate juustega naine , samasuguse tugeva kehaehitusega nagu Natašagi , kuid sealjuures sale ja hoolitsetud välimusega . </s> </p>
<p> <s> " Tänan teid , Anna Ivanovna . </s> <s> Te olete väga hoolitsev . </s> <s> Aga ma ei tahaks surra liigsöömise kätte . " </s> <s> Naeratasin ja jõin väikeste lonksudega teed . </s> </p>
<p> <s> Nataša turtsatas . </s> </p>
<p> <s> " Nataša , ära ole nii kasvatamatu . " </s> <s> Ema vaatas teda etteheitva pilguga . </s> </p>
<p> <s> " Teie tütar , vastupidi , on hästi kasvatatud . </s> <s> Väga iseseisev ja nutikas . </s> <s> Hankis kerge vaevaga kõik , mis mul oli tarvis . </s> <s> Muidu poleks ma mitte midagi suutnud ära parandada . " </s> </p>
<p> <s> Nägin , kuidas Nataša punastas . </s> </p>
<p> <s> Käes oli minu kuues päev perekond Kolesnikovide juures . </s> <s> Oli reede õhtupoolik ja Anna Ivanovna oli valmistanud pidulikuma õhtusöögi , et ära märkida minu , kuidas ta ütleski , töösaavutusi . </s> </p>
<p> <s> Tegelikult oli see üldse esimene kord , mil ma Nataša emaga pikemalt vestlesin . </s> <s> Õhkkond oli ajapikku väga õdusaks muutunud . </s> <s> Mulle tundus , et mul on õnnestunud tugevasti häirida tema kujutelma tsooni pätist , kelleks ta alguses mind õigustatult pidas . </s> </p>
<p> <s> " Olen teile väga tänulik . </s> <s> Te tegite meil nii palju asju korda ! " ütles Anna Ivanovna . </s> </p>
<p> <s> " Mina pean olema teile tänulik . </s> <s> Kui Natašat poleks olnud , oleksid me ilitsionäärid mu kinni võtnud . </s> <s> Või oleksin soojustrassi punkris maha kärvanud . </s> <s> Teeb ühe välja , " lõpetasin otsustavalt . </s> </p>
<p> <s> Viisakate väljendite kasutamine ning respekti ülesnäitamine tundusid Anna Ivanovna seltskonnas enesestmõistetavad ja loomulikud . </s> <s> Aga kuidas sa ütled mendi asemel militsionäär ? </s> <s> Või et : oleksin surnud ebakangelaslikult haiguse ja nälja kätte soojustrassi kollektorsõlmes või hargsõlmes või mis iganes sõlm see ka oli ? </s> </p>
<p> <s> " See on loomulik , et püüan teie heaks midagi teha . </s> <s> Kuid võlga , mis mul teie ees on , pole võimalik kunagi tasuda . " </s> </p>
<p> <s> " Mis te nüüd , " tõrjus Anna Ivanovna . </s> <s> " Muide , kes teie vanemad on ja millega nad tegelevad ? " püüdis ta juttu teisale viia . </s> </p>
<p> <s> " Sel pole tähtsust , " vastasin . </s> <s> " Ma ei sooviks sellest rääkida . " </s> </p>
<p> <s> Anna Ivanovna vaikis . </s> </p>
<p> <s> " Aga kust kandist te pärit olete ? </s> <s> Te räägite nagu Pihkva või Novgorodi kandist pärit inimene . </s> <s> Samas te kasutate väljendeid , mida tavaelus kunagi ei kasutata . </s> <s> Need pole valed , aga ma ütleksin , et need on kirjanduslikud . </s> <s> Paistab , et olete palju lugenud . </s> <s> Tsooni argoo , selle tunneb ka ära , ehkki ma sellest eriti midagi ei tea . </s> <s> Kuid mõnikord te ütlete midagi , mis on kummaline . </s> <s> Mitte vale , vaid kummaline . </s> <s> Selle peale lihtsalt ei tule , et niiviisi öelda . " </s> </p>
<p> <s> " Te olete vene keele ja kirjanduse õpetaja ? " </s> </p>
<p> <s> " Ära arvasite , " naeratas Anna Ivanovna . </s> <s> " Kuid te ei öelnud emakeele ja kirjanduse õpetaja . </s> <s> Tavaliselt öeldakse nii . </s> <s> Järelikult te pole venelane ? </s> <s> Või ei soovi te ka sellest rääkida ? " </s> </p>
<p> <s> " Tavaliselt õnnestub mul vähemkogenuma keeletunnetusega inimesi mõni aeg ära petta . </s> <s> Pean vahepeal väikesi pause , et mõelda . </s> <s> Võin jätta kaalutleva ja oma sõnade üle järele mõtleva inimese mulje , kuid tegelikult ma lihtsalt mõtlen , mida järgmisena öelda . </s> <s> Mõnikord on see päris raske . </s> <s> Olen vene koolis käinud ainult kolm veerandit , tsoonis loomulikult . " </s> </p>
<p> <s> " Ja mis keeles te siis enne õppisite ? " </s> <s> Anna Ivanovna hääletoon reetis tõsist uudishimu . </s> </p>
<p> <s> " Ma käisin eesti koolis . </s> <s> Meil on oma koolid ja ülikool . </s> <s> Oma kultuur . " </s> </p>
<p> <s> " Olin aasta Usbekistanis praktikal . </s> <s> Seal küll midagi sellist ei olnud . </s> <s> Seal on venekeelne keskkool . " </s> </p>
<p> <s> " Meil pole Usbekistan . </s> <s> Me oleme valged inimesed nagu teiegi . " </s> </p>
<p> <s> " See oligi see tundmatu keel , milles sa kirjutasid ? " küsis Nataša . </s> <s> Ta oli vaikinud ja jälginud , kuidas ma ta emaga vestlen . </s> </p>
<p> <s> Noogutasin . </s> </p>
<p> <s> " Nataša , tabasid sa ära ? " päris ema tütrelt . </s> </p>
<p> <s> " Vähe kahtlane tundus . </s> <s> Aga ma arvasin , et sa kasutad mingit tänavakaakide slängi . </s> <s> Või et viskad niisama kildu ! " </s> </p>
<p> <s> " Nataša , " ütles ema etteheitvalt . </s> </p>
<p> <s> " Eesti , " venitas Anna Ivanovna mõtlikult . </s> <s> " Mu kadunud isa , Nataša vanaisa , on Eestist rääkinud . </s> <s> Ta sõdis seal . </s> <s> Ta rääkis , et seal olid väga ägedad lahingud . </s> <s> Fašistid ja kohalikud natsionalistid olevat kõvasti vastu pannud . </s> <s> Palju meie omasid oli saanud surma . " </s> </p>
<p> <s> " Mu vanaisa oli ka seal , " ütlesin . </s> </p>
<p> <s> " Tõsi või ? " oli naine üllatunud . </s> </p>
<p> <s> " Ta sõdis teie isa vastu . </s> <s> Vana Valter on ka rääkinud , et olid ägedad lahingud . </s> <s> Narva all ja Sinimägedes . </s> <s> Punaarmee olevat nii ägedasti peale tunginud , et laibad jäänud hunnikutes kuulipildujapesade ette . </s> <s> Ei olevat enam lastagi näinud . </s> <s> Võib täitsa tõsi olla , sest küürakas-Elmar rääkis ka sama juttu . </s> <s> Vanaisa pole midagi jutustanud . </s> <s> Ta ei saakski rääkida , sest ta langes sõjas . " </s> </p>
<p> <s> Toas valitses tükk aega vaikus . </s> <s> Nagu oleksin tuppa käsigranaadi visanud ja selle plahvatus toasolijad tapnud . </s> </p>
<p> <s> " Anna Ivanovna , ütlesin seda sellepärast , et püüan inimestele , keda austan , alati tõtt rääkida . " </s> <s> Jäin korraks vait ja mõtlesin palavikuliselt , mida öelda . </s> <s> Alles nüüd taipasin , millega olen hakkama saanud . </s> <s> Aga nüüd ei saanud enam peatuda . </s> </p>
<p> <s> " Oleksin võinud teile mida iganes kokku valetada . </s> <s> Oleksin võinud näiteks öelda , et mu vanaisa oli kohaliku kompartei peasekretär . </s> <s> Kust teie teate ? </s> <s> Ja kuidas te saaksite või kas te vaevuksitegi seda kontrollima ? </s> <s> Aga ma ei teinud seda . </s> <s> Asi oli lihtsalt nii , nagu oli , mehed võitlesid ja enamik notiti maha või saadeti Siberisse . </s> <s> Paljud ka reetsid . </s> <s> Praegu on ka asi nii , nagu on . </s> <s> Meil on enamus kommunistid või on sunnitud neile alluma . </s> <s> Sõda oli sõda , meie omad võitlesid meie eest ja teie omad teie eest . </s> <s> Meie viga oli see , et me kaotasime . </s> <s> Muidu ei istuks ma siin ega naudiks teie külalislahkust , " tõin ühe hooga kuuldavale . </s> </p>
<p> <s> " Mille eest teid istuma pandi ? " tuli kuidagi vaevaliselt üle Anna Ivanovna huulte . </s> <s> " Te ei ole ju pätt või varas ? " </s> </p>
<p> <s> " Relvade omamine , põgenemine vahi alt ja ebaseaduslik riigipiiri ületamise katse , " vastasin lakooniliselt . </s> </p>
<p> <s> " Kas te olite ka natsionalistlik bandiit ? " </s> <s> Küsimus oli esitatud täiesti tõsimeeli . </s> </p>
<p> <s> " Ei , õppisin keskkoolis . </s> <s> Kümnendas klassis . " </s> <s> Ma muigasin kibedalt . </s> </p>
<p> <s> " Nagu Nataša ? " </s> <s> Anna Ivanovna hakkas šokist üle saama . </s> </p>
<p> <s> " Ei , meie koolis on üksteist klassi . </s> <s> Viimane vastupanuvõitleja püüti juba ammu , seitsmekümne viiendal aastal , kinni . </s> <s> Ega ta enam sõdinud , varjas ennast niisama metsas . </s> <s> Mäletan , läksin siis just esimesse klassi . </s> <s> Mendid lasid ta maha . " </s> </p>
<p> <s> Mõistsin , et ma ei peaks kõike seda rääkima , aga ma ei saanud enam pidama . </s> </p>
<p> <s> " Te ütlesite , et ma pole varas . </s> <s> Ausalt öelda olen . </s> <s> Enne tsooni ei olnud , vahest raksus käisin . </s> <s> Nagu poisikesed ikka . </s> <s> Nüüd olen . </s> <s> Kui tsooni jõudsin ja esimene kord sauna läksin , vehkis keegi aluspüksid sisse . </s> <s> Mul ei jäänud muud üle , kui ise ka püksid pihta panna . </s> <s> Esimesed ettejuhtuvad virutasin ära , ei saanud ju palja tagumikuga mentide ees seista . </s> <s> Ja nüüd , kui ma põgenesin , varastasin ühelt mehelt mütsi . </s> <s> Ta püüdis mind takistada , kui ma perroonil jooksin . </s> <s> Sellesama mütsi , mis mul peas oli , kui Nataša mu siia tõi . </s> <s> Palja peaga kaua väljas ei ole . </s> <s> Muud ei jäänud üle . " </s> </p>
<p> <s> Tajusin , kuidas mõlemad naised mind üksisilmi vaatavad , aga ma ei tajunud nende emotsioone , sest olin keskendunud iseendale ja sellele , mida tahtsin öelda . </s> </p>
<p> <s> " Aga mendid võtsid minult tuhat ükssada kolmteist rubla ära , kogu raha , mis ma tsoonis teenisin . </s> <s> Üle aasta tegin aitäh eest tööd . </s> <s> Jope , kindad ja mütsi võtsid samamoodi ära . </s> <s> Samuti kõik mu isiklikud asjad ja paberid . </s> <s> Paks major tõmbas mu vabanemistõendi puruks ja ainult irvitas . </s> <s> Ütles , et kaotasin ära . </s> <s> Mis trikiga ma nüüd oma passi kätte saan ? </s> <s> Need asjad , mis mul kinnivõtmise ajal seljas olid , need olid ammu kaduma läinud . </s> <s> Mul olid täitsa korralikud riided . </s> <s> Mul oli hea kell . </s> <s> Sada viiskümmend rubla maksis , ise ostsin välismaalase käest . </s> <s> Laadisin rohkem kui ühe päeva jaamas vaguneid , et selleks raha teenida . </s> <s> Nüüd mõni ment kannab terviseks . </s> <s> Ise vargad ja muudavad kõiki teisi ka varasteks , " ütlesin südametäiega . </s> <s> Mu aastaid kogunenud tunded otsisid väljapääsu . </s> </p>
<p> <s> " Kas siis kinnipidamisasutused ei kasvatagi kurjategijaid ümber ? " küsis Anna Ivanovna kuidagi ehmunult . </s> </p>
<p> <s> " Muidugi kasvatavad ümber , Anna Ivanovna . </s> <s> Ainult nad kasvatavad inimesi kurjategijateks . </s> </p>
<p> <s> Kes ma olin enne kinnikukkmist ? </s> <s> Ma ei soovinud kellelegi kurja , ei teinud kellelegi halba . </s> <s> Vähemalt mitte tahtlikult , kui midagi kukkuski halvasti välja , siis kogemata . </s> <s> Ja siis oli mul häbi ja halb olla ja ma püüdsin asju heaks teha . </s> <s> Igatahes polnud ma kurjategija . </s> </p>
<p> <s> Aga kes olen ma nüüd ? </s> <s> Ma ei tea , kes ma nüüd olen . </s> <s> Mul pole enam oma kohta elus . " </s> </p>
<p> <s> Vaikisin mõne aja ja kogusin mõtteid . </s> <s> Kõhklesin tükk aega . </s> <s> Aga ma ei suutnud seda enam enda sees pidada . </s> </p>
<p> <s> " Mind pandi kuuks ajaks Patarei hullumajja , Patarei , see on eeluurimisisolaator Tallinnas , Eestis . </s> <s> Olen ma hull ? </s> <s> Ilmselt ei ole , sest sel juhul poleks mind kohtu alla antud . </s> <s> Võib-olla nad tahtsidki , et ma hulluks läheks ja jääkski sinna ? </s> <s> Ma ei tea . </s> <s> Ma ei oska öelda . </s> </p>
<p> <s> Mulle anti tablette ja tehti süste . </s> <s> Igasuguseid rohte , aminosiini ja teisi sin- ja um- lõpulisi rohte , mida antakse ehtsatele hulludele , et nad ei märatseks . </s> <s> Tabletid võis paraskisse visata , aga süstide eest polnud pääsu . </s> <s> Need rohud muudavad inimese nõrgaks ja loiuks . </s> <s> Enam muud ei tahagi kui naril lamada . </s> <s> Ei suuda enam mitte midagi teha ega ennast kokku võtta , mõte liigub aeglaselt , vahepeal justkui katkeb . </s> <s> Ei mäleta enam , mis juhtus . </s> <s> Iga kord , kui arst tuli , tundsin meeletut hirmu . </s> <s> Sees tõmbus kõik kokku , kõik justkui lagunes ära . </s> <s> Aga ma seisin rahulikult paigal , sest ma teadsin , et kui hakkan rabelema , saan suurema doosi ja kõik läheb ainult veelgi kiiremini veelgi halvemaks . </s> <s> Ka te usute mind ? </s> <s> Usute ? " </s> </p>
<p> <s> Ma ei olnud neile otsa vaadanud , kui ma rääkisin . </s> <s> Nüüd vaatasin Anna Ivanovnale silma . </s> <s> Nägin , et ta on kohkunud . </s> <s> Ta ei saanud sõna suust , ainult noogutas . </s> <s> Aga ma tundsin , et iga lausega läheb kuidagi kergemaks . </s> </p>
<p> <s> " Kui ma sealt välja sain , olin omadega täiesti läbi . </s> <s> Ma ei tundnud enam millegi vastu huvi , lamasin ainult naril . </s> <s> Tundsin , et olen eikeegi , hullem kui mõni joodik tänaval . </s> <s> Inimvare . </s> <s> Kuid mu kentuura aitas mind , kentuura on kamp kutte , kes on tsoonis üksteise eest väljas , nagu perekond . </s> <s> Nad kaitsesid mind . </s> <s> Kuid kaua poleks nad saanud seda teha , sest tsoonis pole nõrkadele kohta . </s> <s> Ainult neid , kes ise suudavad enda eest seista , suudab ka kentuura aidata . </s> <s> Iga päev mõtlesin , mis oli minuga tehtud , iga päev elasin kõike uuesti läbi . </s> <s> Vihkamine oli ainus , millele võisin toetuda . </s> <s> Aegamisi muutusin uuesti tugevamaks ja mida tugevamaks ma muutusin , seda suuremaks kasvas ka viha . </s> <s> Vihkan kõiki kommareid . </s> <s> Ja kõiki , kes nende käske täidavad . </s> <s> Kogu süsteemi . " </s> </p>
<p> <s> Tõmbasin hinge . </s> </p>
<p> <s> " Ma püüdsin põgeneda , aga ei õnnestunud . </s> <s> Mind on ikkagi ümber kasvatatud , ma ei tea enam , kes ma olen . </s> <s> Võib-olla on hoopiski süsteem õige . </s> <s> Võib-olla kõik peabki nii olema ja ainult mul on midagi viga ja ma ei saa sellest aru . </s> <s> Ma ei ole enam milleski kindel . </s> <s> Ma ei tea . </s> <s> Ja kuhu ma põgenen , kui mul ei ole enam oma kohta elus ? </s> <s> Kui mendid ütleksid , et tule välja , me halastame sulle ja laseme su siinsamas jaoskonna seina ääres maha , ma tuleksin . </s> <s> Sest see on ainult hetk . </s> <s> Aga minuti pärast oleks see möödas . </s> <s> Ja see pole mitte midagi ümberkasvatamisega võrreldes sest ümberkasvatamine see kestab terve igaviku . " </s> </p>
<p> <s> Jäin vait . </s> <s> Mõlemal naisel olid pisarad silmis . </s> <s> Mu kõrvus kumises . </s> <s> Sees oli tühjus , mida ma polnud ammu tundnud . </s> </p>
<p> <s> Valitses vaikus . </s> <s> Jälle oli käsigranaat tuppa visatud , ainult eelmisest veel suurema lõhkejõuga . </s> </p>
<p> <s> " Milleks ma rääkisin seda kõike ? </s> <s> Oleksin võinud öelda , et olen huligaan ja kakluse eest kinni pandud . </s> <s> Sellest saadakse aru ja antakse andeks . </s> <s> Nooruses ikka juhtub . </s> <s> Aga nüüd ? " </s> </p>
<p> <s> Anna Ivanovna vaikis pikalt . </s> <s> Hoopiski Nataša tegi suu lahti : " Mu ema on ka partei liige . </s> <s> Kas sa vihkad ka teda ? " </s> <s> Ta pühkis pisarad silmist ja vaatas vastust oodates mulle tõsise näoga otsa . </s> </p>
<p> <s> Ma vaikisin tükk aega . </s> <s> Ma teadsin , mida tüdruk kuulda tahtis . </s> <s> Ma tahtnuksin ise ka nii vastata . </s> </p>
<p> <s> " Anna Ivanovna , te olete suhtunud minusse nagu oma pojasse . </s> <s> Mida paremat võiksin ma kelleltki loota ? </s> <s> Kui ma ütlesin , et ma ei suuda seda kuidagi tasuda , siis mõtlesin seda tõsiselt . </s> <s> Kui ma ütlesin , et vihkan kõiki kommareid , siis ei mõelnud ma seda vähem tõsiselt . " </s> </p>
<p> <s> " Kuidas sa julgesid ! </s> <s> Kuidas sa võisid öelda , et vihkad minu ema ! </s> <s> Minu ema on maailma parim inimene ! " </s> </p>
<p> <s> Olime kahekesi Nataša toas , seisime teineteise vastas . </s> <s> Ma vaikisin . </s> </p>
<p> <s> Sain aru , et tüdruk lööb mind veel enne , kui ta ise seda tajus . </s> <s> Õigemini adusin kavatsust lüüa , sellele eelnevat meelelist seisundit . </s> <s> Hoomasin , kuidas kavatsus väljendub näo ja silmade ilmes . </s> <s> Siis nägin , kuidas see muutub keha ja käe liikumiseks . </s> </p>
<p> <s> Oleksin võinud käe ette panna . </s> <s> Kõrvale oleksin jõudnud põigata kaks-kolm korda . </s> <s> Ilmselt oleksin jõudnud isegi paluda , et ära löö . </s> </p>
<p> <s> Kuid ma seisin , käed kõrval , ja ootasin . </s> <s> Olin selle ära teeninud . </s> </p>
<p> <s> Tundsin , kuidas löök tabas põske . </s> <s> Hea löök oli . </s> <s> Õieti tehtud , nagu tahaks käe keha küljest minema visata . </s> <s> Mu pea nõksatas . </s> <s> Tundsin löögi tugevust ja mõistsin , et kui see oleks nina tabanud , oleks luu jälle paigast olnud . </s> <s> Viiendat või kuuendat korda , ma ei mäletanud enam . </s> </p>
<p> <s> Olin kavatsenud paigal seista , kõik vastu võtta , mis tüdruk iganes teeb , asjad kokku panna ja minema hakata . </s> </p>
<p> <s> Kuid mu keha reageeris . </s> <s> Ma ei löönud tüdrukut , oh ei , kuid mu parem käsi haaras tal randmest ja väänas seda tugevasti . </s> <s> Astusin sammukese ettepoole , küünarnukk paiskus üle ta käe ja ma tõukasin ta tahes-tahtmata pikali . </s> <s> Ta kukkus voodile , kuid lõi õla vastu voodi puitäärt . </s> <s> Näha oli , et ta sai valusasti haiget ning kuidas ta valuga võitleb ega taha nutma hakata . </s> </p>
<p> <s> " Ma ei löö kunagi naist , " ütlesin . </s> <s> " Isegi naismenti mitte . </s> <s> Vahest ainult siis , kui kallale tuleb . </s> <s> Kuid ükski naine pole ka mind ealeski löönud . </s> <s> Sina olid esimene . " </s> </p>
<p> <s> Tüdruk vaikis kangekaelselt ja võitles pealetükkiva nutuga . </s> </p>
<p> <s> " Anna andeks , " palusin ma . </s> <s> " Mul polnud mõtteski su ema solvata . </s> <s> Ammugi ei tahtnud ma sulle haiget teha . </s> <s> Aga ikkagi tegin . </s> <s> Ma ei taha kedagi vihata . </s> <s> Ma ei taha isegi kommareid vihata . </s> <s> Ma ei suuda unustada või andeks anda , mis mulle tehtud on , aga ma ei taha kedagi vihata . </s> <s> See hakkab mu enda vastu pöörduma . </s> <s> Ma olen sellest segi minemas . </s> <s> Ma püüan sellest üle saada , kas või sinu pärast . </s> <s> Sa oled minu jaoks teinud rohkem , kui keegi teine siin maailmas , aga ma teen just sulle haiget ! </s> <s> Ainukesele inimesele , kes minust on hoolinud . </s> <s> Sa oled mind rohkem aidanud , kui sa ise suudad mõista . </s> <s> Mis on kogu maailm sinu kõrval ? </s> <s> Tühi koht . </s> <s> Mul ei ole mitte kedagi peale sinu . </s> <s> Anna mulle andeks , " palusin . </s> <s> Olin väga kurb . </s> </p>
<p> <s> Tüdruk hakkas alles nüüd nutma . </s> <s> Istusin tema kõrvale ja vandusin ennast maapõhja . </s> </p>
<p> <s> " Kas said väga haiget ? " </s> <s> Ma võtsin ta käe ja katsusin rannet . </s> <s> Ei näi midagi tõsist olevat . </s> <s> Masseerisin rannet ettevaatlikult . </s> <s> " Õlg sai sul ilmselt haiget . </s> <s> Las ma vaatan . " </s> <s> Kompasin tüdruku õlga , ta oiatas tasa . </s> <s> Masseerisin haiget kohta . </s> <s> " Sinikas tuleb . </s> <s> Küllap jääb tükiks ajaks valusaks . </s> <s> Palun anna mulle andeks . </s> <s> Võid mind lüüa , kui tahad . </s> <s> Ära palun ainult enam nuta . " </s> </p>
<p> <s> " Su põsk on täitsa punane , " ütles tüdruk ja pani käe vastu mu põske . </s> </p>
<p> <s> " Põsenukk , see on osa kolbast . </s> <s> Kolp on kõva . </s> <s> Sellele ei tee üks löök midagi , " ütlesin ükskõikselt . </s> <s> Milleks pöörata tähelepanu sellisele pisiasjale ? </s> </p>
<p> <s> Järsku tundsin , et tüdruk silitab mu põske ja lühikesi juukseharjaseid hoopis teistmoodi , kui katsutakse haiget kohta . </s> <s> Ning minagi ei masseerinud enam tüdruku õlga , vaid paitasin seda . </s> <s> Ja kui ma tüdrukule silma vaatasin , mõistsin eksimatult , mis tema silmis on . </s> </p>
<p> <s> Olin hoomanud seda tüdruku esimesest käepuudutusest alates . </s> <s> See oli väga võimas , nagu tõusulaine . </s> <s> Selles olid kõik need aastad väljaspool tüdrukute seltskonda , kõik tundmused , mis minus üle voolasid ja väljapääsu otsisid , ohu ja ja elu hetkelisuse mõistmine . </s> </p>
<p> <s> Ma teadsin , mis see on . </s> <s> Instinkt . </s> <s> Tung . </s> <s> Kuid olin tundnud tüdrukut ainult mõned päevad . </s> <s> Ta meeldis mulle , kuid ma keeldusin uskumast , et mul on tema vastu tunded . </s> <s> Õigemini surusin neid maha . </s> </p>
<p> <s> Ja ma võtsin oma käe ära . </s> <s> See oli meeletult raske . </s> <s> Tüdruk aga silitas tasakesi mu pead , nagu ennegi . </s> <s> Olin kangestunult paigal . </s> </p>
<p> <s> " Tead , miks ma nutan ? " küsis ta . </s> </p>
<p> <s> " Sest sa said haiget . " </s> </p>
<p> <s> " Ei . </s> <s> Ma sain aru , mida sa mulle ütlesid . </s> <s> Tead sa ise , mida sa mulle ütlesid ? " </s> <s> Tüdruku nägu oli mu näole väga lähedal . </s> <s> " Kas tead ? </s> <s> Ma ei suuda pooltki nii ilusti öelda , aga las ma proovin ! " </s> </p>
<p> <s> " Kui me tuttavaks saime , ütlesid sa mulle : " Kanaajudega eit ! " </s> <s> Kuid tegelikult sa ei mõtle nii . </s> <s> Sa mõtled , et ma olen ilus , nutikas , iseseisev , hästikasvatatud ja ei jaksa kõiki omadusi üles lugedagi . </s> <s> Paljud kutid toovad lilli , ütlevad komplimente ja üritavad külge lüüa . </s> <s> Ütlevad , mida iganes . </s> <s> Nad arvavad , et ma selle peale , " Nataša vaikis korraks ega lõpetanud lauset , " sest tegelikult nad mõtlevad , et ma olengi just see - kanaajudega eit . </s> <s> Ja ma ei tea , kes nad on . </s> <s> Ma pole neid üheski raskes olukorras näinud . </s> <s> Sa ütlesid enne , et sa ei tea , kes sa oled . </s> <s> Selle eest mina tean . </s> <s> Sa oled kutt , kes jääb iseendaks ka siis , kui lamab nõrkenuna raudteejaama seina ääres ja mendid on kahe sammu kaugusel . </s> <s> Kui sa teinekord kahtled iseendas ega tea , kes sa oled , siis minu jaoks oled sa kutt , kellesse ma usun ! " </s> </p>
<p> <s> Ma ei tee katsetki kirjeldada , mida ma neil hetkedel tundsin . </s> <s> Ma lihtsalt vaatasin tüdrukule silma . </s> </p>
<p> <s> " Hästikasvatatud tüdruk ei suudle poissi esimesena , " ütles Nataša mõne aja pärast ja naeris . </s> </p>
<p> <s> Ja ma suudlesin . </s> <s> Iga inimene tunneb armastust . </s> <s> Nüüd mõistan , et need , kes on elanud armastuse puuduses , tajuvad seda palju teravamalt . </s> <s> Ning need , kes on elanud vihkamises , tunnetavad seda ängistava teravusega või ei tunne üldse . </s> </p>
<p> <s> Nataša suudles vastu . </s> <s> Tema kleidinööpide kinnitus oli keeruline ja paar nööpi kukkus eest . </s> <s> " Ära ole nii tormakas ! </s> <s> On sul palju tüdrukuid olnud ? " küsis ta . </s> </p>
<p> <s> Raputasin pead . </s> <s> " Kas sa arvad , et olen mõni Casanova või ? " </s> </p>
<p> <s> Ja me mõlemad naersime . </s> <s> Ja ma püüdsin mitte olla tormakas . </s> </p>
<p> <s> Kui ärkasin , tundsin kõigepealt tüdruku juukseid oma näol . </s> <s> Siis tasast hingamist ja tema keha , mis oli tihedasti mu vastu surutud . </s> </p>
<p> <s> Ma polnud kunagi varem niimoodi ärganud . </s> <s> Tundsin seletamatut rahu ja teistmoodi väsimust , mitte sellist , nagu pärast rasket pingutust või trenni . </s> <s> Meeltes oli vabanemise tunne . </s> <s> Justnagu tunnetaks elu tukset iga keharakuga . </s> </p>
<p> <s> Nataša magas veel . </s> <s> Ta hoidis mul tugevasti ümbert kinni ja tema keha raskus oli meeldiv . </s> </p>
<p> <s> Toas oli valge ja mõistsin , et käes on keskpäev . </s> <s> Lamasin liikumatult tükk aega , sest ma et tahtnud teda äratada . </s> <s> Suudlesin teda vaid mõned korrad , tasakesi , et tema und mitte häirida . </s> <s> Kuid lõpuks ei suutnud ma end pidada , suudlesin tugevamini ja ta tegi silmad lahti . </s> </p>
<p> <s> " Oled sa ka väsimatu . " </s> <s> Ta naeratas , suudles mind kergelt vastu ja ringutas . </s> <s> " Issand , mis kell on ? </s> <s> Pool kaksteist ! </s> <s> Olen sisse maganud . </s> <s> Koolis varsti enam üldse ei käigi ! </s> <s> Ah , täna on nagunii laupäev . " </s> <s> Ta ei paistnud sissemagamise üle kurvastavat . </s> </p>
<p> <s> " Ma tahan , et sul oleks hea , " ütlesin . </s> </p>
<p> <s> " Ongi . </s> <s> Sa õpid meeletult kiiresti ! " </s> </p>
<p> <s> " Oled sa paljude kuttidega olnud ? " </s> <s> Mõtlesin , et kui see nii oleks , häiriks see mind väga . </s> </p>
<p> <s> " Oh ei . </s> <s> Mul oli üks kutt , sportlane , nagu minagi olin . </s> <s> Minust kolm aastat vanem . </s> <s> Saime spordilaagris tuttavaks , umbes kaks aastat tagasi . </s> <s> Ta meeldis mulle õudselt , pikk ilus kutt . </s> <s> Saime ainult harva kokku , sest ta elab hoopis teises linnas . </s> <s> Umbes poole aasta eest sain juhuslikult teada , et tal on oma linnas ka tüdruk . </s> <s> Kõik , mis ta rääkis ja lubas , oli lihtsalt vale . </s> <s> Mõttetud tühjad sõnad . </s> <s> Ma sain väga haiget . </s> <s> Nii väga et ah pole mõtet sellest rääkida . " </s> </p>
<p> <s> " Kas sa sellepärast ei teegi enam sporti ? " </s> </p>
<p> <s> " Võib-olla . </s> <s> Võib-olla sellepärast ka . " </s> </p>
<p> <s> " Mis sellest kutist saanud on ? " küsisin . </s> </p>
<p> <s> " Tuli just Liidu meistriks . </s> <s> Võib olla pääseb olüpiamängudele . </s> <s> Kui meie omad sinna üldse lähevad . </s> <s> Aga ei huvita . " </s> </p>
<p> <s> Kuulasin vaikides . </s> </p>
<p> <s> " Aga sa tead , et varsti pean ma minema ! " </s> <s> Tundsin ennast nagu sõdur , kes on pärast väga pikka ja rasket rännakut ainult korraks , vaid hetkeks maha istunud , aga juba saanud käsu viie minuti pärast minekuvalmis olla . </s> </p>
<p> <s> " Tean . </s> <s> Aga sa pole mulle ka mitte midagi lubanud . </s> <s> Loodan , et leiad mind kunagi uuesti üles . </s> <s> Praegu pole vaja sellele mõelda . </s> <s> Lähme parem duši alla ! " </s> <s> Ta tõusis ja tõmbas mind ka kättpidi üles . </s> </p>
<p> <s> Mul oli Nataša ema hommikumantel õlgadele visatud , toetasin selja vastu nende ahta vannitoa seina ega väsinud vaatamast , kuidas vesi mööda tüdruku keha alla voolab . </s> </p>
<p> <s> " Kui pikk sa oled ? " küsisin . </s> </p>
<p> <s> " Meeter kaheksakümmend üks . </s> <s> Aga sina ? " </s> </p>
<p> <s> " Ma olen sinust kaks sentimeetrit lühem . " </s> </p>
<p> <s> " Ei , me oleme ühepikkused , " vastas ta kangekaelselt . </s> <s> " Keskmine on ju meeter kaheksakümmend . " </s> </p>
<p> <s> " Aga palju sa kaalud ? " </s> </p>
<p> <s> " Tüdrukutelt selliseid asju ei küsita ! </s> <s> Mis sind veel huvitab ? </s> <s> Võib-olla ka see , et lapsepõlves kogusin näitlejate pilte ? " </s> <s> Ta noris jälle . </s> <s> " Olgu peale , " soostus ta lõpuks , " seitsekümmend kaks . </s> <s> Aga sina ? " </s> </p>
<p> <s> " Ma ei tea . </s> <s> Seitsmekümne ja kuuekümne viie vahel . </s> <s> Nüüd pigem kuuekümne viie kanti . " </s> </p>
<p> <s> " Milline ma sinu arvates olen ? " küsis ta mõne aja pärast . </s> <s> " Välimuselt , ma mõtlen ? " </s> </p>
<p> <s> Tüdruku keha läikis vahust . </s> <s> Ta painutas ennast nõtkelt , kui ta nagist maha kukkunud käterätiku üles tõstis . </s> </p>
<p> <s> Jäin mõtlema . </s> <s> " Sa oled ilus tüdruk või sa oled väga ilus tüdruk või sul on ilus nägu või keha või mis iganes , " igaüks suudab nii öelda . </s> </p>
<p> <s> " Miks sa vait jäid ? " oli ta kannatamatu . </s> <s> " Kas sulle ei meeldi minu juures midagi ? </s> <s> Olen ma sinu arvates liiga pikk ? </s> <s> Liiga paks ? " </s> </p>
<p> <s> " Oh ei , ma mõtlen , kuidas paremini öelda . " </s> </p>
<p> <s> " Mõtle siis ruttu ! " </s> </p>
<p> <s> " Sul on väga väljendusrikas nägu . </s> <s> Ning väga isikupärane . </s> <s> Mulle meeldib jonnakas ja kangekaelne ilme su näol , kui see sinna mõnikord tekib . </s> <s> Ja sinu naeratus . </s> <s> Ja su silmad sähvavad mõnusalt , kui sa vihastad . </s> </p>
<p> <s> Su keha on su pikkuse kohta väga proportsionaalne . </s> <s> See on meeletu . </s> <s> Ma ei suuda seda isu täis vaadata ! " </s> <s> Ma naersin . </s> </p>
<p> <s> " Loomulikult oled sa ilus . </s> <s> See on nii iseenesestmõistetav , et pole mõtet sellest räääkida . </s> <s> Esteetiline . " </s> </p>
<p> <s> " Esteetiline ? </s> <s> Mida sa sellega mõtled ? " </s> </p>
<p> <s> " Nagu ilus maastik . </s> <s> Nagu kunstiteos . </s> <s> Väljapaistva arhitektuuriga ehitis . </s> <s> Hea raamat või film . </s> <s> Muusika . </s> <s> Nagu hea relv " </s> </p>
<p> <s> " Relv ? " katkestas tüdruk üllatunult . </s> <s> Ta oli naeratades kuulanud , koguni pesemise katkestanud ja mulle kogu aeg otsa vaadanud . </s> </p>
<p> <s> " Kõik tüdrukud on nagu relvad . " </s> <s> Kogusin mõtteid ja pidasin lausete vahel väikesi pause . </s> <s> Nataša kuulas mind vahele segamata , ta sai aru , et mul pole kerge oma mõtteid väljendada , pealegi mitte emakeeles . </s> </p>
<p> <s> " Kõik tüdrukud on nagu relvad . </s> <s> Tavalised tüdrukud on nagu automaadid . </s> <s> Tavalisi on kõige rohkem , nagu on ka mingil üksusel , roodul , rühmal või jaol automaate relvadest kõige rohkem . </s> <s> Ei midagi paha , aga ka mitte midagi erilist . </s> <s> Lihtsalt tavaline automaat . </s> <s> Lasta saab igal juhul . </s> <s> Tulemus sõltub rohkem laskurist . </s> </p>
<p> <s> Pikad , kõhnukesed ja ilusad tüdrukud on nagu snaipripüssid . </s> <s> Neid on ainult üks jao peale . </s> <s> Jaos on aga üheksa meest . </s> <s> Kõigile lihtsalt ei jätku . </s> <s> Käsitsemine nõuab ka palju rohkem oskusi . </s> </p>
<p> <s> Pikad , tugeva kehaehitusega ja ilusad tüdrukud on aga nagu kuulipildujad . </s> <s> Jaos on ainult üks kergekuulipilduja . </s> <s> Paremaid kuulipildujaid pole jaos üldse , hakkavad rühma tasemelt pihta . </s> <s> Nõrgem mees ei jõua kandagi , laskmisest rääkimata . </s> </p>
<p> <s> Paksud tüdrukud on nagu tankitõrje-granaadiheitjad . </s> <s> See relv on lihtsalt nagu toru . </s> <s> Toru pole aga kuigi ilus . </s> <s> Neid relvi on ka jao peale üks . </s> <s> Vajalik relv , keegi peab ka seda käsitsema . </s> <s> Osad tankitõrje-granaadiheitjad on ka ühekordse kasutamisega . </s> <s> Lased korra ja pärast viskad kesta minema . </s> <s> Aga see pole nali , võid kergesti ise tanki alla jääda . " </s> </p>
<p> <s> Tüdruk naeris . </s> <s> " Ja milline relv sulle endale kõige rohkem meeldib ? " küsis ta . </s> </p>
<p> <s> " Kõik relvad on head . </s> <s> Aga ma eelistan paremat sorti kuulipildujat . </s> <s> Ilus , töökindel ja funktsionaalne . </s> <s> Hea laskur notib jalamehi nagu ise tahab . </s> <s> Soomustläbistavate kuulidega võib soomustransportööril pardast läbi lasta . </s> <s> Ja saja padruniga lint on hoopis midagi muud kui kolmekümnene automaadisalv . </s> <s> Mõned lindid on isegi kahesaja viiekümne padruniga . " </s> </p>
<p> <s> Nataša vaikis . </s> <s> " Ma ei kohta enam kunagi kedagi , kes midagi sellist ütleks , " lausus ta siis . </s> </p>
<p> <s> " Vaevalt , et minagi enam kohtan sellist tüdrukut nagu sina , " ütlesin kurvalt . </s> <s> " Sa oled nagu kuulipilduja , millel on ei tea kui palju lindikaste kokku pandud ja kõik üheks pikaks lõputuks lindiks ühendatud . </s> <s> Ainult kes suudaks sellisest relvast lasta ? " </s> </p>
<p> <s> " Sina ju suudad , " naeris tüdruk . </s> <s> " Ma olen valmis . </s> <s> Sinu kord . " </s> </p>
<p> <s> Raputasin pead , kui ma hommikumantli seljast võtsin ja voolava veejoa alla astusin . </s> <s> Aga Nataša ei pannud seda tähele , sest ta parajasti kuivatas end. </s> </p>
<p> <s> " Las ma parem kirjeldan , milline sina oled , " ütles ta . </s> </p>
<p> <s> Ta vaatas mind mõne hetke hindava pilguga . </s> <s> " Sinus pole mitte midagi üleliigset . </s> <s> Ainult nahk , luu ja lihased . </s> <s> Nagu masin . " </s> </p>
<p> <s> Ma muigasin . </s> <s> " Mida sa muigad ? " osatas tüdruk . </s> </p>
<p> <s> " See on mulle kuulipilduja eest ! " ütlesin . </s> </p>
<p> <s> " Mis mul siis muud üle jääb , kui lõputust lindist paar padrunit välja lasta , " naeris ta jälle . </s> <s> Sellele päevale hiljem tagasi mõeldes on mul eredalt meeles , et me naersime ja naersime . </s> <s> Ka mina suutsin uuesti naerda . </s> </p>
<p> <s> " Ei , sa oled hoopiski kiskja . </s> <s> Veidi äranälginud küll , aga siiski . " </s> </p>
<p> <s> " Ei , ma ei ole kiskja . </s> <s> Ma olen ainult enda eest väljas , " lõikasin vahele . </s> </p>
<p> <s> " Kas ma segasin sulle vahele ? " ütles ta etteheitvalt . </s> <s> Ma jäin vait . </s> </p>
<p> <s> " Tegelikult oled sa päris kena kutt . </s> <s> Vähemalt pole sul selliseid peast eemale hoiduvaid lontkõrvu , nagu mõnel poisil on . </s> <s> Nagu Tšeburaškad . </s> <s> Nina on sul veidi kõver , aga ei riku nägu ära . </s> <s> Sul on veidi kolmnurkne nägu ja hallid silmad . </s> <s> Mitte sellised armetud vesihallid , vaid normaalsed . </s> <s> Näoilme on sul palju julmem , kui sa tegelikult oled . " </s> </p>
<p> <s> Olin end puhtaks pesnud ja panin ainult külma vee jooksma . </s> <s> Võpatasin korraks , aga lasin seejärel end lõdvaks . </s> <s> Pritsisin tüdruku suunas mõned veepiisad . </s> </p>
<p> <s> " Ai , külm on . </s> <s> Tahad sa uuesti haigeks jääda ? " </s> </p>
<p> <s> " Külma vastu aitab külm kõige paremini ! " </s> </p>
<p> <s> Äkki astus ta minu juurde veejoa alla ja võttis tugevasti mu ümbert kinni . </s> <s> Ta võpatas ja ma tundsin , kuidas ta külmast väriseb . </s> <s> Kuid jääkülm vesi voolas meist mööda , kuna seisime tihedasti teineteise vastas . </s> <s> Peagi tundsin ainult tema keha põletavat soojust . </s> </p>
<p> <s> " Nii tunned seda kõige paremini , " ütles ta . </s> </p>
<p> <s> Me suudlesime ägedalt . </s> </p>
<p> <s> " Maailma külmus läheb meist mööda , " ütlesin ma . </s> <s> Tundsin , kuidas kaks pisarat mööda mu nägu alla voolavad . </s> <s> Aga need olid kõigest kaks tilka pladisevas veevoolus ja neid ei märganuks isegi tähelepanelik silm . </s> </p>
<p> <s> Aeg kulub kõige kiiremini siis , kui seda kõige vähem sooviksid . </s> <s> Need päevad olid nagu üksainus kiire sähvatus . </s> <s> Kuid nii , nagu iga päeva järel saabub öö , nii lähenes ka hetk , mil pidin edasi minema . </s> </p>
<p> <s> Lahkumispäeva hommikul jätsin hüvasti Nataša emaga . </s> <s> Istusime kolmekesi köögilaua taga ja jõime teed , Anna Ivanovna valmistus tööle minema . </s> </p>
<p> <s> " Petja , sa oleksid võinud veel mõneks päevaks jääda , " ütles ta . </s> <s> " Sinu kodumaa jõuab sind ära oodata . " </s> </p>
<p> <s> Raputasin pead . </s> <s> " Ma ei saa seda hetke lõpmatult edasi lükata , " ütlesin . </s> <s> " Te ju teate , kuidas sellega on . </s> <s> Teie isa ju võitles teie kodumaa eest . " </s> </p>
<p> <s> Anna Ivanovna vaikis . </s> </p>
<p> <s> " Saame me sind veel kunagi näha ? </s> <s> Ma mõtlen , mis Nataša ja sinu vahel juhtus " Naise hääl murdus . </s> </p>
<p> <s> " Kuidas ma tahaksin teile vastata , et kindlasti saate näha . </s> <s> Kuid kohe , kui astun siit uksest välja , olen taas tagaotsitav . </s> <s> Mul pole elus enam oma kohta . </s> <s> Ma pean selle koha leidma , enne kui teid uuesti üles otsin . </s> <s> Te ei saa ju mind lõputult varjata või ülal pidada . </s> <s> Üks on kindel : ma ei lase ennast mitte kunagi enam kinni panna . </s> <s> Mind on juba piisavalt ümber kasvatatud ! " </s> <s> Minu toonis polnud enam niivõrd viha ja agressiivsust , kuivõrd rahulikku kindlust . </s> </p>
<p> <s> Me vestlesime vaiksel häälel ja jõime teed , kuni Anna Ivanovna pidi minema . </s> </p>
<p> <s> " Petja , soovin sulle , et sa leiaksid oma koha elus , " ütles ta mulle ainult , kui ta mind embas . </s> <s> Tal olid pisarad silmis . </s> </p>
<p> <s> " Ma püüan . </s> <s> Ma ei unusta teid kunagi , nagu ka seda , mida te minu heaks teinud olete , " ütlesin . </s> </p>
<p> <s> Nataša oli kogu vestluse aja vaikinud . </s> <s> Ta oli vaikne ega naernud ka siis , kui me pärast ta ema lahkumist viimast korda koos olime . </s> <s> Me olime Natašaga , mulle tundus , niipalju kui olin jõudnud teda selle lühikese ajaga tundma õppida , kõiges väga sarnased , välja arvatud ehk see , et kui tema elas rohkem endast välja , siis mina elasin enese sisse . </s> <s> Mäletan , et neil viimastel hetkedel elas temagi enese sisse . </s> </p>
<p> <s> " Oh , miks sa ei ole mõni kutt meie koolist või linnast , kellele võiksin öelda , et saame kokku homme , ülehomme või järgmisel nädalal , " ütles ta ainult . </s> <s> Aga ta ei nutnud . </s> </p>
<p> <s> Ning juba me läksimegi piki tänavat , mööda sama teed , mida mööda olin nädala ja nelja päeva eest tüdruku õla najale toetudes komberdanud . </s> <s> Aga nüüd polnud mul enam õline ja määrdunud raudteelase vatikuub seljas , vaid Nataša venna vana jope . </s> <s> Ja mul oli väike seljakott , kus olid hügieenitarbed ja toitu , ning natuke raha taskus . </s> <s> Marssisin puhanud sõduri sammul ning minu kõrval astus tüdruk , kes oli mulle andnud kõik , aga kellele minul polnud anda mitte midagi . </s> </p>
<p> <s> " Sa ju pead meeles , kes sa oled . </s> <s> Pead ju ? " olid ta viimased sõnad , kui me teineteisest lahkusime . </s> <s> Nägin , kuidas ta end pingutab , et mitte nutma hakata . </s> </p>
<p> <s> Noogutasin ja vaikisin . </s> <s> Vaikisin , sest mul polnud sõnu väljendamaks seda , mida tahtnuksin või pidanuksin ütlema . </s> <s> Nataša sai sellest aru ning nii säilis see hetk meile puhta ja kirkana . </s> <s> Ma läksin kordagi tagasi vaatamata ja jätsin seljataha kõige väärtuslikuma oma elus . </s> </p>
<p> <s> Nüüd , aastate pärast , mõistan , et ta lõi tugevasti . </s> <s> Vihkamine on kahe teraga mõõk - üks tera sähvab maailmale vastu ja teine lõikab iseennast . </s> <s> Ma ei jaksanud seda enam ise käest visata . </s> <s> See on nagu ruunikirjade ja kõlava nimega mõõk vanades kangelassaagades - võimas relv , mis juhib kandja kätt ning hüppab ise tupest välja , et tappa . </s> <s> Relv , mis valitseb omaniku üle . </s> <s> Hukatuseks teistele ja iseendale . </s> <s> Kuid tüdrukul oli jõudu see mul käest lüüa ja nii ma ei loovutanud oma tahet vihkamisele . </s> </p>
<p> <s> Ostsin raudteejaamast pileti tavalisele reisirongile . </s> <s> Sõitsin üldvagunis ning olin kogu aeg valmis ebameeldivateks üllatusteks . </s> <s> Kuid mitte midagi ei juhtunud . </s> <s> Istusin kaks korda ümber ja jõudsin poolteise ööpäeva pärast kodumaale . </s> <s> Kokku oli mu teekond kestnud kaks nädalat ja neli päeva . </s> <s> Teekonna alguses olin öelnud eidekesele bussis , et tahtsin maailma näha . </s> <s> Taas olingi seda näinud . </s> </p>
<p> <s> " Oled see sina , Peeter ? </s> <s> Astu sisse . </s> <s> Sa oled palju muutunud ! " </s> <s> Pavka ema oli tõsiselt üllatunud . </s> </p>
<p> <s> " Tulin just rongi pealt maha . " </s> </p>
<p> <s> " Pavliku jutu järgi pidid sa alles sügisel välja saama . " </s> </p>
<p> <s> " Mind lasti enne tähtaega lahti , " ütlesin . </s> <s> " Kuidas tal läheb ? " </s> </p>
<p> <s> " Saab alles suvel koju . </s> <s> Muidu pidi hästi minema . </s> <s> Süüa tahad ? " </s> </p>
<p> <s> Noogutasin . </s> </p>
<p> <s> " Ma poleks kunagi uskunud , et Pavlik sõjakooli sisse saab . " </s> <s> Ta oli hetke vait . </s> <s> " Kas ta teadis ka neist relvadest ? " </s> </p>
<p> <s> " Need olid meil kahepeale . " </s> </p>
<p> <s> " Mulle ei rääkinud ta kunagi mitte midagi . " </s> </p>
<p> <s> " Sellistest asjadest ei räägita emadele . " </s> </p>
<p> <s> " Ja sina ei ... " </s> </p>
<p> <s> " Tsooni ei võeta sõpru kaasa , " katkestasin Pavka ema mõttekäigu . </s> </p>
<p> <s> Sõime mõne aja vaikides . </s> </p>
<p> <s> " Ega sulle seal halbu sõpru tekkinud ? </s> <s> Mu mees ei ole paha inimene , aga halbade sõprade pärast istub ta kogu aeg kinni . " </s> </p>
<p> <s> " Ei . </s> <s> Minu sõbrad on kõik sellised nagu Pavel . " </s> </p>
<p> <s> " Mis sinust nüüd saab ? " </s> <s> Pavka ema toon oli murelik . </s> </p>
<p> <s> " Saan hakkama . </s> <s> Saaksin ma mõne aja sinu juures ööbida ? " </s> </p>
<p> <s> Naine naeratas . </s> <s> " Muidugi , Pavliku tuba on ju vaba . </s> <s> Ta on seal sulle mingid asjad valmis pannud . " </s> </p>
<p> <s> Ma läksin Pavka tuppa . </s> <s> Kõik oli vanamoodi , aga kui väike see toapugerik nüüd näis . </s> </p>
<p> <s> " Pavlik palus need sulle anda . " </s> <s> Pavka ema näitas käega pungil täis dessantväelase seljakotile ja sõduri nöörsaabastele . </s> <s> " Ja need raamatud ka . " </s> </p>
<p> <s> Seal olid mu raamatud , Pavka oli need ära toonud . </s> <s> Kõige peal olid " Õhudessantvägede seersandi õpik " ja maavägede lahingumäärustiku kolmas osa " Jagu . </s> <s> Tank . </s> <s> Rühm . " </s> <s> Mul oli tunne , et Pavka on need nimelt sinna pannud . </s> </p>
<p> <s> Tegin ranitsa lahti . </s> <s> Seal oli uus mapuuto , pluus ja püksid . </s> <s> Vaatasin vormi üle ja tundsin , et pluusi taskus on midagi , tegin taskuklapi lahti ja leidsin taskust viis kümnerublast . </s> </p>
<p> <s> Mind oli kõigega varustatud . </s> <s> Ma naeratasin . </s> </p>
<p> <s> " Mul on palve , et kui Pavkale tuleb kirju , siis las ma vaatan need üle , enne kui sa need talle edasi saadad . </s> <s> Seal võib olla üht-teist ka mulle . " </s> <s> Naeratasin uuesti . </s> <s> " Ega mendid pole siin käinud ja minu kohta midagi küsinud ? " </s> </p>
<p> <s> " Ei . " </s> </p>
<p> <s> Tundsin hetkelist kergendust . </s> </p>
<p> <s> Taas laadisin ma koos turuvarblastega jaamas vaguneid . </s> <s> Ainult nüüd polnud ma enam koolipoiss , kes püüab elatisraha teenida . </s> <s> Olin nüüd ise turuvarblane . </s> <s> Kui pole passi , ei saa ka tööraamatut . </s> <s> Kui pole tööraamatut , pole võimalik end kusagile tööle vormistada . </s> </p>
<p> <s> Aga passi mul polnud . </s> <s> Kaalusin põhjalikult , kas mitte proovida seda kätte saada . </s> <s> Loobusin . </s> <s> Instinkt . </s> <s> Ma ei lähe ise end mentidele pakkuma . </s> </p>
<p> <s> Luurasin linna ümbruses ja leidsin ühe mahajäetud maja , millel oli korralik kelder . </s> <s> Tegin seal üht-teist korda : hankisin raudahju ja sõdurivoodi ning vedasin elektriliinist elektri . </s> <s> Nüüd tuli kasuks , et olin Viljandi tsoonis olnud elektriku , ühe viinaravil oleva alkohooliku , abiline . </s> </p>
<p> <s> Maja oli sobivas kohas eikellegimaal , kahe NSV vahepeal . </s> <s> Lootsin , et kummagi liiduvabariigi mendid ei tunne koha vastu huvi . </s> <s> Näiteks teedevalitsused küll ei tundnud , seal oli umbes poolekilomeetrine teelõik , mida kumbki pool ei korrastanud , tõeline mülgas . </s> </p>
<p> <s> Ööbisin Pavka ema juures , aga olin iga hetk valmis punkrisse üle kolima . </s> <s> Olin muutunud väga ettevaatlikuks , nii ettevaatlikuks , et kui mul juba natuke raha sigines ning ma samasuguse karvamütsi ostsin , nagu olin mind takistada püüdnud mehelt ära võtnud , ei pannud ma seda postipakki linna postkontoris ega lasknud ära saata ka Tartust või Pihkvast . </s> <s> Ühel Pavka ema tuttaval oli Moskvasse asja ning lasin paki sealt teele saata . </s> <s> Kirjutasin tolle linna raudteementidele ka viisaka kirja . </s> <s> Alguses mõtlesin kirjutada , et loodetavasti tuleb keegi , rivistab teid üles , lööb kõiki naeltega kõrvupidi seina külge ja annab suhu . </s> <s> Kuid hoomasin , et alandaksin sellega vaid iseennast . </s> <s> Mu viha oli hakanud lahtuma . </s> <s> Seepärast palusin vaid kuival ametlikul toonil müts kannatanule edasi toimetada ja teatada , et kodanik Tergens vabandab tekitatud kahju pärast . </s> </p>
<p> <s> Püüdsin olla vaiksem kui vesi , madalam kui rohi , õigemini teeselda , et olen . </s> </p>
<p> <s> Käisin peagi ka kahes koolis . </s> <s> Rääkisin , kes ma olen , ja palusin luba käia viimased paar kuud koos üheteistkümnenda klassiga tundides ning teha lõpueksamid . </s> <s> Näitasin pabereid , mis mul olid : olin kaheksa klassi lõpetanud kiitusega ja üheksandas oli olnud kaks nelja . </s> </p>
<p> <s> Mulle öeldi , et mul pole mingeid dokumente , mis tõendaksid , et olen vene õhtukeskkooli lõpetanud . </s> </p>
<p> <s> Ütlesin , et paberid läksid kaotsi . </s> <s> Väitsin , et kui ma olin üheksandas klassis hea õpilane , ei saanud ma ka ju vene koolis päris kahemehe tasemele langeda . </s> </p>
<p> <s> Mulle väideti , et tsooni kool on nõrk kool . </s> </p>
<p> <s> Ma tunnistasin seda , kuid väitsin vastu , et pidin kõvasti tööd tegema , sest ma polnud ju enne vene keeles õppinud . </s> <s> Keelt oskasin varemgi , aga võõras keeles õppida pole kerge . </s> <s> Mida te teeksite , kui oleksite homme vene kooli direktor ? </s> </p>
<p> <s> Väideti , et ma võivat kaasõpilastele halba mõju avaldada , mulle anti läbi lillede mõista , et olen tsooni pätt ja mu koht pole keskkoolis . </s> </p>
<p> <s> Mul polnud midagi öelda . </s> </p>
<p> <s> Mulle öeldi , et varem pole sellist asja kunagi juhtunud . </s> </p>
<p> <s> Vastasin , et ma ei tea , mis teie koolis varem on juhtunud , kuna ma pole teil õppinud . </s> </p>
<p> <s> Veel öeldi , et mul on nii tõsised paragrahvid , sestap on vaja vastavast ametiasutusest luba küsida . </s> </p>
<p> <s> Palusin viisakalt seda mitte teha . </s> </p>
<p> <s> Mul soovitati minna õhtukooli kümnendasse klassi . </s> <s> Või mõnda kutsekooli . </s> </p>
<p> <s> Ma tänasin viisakalt ja läksin minema . </s> </p>
<p> <s> Väikeste variatsioonidega kordus sama dialoog ka järgmises koolis . </s> </p>
<p> <s> Mida olin ma oodanud kodumaalt ? </s> <s> Sooja vastuvõttu ? </s> <s> Ei . </s> <s> Nad isegi ei reetnud mind . </s> <s> Neil oli lihtsalt ükskõik . </s> <s> Mulle polnud siin kohta . </s> </p>
<p> <s> Ma isegi ei teadnud , kas ma olen tagaotsitav või mitte . </s> <s> Vähemalt eile polnud keegi mind kinni võtta üritanud . </s> <s> Aga täna õhtul ? </s> <s> Aga homme ? </s> <s> Olin märgitud mees ning nüüd taipasin , et kogu eluks . </s> </p>
<p> <s> Mu eesmärk ei olnud ju elu aeg dokumentideta turuvarblasena vaguneid laadida või kolhoosides juhutöid teha . </s> <s> Ka polnud mu eesmärk uuesti õhtukooli minna . </s> <s> Või ka kutsekooli . </s> <s> Need olid läbikäidud etapid . </s> <s> Olin olnud eri tsoonides elektrik , lukksepp , ehitustööline ja lõpuks , pärast õhtukooli lõpetamist isegi ehitustööliste brigadir . </s> <s> Peale minu oli brigaadis veel seitse meest . </s> <s> Ehitasime seda kolm korda neetud tsooni aina suuremaks . </s> <s> Meie tehtud katused ei lasknud vett läbi . </s> <s> Meie laotud seinad tulid sirged ja vuugid täpsed . </s> <s> Need püsivad veel ka siis püsti , kui kogu muu krempel on ammu kokku kukkunud . </s> </p>
<p> <s> Pidin ise tööd tegema ja teised tööle panema . </s> <s> Kuid peamine : pidin alati oma meeste eest seisma ega tohtinud lasta end normeerijal ja igasugu muudel kontorirottidel tüssata . </s> <s> Veel parem , kui said mõne nõksu selgeks , kuidas neid tüssata . </s> <s> Muud keerulist polnudki . </s> </p>
<p> <s> Nüüd pakuti mulle , et võiksin samu asju kolm aastat uuesti õppida . </s> </p>
<p> <s> Raamid , mida mulle pakuti , olid liiga ahtakesed , kastid liiga madalukesed . </s> <s> Ja isegi neisse ei antud mulle võimalust ronida . </s> <s> Ilma paberiteta pole sa inimene , oled üldse väljaspool kastisüsteemi . </s> </p>
<p> <s> Kuid kas ma tahtsingi enam lasta end kasti toppida , ükskõik , kas siis väiksemasse või suuremasse , peale kõike seda , mis minuga toimunud oli ? </s> </p>
<p> <s> Ja kas mulle ongi vaja Peeter Tergensi passi , keskkoolitunnistust ning muid pabereid ? </s> <s> Ainult sel juhul , kui ma oleksin edasi Peeter Tergens ja ei keegi muu . </s> </p>
<p> <s> " Tead , kuidas mu kallist kodukohta kutsutakse ? " </s> </p>
<p> <s> " Kurat teab . </s> <s> Linnaosad on mitmel pool laiali . </s> <s> Oli vist Sompa , " ütlesin . </s> </p>
<p> <s> " Ongi . </s> <s> S.O.M.P.A. Samoe opasnoe mesto posle Ameriki . " </s> </p>
<p> <s> " On kohalikest keegi Ameerikas käinud , et oskate võrrelda ? " küsisin irooniliselt . </s> </p>
<p> <s> " Lähme õhtul välja , eks siis näed . " </s> </p>
<p> <s> " Ma ei tulnud siia seiklusi otsima . " </s> </p>
<p> <s> " Rohkem kohalike vattide suurustamine . </s> <s> Eestlasi pole siin kuigi palju . </s> <s> Peale minu mõned ikka on . " </s> <s> Mu vestluskaaslane , kent Viljandi aegadest hüüdnimega Punapea , irvitas . </s> <s> Istusime diivanil tema korteris ja ajasime juttu . </s> </p>
<p> <s> " Kuidas sul seis on ? " tundsin huvi . </s> </p>
<p> <s> " Ausalt öelda sitt . </s> <s> Olen nüüd vattide kentuuras , Hokimängija omas . </s> <s> Muidu ei saaks üldse linnaluba . </s> <s> Hokimängija plaanib mingit hoiukassat tühjaks teha . " </s> </p>
<p> <s> " Paned ikka vana rida edasi ? </s> <s> Nagu enne tsooni ? " </s> </p>
<p> <s> " Varianti pole . </s> <s> Sa ju alles said välja , tead omast käest . </s> <s> Ja peale vattide pole siin kedagi . " </s> </p>
<p> <s> " Hokimängija lööb mu kasti , kui kätte saab , " ütlesin mõtlikult . </s> </p>
<p> <s> " Ei , ta ei pea viha . </s> <s> Ta tahab sind hoopis oma kentuurasse värvata . </s> <s> Nende ajupoolkera istub ikka veel viiendas tsoonis . </s> <s> Hokimängija ise tunnistas ka , et too oli sitt mees . </s> <s> Rapsis niisama , ei mingit plaani . </s> <s> Tal on vaja plaani , kuidas oleks parem hoiukassat puhtaks teha . </s> <s> Ta on kusagilt välja nuhkinud , et just sina tegid temaga üks-null . </s> <s> Ma ei tea kust . </s> <s> Sa ei piuksatanud ju isegi oma kentidele sellest mitte midagi . " </s> </p>
<p> <s> " Ei saanud . </s> <s> Ainult seda , mida ei tea , pole võimalik välja lobiseda . </s> <s> Seda ei saa sinust ka välja peksta . </s> <s> Aga nüüd pole enam vahet , kui huvitab , võin rääkida . " </s> </p>
<p> <s> " Räägi . " </s> <s> Punapea oli väga huvitatud . </s> </p>
<p> <s> " Skeem oli lihtne , " alustasin . </s> <s> Pidin enne , kui esitan palve , mille pärast olin tulnud , pinda ette valmistama . </s> </p>
<p> <s> " Hokimängija oli juba kaheksateist täis , aga teda hoiti Viljandis nagu sitta pilpa peal . </s> <s> Nagu aktiviste1 ikka , kuni kahekümnenda eluaastani . </s> <s> Hokimängija ei tahtnud üldse viiendasse tsooni minna , seal tehakse ju aktivistidel ja kitsedel elu põrguks . </s> <s> See oli tema nõrk koht . </s> <s> Valepeidik raha ja tablettidega ning palgaline kits pani liini maha . </s> <s> Commandante käskis mul kitse värvata . " </s> <s> Vaatasin Punapeale silma . </s> </p>
<p> <s> " Hokimängija läks viiendasse tsooni nii et suusad välkusid . </s> <s> Nende kentuura lagunes pärast seda ära , mida oligi vaja saavutada . </s> <s> Kogu skeem . </s> <s> Kust ta ikka teada sai , eks ta arvas ise ära . </s> <s> Nii loll ta ju ka polnud . " </s> </p>
<p> <s> " Commandante käskis sul orgunnida selliseid asju ? " oli Punapea hämmastunud . </s> </p>
<p> <s> " Ta käskis mul teha seda , mida ma talle soovitasin , " vastasin . </s> <s> " Oli vattidel mark kolme-neljakesi ühte meest rünnata ? </s> <s> Ei olnud . </s> <s> Vatid rikkusid ise kõiki tavasid ja traditsioone . " </s> </p>
<p> <s> " Päris julm . </s> <s> Ma veel mõtlesin , et kust neid kitsi nii palju siginenud on , " kommenteeris Punapea . </s> </p>
<p> <s> Ma muigasin kurb-irooniliselt . </s> </p>
<p> <s> " Kust neid ikka sigines ? </s> <s> Vabakutselisi kitsi polnud olemas , neil oleks sarved ruttu ära murtud . </s> <s> Meil oli selle jaoks terve abikooli-rähnide kentuura . </s> <s> Hokimängija peale pandi liin maha näiteks kolme paki küpsiste eest . </s> <s> Nad oleks oma ema peale ka koputanud . </s> <s> Seal olid just sihukesed mehed , kes Patareis kilo suhkru eest suhu võtsid . </s> <s> Mõne vanemad pidid küll sel momendil sea moodi täis olema , kui nad oma järelkasvu valmis meisterdasid . </s> <s> Tsooni kooli neljas-seitsmes klass , nad lihtsalt ei saanud aru , mida teevad . </s> <s> Eestlaste traagika . </s> <s> Nii need asjad käisid . </s> <s> Vatid tegid samamoodi , neil olid ka omad värvatud kitsed . </s> <s> Kuid nad oskasid ainult kakelda ja väikest viisi sitta keerata . </s> <s> Neil polnud mingit plaani , taktikat ega distsipliini . </s> <s> Tavalised vennad haukusid kentuurapealikule vastu ja tegid mis ise tahtsid . </s> <s> Me olime aga nagu armee . </s> <s> Nad pididki hävima . " </s> <s> Kehitasin õlgu . </s> </p>
<p> <s> " Tead , ma olin vastu , kui sind kentuurasse võeti . </s> <s> Mulle tundus algul , et sa oled nõrk . </s> <s> Teised kutid olid ka vastu . </s> <s> Commandante ja Metsavend surusid oma tahte läbi , " ütles Punapea kuidagi süüdlaslikult . </s> </p>
<p> <s> " Ma tean . </s> <s> Commandante surus oma tahte alati läbi , sellepärast ta pealik oligi . </s> <s> Olin tõesti nõrk , palju nõrgem , kui sa arvatagi oskasid . </s> <s> Olin Patarei hulleris . </s> <s> Ma olen veel kahest kutist kuulnud , kes sinna saadeti . </s> <s> Mõlemad lõpetasid Paldiski maanteel . " </s> </p>
<p> <s> Vaikisin hetke ja jätkasin : </s> </p>
<p> <s> " Commandante tundis mind juba enne tsooni . </s> <s> Ta lõi mul ninaluu puruks ja tahtis Viru juures asju ära võtta . </s> <s> Ma ei andnud talle midagi . " </s> </p>
<p> <s> " Seda lugu ma ei teadnudki . " </s> </p>
<p> <s> " Nüüd tead . </s> <s> Commandante päästis mind . </s> <s> Ma maksin talle võlga . " </s> </p>
<p> <s> " Rängalt maksid . </s> <s> Saan ma sind kuidagi aidata ? </s> <s> Raha sul ikka on ? " </s> <s> Näha oli , et Punapea tunneb end halvasti . </s> </p>
<p> <s> Naeratasin . </s> <s> " On . " </s> </p>
<p> <s> " Jääd sa õhtuks siia ? " </s> </p>
<p> <s> Noogutasin . </s> </p>
<p> <s> " Ma võin sulle õhtuks mõne naise vaadata , siin on head vene naised . </s> <s> Juua sa nagunii ei taha ? " </s> </p>
<p> <s> Raputasin pead . </s> </p>
<p> <s> " Õigus , ära unustasin , sa oled ju meganats . </s> <s> Sulle ei lähe vene naised peale . </s> <s> Aga eesti naisi on siin ainult paar tükki . </s> <s> Ei anna kätte ka . " </s> <s> Punapea hääletoon oli kurvavõitu . </s> </p>
<p> <s> " Parem on , " ütlesin . </s> </p>
<p> <s> " Mida ? " </s> </p>
<p> <s> " Et nad kätte ei anna . " </s> <s> Oli aeg asja kallale asuda . </s> <s> " Aga tegelikult on mul üks tõsisem rida . </s> <s> Minu seis on totaalselt sitt , ma olen kõrvuni pasa sees . </s> <s> Ainult sina saad mind aidata ! " </s> </p>
<p> <s> " Räägi . " </s> <s> Nägin , kuidas Punapea muutus äkki tõsiseks . </s> <s> Kentuurapealiku vari , tema ajupoolkera , nagu ta oli öelnud , ei räägi kunagi midagi niisama . </s> </p>
<p> <s> Seletasin oma põgenemisloo ära . </s> <s> Ainult Natašast ma vaikisin ning valetasin , et toibusin haigusest iseseisvalt ja et lõpuotsas mul hoopistükkis vedas , sain Valga depoo külmvaguni-meestega kokku ja nad võtsid mind peale . </s> <s> Selle loo olin varakult valmis mõelnud . </s> </p>
<p> <s> " Ma olen tagaotsitav . </s> <s> Kolm paragrahvi kahe minutiga . </s> <s> Passi ei saa mingi valemiga kätte , mul on vaja uusi dokumente , " esitasin palve . </s> </p>
<p> <s> " Liiga raske . </s> <s> Pole minu tase , " oli Punapea skeptiline . </s> </p>
<p> <s> " See on lihtsam , kui sa oskad arvata . </s> <s> Ütle , kas sünnitunnistuse peal on pilt ? " </s> </p>
<p> <s> " Ma täpselt ei mäleta , aga minu teada pole . " </s> </p>
<p> <s> " Selles ongi asja uba , et pole . </s> <s> Skeem selle peal seisabki . </s> <s> Ühegi paberi peal , mida on passi saamiseks vaja , pole pilti . </s> <s> Pildid lähevad eraldi . </s> <s> Keegi just kuueteistaastaseks saav kutt peab minema ja minu piltidega tuttuue passi välja võtma . </s> <s> Hea , kui see kutt oleks minuga sarnane , neil jääb ju pildiga paber kartoteeki . </s> <s> Ka kuti ema võib pabereid ajada . </s> <s> Poiss on koolis või kusagile ära sõitnud . </s> <s> Kutt või ta ema tuleb asjasse pühendada . </s> <s> Paljudel istuvad mehed või pojad kinni , nad saavad asjast aru . </s> <s> Ma olen valmis ka mõne soti välja käima , selle eest saab üsna kaua juua . </s> <s> Alguses paku nii vähe nagu võimalik ja kui ei õnnestu , siis tõsta tasapisi hinda , tead , mul pole pappi just väga palju . " </s> </p>
<p> <s> Punapea kuulas tähelepanelikult . </s> </p>
<p> <s> " Said kõigest aru ? " küsisin üle . </s> </p>
<p> <s> Poiss noogutas . </s> </p>
<p> <s> " Kõik ehtsad paberid , välja arvatud minu pilt . </s> <s> Pass tuleb ka ehtne , minu pilt kaasa arvatud . </s> </p>
<p> <s> Kõige parem oleks , kui selle kuti isa oleks venelane , ema aga eestlane , sellega saab aktsenti välja vabandada . </s> <s> Aga kui on mõlemad vanemad venelased , käib kah . </s> <s> Pean ainult rohkem pingutama . </s> <s> Mida tavalisem vene nimi , seda parem , äratab vähem tähelepanu . </s> <s> Aga mitte mingil juhul eesti nimi . </s> </p>
<p> <s> Umbes poole aasta pärast ütleb kutt , et kaotas passi ära , maksab kümme rubla trahvi ja saab uue passi . </s> <s> Kogu lugu . </s> </p>
<p> <s> " Mis paragrahvi alla see asi läheb ? " küsis Punapea asjalikult . </s> </p>
<p> <s> " Dokumendi võltsimine . " </s> </p>
<p> <s> " Palju selle eest saab ? " </s> </p>
<p> <s> " Ma täpselt ei mäleta , polnud nii tähtis paragrahv , et oleksin pähe jätnud . </s> <s> Väga palju ei olnud . </s> <s> Paari aasta ringis . </s> <s> Ma vaatan järgmiseks korraks järele . " </s> </p>
<p> <s> " Mis siis , kui asi välja tuleb ? " </s> </p>
<p> <s> " Asi saab ainult sel juhul välja tulla , kui ma mingi jamaga hakkama saan , aga ma ei kavatse millegagi hakkama saada . </s> <s> Teiseks , ma kavatsen Venemaale uttu t ? mmata . </s> <s> Haihtuda . </s> <s> Kolmandaks , kui midagi peakski välja imbuma , siis ütlen , et leidsin passi ja lasin pildi ära vahetada . </s> <s> Tehti lihtsalt professionaalne töö . " </s> </p>
<p> <s> Pidasin väikese pausi . </s> </p>
<p> <s> " Ära pabista , sinu osa tuleb ainult sel juhul välja , kui sa ise lobised , või lobiseb see inimene , kelle sa leiad . </s> <s> Tõenäosust võid ise hinnata . " </s> <s> Tundus , et mul on õnnestunud Punapead veenda . </s> </p>
<p> <s> " Nüüd ma saan aru , miks Hokimängija tahab sind värvata . </s> <s> Ja miks Commandante on käskinud Metsavennal sind iga hinna eest üles otsida . </s> <s> Kurat , nii lihtne skeem ! </s> <s> Aga proovi ise välja mõelda , " oli Punapea vaimustuses . </s> </p>
<p> <s> " Noh , patenti mulle selle eest ei anta , " muigasin irooniliselt . </s> <s> " Hokimängijale ütle , et pole mind näinud . </s> <s> Commandantele võid öelda , et haihtusin Venemaale . </s> <s> Ma olen võlad maksnud , ma ei kuulu enam kentuurasse . " </s> </p>
<p> <s> " Ma ütlen parem kõigile , et ei tea sinust mitte midagi . " </s> </p>
<p> <s> " Veelgi parem . </s> <s> Asjaga on kiire . </s> <s> Hiljemalt mai keskpaigaks pean läinud olema , mai lõpus saab ju kool läbi . </s> <s> Las kutt kaotab kohe nüüdsama veerandi lõpus oma koolitunnistuse ka ära , noh , tead küll , selle valge paberilipaka . </s> <s> Kurat , hea oleks , kui ta oleks kümnendas klassis . </s> <s> Aga midagi pole teha , kui on üheksandas . </s> <s> Lähen sellega kohe uues kohas uue nime all kooli . </s> <s> Kutsealuse tunnistuse saab ka uue passiga kohapeal . </s> <s> Ja veel , ära lase kutil passi mingil juhul sissekirjutuse templit lüüa . </s> <s> Kui on sissekirjutus , peab olema ka väljakirjutus . </s> <s> Ja seda ei saa ju teha , kui kutt tegelikult siia jääb . </s> <s> Lasen selle uues kohas sisse lüüa , sõimavad näo täis , lasen kõrvad lonti ja ütlen , et ei teadnud . " </s> </p>
<p> <s> " Teed ära ! " </s> <s> See ei kõlanud nagu küsimus , see oli käsk , täpselt nagu siis , kui olin veel kentuurapealiku vari . </s> </p>
<p> <s> " Ma ei tea ainult , kas ma selle ajaga toime tulen . " </s> <s> Heas kentuuras ei arutata , kas käske täita . </s> <s> Seal arutatakse ainult , kuidas neid täita . </s> </p>
<p> <s> " Ära kõhkle , küll tuled ! </s> <s> Vaatame nüüd koos kõik üle ja paneme olulised asjad kirja , " ütlesin . </s> <s> Oli veel palju teha , et ideest saaks detailne plaan , ja veelgi rohkem , et plaan saaks ka ellu viidud . </s> </p>
<p> <s> Kell oli juba seitse läbi õhtul . </s> <s> Kogu päeva olin raudteejaamas sütt kühveldanud . </s> <s> Astusin just kontoriuksest välja , päevapalk taskus , kui keegi mulle käe selja tagant õlale pani . </s> <s> Olin raha lugenud ja arvestanud , palju mul passi eest maksmiseks veel puudu on . </s> <s> Keegi oli väga vaikselt lähenenud . </s> <s> Pöördusin välkkiirelt . </s> </p>
<p> <s> " Ole õnnelik , et see polnud mõni ment , " ütles tuttav hääl . </s> <s> " Tule kaasa ! </s> <s> Ära küsi midagi , pärast seletan ! " ei antud mulle aega üllatusest toibuda . </s> <s> Metsavend ! </s> </p>
<p> <s> Esimest korda kohtusin temaga Patareis . </s> <s> Ajasime terve öö juttu , rääkisin talle tahtest ja eneseteadvusest ning ta sai aru . </s> <s> Viljandis olime kendid . </s> <s> Ta polnud mulle ainult kent , vaid sõber . </s> <s> Temast tuli uus kentuurapealiku vari ning olin kuulnud , et ta viis mu plaanid lõpuni ellu . </s> <s> Kuid mulle tundus , et ta on liiga Commandante mõju all . </s> <s> Ma ei teadnud , mida ta praegu teeb ja mida tulevikus kavatseb teha . </s> <s> Minu tee viis aga kentuurast lahku . </s> </p>
<p> <s> " Kas Commandante otsib mind ? " küsisin kohe . </s> </p>
<p> <s> " Ei . </s> <s> Commandante saab välja alles augustis . </s> <s> Sind otsivad hoopis kõik maailma mendid ! </s> <s> Aga sa jalutad ringi nagu Pariisi suvitaja ! " </s> <s> Kuid Metsvenna toon polnud üldsegi etteheitev , vaid lõbus-irooniline . </s> </p>
<p> <s> " Mul on siin nurga taga auto . </s> <s> Istu peale , " jätkas ta . </s> <s> Auto oli tavaline valge ? iguli 01. </s> </p>
<p> <s> " Kelle auto see on ? </s> <s> On sul ikka juhiload ? </s> <s> Ja kuhu sa tahad mind viia ? " kahtlesin . </s> </p>
<p> <s> " Sul on liiga ohtlik linna jääda . </s> <s> Kuhu Metsavend võiks kellegi viia ? </s> <s> Eks ikka metsa , paigutan sind oma onu juurde , auto on ka tema oma . </s> <s> Load on täitsa korralikud , sott tähe eest , B ja C , kaks sotti . </s> <s> Sind oli päris raske üles leida , sel mutil , kelle juures sa elad , on foobia . </s> <s> Halva sõbra foobia . </s> <s> Istub tal keegi kinni ? " küsis Metsavend . </s> </p>
<p> <s> " Mees . </s> <s> Elukutseline istuja . " </s> </p>
<p> <s> " Taipan . </s> <s> Ta tegi kohe suu lahti , kui ma ütlesin , et mendid on sul sabas . </s> <s> Nad on välja nuhkinud , et sa oled siin , pole ka ime , kui sa nii ülbelt ringi tõmbad ! </s> </p>
<p> <s> " Kust sa tead ? " </s> </p>
<p> <s> " Olin täna rajooni mendis . </s> <s> Nad küsisid , kas ma sinu kohta midagi tean , loomulikult ütlesin , et ei tea . </s> <s> Ega ma hommikuse seisuga teadnud kah . </s> <s> Ma uurisin ääri-veeri , millega sa oled hakkama saanud . </s> <s> Mulle öeldi , et sa olevat terve linna kusagil Venemaal kõrvadele pannud , varastanud , röövinud ja mente peksnud ning lõpuks veel jalga lasknud . </s> <s> Seal oli terve eepos , vähemalt viis paragrahvi . </s> <s> Tundus liiga uskumatu , ei ole sinu moodi . </s> <s> Mida sa siis kokku keerasid ? " oli Metsavend uudishimulik . </s> </p>
<p> <s> Kust see oli küll välja tulnud , et ma siin olen ? </s> <s> Kust teadsid teise NSV mendid midagi minu kohta ? </s> <s> Mõni tuttav ? </s> <s> Koolid , kus ma olin maad kuulamas käinud ? </s> <s> Koputajad ? </s> <s> Enam polnud vahet . </s> </p>
<p> <s> " Ma ei lasknud isegi jalga . </s> <s> Sain enne tähtaega välja , aga sattusin lihtsalt äärmiseks , keegi peab ju alati äärmine olema , " ütlesin nukralt . </s> </p>
<p> <s> Metsavend irvitas . </s> <s> " Tead , mitu korda ma mendis käinud olen ? </s> <s> Kaheksateist ! </s> <s> Vähem kui aasta jooksul . </s> <s> Kui midagi kümne kilomeetri raadiuses toimub , küsitakse kohe minu käest . </s> <s> Mul ei ole sellest isegi enam siiber ees . " </s> </p>
<p> <s> Sõitsime keskväljakule ja Metsvend võttis kursi otse miilitsajaoskonna suunas , sealtkaudu pääses kõige otsemat teed linnast välja . </s> <s> Tahtsin juba instinktiivselt pea alla tõmmata . </s> </p>
<p> <s> " Istu rahulikult . </s> <s> Sirge seljaga , " ütles Metsavend . </s> </p>
<p> <s> Paar menti seisid jaoskonna ees . </s> <s> Pidasin hinge kinni , kuni olime möödas . </s> </p>
<p> <s> " Mis siis , kui meid oleks kinni peetud ? " küsisin . </s> </p>
<p> <s> " Halb õnn . </s> <s> Fatum . </s> <s> Halb karma . " </s> <s> Ta vaikis hetke ja vaatas mulle vaevumärgatava irvitusega otsa . </s> <s> " Mentide jaoks . </s> <s> Küll ikka peab eelmises elus jõledusi toime panema , et käesolevasse ellu mendina sündida ! " </s> </p>
<p> <s> Kust küll oli Metsavend õppinud selliseid väljendeid ? </s> <s> See polnud enam päris see Metsavend , keda varem tundsin . </s> </p>
<p> <s> " Kui Commandante küsib , ütlen talle , et sa tõmbasid uttu , Venemaale . </s> <s> Nii sa ju teed ? " </s> </p>
<p> <s> " Mis mul muud üle jääb . " </s> <s> Tundsin kergendust , sest mulle näis , et ka Metsavend ei kavatse Commandante plaanides osaleda . </s> </p>
<p> <s> " Tead sa , miks ma sulle järele tulin ? " küsis Metsavend . </s> </p>
<p> <s> " Et mind mentide käest päästa . " </s> </p>
<p> <s> " Vale , " kuulsin vastust . </s> </p>
<p> <s> Tsoonis olin tihti teda igasuguste küsimuste ja mõtlemisülesannetega pinninud ja kui tihti olin talle vastanud : " Vale ! </s> <s> Mõtle ! </s> <s> Uuesti ! " </s> </p>
<p> <s> " Sul on mingi plaan , kuhu sa tahad mind kaasa tõmmata ? " </s> </p>
<p> <s> " Vale . " </s> </p>
<p> <s> " Sa pead mind oma sõbraks . </s> <s> Nagu mina sindki . " </s> </p>
<p> <s> Metsavend naeratas . </s> <s> " Sa ei saa sellele küsimusele vastata , sest ainult mina tean vastust . </s> <s> Ma tahan sulle näidata , mis on sõduri tee ! " </s> </p>
<p> <s> " Sõduri tee ? " </s> </p>
<p> <s> " Sellest ei saa rääkida , seda saab ainult näidata . </s> <s> Sõnad on sõnad , igaüks võib rääkida mida iganes . </s> <s> Kas me pole siis valetama õppinud ? </s> <s> Kuid sõduri tee on tõeline , seepärast seda saabki ainult näidata ja sa oled ainuke mees , kellele ma tahan seda näidata . " </s> </p>
<p> <s> Mu uudishimu aina kasvas . </s> <s> Sõduri tee ? </s> <s> Mõistsin , et küllap on need mingid põhimõtted , milleni Metsavend on jõudnud . </s> <s> Aga kuidas saab põhimõtteid näidata ? </s> </p>
<p> <s> " Millal sa selle peale tulid ? " </s> </p>
<p> <s> " Olen selle peale kaua mõelnud . </s> <s> Ilma sinuta poleks ma üldse selle peale suutnudki tulla , sina ju õpetasid mulle , mis on tahe . </s> <s> Kuid sõduri tee ma avastasin paar kuud pärast tsooni ja olen nüüd seda käinud . </s> <s> Sõduri tee on tahte filosoofia . " </s> </p>
<p> <s> " Tahte filosoofia , kas see ei kõla liiga kõrgelennuliselt ? </s> <s> Me oleme filosoofiast valgusaastate kaugusel , " ütlesin mõnevõrra irooniliselt . </s> </p>
<p> <s> " Ei , me elame otse filosoofia sees . </s> <s> See , mida me mõtleme , ongi meie filosoofia . </s> <s> Kuid sõduri tee on midagi enamat kui filosoofia , see on tegelikkus , see on terve maailm . </s> <s> See ei reeda sind kunagi , " vastas Metsavend tõsiselt . </s> </p>
<p> <s> " Kaua selle näitamine aega võtab ? " </s> <s> Olin rohkem üllatunud , kui välja näitasin . </s> </p>
<p> <s> " Ühe päeva . </s> <s> Kuid see päev võib emmale-kummale meist jääda viimaseks . </s> <s> Tahad sa seda näha ? " </s> </p>
<p> <s> Vaikisin . </s> <s> Tundsin Metsavenda liiga lästi , et temas kahelda . </s> <s> Noogutasin . </s> </p>
<p> <s> " Ülehomme . </s> <s> Homme ei saa . </s> <s> Pean tegema mõned ettevalmistused . " </s> </p>
<p> <s> Auto sõitis mööda käänulisi kruusateid . </s> <s> Linn jäi üha kaugemale . </s> </p>
<p> <s> " Commandante käskis selle sulle edasi toimetada . </s> <s> Ja raha ka , kolm sotti . </s> <s> Ma panen ka omalt poolt soti , " ütles Metsavend ja ulatas mulle pungil spordikoti . </s> </p>
<p> <s> Kotis olid riided . </s> <s> Mitte päris uued , aga korralikud lääne asjad . </s> <s> Kentuura oli peale Pavka ja tema ema ainuke , kes minust siin hoolis . </s> <s> Kentuuras oli mulle koht , mida ma ei tahtnud vastu võtta . </s> </p>
<p> <s> " Kuidas sul pärast väljasaamist on läinud ? " küsisin jutujätkuks . </s> </p>
<p> <s> " Elan siin vaikselt koos vanamehega . </s> <s> Tagasihoidlikult , kellegagi eriti läbi ei käi . </s> <s> Pole mõtet . </s> <s> Traktoristid , peast traktoristid . " </s> </p>
<p> <s> " Oled sa endale kellegi leidnud ? </s> <s> Ma mõtlen tüdruku ? " </s> </p>
<p> <s> " Ei . " </s> <s> Metsavend raputas pead . </s> <s> " Mul pole kohalike tüdrukutega mitte midagi ühist . </s> <s> Lüpsjad , poemüüjad ja paar nooremapoolset õpetajat - kõik , kes siin on . </s> <s> Mul isegi pole nendega millestki rääkida , nad ei saaks minust aru . " </s> </p>
<p> <s> " Vanamees ? " </s> </p>
<p> <s> " Tinutab nagu ikka . </s> <s> Aga see ei häiri mind enam . " </s> </p>
<p> <s> Olin aidanud Metsavennal loomad talitada ja kodused toimetused teha . </s> <s> Istusime tema toas , vestlesime vaiksel häälel ja jõime teed . </s> <s> Oli õhtu . </s> </p>
<p> <s> " Mul on hea töökoht , olen jaamas korraldaja . </s> <s> Seal on automaatika , pole vaja endal midagi teha . </s> <s> Ööpäev seal , kaks või kolm vaba . </s> <s> Olen iseenda peremees . </s> <s> Hommikul jooksen sinna , siis loen , siis teen trenni . </s> <s> Siis loen veel . </s> <s> Siis teen veel trenni . </s> <s> Öösel on kõige parem teha , ei tule mingid kõrvalised tüübid passima . </s> <s> Vahetus läbi , jooksen tagasi . </s> <s> Eks tööülesandeid täidan ka , muuseas . " </s> <s> Poiss irvitas . </s> </p>
<p> <s> " Kui mendid pinda ei käiks , oleks täitsa lahe . </s> <s> Viimasel ajal on vähemaks jäänud . </s> <s> Ükskõik , varsti ei saa nad enam pinda käia . </s> <s> Mind võetakse kevadel kroonusse , " jätkas ta . </s> </p>
<p> <s> " Uskumatu , " ütlesin . </s> <s> " Kohtu poolt karistatuid on hakatud kroonusse võtma ? " </s> </p>
<p> <s> " Nii on . </s> <s> Neil on vist nii suur meeste puudus . " </s> </p>
<p> <s> " Lähed sa ? " </s> </p>
<p> <s> " Muidugi . </s> <s> Sellel , kes käib sõduri teed , ei sobi kroonust kõrvale hoida . " </s> </p>
<p> <s> " Järsku satud mõnesse sitta kohta . </s> <s> Ma mõtlen , kuhugi , kus mingit tegevust ei toimu . </s> <s> Ülema autojuhiks või lennuvälja valvuriks või mingiks raketibaasi jobuks . </s> <s> Kutid on rääkinud . </s> <s> Või satud tööpatti . " </s> </p>
<p> <s> " Vahet pole , midagi ikka õpib . </s> <s> Patareist sitemat kohta pole nagunii olemas . " </s> </p>
<p> <s> " Ma peaks ise ka käima asja komissariaadis uurimas , " ütlesin mõtlikult . </s> </p>
<p> <s> " Sa pead nagunii kusagile põgenema , sa oled sellises seisus , et pole enam vahet , kuhu . </s> <s> Üle piiri ei taha uuesti üritada ? " </s> </p>
<p> <s> " Kui muud enam üle ei jää . </s> <s> Õnnestumise tõenäosus on liiga väike , ega see pole kusagilt välismaa reisilt ärahüppamine . </s> <s> Plaan ja ettevalmistused võtavad meeletu aja . </s> <s> Mendid teevad mulle vahepeal kümme korda üks-null ära . " </s> </p>
<p> <s> " Sa ju tead omast käest , " irvitas Metsavend taas . </s> </p>
<p> <s> " Ma ei lase ennast enam mitte kunagi kinni panna . </s> <s> Ühest Patarei hullerist jätkub mulle kogu eluks . " </s> <s> ütlesin . </s> </p>
<p> <s> " Mida sa siis teed , kui sind ikkagi kätte saadakse ? " tundis Metsavend huvi . </s> </p>
<p> <s> " Mis siis ikka . </s> <s> Sel juhul tuleb leida mingi võimalus suremiseks , selline elu pole ka midagi väärt . " </s> <s> vastasin endalegi oootamatu ükskõiksusega . </s> </p>
<p> <s> " Järelikult oled sa võimeline sõduri teest aru saama , " ütles Metsavend rohkem endale kui mulle . </s> <s> Me vaikisime ja jõime teed . </s> <s> Mõtlesin sõbra sõnade üle ja püüdsin ära arvata , mida ta tahab mulle näidata . </s> <s> Istusime vaikides ligi tunni . </s> </p>
<p> <s> " Kas sa kardad surma ? " küsis Metsavend . </s> </p>
<p> <s> Olime vanas hallikate ümarpalkseinte ja muldpõrandaga rehealuses . </s> <s> Ruumis olid puuriidad ja kreissaag . </s> <s> Laest rippus köite otsas alla kolm jämedat palki , õhukesed madratsid ümber , inimfiguurid punase värviga riide peale joonistatud . </s> <s> Talade vahel oli kang lõuatõmbamiseks , seina ääres vedeles hantleid ja muid metallesemeid , mida hantlite ja tõstekangina kasutati . </s> <s> Kolm teravmeelse konstruktsiooniga makivarat2 seisid reas . </s> <s> Vastasseinas oli paksudest poolteisetollistest laudadest stend , täis noatäkkeid . </s> <s> Kaks stendile joonistatud inimfiguuri olid täielikult ära hakitud . </s> </p>
<p> <s> Paar elektripirni heitsid ruumi kollakat valgust . </s> </p>
<p> <s> Mõtlesin , mida vastata . </s> <s> Vaikus venis . </s> </p>
<p> <s> " Sellele küsimusele ei saagi vastata . </s> <s> Sõnad ei tähenda mitte midagi . </s> <s> Kui kardad , jää siia seisma . </s> <s> Kui ei , mine ja seisa seina äärde ! " </s> <s> Metsavend näitas käega stendi poole . </s> </p>
<p> <s> Ma läksin , sest usaldasin teda . </s> <s> Ma ei tundnud hirmu , pigem uudishimu . </s> <s> Metsavend võttis taskust jämeda musta märkepulga , sellise , mida metsavahid ja saekaatrimehed puidu märkimiseks kasutavad , ja joonistas minu figuuri hoolikalt seinale . </s> <s> Seejärel võttis ta välja kolm sepa tehtud nuga . </s> </p>
<p> <s> " Vanamehega koos tegime , " ütles ta . </s> <s> " Ära liiguta . </s> <s> Esimene tuleb vasaku õla kohale ! " </s> <s> Vahemaa oli umbes kümme sammu . </s> <s> Nägin , kuidas ta noaterast kinni võtab ja viskab . </s> <s> Ta peaaegu ei sihtinudki . </s> </p>
<p> <s> Seisin tihedalt vastu stendi , seepärast tajusin kogu seljaga lööki , kui nuga sügavale puusse tungis . </s> <s> Minu õla ja noatera vahel oli vähem kui peopesa jagu maad . </s> </p>
<p> <s> Alles nüüd jõudis katse tõsidus mulle pärale . </s> <s> Hirm - see halvav tunne , kui aju tunneb keha eksistentsi ohustatud olevat . </s> <s> Püüdsin rahulikult hingata . </s> <s> Kui õnnestub hingamist kontrollida , õnnestub kõike kontrollida . </s> </p>
<p> <s> Seisin rahulikult . </s> </p>
<p> <s> " Parem õlg , " ütles Metsavend ükskõikse tooniga , ja viskas järgmise noa . </s> <s> Õla ja noa vahel oli veelgi vähem vahet . </s> <s> Kuid mu hirmusööst möödus , sest kaks sellist viset ei saanud olla juhus . </s> </p>
<p> <s> " Viimane . </s> <s> Pea . </s> <s> Vasakult . </s> <s> Ei , paremalt . " </s> <s> Metsavend kaalus nuga käes . </s> <s> Hirm oli kadunud , tundsin ainult kummalist ergast tuiget soontes . </s> <s> Viimane nuga sähvas hõbedase välguna õhus . </s> <s> Hetkeks tundus , et see tabab mind näkku . </s> <s> Kui ajust tulnukski keha kõrvale viskuma sundiv impulss , polnuks organismil lihtsalt enam aega reageerida . </s> <s> Noatera tungis rantsatades puusse otse mu põse kõrval . </s> </p>
<p> <s> " Sa oled tõeline meister ! </s> <s> Raske katse oli . </s> <s> Võib-olla raskem sulle kui mulle . </s> <s> Ma ju tunnen sind , sa ei tee midagi niisama , " ütlesin tunnustavalt . </s> </p>
<p> <s> " Ma olen kõvasti harjutanud . </s> <s> Vahetasin juba teised lauad , " vastas Metsavend nuge seinast välja tõmmates . </s> </p>
<p> <s> " Vahetame kohad , " lausus ta äkitselt ja ulatas noad mulle . </s> </p>
<p> <s> Kangestusin . </s> <s> " Ma ei suuda , " ütlesin . </s> </p>
<p> <s> " Sa rääkisid tsoonis , et oskad nuga visata . </s> <s> Sa ju ei valetanud ? " </s> </p>
<p> <s> " Ei . </s> <s> Aga see oli hoopis teistsugune nuga . </s> <s> Ma pole ka vahepeal mitu aastat visanud . " </s> </p>
<p> <s> " Siis harjuta . </s> <s> Poolest tunnist aitab küll . " </s> </p>
<p> <s> Võtsin esimese noa ja viskasin . </s> <s> Nuga põrkas päraga vastu stendi ja lendas eemale . </s> </p>
<p> <s> Keskendusin . </s> <s> Heitsin , heitsin veel kord ja veel kord . </s> <s> Head noad olid , hästi tasakaalustatud . </s> <s> Hakkasid aina paremini lendama . </s> <s> Kuid täpsus ? </s> <s> Ma polnud lihtsalt võimeline nii täpselt viskama . </s> </p>
<p> <s> " Aeg on läbi ! </s> <s> Viska ! " kuulsin äkki Metsavenda ütlemas . </s> <s> Ta seisis samas kohas , kus ma olin äsja seisnud . </s> <s> Ta oli enam-vähem minuga ühesuurune , ainult mitte nii kõhn , ja tema keha piirjooned katsid söepulgaga joonistatud kujutise kinni . </s> </p>
<p> <s> " Ei , " ütlesin ma otsustavalt . </s> </p>
<p> <s> " Järelikult sa ikkagi kardad surma ? </s> <s> Minu surma . </s> <s> Ja sa ei annagi mulle võimalust teada saada , kas ma kardan ? </s> <s> Tee mulle see teene , et ma võiksin teada saada ! " </s> </p>
<p> <s> Võtsin esimese noa . </s> <s> Tundsin , et pean seda tegema , Metsavennas oli midagi sellist , et ma ei saanud keelduda . </s> <s> Aga tundsin palju suuremat hirmu ja ebakindlust , kui ise seina ääres seistes . </s> </p>
<p> <s> Sihtisin hoolikalt ja viskasin . </s> <s> Nuga tungis puusse umbes viieteistkümne sentimeetri kaugusel Metsavenna küljest . </s> </p>
<p> <s> " Kas sa meetri võrra ei tahtnudki mööda visata ? </s> <s> Nii pole sel ju mõtet . " </s> <s> Tema toon polnud üldsegi pilkav , vaid etteheitev . </s> <s> See etteheide tarretas mul vere soontes . </s> </p>
<p> <s> Viskasin järgmise noa . </s> <s> Heide kukkus välja umbes nagu Metsavenna kaks esimest . </s> </p>
<p> <s> " See oli ehtne , sa suudad küll . </s> <s> Tee nüüd minu viimane vise järgi ! " käskis ta . </s> </p>
<p> <s> Tundsin , kuidas mu sõrmed värisevad . </s> <s> Soovisin vaid ühte : et see katse oleks juba läbi . </s> <s> Keskendusin tükk aega . </s> <s> Kolm korda tõstsin noa , et visata , kuid lasin käe uuesti alla . </s> <s> Noatera muutus higiste sõrmede vahel libedaks . </s> <s> Neetud ! </s> <s> Ma viskasin . </s> <s> Mu käsi vääratas . </s> <s> Nuga polnud päriselt veel lendu läinudki , kui ma juba tajusin , et taban Metsavenda , et ma lihtsalt tapan sõbra . </s> <s> Kõik mu senised hirmud polnud midagi selle hetke kõrval . </s> <s> See hetk oli Hirm suure algustähega . </s> </p>
<p> <s> Nagu pole midagi võrreldavat ka selle kergendustundega , kui nägin Metsavenda pikali viskuvat . </s> <s> Nuga tungis sügavale puusse kohas , kus võinuks olla tema parempoolne kops . </s> </p>
<p> <s> Istusin sinnasamasse muldpõrandale . </s> <s> Metsavend aga tõusis ja rapsis prahiseid pükse . </s> </p>
<p> <s> " Ma teadsin , et sa viskad viimase mööda , ma nägin , et sa pabistad . </s> <s> Ma ei tahtnud liiga vara ka pikali viskuma hakata . </s> <s> Täpselt õigel ajal. " ütles ta . </s> </p>
<p> <s> " Sa oled täitsa segane ! </s> <s> Mõnikord mõtlen , et olen kõigest , mis minuga toimunud on , vähe segi . </s> <s> Aga sinuga võrreldes olen ... " </s> <s> Jäin vait . </s> </p>
<p> <s> " Ma lihtsalt enam ei karda surma . </s> <s> Millegipärast kalduvad inimesed pidama neid , kes surma ei karda , vähe segasteks . </s> <s> Mina pean jälle vähe segasteks neid , kes surma kardavad , õigemini , mul on neist ükspuha . </s> <s> Orjad . </s> <s> Inimene , kes kardab surma , ei saa mitte kunagi vabaks . </s> <s> Seepärast ongi sõduri teel kõige tähtsam surma mitte karta . </s> <s> Surmahirm teeb orjaks . </s> <s> Inimesed surevad sajal lollil kombel , jäävad keset tänavat auto alla , joovad ennast surnuks , upuvad ära . </s> <s> Surevad orjadena , püüdes iga hinna eest oma elu pikemaks venitada . </s> <s> Nende tegude närususel ja alatusel pole alumist piiri . </s> <s> See on mõttetu , " seletas Metsavend . </s> <s> Ma ei saanud temaga vaielda , sest adusin , et tal on õigus . </s> </p>
<p> <s> " Sa korraldasid endale palju rängema katse kui mulle , " ütlesin . </s> </p>
<p> <s> " Ma olen ka kauem harjutanud , " vastas ta . </s> </p>
<p> <s> Mul polnud aimugi , et katse raskem osa on alles ees . </s> </p>
<p> <s> " See relv on kõige väärtuslikum asi , mis mul on , tunnen , et see on otsekui osa minust . </s> <s> Vanasti öeldi , et samurai mõõk on tema hing . </s> <s> Nüüd mõõku pole , on automaadid ja kuulipildujad , " ütles Metsavend tõsisel toonil . </s> </p>
<p> <s> " Kust said ? " küsisin . </s> </p>
<p> <s> " Andsin sõna , et ei räägi sellest , sellele , kes käib sõduri teed , on tähtis sõna pidada . </s> <s> Maksis terve tonni , müüsin lehma , et seda osta . </s> <s> Pole häda , teine lehm jäi veel alles . </s> <s> Omal ajal need koerad võtsid minult relvad ära . </s> <s> Mida nad saavutasid ? </s> <s> Ainult seda , et mul on nüüd paremad relvad kui enne . </s> <s> Ma ei ole enam nii loll , et vanade saksa relvadega tegelen , padruneid pole saada . </s> <s> Tasub tegeleda ainult uute vene relvadega ! " </s> </p>
<p> <s> Hoidsin käes Kalašnikovi automaati . </s> <s> Ma ei tahtnudki seda käsitseda , hoidsin relva süles ja vaatasin seda mõtlikult . </s> <s> Rehealuse kõrval Metsavenna töötoas oli höövelpink ja hulk muid tööriistu . </s> <s> Istusime puupakkude otsas keset höövlilaaste . </s> </p>
<p> <s> " See on sinu , " ütles Metsavend äkki . </s> </p>
<p> <s> Vaatasin talle suurte silmadega otsa . </s> <s> Mul oli tunne , et sain temast valesti aru . </s> </p>
<p> <s> " Võta ! </s> <s> Kingin selle sulle , " kordas ta veel kord . </s> </p>
<p> <s> Olin tõsiselt liigutatud . </s> <s> Oleksin väga tahtnud kingitust vastu võtta , aga tundsin , et ma pole seda ära teeninud . </s> <s> Vaikisime mõlemad pikalt . </s> </p>
<p> <s> " Ei . </s> <s> See poleks õige tegu , " ütlesin lõpuks otsustavalt . </s> </p>
<p> <s> " Mul oli väga raske seda sulle kingituseks pakkuda . </s> <s> Algul mõtlesin , et pakun seda , " Metsavend otsis välja sõjaaegse vene vintpüssi , " kah hea relv . </s> <s> Kuid see poleks olnud tõeline katse . </s> <s> See , kes käib sõduri teed , peab iga hetk olema suuteline ära andma oma kõige kallima asja . </s> <s> Kuidas võiks ta muidu endale tõestada , et ta ei taha kasu ? </s> <s> See ongi teine põhimõte : ei tohi tahta kasu . </s> <s> Ükskõik , kas olla surmahirmu või kasuahnuse ori , ori jääb orjaks , vahet pole , mida ta orjab . </s> <s> Vindi sa ju võtad vastu ? " küsis Metsavend . </s> </p>
<p> <s> Noogutasin . </s> <s> Olin nagu puuga pähe saanud . </s> <s> Ma olin mõelnud , et Metsavend tahab mind proovile panna . </s> <s> Äkki sain aru , et ta on ennast palju tõsisemale proovile pannud . </s> </p>
<p> <s> " Kolmas põhimõte on lihtne . </s> <s> Tuleb teha tegusid , mis tulevad hingest . </s> <s> Kui hing on tugev , on ka teod õiged . </s> <s> Ma ei suutnud välja mõelda , kuidas seda sulle näidata . </s> <s> Sa näitasid seda ise , sa tundsid , et pole õige automaati minu käest vastu võtta . </s> <s> Sinu tegu tuli hingest . </s> <s> Ma nägin , kuidas sa oleksid seda relva tahtnud , kuidas sa endaga võitlesid . </s> <s> Minu tegu ei tulnud hingest , ma tegin seda , hambad ristis . </s> <s> Sest see relv on mulle tähtis . " </s> </p>
<p> <s> " Selleks , et hing oleks tugev , peab olema tugev tahe . </s> <s> Ei tohi loovutada tahet . </s> <s> Kas sa oleksid muidu jõudnud sõdalase teeni ? " küsisin . </s> </p>
<p> <s> " Ei , " vastas Metsavend . </s> <s> " Seepärast ongi minu elu kõige tähtsam hetk päev , mil sain sinuga kokku , ja sa rääkisid mulle tahtest ning õpetasid maailma teisiti nägema . </s> <s> Tuleb välja , et mu elu tähtsaim sündmus on Patareisse sattumine , muidu oleksin jäänud igavesti orjaks . </s> <s> Pean mentidele tänulik olema , orja hing lihtsalt peksti minust välja . </s> <s> Patarei alaealiste kasvatajale pean olema eriti tänulik , et ta paigutas mind kaheks nädalaks vattide kambrisse . </s> <s> Internatsionaalne kasvatustöö , mäletad ? " </s> </p>
<p> <s> Metsavend pidas pausi ja tõmbas hinge . </s> </p>
<p> <s> " Olen selle üle tagantjärgi põhjalikult mõelnud . </s> <s> Suletud ruum , pole võimalust põgeneda . </s> <s> Kui inimesel on võimalus põgeneda , püüab ta seda teha . </s> <s> Aga kui pole ? </s> <s> Kui ta on nurka surutud , aga mitte korraks , vaid väga pikaks ajaks , oma ajaarvamise järgi terveks sajandiks ? </s> <s> Üksindus , täielik üksindus . </s> <s> Ainult oma mina . </s> <s> Hirm , kuni selle täieliku kadumiseni . </s> <s> Valu , kuni seda enam ei tunne . </s> <s> Tahe , meeletu pingutus , et veel üks päev vastu pidada . </s> <s> Käsitsivõitlus , üksi kolme , nelja , viie vastu , vahepeal saad lihtsalt peksa , kui ei jõua enam lüüa . </s> <s> Siis kogud jälle jõudu ja üritad . " </s> </p>
<p> <s> Kuulasin Metsavenda ja sain aru , et ta oli pidanud kaua ootama , ootama aega , mil saaks kõigest sellest rääkida . </s> </p>
<p> <s> " Kuni lõpuks tuli hetk , kus nad kartsid mind rohkem , kui mina neid . </s> <s> Ma keskendusin ainult ühe vastu . </s> <s> Ei teinud väljagi , kui teised sisse lõid . </s> <s> Varsti ei tahtud enam keegi neist olla see üks , " poiss vaikis korraks . </s> </p>
<p> <s> " Samuraid võitlesid ka käsitsi . </s> <s> Seepärast ma olengi võimeline sõduri teest aru saama . " </s> <s> Ta otsis lagedale mingi raamatu . </s> <s> Selle kaanel oli joonistus mehest , kellel käes kaks mõõka . </s> <s> Bushido - The Warrior's Path lugesin pealkirja . </s> </p>
<p> <s> " Samurailt küsiti ainult üks küsimus : " Oled sa valmis surema oma daimyo3 eest ? " </s> <s> Kamikaze-võitlejalt küsiti ainult ühte : " Oled sa valmis surema Jaapani eest ? " </s> <s> Metsavend vaatas mulle otsa . </s> </p>
<p> <s> " Seega on ainult üks küsimus , mis on väärt esitamist . </s> <s> Nii lihtne . </s> <s> Kuid ei . </s> <s> Oleksid sa valmis surema Eesti eest ka siis , kui tunned , et sind on kümme korda reedetud , kui sind peetakse segaseks , kui sa tunned , et need , kelle eest sa oled valmis võitlema , pole seda väärt ja sinu tegu kutsuks neis esile vaid heal juhul haletsuse ja halval juhul põlguse ? </s> <s> Veel hullem , jätaks ükskõikseks ? </s> <s> Kui sa teaksid , et sinu tegu ei otsusta midagi ega mõjuta mingil moel sündmuste kulgu ? </s> <s> Kui sa saaksid aru , et see on mõttetu ? " </s> </p>
<p> <s> Vaikisin . </s> </p>
<p> <s> " Sõduri tee annab sellele vastuse . " </s> </p>
<p> <s> Ta vaikis omakorda ... </s> </p>
<p> <s> " Kust sa selle raamatu said ? " küsisin jutujätkuks . </s> </p>
<p> <s> " Juhuslikult . </s> <s> Mu tuttava kuti vanaonu elab Ameerikas , läks neljakümne neljandal minema . </s> <s> Kutt on karate-vend ja palus kirjandust saata , eks vanamees siis saatiski . </s> <s> Aga mida ta karatest teab ? </s> <s> Saatis vale raamatu , kutti ei huvitanud üldse . </s> <s> Ma vaatasin seda joonistust ja sain aru , et see raamat on minu jaoks . </s> <s> Ostsin selle ära . " </s> </p>
<p> <s> " Sa ei oska ju inglise keelt ? " </s> </p>
<p> <s> " Mille jaoks sõnaraamat on ? " küsis Metsavend vastu . </s> </p>
<p> <s> " Sa lugesid selle läbi ? " olin imestunud . </s> </p>
<p> <s> " Mul on küllalt aega olnud . </s> <s> Kaheksa kuud . </s> <s> Selle ajaga j ? uab lugeda mida iganes . </s> <s> Raamat on raamat , maailmas on miljon raamatut . </s> <s> Sõnad paberil . </s> <s> Aga ma sain sisust aru , bushido ongi sõduri tee . </s> <s> Kui ma Patareis poleks olnud , poleks ma sellest mitte kunagi aru saanud . " </s> </p>
<p> <s> Kuulasin tähelepanelikult Metsavenna iga sõna . </s> </p>
<p> <s> " Tead , miks samuraid ennast tapsid ? </s> <s> Sellepärast , et nad tõepoolest ei kartnud surma , nad tapsid ennast aeglaselt , lõikasid kõhu lõhki . </s> <s> Kui neil oleks lihtsalt elust villand olnud , nagu mõnel joodikul , kes ennast vahetevahel kusagil küünis tala külge üles poob , oleksid nad ju võinud suremiseks mõne lihtsama viisi valida . " </s> </p>
<p> <s> Metsavend naeratas . </s> </p>
<p> <s> " Ma võin elus õppida palju asju . </s> <s> Aga on ainult üks , mida soovin tõeliselt õppida - see on sõdimine . </s> <s> Ma ei tahagi enam midagi muud , kui võitluseks valmistuda või võidelda . </s> <s> Ma ei taha ega suuda mitte kunagi enam omaks võtta mingeid muid põhimõtteid kui sõduri tee . </s> <s> Ma olen kõik muu juba ületanud . </s> <s> Ma ei tahagi enam tagasi minna . " </s> </p>
<p> <s> Ta vaikis korraks . </s> <s> Mulle tundus , et saan temast aru , mõistan teda , aga mitte täielikult . </s> </p>
<p> <s> " Bushido ei ole mingi keskaegne asi . </s> <s> See on meie ajast tuhat või rohkem aastat ees . </s> <s> Sest mida muud inimene vajab , kui mitte vabadust ? </s> <s> Vabadust oma hinges . </s> <s> Ma ei tea muid teid tõelise sisemise vabaduseni kui sõduri tee , " lõpetas Metsavend . </s> <s> " Kas sa tead ? " </s> </p>
<p> <s> " Sa oled teinud suure hüppe , " laususin mõtlikult . </s> </p>
<p> <s> " Suure hüppe ? " </s> </p>
<p> <s> " Kui hakkasin kunagi aastaid tagasi tegelikkusest aru saama , mõtlesin , et olen teinud hüppe . </s> <s> See , mida oled sina mõistma hakanud , on midagi nii suurt , et ma ei suuda seda veel täielikult haarata . </s> <s> Seepärast ma ütlesingi : suur hüpe . </s> <s> Eelmise , väiksema hüppe eest maksin sellega , et sattusin vangi . </s> <s> Mõtlesin , et mis võiks olla suure hüppe hind ? " </s> </p>
<p> <s> Metsavend vaikis kaua . </s> </p>
<p> <s> " Mis see ka poleks , igal juhul on see väärt maksmist , " ütles ta . </s> </p>
<p> <s> " Seltsimees major , andke mulle võimalus ! </s> <s> Paljud poisid kardavad armeesse minna . </s> <s> Mina ei karda , ma olen nõus minema , kuhu ainult kästakse , " rääkisin paluval toonil . </s> </p>
<p> <s> Istusin sõjakomissari kabinetis laua taga . </s> <s> Mul vedas , et ta oli suvatsenud mind vastu võtta . </s> <s> Mul oli sõjaväelastest hea arvamus tänu Kaptenile ja veel mõnele õhudessantvägede ohvitserile , keda olin Kapteni kaudu tundma õppinud . </s> <s> Kuid see mees siin polnud sõdur , ta oli keegi , kellel oli vorm seljas . </s> </p>
<p> <s> " Pole võimalik . </s> <s> Sa oled kaks korda kohtu poolt karistatud , mõlemad reaalsed vanglakaristused , " vaidles komissar vastu . </s> <s> Kartsin juba , et ta lõpetab jutu . </s> <s> Võtsin end kokku : kaotada polnud midagi . </s> <s> Rääkisin oma loo ära . </s> </p>
<p> <s> " Kurat , ega ta mind kinni ei võta ja mentidele välja ei anna , " mõtlesin veel . </s> </p>
<p> <s> " Sa põgenesid läbi poole Venemaa ? </s> <s> Oled tagaotsitavaks kuulutatud ? </s> <s> Sul pole isegi passi käes ? </s> <s> Komissar tegi suured silmad . </s> <s> Noogutasin iga kord . </s> </p>
<p> <s> " Armee on minu viimane võimalus . </s> <s> Mida teie minu asemel teeksite ? </s> <s> Varjaksite end metsas ? </s> <s> Kuna mul passi pole , ei saa ma ka tööraamatut . </s> <s> Kõik teed on suletud . </s> <s> Ma ei ole kurjategija , ma ei taha halvale teele sattuda . </s> <s> Mida ma peale hakkan ? </s> <s> Kuhu ma põgenen ? " veensin komissari . </s> </p>
<p> <s> " Arvate , et me saame teid teenistusse kutsuda , kui teil isegi passi pole , " oli komissar irooniline . </s> </p>
<p> <s> " Armees pole passi vaja , armees on vaja sõjaväepiletit . </s> <s> Te võite selle mulle välja kirjutada , " ütlesin . </s> <s> " Randma te ju võtate sõjaväkke ? </s> <s> Ta on ka kohtu poolt karistatud . </s> <s> Meil oli isegi sama paragrahv : relvade omamine . </s> <s> Miks tema võetakse ja mind ei võeta ? </s> <s> See ei ole õiglane . </s> <s> Teil on ju mehi vaja ? </s> <s> Teil on ju plaan ? </s> <s> Igal pool käib kõik plaani järgi . </s> <s> Ma oskan relvi käsitseda ja lasta . </s> <s> Ma tean jao ja rühma taktikat . </s> <s> Tahtsin Rjazanisse sõjakooli minna . </s> <s> Nüüd ma sõjakooli ei pääse , aga võtke mind siis vähemalt sõjaväkke . </s> <s> Te ei pea ju kõiki karistusi oma paberites üles lugema ? " </s> </p>
<p> <s> " Sa pole ju sõjalise algõpetuse kursustki läbi teinud ? </s> <s> Noh , tarkpea , nimeta mulle Kalašnikovi automaadi osad ? " küsis komissar jätkuva irooniaga . </s> <s> Ma loetlesin . </s> <s> Küsimusi hakkas sadama . </s> <s> Auastmed . </s> <s> Motolaskurjao koosseis ja relvad . </s> <s> Väeliigid . </s> <s> Veel mõned kerged küsimused . </s> <s> Iroonia komissari näolt hakkas kaduma . </s> <s> Ta küsis mingeid soomustransportööri osi . </s> <s> Ma ei teadnud . </s> </p>
<p> <s> " Selle jaoks on soomusmasina juht ! </s> <s> Käsin tal osad pähe õppida . </s> <s> Tema ju juhib masinat , mitte mina , " leidsin vastuse . </s> </p>
<p> <s> " Mida sina siis teed ? " oli komissar üllatunud . </s> </p>
<p> <s> " Täidan komandöri käske ! </s> <s> Mida armees ikka tehakse ? </s> <s> Või annan neid ise , kui kästakse anda , " ütlesin südametäiega . </s> </p>
<p> <s> " Ah et annad ise ? </s> <s> Komandöri tegevus pärast käsu saamist ? " tuli uus küsimus . </s> <s> Küsimuste-vastuste mäng oli muutumas kahe tahte võitluseks . </s> <s> Vastasin pikalt . </s> <s> Kapteni nägu oli mul silme ees , kui rääkisin , mis on tegevuse juures oluline . </s> <s> Luure . </s> <s> Otsustavus . </s> <s> Lihtne plaan . </s> <s> Keskendumine olulisele . </s> <s> Lõpuks küsimused iseendale . </s> </p>
<p> <s> " Kui te esitate endale küsimuse , et mis saab sellest poisist , kui te talle ära ütlete , võin anda teile lihtsa vastuse . </s> <s> Ta pannakse mitte millegi eest pikaks ajaks vangi . " </s> </p>
<p> <s> Komissar vaikis . </s> </p>
<p> <s> " Kui palju võiks olla selle roti kuupalk ? </s> <s> Kakssada ? </s> <s> Kolmsada ? </s> <s> Palju talle pakkuda ? " kaalusin mõttes . </s> </p>
<p> <s> " Aga kui mina esitan küsimuse mida peaksin tegema , et mind armeesse võetaks , siis vahest aitaks sellele kaasa näiteks viiesajarublane vabatahtlik annetus Nõukogude riigikaitse hüvanguks , " ütlesin otsustavalt . </s> </p>
<p> <s> Ma vaatasin komissarile silma . </s> <s> Ilmselt oli tal kogemusi poiste või nende vanematega , kes püüdsid talle anda pistist , et kroonust kõrvale hoida . </s> <s> Küllap olin tema elus esimene ja viimane , kes pakkus altkäemaksu , et armeesse pääseda . </s> </p>
<p> <s> Komissar istus tükk aega keeletuna . </s> <s> Aga ta polnud sõdur . </s> <s> Seepärast ei saanud ta keelduda . </s> </p>
<p> <s> Ta naeratas , kui ma lahkusin ning ma olin liiga rõõmus , et aduda tema naeratuses peituvat pahaendelist varjundit . </s> </p>
<p> <s> Kallis Nataša ! </s> </p>
<p> <s> Tänan sind kõigi kolme kirja eest , mis sa oled mulle saatnud . </s> <s> Ma ei vabanda , et ma varem ei kirjutanud , sest mul polnud millestki kirjutada . </s> </p>
<p> <s> Viimasel päeval enne lahkumist soovis su ema , et ma leiaksin endale koha elus . </s> <s> Ma pole seda leidnud . </s> <s> Mäletad , ma nii kiirustasin lahkuma , tahtsin jõuda kodumaale . </s> </p>
<p> <s> Olen endiselt tagaotsitav . </s> <s> Mind süüdistatakse kuritegudes , mida ma pole mitte kunagi toime pannud või olin sunnitud toime panema selleks , et põgeneda . </s> <s> Passi pole ma kätte saanud , seepärast pole mul ka mingit töökohta . </s> <s> Olen vaguneid laadinud ja elatanud end muude juhutöödega . </s> <s> Ka kooli ei õnnestunud mul pääseda , mul polnud mingeid pabereid ette näidata ja nad pidasid mind ebasoovitavaks . </s> </p>
<p> <s> Ainult üks mu vana sõber ja tsooni kendid on mind toetanud . </s> <s> Seal olid tegelikult toredad poisid , Commandante , panin talle selle nime Ernesto Che Guevara järgi , pealikul peabki väärikas hüüdnimi olema , Metsavend , ma ei tea , kas nii on vene keeles õige öelda , ja teised . </s> <s> Minu hüüdnimi oli muide alguses Poliitik , ilmselt tuli see paragrahvist , ja hiljem , Venemaa tsoonis - Põgenik . </s> </p>
<p> <s> Kui prohvetlikuks on see osutunud ! </s> <s> Mulle pole siin kohta , mul on tunne , et mu kodumaa on mind reetnud . </s> <s> Või on mu kodumaa ainult kujutluspilt mu ajus . </s> </p>
<p> <s> Mäletad , rääkisin sulle mehest , kelle nimi oli Kapten . </s> <s> Kunagi ta ütles , et elu on miraa ? kõrbes ja et parem on minna ja nõrkeda , kui jääda ühe koha peale istuma ning oodata midagi , mida mitte kunagi ei juhtu . </s> <s> Ma läksingi oma miraa ? i järel ja nõrkesin , küll mitte kõrbes , aga keset talve raudteejaama seina ääres sinu kodulinnas . </s> <s> Sa päästsid minu , kuid see kutt , kelle nimi oli Peeter Tergens jäi sinna , tema tee on lõppenud . </s> </p>
<p> <s> Minu uueks nimeks on peagi Viktor Sidorov , paberite järgi 16-aastane äsja passi kätte saanud 9. klassi õpilane . </s> <s> Kuid kas suudan ma kunagi unustada tolle , kes ma olin ? </s> <s> Ma ei tea . </s> </p>
<p> <s> Samuti ei tea ma , mida oma uue eluga peale hakata . </s> <s> Küllap püüaksin ikkagi aasta pärast Rjazanisse või mõnda muusse sõjakooli sisse saada . </s> <s> Küllap ma ka pääseksin , sest mul on aasta aega valmistuda . </s> <s> Ega sinu kodulinnas pole mingit mõistlikku sõjakooli , kuid ma mõtlen , mitte lendurite , meremeeste või zampoliitide oma ? </s> <s> Saan aru , et mul saab olema väga raske varjata oma tegelikku mina , aga ma pean sellega toime tulema . </s> </p>
<p> <s> Loodan , et su emal pole midagi selle vastu , et elaksin esialgu teie juures . </s> <s> Aga ma püüaksin nii kähku kui võimalik endale mingi elamispinna leida . </s> </p>
<p> <s> Ka loodan , et mõistad mind . </s> <s> Mul pole muud võimalust , kui nii talitada . </s> </p>
<p> <s> See päev , mil me teineteist taas näeme , on juba ilmselt vähem kui paari nädala pärast . </s> <s> Iga päev olen mõelnud sinule , rohkem , kui sa eales arvata oskaksid . </s> </p>
<p> <s> Poiss , kes teab , kes ta on . </s> </p>
<p> <s> Lugesin kirja ikka ja jälle . </s> <s> Väike lõke sõi pragisedes oksaraage . </s> <s> Istusin liikumatult lõkke ääres . </s> <s> Oli soe mai alguse õhtupoolik . </s> <s> Aeg möödus . </s> <s> Kohendasin lõket ning heitsin sinna üksteise järel uue passi , koolitunnistuse ja kirja . </s> <s> Näolihased tundusid täiesti tuimad , kui ma jälgisin , kuidas tulekeeled pabereid nilpsavad . </s> </p>
<p> <s> Lasnamäele kutsealuste jaotuspunkti toimetas mind sõjakomissariaadi auto . </s> </p>
<p> <s> " Tead , kuidas seda kohta kutsutakse ? " küsis üks autos istuvatest poistest . </s> </p>
<p> <s> " Ei , " vastasin . </s> </p>
<p> <s> " Obezjannikuks , " vastas poiss . </s> </p>
<p> <s> " Ahvipuur , huvitav miks , " mõtlesin . </s> <s> " Kust sa tead ? " </s> </p>
<p> <s> " Vanem vend rääkis . </s> <s> Ta on kroonus käinud . " </s> </p>
<p> <s> Peagi sain teada , miks . </s> <s> Paljud poisid olid purjuspäi kohale tulnud , tajusin eksimatult ebakindlust ja hirmu , mida nad püüdsid varjata bravuursete ütluste taha . </s> <s> Mõned oksendasid peldikus . </s> </p>
<p> <s> Mõned jätsid värava taga oma tüdrukutega hüvasti . </s> <s> Tüdrukud nutsid ja andsid lubadusi , mida paljud neist ei suutnud kunagi pidada . </s> </p>
<p> <s> " Ee , ohujeli sto li , duhi ! </s> <s> Salabonõ , ee ! " püüdis keegi väikest kasvu tõmmu näoga lotendavas vormis kuju motiveerida poisse põrandat pühkima . </s> <s> Tema jõupingutused ei kandnud vilja . </s> </p>
<p> <s> " Kui see on sõdur , siis olen ma tõesti Rootsi kuningas , " mõtlesin endamisi . </s> </p>
<p> <s> See melu ei läinud mulle korda . </s> <s> Istusin rätsepaistes laiale narile ja jäin mõttesse . </s> </p>
<p> <s> Varsti jõudis ta ka minuni , vehkis kätega ja karjus midagi . </s> <s> Ma ei teinud väljagi . </s> <s> Kuid ta ei jätnud järele . </s> </p>
<p> <s> Vaatasin talle otsa . </s> <s> " Võta hari ja pühi kõigepealt oma moll puhtaks . </s> <s> Seejärel pista pea peldikupotti ja loputa üle , " soovitasin viisakas vene keeles . </s> <s> See mõjus . </s> </p>
<p> <s> Ma tahtsin , et mind rahule jäetaks . </s> <s> Mõtlesin oma koha üle elus . </s> </p>
<p> <s> Ma ei teadnud siis veel , et kui seisan rohkem kui kahe aasta pärast taas perekond Kolesnikovide ukse taga , võtab Anna Ivanovna mind sõnatult vastu . </s> </p>
<p> <s> Astusin sisse ja mulle pakuti teed . </s> </p>
<p> <s> " Kuidas Natašal läheb ? " söandasin pärast pikka vaikimist küsida </s> </p>
<p> <s> " Hästi . </s> <s> Aga sa oled hiljaks jäänud . </s> <s> Sa tulid liiga hilja . " </s> </p>
<p> <s> Sain aru , et pole mõtet rohkem midagi küsida . </s> </p>
<p> <s> Küll aga teadsin , et Metsavend jääb ustavaks sõduri teele . </s> <s> Tema ainus isand on tee ise , ronin4 ei allu ühelegi daimyole . </s> </p></div2><div2 type="alaosa"><head> Tapmise anatoomia I : Õpipoiss </head><head> Lühike tikk </head>
<p> <s> " See ei ole taiga , see on närune võsa ! </s> <s> Ja need armetud künkad või seljandikud või kuidas neid kutsutaksegi , need pole sopkad ! " </s> <s> Jahimees raputas põlastavalt pead . </s> <s> " Mis te ka taigast teate ? </s> <s> Tõeline taiga on Primorje krais ! " </s> </p>
<p> <s> " Kenad tihedad kuusemetsad , pole häda midagi , " julges Bandeeralane vastu vaielda . </s> </p>
<p> <s> " Sa , Bandeeralane , oled üldsegi linnarott . </s> <s> Pea parem lõuad kinni , " karjus Jahimees mootorimürinast üle . </s> </p>
<p> <s> Suur diiselmootor , mis täitis pea kogu ruumi , töötas ühtlaselt . </s> <s> Istusin nurgas väikese metall-lauakese taga ja soojendasin tasasel priimuseleegil lihakonservi . </s> </p>
<p> <s> Vedurijuhi abi , meist võib olla kuus-seitse aastat vanem Dima-nimeline mees , heledapäine , päevitunud ülakeha vööni paljas , hõikas juhikabiini : " Van Vanõtš , las ma annan poistele ungari pekki . </s> <s> Ja las teevad vabarnavarreteed ! " </s> </p>
<p> <s> Ma ei kuulnud vastust . </s> </p>
<p> <s> Ta tõi peki , tüki leiba , vaarikavarred ja pooliku tükksuhkrupaki , millest ülemine osa oli ära rebitud . </s> <s> " Andke aga minna , poisid , " pakkus ta lahkelt ja istus meie seltsi . </s> </p>
<p> <s> " Mis imelikud automaadid teil on , sihukesed lühikesed jupatsid ? " küsis ta . </s> <s> " Minu ajal selliseid küll ei olnud ! " </s> </p>
<p> <s> " AKSUd , lühendatud rauaga , " andis Bandeeralane vastuse . </s> </p>
<p> <s> " Aga SVD on ikka samasugune . </s> <s> Lase kas või karu ! </s> <s> Las ma vaatan , " palus ta Jahimeest . </s> </p>
<p> <s> " Vaata aga pealegi . </s> <s> Ega vaatamine tükki küljest võta , " oli too nõus . </s> <s> Üldiselt oli ta heasüdamliku loomuga , välja arvatud meeskonna juhtimisse ja metsaelusse puutuv . </s> </p>
<p> <s> " Ega sul kuuli rauas pole ? " </s> </p>
<p> <s> " Kas sa arvad , et olen eile sündinud või ? " </s> <s> Jahimees solvus tõsiselt . </s> </p>
<p> <s> Dima imetles snaipripüssi . </s> </p>
<p> <s> Lihakonserv sai valmis ja ma lõikasin selle kolmeks osaks . </s> <s> " Anna kuivikud siia , " viipasin Bandeeralasele . </s> </p>
<p> <s> " Ja kus sinu kodukoht on ? " pöördus vedurimees äkki minu poole . </s> </p>
<p> <s> " Eestis . " </s> </p>
<p> <s> " Aa , Eesti , olen kuulnud , " venitas ta aegamisi . </s> <s> Mõtlesin endamisi , millise kolmest klassikalisest küsimusest , kas teil on elu nagu Läänes , mis raha teil on , kas teil igaühel on viietoaline individuaalelamu , ta küsib . </s> </p>
<p> <s> " Mis teil on siinsest erinevat ? " küsis ta hoopiski . </s> </p>
<p> <s> Mõtlesin hetke . </s> <s> " Erinevat ? </s> <s> Ma ei tea , mis meil on erinevat , kuid üks asi on igal pool ühesugune : vanglad ja tsoonid . " </s> </p>
<p> <s> Jahimees ja Bandeeralane möirgasid naerda : " Hästi panid , Fašist . </s> <s> Nagu rusikas silmaauku ! " </s> </p>
<p> <s> " On teil alles hüüdnimed ! " </s> </p>
<p> <s> " Ära pane tähele . </s> <s> Me oleme siin kõik omad poisid . </s> <s> Inter-natsionaalne löögiüksus , " rehmas Jahimees käega , kumbagi sõna eraldi rõhutades . </s> </p>
<p> <s> " Ja kuhu te nüüd õigupoolest lähete ? " </s> </p>
<p> <s> " Hah , meie sihtpunktist umbes seitsekümmend versta kirdesse jääb triibuliste , noh , retside tsoon . " </s> <s> Jahimees ütles kohanime . </s> <s> " Kolm tükki tõmbas eile öösel uttu , tegid kaks valveroodu meest vagaseks . </s> <s> Ma täpselt ei tea , olen lihtne seersant , kes meiesugustele täpselt räägib . </s> <s> Olevat ühe kalašši ja makaariku kaasa võtnud . </s> <s> Meil kästi tõkestada pääs raudteele . " </s> </p>
<p> <s> " Van Vanõts , triibulised on jälle lesta tõmmanud . </s> <s> Trügivad Suurele maale , " hõikas Dima vedurijuhile . </s> <s> Juhikabiini vaheuks oli lahti . </s> </p>
<p> <s> " Kuulsin , juba kuulsin , " tuli ärritunud vastus . </s> <s> " Paneme poisid lihtsalt õiges kohas maha ! " </s> </p>
<p> <s> " Miks teid nii vähe on ? " ei jätnud Dima küsimustega pommitamist . </s> </p>
<p> <s> " Pole mehi , lihtsalt pole ! </s> <s> Elukutselised on kõik Piiteris , tänapäeval mõtleb iga jõmpsikas , et ta on kõva mees lennukit röövima . </s> <s> Osa mehi saadeti Sumgaiti või mis türastunud koht see oli , kus aserid-armeenlased üksteisel kõrisid lõikavad . </s> <s> Vaevalt et triibulised siiapoole trügima hakkavad . </s> <s> Nad lähevad mööda jõge alla , suurem meeskond saadeti sinna . </s> <s> Siiapoole pole oma kakskümmend aastat keegi üritanud pageda . </s> <s> Ma küsisin Kaltsu , riidelao värdja , käest järele . </s> <s> See raisk on eluaeg väeosas istunud , ajateenijate verd imenud , küll ta juba teab ! </s> <s> Venime lihtsalt kohale , peesitame päikese käes ja toidame emakese Venemaa sääski . </s> <s> Sõdur magab , teenistus jookseb ! " </s> </p>
<p> <s> " Tõesti , Miša on asjad käest ära lasknud . " </s> </p>
<p> <s> " Meil on Miša ja teised suured ninad mööda türa . </s> <s> Meil on palju tähtsam , mis roodukas ütleb . </s> <s> Me oleme lihtsad sõdurid ja täidame käsku . </s> <s> Mul on ka mööda türa ! </s> <s> Ma pidin juba kuu aja eest kodus olema ! </s> <s> Passin siin nagu tupes munn ! </s> <s> Juuni lõpp juba käes ! </s> <s> Meie kandi viimased jobud on ka juba ammu kodus ! </s> <s> See on sulle ustava teenistuse eest ! " </s> <s> Jahimees , muidu rahulik , isegi veidi flegmaatiline taigaelanik , üllatas mind . </s> </p>
<p> <s> Sõime lihakonservi ja ungari pekki ning rüüpasime vabarnavarreteed peale . </s> <s> Keegi ütles , et siin on külm , nälg ja igikelts . </s> <s> Valetaja . </s> <s> Oli kuum ja valge Põhjala suvi . </s> <s> Meie seljakottides oli toidumoona nädalaks ajaks . </s> <s> Ja keltsast polnud meil sooja ega külma , keltsapiir jäi meist kusagile põhja poole . </s> </p>
<p> <s> " Ärka üles , " raputas Jahimees mind õlast , " on aeg dessanteeruda ! " </s> <s> Olin tukkuma jäänud . </s> <s> " Van Vanõts laseb kiiruse viieteistkümne-kahekümne peale ja käänaku kohal hüppame välja . </s> <s> Ta ei hakka rongi meie pärast kinni pidama ! </s> <s> Varustusekott läheb ees ja meie järele ! </s> <s> Hüppa sõidu suunas ! </s> <s> Suru põlved ja pöiad kokku , nagu langevarjuga tuleks maha ! </s> <s> Automaat suru vastu külge , raud ülespidi . </s> <s> Ja ära pudeleid ära lõhu ! </s> <s> Lääksime ! " õpetas Jahimees viimast sõna venitades . </s> </p>
<p> <s> Hüppasin esimesena , minu järel Bandeeralane ja viimasena Jahimees ise . </s> <s> Kaotasin tasakaalu ning veeresin maas . </s> <s> Lõin kergelt küünarnuki ära . </s> <s> Korjasime kotid kokku . </s> </p>
<p> <s> " Koht on õige , " arvas Jahimees . </s> <s> Kummardasime kaardi kohale . </s> <s> " Siin on soo ja siin ja siin ja veel siin , " ta näitas lahmakaid alasid kirdes , idas ja põhjas . </s> <s> Kui nad sealt üritavad , siis sinna nad jäävad . </s> <s> See pole meie asi , me ei suuda kolmekesi sajakilomeetrist auku kinni toppida . </s> <s> Siin on mets ja siin ka . " </s> <s> Metsaalad kitsenesid siiludena meie suunas . </s> <s> " Maastik suunab neid nagu lehter meie poole . </s> <s> See on ainuke ja kõige lähem koht , kust raudteele pääseb . " </s> </p>
<p> <s> " Siin on kaks küngast . </s> <s> See suurem on peaaegu nagu sopka . </s> <s> Siit näeb kilomeetrite kaugusele . </s> <s> Siia rajame vaatluspunkti . </s> <s> Ainuke viis , kuidas neid avastada , on lõkkesuitsu järgi . " </s> </p>
<p> <s> " Aga kui nad ei tee lõket ? " kahtles Bandeeralane . </s> </p>
<p> <s> " Siis jõuavad raudteele välja . </s> <s> Midagi pole teha . </s> <s> Aga künkalt näeb ka raudteele . " </s> <s> Jahimees näitas käega künka suunas . </s> <s> " Saame nad siis siinsamas kätte . </s> <s> Ei tohi ainult maha magada . " </s> </p>
<p> <s> " Kas kopterid ka otsima saadetakse ? " tundsin huvi . </s> </p>
<p> <s> " Ei saadeta . </s> <s> Öeldi , et polevat kütust . </s> <s> Ja otsi nõela heinakuhjast ! " </s> </p>
<p> <s> " Kas ülemused tõesti arvavad , et me oleme need lollid , kes nõela heinakuhjast üles leiavad ? " </s> </p>
<p> <s> " Mul on mööda türa , mis ülemused arvavad . </s> <s> Kui nõel tuleb siia , siis tuleb ta ise meie juurde . </s> <s> Meie ei lähe neid mööda padrikut taga ajama ! </s> <s> Lühidalt , lähme sopkale , paneme onni püsti ja keerame külje maha . </s> <s> Lähema poolteise-kahe ööpäeva jooksul ei toimu siin midagi , kui üldse kunagi toimub . " </s> </p>
<p> <s> Päike lõõskas . </s> <s> Mets oli vaikne ja inimtühi . </s> <s> Sääsed olid saaki haistnud ning lendasid parvedena kohale . </s> </p>
<p> <s> " Näha on , et sa oled kirvest ennegi käes hoidnud , " ütles Jahimees laisalt . </s> </p>
<p> <s> " Mõned korrad on ette tulnud küll , " vastasin ja pöörasin end näoga tema poole . </s> </p>
<p> <s> Lamasime kolmekesi reas kuuseokstest ja samblast asemel . </s> <s> Meie onn oli välja kukkunud vägev . </s> <s> Kuus jämedamat tugiposti rammisime sügavale maasse , neile toetus peenematest roigastest tehtud längus katus . </s> <s> Kogu kupatus oli omakorda kaetud telkmantlitega . </s> <s> Lõkkease oli jalutsis , seal pragises tasane leek , neelates kuivanud raage . </s> <s> Õhku tõusis vaevumärgatav sinine suitsuvine . </s> </p>
<p> <s> " Anna veel üks suutäis seda ... " </s> </p>
<p> <s> " Vana Tallinnat ? " </s> <s> Ulatasin Jahimehele pudeli . </s> </p>
<p> <s> Jahimees rüüpas . </s> <s> " Tunnen ennast väikekodanliku elemendina . " </s> <s> Ta ulatas pudeli Bandeeralasele . </s> </p>
<p> <s> " Seda tulebki tasaselt rüübata . </s> <s> Mitte klaasiga sisse valada nagu vodkat , " ütlesin õpetlikult . </s> </p>
<p> <s> " Mis sul sellest , sa ju ei joo nagunii ! </s> <s> Mille kuradi pärast sa seda üldse lasid saata ? " </s> </p>
<p> <s> " Sellepärast , et teiesuguseid parme joota . " </s> <s> Irvitasin . </s> <s> " Tahtsin puhkusele saada . </s> <s> Üks roodukale , üks staršinaale ja üks Komanussijale . " </s> <s> Komanussija oli meie uus rühmakomandör . </s> <s> " Muud pole olnudki , üks eriolukord teise otsa . </s> <s> Puhkusest ära unistagi . " </s> </p>
<p> <s> " Komanussija ei võtaks vastu . </s> <s> Ta on nii suur määrustikufänn , et pühiks sellega peldikus perset ka . " </s> </p>
<p> <s> Bandeeralane rüüpas . </s> <s> " Kui ainult sääsed ei sööks , siis ma tean , kus paradiis oleks . </s> <s> See oleks siin . " </s> </p>
<p> <s> " Ära piparda , määri ennast petrooleumiga kokku . </s> <s> Kes su perset siin nuusutab . </s> <s> Ma lähen käin korra postil . </s> <s> Igaks juhuks . " </s> <s> Jahimees tõusis ja sättis minekule . </s> </p>
<p> <s> Lebasin selili . </s> <s> Aasta teenistust oli läinud nagu ma ei teadnud , oli see uni . </s> </p>
<p> <s> " Reamees Tergens , roodukomandöri juurde ! " </s> <s> Kohendasin oma uut vormipluusi ja koputasin uksele . </s> <s> Ootasin , kuni mul lubati siseneda ja kandsin määrustikupäraselt ette . </s> <s> Roodukas ja staršinaa , mõlemad sõjas käinud mehed , istusid laua taga . </s> <s> " Uskumatu , " vangutas roodukas pead ja lehitses pabereid , " ma olen igasuguseid kaake näinud , kuid selline fašist satub siia esimest korda . </s> <s> Kuidas sa üldse armeesse sattusid ? " </s> </p>
<p> <s> " Tulin vabatahtlikult , seltsimees kapten ! " </s> </p>
<p> <s> " Siis tõesti vabatahtlikult , mitte vabatahtlikult-sunniviisiliselt ? " </s> </p>
<p> <s> " Just nii ! " </s> </p>
<p> <s> " Ja sulle ei meeldi nõukogude võim või kuidas ? " </s> </p>
<p> <s> " Ära kõhkle , ela oma sisetunde järgi , " mõtlesin endamisi . </s> <s> " Just nii , ei meeldi ! " </s> </p>
<p> <s> Ootasin , et nüüd tuleb traditsiooniline lause " Me õpetame sind nõukogude võimu armastama " , aga ei tulnud . </s> </p>
<p> <s> " Sõdur , mind ei huvita sinu poliitilised veendumused . </s> <s> Kui sa teenid rahuldavalt , siis satud lihtsalt konvoi- või valveroodu . </s> <s> Võid seal koos tšurkadega teenistuse lõpuni mädaneda . </s> <s> Kui aga halvasti , siis lähed sõjatribunali alla . </s> <s> Distsiplinaarpataljoni sind ei panda , oh ei . </s> <s> Lähed tsooni oma vanade sõprade juurde . </s> <s> Nad löövad su maha , kuid enne annavad suhu ja nussivad persse . </s> <s> Sul on ainult üks väljapääs . </s> <s> Sinust saab lihtsalt meie roodu parim sõdur . " </s> </p>
<p> <s> " Just nii , seltsimees kapten ! " </s> </p>
<p> <s> Seisin rivis õhtusel loendusel . </s> <s> Korrapidajaks oli roodu ainuke tšurkast seersant , mis iganes Huijev ta ka oli . </s> <s> Seisin kogemata paar sentimeetrit rivist eespool . </s> <s> Ta virutas mulle " kolmnurka " . </s> <s> Ma lihtsalt seisin ja vaatasin talle otsa , sest mul oli värskelt meeles , mis roodukas oli öelnud . </s> <s> Järgmine kord seisin teistega ühel joonel . </s> <s> Sama seersant astus ligi , ütles : " Neetud fašist , " ja virutas uuesti . </s> <s> Olin selleks valmis . </s> <s> Ta hakkas just pöörduma , kui lõin vastu . </s> <s> Tema press ei pidanud ja ta kukkus rivi ette põlvili . </s> <s> Teised seersandid ja vanakesed ei seganud vahele . </s> <s> Huijev läks staršinaale koputama . </s> <s> Mind kutsuti staršinaa juurde . </s> </p>
<p> <s> " Kui pakutakse valida , kas viis sööklatoimkonda või keretäis tappa , siis ära sööklat vali ! </s> <s> Saad seal iga päev tšurkadega kakelda ! </s> <s> Ja staršinaa annab ikka peksa , talle lihtsalt ei meeldi pasad . </s> <s> Ja seisa seljaga selle kapi poole , kus meie paraadvormid on . </s> <s> Sinna on pehmem maanduda , " õpetas Jahimees kiiruga . </s> </p>
<p> <s> " Rivi ees seersanti lüüa on tõsine üleastumine . </s> <s> Miks sa lõid seersant Farsijevit ? " </s> </p>
<p> <s> Seletasin , kuidas asi oli . </s> </p>
<p> <s> " See muudab asja . </s> <s> Sellegipoolest , karistuseks on kas viis toimkonda sööklas või füüsiline noomitus . </s> <s> Võid ise valida . " </s> </p>
<p> <s> " Füüsiline noomitus . " </s> </p>
<p> <s> Olin kogu aeg valvel seisnud . </s> <s> Jälgisin silmanurgast , kas olen ikka seljaga õiges suunas . </s> </p>
<p> <s> Sain korraliku " armatuuri " . </s> <s> See ei olnud valus , ainult hoog pühkis jalust . </s> <s> Tõusin ja võtsin uuesti valvelseisangu . </s> <s> Protseduur kordus . </s> </p>
<p> <s> Enne kolmandat vaatasin staršinaale otsa . </s> <s> " Olen kakssada ka saanud . </s> <s> Te väsite enne ära , kui sinnani jõuate . " </s> <s> Ma ei olnud trotslik . </s> <s> Olin kurb . </s> </p>
<p> <s> Farsijev kutsuti tagasi . </s> <s> Seinad värisesid ja tema vingumist oli välja kuulda . </s> <s> Järgmisel nädalal saadeti ta teise valveroodu . </s> </p>
<p> <s> " Miks sa tahad õppida SVDd ? " küsis Jahimees . </s> <s> " Türastunud eesrindlane tahad olla või ? </s> <s> Sinu isiklik relv on ju automaat . </s> <s> Ära rebi perset lõhki ! </s> <s> Aga olgu , türa sellega , kui sind huvitab . </s> <s> Osta mulle palgapäeval kümme pakki suitsu ja käib kah . " </s> </p>
<p> <s> " Ma võin kohe ka osta . " </s> </p>
<p> <s> " Aa , sa oled veel miljonär kah . </s> <s> Sa , Fašist , oled ikka kummaline kuju küll ... " </s> </p>
<p> <s> " Häire ! </s> <s> Kutid , kargud alla , ma nägin suitsu ! " </s> <s> Jahimees lükkas telkmantli kõrvale ja kobisime onnist välja . </s> <s> Künka otsas kasvasid mõned jändrikud puud , vaatluspost oli meil kõige pikema kuuse ladvas . </s> <s> Puud , eranditult okaspuud , olid masajad , klammerdusid tugevasti maadligi , sooservades jäid üleüldse hõredaks ja kiduraks . </s> </p>
<p> <s> " Mitte sittagi ei näe , " ütlesin , kui olin mõne aja binokliga silmapiiri uurinud . </s> <s> Ühtlane puulatvade vaip , troostitult üksildane ja meeletult ilus maastik . </s> </p>
<p> <s> " Sul pole lihtsalt silma ! </s> <s> Vaata , seal , " näitas Jahimees käega ida poole . </s> <s> Suitsujuga oli nii vaevumärgatav , et ma poleks ise seda ealeski tähele pannud . </s> </p>
<p> <s> Jahimees vaatas kompassi . </s> <s> " Idas , isegi mõnevõrra kagus . </s> <s> Viis-kuus kilomeetrit vahest . </s> <s> Triibulised ei saa need olla . </s> <s> Aeg on liiga varane , nad müttavad alles padrikus . </s> <s> Et nad raisad sohu upuks ! </s> <s> Ja suund on vale , üle soo poleks nad pääsenud . </s> <s> Võib olla pärismaalased ? </s> <s> Või metsikud turistid ? </s> <s> Panevad raisad veel metsa põlema , siis meil on suitsu ! </s> <s> Bandeeralane , jää sa siia , me läheme kontrollime . " </s> </p>
<p> <s> Mees võis olla nii viiekümne-viiekümne viie aastane , aga raske oli sellest kortsulisest näost midagi välja lugeda . </s> <s> Tal olid paksud karusnahksed riided seljas . </s> <s> " Kuidas ta küll jaksab suvel sellistega olla ? " mõtlesin endamisi . </s> <s> Tüdruk võis olla meievanune või noorem . </s> <s> Tal oli pilusilmadega ümmargune kuunägu , seljas olid tal metsatöölise presenttunked . </s> <s> Ta oli omamoodi kena , kui ta naeratas . </s> </p>
<p> <s> Olime neid ehmatanud . </s> <s> Habemetüükas näod , petrooleumihais , kulunud välivormid ja relvad . </s> <s> Nad võisid meid pidada desertöörideks või kelleks tahes . </s> </p>
<p> <s> " Minge siit ära , " seletas Jahimees , " minge sinna . " </s> <s> Ta näitas käega lõunasse . </s> <s> " Lõunasse ! </s> <s> Siia tulevad varsti kiilakad " . </s> <s> Jahimees tõmbas käega üle lauba ja vedas sõrmedega piki vormipluusi rinnaesist : " Triibulistes roobades retsid ! </s> <s> Nad lõikavad sul kõri läbi . " </s> <s> Jahimees tegi nägusid , tõmbas käeservaga üle kõrisõlme ja pöördus tüdruku poole : " Sinu aga vägistavad ära . " </s> <s> Ta tagus peopesa ja rusikat vastamisi . </s> <s> " Põdrad aga pistavad nahka ! </s> <s> Jahimees lasi käed abitult alla , sest ei leidnud sobivat ? esti põdraliha söövate retsidivistide kujutamiseks . </s> </p>
<p> <s> Mees vaatas ikka tuima näoga enda ette ja andis tüdrukule käega märku . </s> <s> Too puhkes äkki naerma ja ütles korralikus vene keeles : " Ma sain kõigest aru küll , mis sa öelda tahtsid ! " </s> </p>
<p> <s> " Oleksid võinud varem öelda , et oled tsiviliseeritud , " oli Jahimees nördinud . </s> </p>
<p> <s> " Ma ei saanud . </s> <s> Isa räägib alati esimesena ja pealegi te olite nii naljakad ! " </s> <s> Tüdruk naeris . </s> <s> Mõtlesin : kaks tolgust keset metsa ja vehivad kätega , ja hakkasin ka naerma . </s> </p>
<p> <s> " Kahekesi oletegi ? " küsisin jutujätkuks . </s> </p>
<p> <s> " Jah , oleme isaga kahekesi jäänud . </s> <s> Suuremad lapsed on kõik ära läinud . </s> <s> Ema suri kolm talve tagasi . </s> <s> Isa ei taha siit ära minna . " </s> <s> Tüdruk oli kurb . </s> </p>
<p> <s> " Vodka on ? </s> <s> Piiritus on ? " küsis järsku vanamees . </s> </p>
<p> <s> " Ärge talle viina andke , " palus tütarlaps ehmunult . </s> </p>
<p> <s> " Pole , pole viina , " ütles Jahimees ja laiutas käsi . </s> <s> " Liha on ? " küsis ta omakorda . </s> </p>
<p> <s> " Vodka ei ole ! </s> <s> Piiritus ei ole ! </s> <s> Liha ka ei ole ! " </s> </p>
<p> <s> " Miks sa ise midagi ei lase ? " küsisin Jahimehelt , kui olime natuke eemale läinud . </s> </p>
<p> <s> " Passisin küll , aga midagi sobivat ei sattunud ette . </s> <s> Türastunud tšuktš , lihast hakkas kahju . </s> <s> Kui minu käest oleks keegi metsas küsinud , mul poleks küll kahju olnud ! " </s> </p>
<p> <s> " Tšuktšid elavad kusagil Kaug-Idas , mitte siin . " </s> </p>
<p> <s> " Ah , ühed pärismaalased kõik . </s> <s> Suudaksid sa seda tüdrukut keppida ? " </s> </p>
<p> <s> Vaikisin . </s> </p>
<p> <s> " Ma ilmselt ei suudaks . </s> <s> Või kui enne pudeli viina hinge alla paneksin , " raputas Jahimees pead . </s> <s> " Aga mul on üks plaan . </s> <s> Sa mine kompassisuunda mööda tagasi . " </s> <s> Ta andis mulle armeekompassi . </s> <s> " Mul on oma . </s> <s> Oskad ikka minna ? " </s> </p>
<p> <s> Noogutasin . </s> <s> " Ega sa ometi mõtle " Vaatasin Jahimehele otsa . </s> </p>
<p> <s> Jahimees naeris . </s> <s> " Ma võin igasuguste tšuktšide kohta sitasti öelda , aga see ei tähenda , et ma nende tüdrukuid vägistama kukun . </s> <s> Teen lihtsalt vähe soomust ! " </s> <s> Ta võttis saapasäärest pussi ja viipas mulle . </s> </p>
<p> <s> Hakkasin meie laagripaiga poole tagasi minema . </s> <s> " Ja tihendage onni seinu ! " hõikas ta veel järele . </s> </p>
<p> <s> " Kuradi hea liha , " ütles Bandeeralane ja küünitas järgmise tüki järele . </s> </p>
<p> <s> " Minu pidulik dembli eine , " teatas Jahimees uhkelt . </s> <s> Ta oli kõik valmis teinud , liha kohale toonud ja tükeldanud . </s> <s> Teenindus nagu restoranis , aja ainult varda otsa . </s> </p>
<p> <s> Olime lõkke suuremaks teinud . </s> <s> Lihatükid küpsesid puuvarraste otsas . </s> <s> Jahimehel oli kaasas soola , mõned sibulad ja tundmatuid maitseaineid . </s> <s> Viimane " Vana Tallinn " käis ringi . </s> <s> Läigatasin natuke alkoholi lihatükkidele . </s> <s> Liha särises . </s> <s> Olemine oli mõnus . </s> </p>
<p> <s> " Sa lits , " vandus äkki Bandeeralane ja vaatas kella . </s> <s> Ta läks ja lülitas raadiojaama sisse . </s> <s> Kostis tasane sahin . </s> </p>
<p> <s> Äkki Jahimees tõusis , astus ligi ja virutas raadiojaamale jalaga . </s> <s> Sahin ei lakanud . </s> </p>
<p> <s> " Ära pöörasid või ? </s> <s> Kui see kast omadega persse läheb , keerab staršinaa mul kaela kahekorra , " protesteeris Bandeeralane . </s> </p>
<p> <s> Jahimees vaatas talle otsa . </s> <s> " Sul , Bandeeralane , on üks viga . </s> <s> Me oleme siin kõik nutikad , aga sina püüad intelligendikest mängida . </s> <s> Aga intelligendikestel on jällegi üks viga . </s> <s> Nad lihtsalt kardavad peksa saada . </s> <s> Sa õppisid aasta mingis türastunud instituudis ja juba kardad . </s> <s> Kui sa selle ükskord lõpetad , mida sa siis veel kartma hakkad ? " </s> </p>
<p> <s> " Aga minu mehed ei tee seda viga , et kardavad tappa saada . </s> <s> Ma lihtsalt ei taha enam kunagi kuulda seda raadiot ! </s> <s> Kaota antenn ära või viska akud laukasse ! </s> <s> Mul ükskõik ! </s> <s> Mind ei kepi , mis neil on öelda ! </s> <s> Meil on raadio rivist väljas ja punkt . </s> <s> Me läheme siit minema viie päeva pärast , üks päev enne kolmekümnendat . </s> <s> Ma olen lihtsalt oma osa teinud ja kõik ! </s> <s> Mul on mööda türa ! </s> <s> Ja teil pole ka kuhugi kiiret . " </s> <s> Jahimees vandus veel omaette ja läks onnist välja . </s> </p>
<p> <s> " Ei tea , mis tal hakkas , " ütles Bandeeralane , " närvid täitsa läbi . </s> <s> Ega keskus nagunii siiani võta . </s> <s> Oleme liiga kaugel . " </s> <s> Ta lõi käega . </s> </p>
<p> <s> " Jahimees oli meie roodu üks rahulikumaid mehi . </s> <s> Liiga palju operatsioone . </s> <s> Teda lubati ammu koju lasta , aga saadeti pikalt . </s> <s> Pane tähele , nii juhtub ka meiega , " oli Bandeeralane pessimistlik . </s> <s> Me jutlesime tasasel häälel ja sõime liha , kuni Jahimees tagasi tuli . </s> </p>
<p> <s> " Hea liha . </s> <s> Ja hästi tehtud , " ütlesin , et katkestada vaikust . </s> <s> " Muide , mis liha see on ? " </s> </p>
<p> <s> " Koer . </s> <s> Võtsin noore emase laika . " </s> </p>
<p> <s> Bandeeralane ja mina tardusime paigale . </s> <s> Nägin , kuidas ta hakkab näost valgeks minema . </s> </p>
<p> <s> " Ära onni täis ropsi . </s> <s> Oksenda väljas , " ütles Jahimees ükskõikselt . </s> <s> Ta oli oma tavalise rahu tagasi saanud . </s> <s> Ta võttis padruni ja hakkas sellel väikese viiliga otsa maha nühkima . </s> </p>
<p> <s> " Oleme seda õppinud hiinlastelt ja korealastelt , " tähendas ta mulle . </s> </p>
<p> <s> " Lõid koera lihtsalt maha ? " küsisin . </s> </p>
<p> <s> " Tüdruk tõi ise kohale . " </s> </p>
<p> <s> " Niisama heast peast ? " </s> </p>
<p> <s> " Mis sa ise arvad , " jäi Jahimees tagasihoidlikuks , hooplemine ei olnud talle omane . </s> </p>
<p> <s> " Koer , siis koer , " mõtlesin ma ja võtsin järgmise tüki . </s> <s> " Igatahes parem kui hirsipuder . " </s> </p>
<p> <s> " Pane endale ja Bandeeralasele kolm salve täis , " käskis Jahimees . </s> <s> Padrunid olid vahapaberist pakikestes . </s> <s> Rebisin pakikesed lahti ja lükkisin padruneid tasase klõbinaga salvedesse . </s> <s> " Kuidas Bandeeralane küll oli öelnud paradiis , see on siin , " mõtlesin ma . </s> </p>
<p> <s> " Päris külje all , vahest nii kilomeetrit kaks . </s> <s> Bandeeralane raalis imeaparaadiga välja . " </s> <s> Imeaparaat oli soomukilt maha võetud kobakas öövaatlusseade , näitas soojemaid objekte heledamana tumedal taustal . </s> <s> " Midagi seal igatahes on . </s> <s> Aga kohe näeme ! " </s> </p>
<p> <s> Ja me läksime . </s> <s> Oli Põhjala suveöö kõige pimedam tund , aga taevas oli selge ja kuu paistis heledalt . </s> <s> Kõndisime hanereas , Jahimees ees , mina keskel ja Bandeeralane taga . </s> <s> Vaatasin kompassi , suund oli peaaegu kirdesse . </s> <s> Vältisime paksemat padrikut . </s> <s> Mida kaugemale jõudsime , seda ettevaatlikumaks Jahimees muutus . </s> <s> " Vaiksemalt , " sosistas ta . </s> <s> Astusin oksaraole . </s> <s> See raksatas nagu kahuripauk . </s> <s> Hakkasin kuulma omaenese hingetõmbeid . </s> </p>
<p> <s> " Jääge siia , ma lähen vaatan eespool , " ütles Jahimees . </s> <s> " Mitte mingil juhul ärge siit kuhugi minge ! " </s> </p>
<p> <s> Me ootasime . </s> <s> See tundus igavikuna . </s> <s> " Jahimees on vist eksinud . </s> <s> Või on temaga midagi hullu juhtunud , " käisid mõtted läbi pea . </s> <s> " Mis me ilma Jahimeheta teeksime ? " sosistas Bandeeralane . </s> </p>
<p> <s> " Oleksime paraja pasa sees , " sosistasin vastu . </s> </p>
<p> <s> " Liiga vara , " kuulsin äkilist sosinat kõrva ääres . </s> <s> Ma võpatasin . </s> <s> Jahimees liikus nagu vari . </s> </p>
<p> <s> " Ilmselt on nad eespool ja vist oleme veidi vasakule kaldunud . </s> <s> Lähme edasi ! " käskis Jahimees . </s> </p>
<p> <s> Liikusime edasi . </s> <s> " Julged ette minna ? " küsis Jahimees mõne aja pärast . </s> </p>
<p> <s> " Julgen küll , " sosistasin poolihääli . </s> <s> Mida muud võinuksin vastata ? </s> </p>
<p> <s> " Kui sa oleksid öelnud , et ei julge , oleksingi sind saatnud . </s> <s> Aga sa ei ütleks seda ka siis , kui sa tegelikult ei julgeks . </s> <s> Ma lähen ise . </s> <s> Mul tuleb see lihtsalt paremini välja . " </s> <s> Jahimees paistis täiesti rahulik . </s> </p>
<p> <s> Ajataju kadus . </s> <s> Mulle tundus , et on möödunud mitu tundi , et öö on kuidagi valgemaks muutunud . </s> </p>
<p> <s> Nägin , kuidas Jahimees lähenes . </s> <s> " Noh , mis on ? " jõudsin sosistada . </s> </p>
<p> <s> " Triibulised ongi . </s> <s> Vahest nelisada meetrit selles suunas , " näitas Jahimees käega . </s> <s> Kükitasime lähestikku , pead koos . </s> <s> Tundsin , kuidas mu käed higiseks muutusid . </s> </p>
<p> <s> " Lõkke taustal olid nad selgesti näha . </s> <s> Kaks magasid , üks oli automaadiga passimas . </s> <s> Nad paistsid omadega üsna läbi olevat ! " </s> </p>
<p> <s> Jahimees toetas umbes minutiks pea kätele . </s> <s> Siis kogus ta ennast ja rebis paar samblatutti maast lahti ning tasandas peoga mulda . </s> </p>
<p> <s> " Teeme nii . </s> <s> Nemad on siin . " </s> <s> Ta joonistas ristikese . </s> <s> Mina lähen paremale , sina , Bandeeralane , keskele ja sina , Fašist , jääd vasakule . </s> <s> Neli-viiskümmend meetrit lõkkest . </s> <s> Piirame nad poolkaares sisse . " </s> <s> Jahimees märkis meie asukohad ringikestega . </s> <s> " Ma viin teid mõlemaid ise kohale , tõmbame muidu veel üksteisele tule peale . " </s> </p>
<p> <s> " Ma võtan automaadiga tüübi maha . </s> <s> Selle peale avate teie tule . </s> <s> Alguses annate ühe valangu ja siis tormate peale ja annate kogu aeg tuld . </s> <s> Nii palju , kui torust tuleb ! </s> <s> Lihtne ja lollikindel plaan . </s> <s> Nii lähedalt saab ka kiviga küüniväravale pihta ! </s> <s> Laadige ära ! " </s> </p>
<p> <s> Tõmbasin aegamisi luku koos lukuraamiga taha ja vaikselt-vaikselt andsin uuesti järele . </s> <s> Bandeeralane viivitas . </s> <s> " Mis sa passid , ega me sinu järele hommikuni oota ! " </s> </p>
<p> <s> " Aga meil kästi ju tõkestada pääs raudteele ? " küsis ta imestunult . </s> </p>
<p> <s> " Kurat võtku , seda me ju teemegi . </s> <s> Mida muud me siis sinu arust teeme ? " </s> </p>
<p> <s> " Kas me siis ei pidanudki neid kinni võtma ? " </s> </p>
<p> <s> " Kinni võtma ? </s> <s> Sa mine ja võta nad kinni ! </s> <s> Mine lõkke äärde ja karju : " Kodanikud retsidivistid , te olete arreteeritud ! " </s> <s> Vaata , Bandeeralane , kui mul on valida , kas sina või nemad või Fašist või nemad , kelle ma siis valin ? </s> <s> Ja lae ükskord see kolm korda läbinussitud-nikutud-kepitud automaat . </s> <s> Ja ära jumala nimel enneaegu näppu päästikule topi ! " </s> </p>
<p> <s> Bandeeralane laadis vaikides relva ja Jahimees hiilis teda positsioonile viima . </s> </p>
<p> <s> Kuivatasin higiseid käsi vastu pükse . </s> <s> Küsisin endalt : " Miks sa tulid armeesse , õppima seda ? </s> <s> Mis see minuga teeb ? </s> <s> Milliseks sa muutud või mis muutub sinu jaoks ? " </s> <s> Küsimused , küsimused . </s> </p>
<p> <s> " Lähme , hiili minu järel , " pani Jahimees mulle käe õlale . </s> <s> Ausalt öeldes , ma ei mäleta , kuidas ma kohale jõudsin . </s> <s> Ühel hetkel ma lihtsalt nägin lõket ja üksikut siluetti selle taustal . </s> <s> Jahimees lipsas minema . </s> </p>
<p> <s> Hahetas . </s> <s> Lamasin puu taga mõnekümne meetri kaugusel lõkkest . </s> <s> Mulle tundus , et mu südamelöökide kaja äratab magajad . </s> <s> Laesäärest oli hea hoida , sest nii sai käte värinat alla suruda . </s> <s> Kogu elu olin ma kartnud , et ma muutun või mind muudetakse kellekski teiseks . </s> <s> Kellekski , kes ma ei ole . </s> <s> Mu kogemused ütlesid , et on põhjust karta . </s> </p>
<p> <s> Ma ei kuulnud lasku . </s> <s> Ma tunnetasin seda kogu kehaga . </s> <s> See justkui täitis kogu maailma . </s> <s> Vajutasin päästikule enne , kui kuju lõkke ääres jõudis kukkuda . </s> <s> Tundsin relva survet vastu õlga , tundsin , kuidas kestad lendavad , lasud kurdistavad kõrvu ja lehterjast rauasuudmest tõuseb vaevumärgatav suitsuvine , sest olin raua jätnud õlist puhastamata . </s> <s> Trasseerivate kuulide valgusjutid lendasid taevasse , kui kuulid rikošeteerusid . </s> </p>
<p> <s> Sööstsin edasi ja lasin umbes kümne meetri kauguselt salve tühjaks . </s> <s> Lõkke äärde jõudsin esimesena . </s> <s> Üks oli veel elus . </s> <s> Kuulid olid teda tabanud kõhtu , reide ja jalga , ta lamas ristseliti teise , surnud mehe peal . </s> <s> Nad olid kõik pealtnäha neljakümne-neljakümne viie aastased , üks vahest oli noorem , neil olid needsamad triibulised ürbid ja tapetud sõduritelt ära võetud vormiriietusesemed seljas , kummalises kombinatsioonis - veri ja kuuliaugud . </s> <s> Mu aju salvestas kogu pildi tuhmis aovalguse rakursis nagu fotograafi säriplaat . </s> <s> Sellistes piltides pole ei üllatust , ei ebatavalisust , neid näeb teleris iga päev , nad jätavad keda tahes ükskõikseks . </s> <s> Kui just pole isiklikku suhet . </s> </p>
<p> <s> " Üks on veel elus , " ütles Jahimees . </s> <s> Haavatul tuli suust verd , ta püüdis midagi öelda . </s> <s> Jahimees ei öelnud midagi . </s> <s> Ta ainult küsis : " Kes ? " </s> <s> Kõik vaatasid üksteisele otsa ja vaikisid . </s> </p>
<p> <s> " Hüva , tõmbame tikku . " </s> <s> Jahimees võttis taskust tikutoosi ja murdis ühel tikul otsa ära . </s> <s> " Lühikene . " </s> <s> Ta pani toosi taskusse ning keeras selja . </s> <s> Kui ta ümber pööras , olid tema parema käe nimetissõrme ja pöidla vahel kolme tiku väävelpead ühtlaselt reas . </s> <s> " Kes lühikese tõmbab , see " </s> </p>
<p> <s> Millegipärast ma teadsin , et see olen mina . </s> <s> Teadsin seda hetkel , mil Jahimees tiku murdis , võib-olla juba enne seda . </s> <s> See oli kummaline . </s> </p>
<p> <s> " Tõmba sina esimesena , " sosistas Bandeeralane . </s> <s> Ta sosistas ikka veel , nagu ennegi . </s> </p>
<p> <s> Ma ei mõelnud . </s> <s> Ma tõmbasin . </s> </p>
<p> <s> Tajusin kogu kehaga , täpselt nagu esimest lasku , kuidas Bandeeralane ohkas kergendatult . </s> </p>
<p> <s> Astusin haavatu juurde ja vaatasin talle otsa . </s> <s> Vanuse poolest sobinuks ta mulle isaks . </s> <s> Elukutseliste vangide spetsiifiline , ainult neile omane ilme . </s> <s> Tundsin selle eksimatult ära , see oli mulle tuttav , kuidagi lähedane . </s> </p>
<p> <s> " Vett , " kähistas ta , " te läbinussitud kitsed , pederastid , andke mulle vett ! " </s> </p>
<p> <s> Võtsin vöölt joogipudeli ja tõstsin talle huultele . </s> <s> Automaadi panin igaks juhuks kaugemale . </s> <s> Ta jõi ahnete lonksudega ja vesi voolas mööda nägu . </s> </p>
<p> <s> " Kõhtu haavatule ei tohi vett anda , " ütles Bandeeralane äkki . </s> <s> Kui ma kunagi peaks ka kõik unustama , jääb see lausejupp ikka alles . </s> </p>
<p> <s> Panin veepudeli tagasi vööle , vahetasin salve , laadisin ja tulistasin üksiklasu umbes poole meetri kauguselt haavatule pähe . </s> <s> Kuul sisenes nina kõrvalt ja surm oli ilmselt silmapilkne . </s> <s> Kirbe lõhn lõi ninna , samasugune , kui maal seatapmise ajal leeklambiga harjaseid kõrvetatakse . </s> </p>
<p> <s> Kummaline , et midagi ei muutunud . </s> <s> Samad puud , sama taevas , sama hommik , lõke põles tasase leegiga , Jahimees seisis sealsamas , kus ta oli olnud ja võttis taskust " Belomorkanali " paki ning Bandeeralase käed värisesid nagu ennegi . </s> <s> Olin millegipäeast arvanud , et pärast seda peab kõik kuidagi muutuma . </s> <s> Kõige kohutavam oligi , et kõik oli nagu enne , muutunud polnud midagi . </s> </p>
<p> <s> Jahimees litsus paberossil otsa sõrmede vahel laiaks , pistis suhu ja tõmbas paar sügavat mahvi . </s> </p>
<p> <s> " Anna kõšši , " palus Bandeeralane . </s> <s> Jahimees võttis paberossi suust ja pistis talle hammaste vahele . </s> </p>
<p> <s> " Bandeeralane , võta pühi automaat puhtaks , muidu kõik see sodi hüübib ära ! </s> <s> Ja kus vitus see makaarik on ? </s> <s> Aa , siin . " </s> <s> Üks retsidivistidest oli jõudnud püstoli välja tõmmata , Jahimees võttis relva üles . </s> <s> " No mida sa passid ! </s> <s> Hea küll , lenda siis labidate järele ! </s> <s> Ja mul on plaskus veidi piiritust , too see ka siia ! " </s> <s> Bandeeralane hakkas minema . </s> <s> " Lae relv tühjaks ! </s> <s> Võta kompass ! </s> <s> Kuhu suunda sa oma arust praegu minema hakkasid ? " </s> </p>
<p> <s> Jahimees võttis pussi , lõikas ühel laibal triibulise rooba küljest tüki ja asus keskendunult retsidivistide käes olnud automaadilt vere- ja ajupritsmeid maha nühkima . </s> </p>
<p> <s> Võtsin salve alt ja tõmbasin luku taha . </s> <s> Padrunipesas olnud padrun kukkus sambla sisse , ma kummardasin ning võtsin selle üles . </s> </p>
<p> <s> " Ikkagi sain päev varem minema ! </s> <s> Kahekümne üheksandal , mitte kolmekümnendal , " ütles Jahimees ja rüüpas limonaadiklaasist viina . </s> </p>
<p> <s> Istusime raudteejaama lähedal jäätisebaaris , mida meie väeosa sõdurite seas kutsuti " Modern Talkingu " urkaks ; olime erariietes , see polnud mitte ainult lubatud , vaid isegi soovitatav . </s> <s> Esimest viinapudelit olime hoidnud laua all , teisega ei viitsinud enam vaeva näha . </s> </p>
<p> <s> " Lvovis , vot seal on alles naised , " lalises Bandeeralane pehme keelega . </s> <s> " Sa , Fašist , tule külla , kui me ükskord siit sitamajast pääseme ! </s> <s> Tuled ju ? </s> <s> Sa tassid mind ju väeossa , et kohalikud mind surnuks peksta ei saaks ? </s> <s> Ütle , et tassid ! " </s> <s> Ta hakkas tasakesi mingit ukrainakeelset laulukest ümisema , kuni vajus rinnuli lauale . </s> </p>
<p> <s> Limpsisin jäätist . </s> </p>
<p> <s> " Aitab kah , " ütles Jahimees . </s> <s> " Kuku siin persseaugus veel kainerisse . </s> <s> Kellele seda vaja on ? " </s> </p>
<p> <s> Võtsin laua alt kilekoti . </s> <s> " Mõtlesin , et annan sulle oma riietest üht- teist , et oleks millega koju minna . </s> <s> Võta aga , meil liigub seda lääne kama rohkem ! </s> <s> Selle eest , et snaipriasjandust õpetasid ja üldse , et alguses toetasid . " </s> </p>
<p> <s> " Sa , Fašist , pole kunagi olnud küüned enda poole mees . </s> <s> Ma ei olegi aru saanud , kes sa õieti oled , tõtt öelda , pole viimasel ajal enam üritanud kah . </s> <s> Mõnikord mõtlesin , et oled kümme korda hullem kiskja kui mina . </s> <s> Teinekord jälle , et esimene vastutulija neelab su alla . </s> <s> Tavaliselt saan ma kohe aru , kellega tegemist . </s> <s> See on nagu jälgiks loomi , kes on kiskja ja kes süüakse ära . " </s> </p>
<p> <s> " Aga tahtsin sulle rääkida ühte asja . </s> <s> Ma olen lasknud ehtsa ussuuri tiigri . </s> <s> Ma pole julgenud seda kellelegi rääkida , kartsin et keegi ei usu ja teised hakkavad selja taga naerma . </s> <s> Sa ju usud ? " </s> </p>
<p> <s> " Usun . " </s> </p>
<p> <s> " Tead , tiigrit on palju raskem lasta kui inimest . </s> <s> Tiiger on ettevaatlik , kaval , valvas , tiigril on , " otsis Jahimees õiget sõna , " tal on instinktid . </s> <s> Tiigrit ei saa une pealt kätte . " </s> <s> Jahimees naeratas . </s> </p>
<p> <s> " Aga sina , sa vihkad inimesi . </s> <s> Sa vihkad kogu maailma . </s> <s> Seda on pea võimatu ära tabada , sa varjad seda nii hästi . </s> <s> Aga sellepärast sa oledki nii helde , sellepärast ei löö sa kunagi noori , sellepärast suudaksid sa meie rühma kõige viimasemagi jobu eest oma naha mängu panna . </s> <s> Sellepärast sa ei olegi ei kiskja ega söödav . </s> <s> Sa oled lihtsalt väljaspool meid . " </s> </p>
<p> <s> " Sa , Jahimees , oled ennast segi kamminud ! " </s> </p>
<p> <s> " Bandeeralane on ennast segi kamminud . </s> <s> Ma olen kaine nagu kr-ristall ! </s> <s> Mis sinuga tehtud on ? </s> <s> Mis nad sinuga tegid ? " </s> </p>
<p> <s> " Nad püüdsid mind muuta kellekski teiseks , " ütlesin ma kõlatult . </s> </p>
<p> <s> " Kas see õnnestus ? " </s> </p>
<p> <s> Vaikisin . </s> </p>
<p> <s> " Kas neil , värdjatel , see õnnestus ? </s> <s> Vasta ! </s> <s> Kui siin laua peal oleks suur punane nupp , mille peale vajutamisega saaks hävitada kogu maailma , kas sa vajutaksid ? </s> <s> Kas sa vajutaksid ? " </s> <s> Jahimees haaras mul mõlema käega rinnust kinni . </s> <s> Naine leti taga vaatas meie poole . </s> <s> " Vasta ! " </s> </p>
<p> <s> Me vaikisime mõlemad pikalt . </s> </p>
<p> <s> " Mul on aeg minna , rong tuleb kohe . </s> <s> Jumalaga , Petja ! </s> <s> Ja võta ! " </s> <s> Jahimees pistis käe taskusse ning andis mulle kaks lühikest tikku . </s> </p>
<p> <s> Bandeeralane oli raske nagu kivi , ma peaaegu lohistasin teda kasarmutrepist üles . </s> <s> Väeosa korrapidajaohvitser tuli vastu ega öelnud midagi . </s> <s> Sättisin Bandeeralase külili voodile . </s> </p>
<p> <s> Öörahu oli alanud umbes poolteise tunni eest . </s> <s> Lapid sahisesid kasarmupõrandal , noored tegid päevalisa ja küürisid roodu kasarmu avarat vahekäiku . </s> </p>
<p> <s> Lamasin selili kahekorruselise sõdurivoodi alumisel koikul ja sulgesin silmad . </s> <s> Aeg läks , aga und ei tulnud . </s> </p>
<p> <s> Tundsin , kuidas voodi rappub , ülemisel naril lamav äsja õpperühmast ületoodud noorsõdur ronis oma kohale . </s> <s> Aga ma ei soovinud silmi avada . </s> </p>
<p> <s> " Mis vahepeal , kui ma hospidalis olin , ka juhtunud on ? " </s> <s> Hääl oli vaikne , peaaegu sosin . </s> </p>
<p> <s> " Demblid said täna lõpuks koju . </s> <s> Olid vihased , et nii kaua kinni hoiti ja jõid , nii et maa must . </s> <s> Isakesed on veel rohkem õhku täis läinud . " </s> <s> Noored rääkisid omavahel . </s> </p>
<p> <s> " Jahimees läks ka ? " </s> </p>
<p> <s> " Muidugi läks . </s> <s> Mis türa pärast oleks pidanud ta siia jääma ? " </s> </p>
<p> <s> " Jahimees oli mõnus kutt . </s> <s> Ilmaasjata ei löönud kunagi . </s> <s> Kes meil uueks jaokomandöriks määrati ? " </s> </p>
<p> <s> " Fašist . </s> <s> Täna pandi pael peale . " </s> </p>
<p> <s> " Parem litsist tütar kui jefreitorist poeg ! </s> <s> Mis mees see Fašist ka on ? </s> <s> Ei tea , mind pole küll kordagi löönud . " </s> </p>
<p> <s> " Fašist ? </s> <s> Fašist on kõrgema klassi kõrilõikaja . </s> <s> Lõikas retsil kõri täägiga läbi , nii et silm ka ei pilkunud ! </s> <s> Ma tean , poisid kurilkas rääkisid . </s> <s> Ja ei joonud pärast seda ennast isegi täis ! " </s> </p>
<p> <s> Tõusin istukile . </s> <s> Ärev sosin lakkas nagu noaga lõigatult . </s> <s> Püsti tõusnud , vaatasin ülemisel naril lamavale poisile otsa . </s> <s> Too teeskles magajat , tal olid käed teki peal ja ma nägin , kuidas kramplikult kokkupõimitud sõrmed kergelt värisevad . </s> <s> Tekk oli poolenisti maha libisenud , kohendasin seda , istusin tagasi narile , võtsin taskust kolm lühikest tikku ja libistasin neid mõtlikult sõrmede vahel . </s> </p>
<p> <s> Ma ei teadnud siis veel , et peagi järgnevatel segastel aegadel haarab Jahimees koos kolme kaaslasega oma kontrolli alla suure tehase ühes Kaug-Ida linnas . </s> <s> Aga ma võisin aimata , et ta hoolitseb ärasöödavate nimekirja mitte sattumise eest . </s> </p></div2><div2 type="alaosa"><head> Tapmise anatoomia II : Sell </head><head> Patuoinad ja kangelased </head>
<p> <s> " On alles tsirkus ! </s> <s> Naera ennast puruks ! </s> <s> Kaks aastat olen seda näinud , aga elu sees ei suuda harjuda ! " </s> <s> Kotkas , pikka kasvu ja avala olemisega Moskvast pärit poiss , naeris südamest . </s> <s> Mõnikord kutsuti teda ka Kotkapojukeseks , see talle loomulikult ei meeldinud . </s> </p>
<p> <s> " Ma jälle ei suudaks eluilmaski nende tšurkade seas teenida ! </s> <s> Valgel inimesel pole seal mingit elu , " ütlesin . </s> <s> Ma ei naernud . </s> </p>
<p> <s> Seisime suitsetamisnurgas ning jälgisime , kuidas viis- , kuuskümmend valveroodu sõdurit , külmast kühmus , lotakad punaste pagunitega vormid seljas , peamiselt Kesk-Aasiast ja Aserbaidžaanist pärit kontingent , riviplatsil marssis . </s> <s> Nad laulsid kõrge kileda häälega : </s> </p>
<p> <s> Rossiija - ljubimaja moja </s> </p>
<p> <s> rodnõje berjozki da polja </s> </p>
<p> <s> kak doroga tõ </s> </p>
<p> <s> dlja soldata </s> </p>
<p> <s> rodnaja Russkaja zemlja . </s> </p>
<p> <s> " Marsivad , nagu oleks türad persses kinni ! " </s> <s> Meie rühma sõdurite rõvedad kommentaarid lendasid õhus . </s> <s> Kotkas pani " Priima " põlema , tõmbas paar mahvi ning ulatas suitsu Lätlasele . </s> <s> Bandeeralane jagas oma suitsu Kosmonaudiga . </s> <s> Too oli purjus peaga rääkinud , et kosmonautika olnud tema lapsepõlveunistus . </s> <s> Kirves , Burdjukk ja Kõri olid minu jaost . </s> <s> Burdjukk oli turske saja kümne kilone raskekaallane , Kõri jõi kõike , mis põles , ja Kirves oli lihtsalt Kirves . </s> </p>
<p> <s> " Varsti ütlen ma au revoir sellele peldikule ! </s> <s> Ja sina , Fašist , oled meil ju isake valmis ! </s> <s> Lükkad veel pool aastat , nagu ei midagi ! </s> <s> Aga mina , ma olen selleks ajaks juba kõik unustanud , " kuulutas Kotkas rõõmsalt . </s> <s> " Tead , mis au revoir tähendab ? " </s> <s> Ta hääldas sõna õigesti , prantsuspäraselt . </s> </p>
<p> <s> " Hüvasti , prantsuse keeles , sa oled seda juba vähemalt viis korda rääkinud , " vastasin . </s> </p>
<p> <s> Au revoir oli Kotka vana lööklause . </s> <s> Oli hea seista oma rühma poistega suitsetamiskohas ja kuulata nende ammu pähekulunud nalju . </s> <s> Tundus , et mõne puhul tead ette , mida ta minuti pärast ütleb . </s> </p>
<p> <s> Siis nägin ma koptereid . </s> <s> Kolm transpordikopterit lähenesid ida poolt ja laskusid avarale platsile väeosa kõrval , ning jäid liikumatult seisma nagu suured hallid kaarnad , labad sorakil . </s> <s> Kopterid ei tähendanud head , lahinghäiret oli oodata . </s> <s> Juba jooksimegi kasarmu suunas , ilma et keegi oleks käskinud . </s> </p>
<p> <s> " Kas võtan PK kaasa ? " karjus Burdjukk üle häältemelu . </s> </p>
<p> <s> " Võta ! </s> <s> Ja neli saja padruniga lindikasti ! </s> <s> Kaks anna Kõrile , " vastasin . </s> </p>
<p> <s> " Kuulipilduja ei kuulu mässuvarustuse hulka ! </s> <s> Ega me Isamaasõtta lähe , " protesteeris too vastu . </s> </p>
<p> <s> " Ma ei tea , kuhu me läheme . </s> <s> Seepärast võta kaasa ! " </s> </p>
<p> <s> " Kolmas rühm , mässuvarustus : visiiriga kiivrid , kilbid , vestid , kumminuiad , isiklik relv , kolm salve , gaasimaskid , kaks paari käeraudu , " kajas Kotka hääl üle kõige . </s> <s> " Kiiremini , kiiremini , liigutage ennast ! " </s> </p>
<p> <s> " Teine jagu , rivistuda platsil ! " käskisin oma meeskonda . </s> </p>
<p> <s> " Kolmas jagu , isiklikud relvad ja varustus välja võtta , läks , läks " Käsklused kõlasid läbisegi . </s> <s> Näivas kaoses relvastus ja varustas meie rühm end kiiresti ning rivistus jagude kaupa kasarmu ette riviplatsile . </s> </p>
<p> <s> " Bandeeralane , kus su gaasimask on ? </s> <s> Pisargaas võtab üks-kaks hapniku ära ! </s> <s> Lenda järele ! </s> <s> Kas te mõtletegi käia , lindikastid nagu diplomaadikohvrid näpu otsas ! </s> <s> Zekid saavad naerukrambid ! </s> <s> Kõri , lenda kasarmusse , too kaks seljakotti , " jagasin korraldusi . </s> <s> " On maskid kõigil korras , kohe proovime Relvad , salved , on ikka kõik soojalt riides , saapad , nuiad , käerauad , tuhat olulist pisiasja , " mõtted vilksatasid peas . </s> <s> " Kurat , ega ma midagi ei unustanud teine , valmis ! " hõikasin Kotkale . </s> <s> Jaod lõpetasid üksteise järel varustuse kontrollimise . </s> </p>
<p> <s> Kotkas rivistas rühma näoga kasarmuhoone poole . </s> <s> Komanussija ilmus trepile . </s> </p>
<p> <s> " Seltsimees leitnant ! </s> <s> Kolmas rühm valmis lahinguülesande täitmiseks , kohal kakskümmend kolm , kaks toimkonnas , üks hospidalis . </s> <s> Rühmakomandöri abi seersant Orlov , " kandis Kotkas ette . </s> <s> Komanussija tervitas , tervitasime vastu . </s> <s> Kotkas tuli tagasi oma kohale minu ees . </s> </p>
<p> <s> " Nüüd , raisk , peab pika epistli , " sosistas Bandeeralane mu kõrval . </s> </p>
<p> <s> " Jutud rivis ! " käratas Komanussija . </s> <s> " Paranduslike tööde koloonias on grupp kinnipeetavaid keeldunud ühiskondlikult kasuliku töö tegemisest ja asunud korrarikkumiste teele ! " </s> <s> Ta nimetas ka tsooni asukoha . </s> </p>
<p> <s> " Päris kaugel , kuus- , seitsesada kilomeetrit itta , " mõtlesin endamisi . </s> </p>
<p> <s> " Miks ta ei või inimese moodi öelda , et zekid lükkasid tööle türa ja hakkasid mässama , " sosistas Bandeeralane . </s> </p>
<p> <s> " Bondarenko , üks töötoimkond väljaspool järjekorda ! " </s> </p>
<p> <s> " Just nii , seltsimees leitnant ! " karjus Bandeeralane täiest kõrist . </s> </p>
<p> <s> " Tergens , teie jaos lonkab distsipliin ! " </s> </p>
<p> <s> " Just nii , " vastasin ükskõikselt ja järsult . </s> </p>
<p> <s> " Orlov , üks tund riviõpet igal õhtul peale sööki ! " </s> </p>
<p> <s> " Just nii ! " </s> <s> Kotka hääl oli selge , helav ja raiuv . </s> </p>
<p> <s> " Meie ülesanne on korrarikkumised lõpetada ja olukord kontrolli alla saada ! </s> <s> Esimene jagu parempoolne , teine keskmine ja kolmas vasakpoolne , seersantkoosseis keskmine kopter ! </s> <s> Orlov , koormake isikkoosseis transpordivahenditele ! " </s> </p>
<p> <s> " Epistel oli liigagi lühike , " mõtlesin pinevalt . </s> <s> " Mis re ? iim , kas üld , tugevdatud , range või retsid ? </s> <s> Range-mehed , seda enam retsid , oleks karm värk ! </s> <s> Kui palju neid on ? </s> <s> Toimub see jama elu- või töötsoonis ? </s> <s> Töötsoonis on loopimiseks või pihkuhaaramiseks mida iganes . </s> <s> Mida nad seal teevad ? </s> <s> Mida kohalikud valveroodu mehed teevad ? </s> <s> Mitte kuraditki ei tea ! </s> <s> Mida me seal oma kahekümne kolme mehega peale hakkame ? </s> <s> Komanussija peaks mõtlema , esitama endale küsimusi , selle asemel , et meie ajusid komposteerida ! </s> <s> Kopteris ei saa tast ka rahu ! </s> <s> Aga teksti tuleb nii et tapab tervist ! </s> <s> Lausa nagu määrustikust loeks maha ! " </s> </p>
<p> <s> Lumepuru tuiskas näkku , kui tiivik laisalt pöörles . </s> <s> " Burdjukk , kuhu sa ronid ! " karjusin . </s> <s> Poiss oli kolonnist miskipärast paar sammu kõrvale astunud ja kopteri saba poole kaldunud . </s> <s> Haarasin tal selja tagant kuulipildujarihmast . </s> <s> " Rootor lõikab pea maha nagu kaalika , " röökisin vihaselt . </s> <s> Poiss pöördus õigesse suunda . </s> </p>
<p> <s> " Tergens ! " </s> <s> Ma ei kuulnud kohe . </s> <s> " Nooremseersant Tergens ! </s> <s> Kuidas te kõnetasite reamees Pastuhhovi ? </s> <s> Te mõnitate sõdureid ! " </s> </p>
<p> <s> Kotkal sai mõõt täis . </s> <s> " Kui rootor oleks reamees Pastuhhovil praegu pea otsast lõiganud , oleks see ilmselt teile , seltsimees leitnant , sülle lennanud ! </s> <s> Poleks enam olnud , keda mõnitada ! " </s> </p>
<p> <s> Komanussija ei hakanud otsesesse konflikti minema , ta pööras jutu teisale : " On teil kõigil hüüdnimed ? " </s> </p>
<p> <s> " Varsti pool aastat teenitud ja küsib nii lolle küsimusi , " mõtlesin endamisi . </s> </p>
<p> <s> " On , " vastas Kotkas . </s> </p>
<p> <s> " Teil näiteks ? " </s> </p>
<p> <s> " Kotkas ! </s> <s> Nooreajal oli ka Kotkapojukene , " jäi ta tõele kindlaks . </s> </p>
<p> <s> " Aga teil ? " pöördus ta minu poole . </s> </p>
<p> <s> " Fašist . " </s> </p>
<p> <s> " Ja te talute seda ? " </s> <s> Komanussija hääles oli selge põlgusevarjund . </s> </p>
<p> <s> Kehitasin õlgu . </s> <s> " Ta on ju meie Fašist , " ütles selle peale Kotkas ja irvitas . </s> </p>
<p> <s> " On ka minul hüüdnimi ? " </s> </p>
<p> <s> " On . " </s> </p>
<p> <s> " Ja see oleks ? " küsis Komanussija . </s> <s> Jumal teab , mida ta kuulda lootis . </s> </p>
<p> <s> " Komanussija , " vastas Kotkas silmagi pilgutamata . </s> </p>
<p> <s> Jõudsin maski kotist välja rebida ning oksendasin tühja gaasimaskikotti . </s> <s> Sees keeras ja sisikonnal oli kitsas . </s> <s> Mi-8 rappus õhupööristes ; ma polnud kopterisõitu kunagi nautinud , kuid seekord oli liig mis liig . </s> </p>
<p> <s> " Rüüpa lonks vett , " karjus Bandeeralane mulle kõrva ja ulatas veepudeli . </s> <s> Võtsin paar lonksu , hakkas parem . </s> <s> Õnneks oli kopteris ruumi laialt , heitsin pikali . </s> </p>
<p> <s> " Sa oled näost täitsa roheline , " karjus Kotkas üle mootorimürina ja irvitas . </s> <s> " Kannata veel väheke , varsti teeme tankimiseks vahepeatuse ! " </s> </p>
<p> <s> " Tasub vähem juua , " arvas Komanussija . </s> </p>
<p> <s> " Fašist ei joo üldse , " lõikas Kotkas teravalt . </s> </p>
<p> <s> " Siis on ta ju täitsa nõrgukene ! " </s> </p>
<p> <s> " Kes on Fašist , teab iga mees meie rühmas ! </s> <s> Kuid kes oled sina leitu , seda me ei tea ! </s> <s> Seda saame alles siis teada , kui kohale jõuame ! " </s> <s> Kotkas karjus üle mootorimürina , nii et kõik kuulsid . </s> </p>
<p> <s> Mõtlesin , et parem , kui ta poleks seda öelnud . </s> <s> Mu enesetunne oli halb , mitte sellepärast , et mind ajas iiveldama , ka mitte sellepärast , et Komanussija oli mind mu sõdurite ees alandanud , vaid see tuli teadmisest , et ta ei suuda meid juhtida . </s> </p>
<p> <s> " Me ei tea midagi , meil kästi teid siia maha panna ja sõjaväelennuväljale tagasi lennata , " seletas kopteri piloot , kapteni auastmes nooremapoolne mees , Komanussijale , " meil on õhtul juba uus väljalend ! " </s> </p>
<p> <s> " Täielik bardak . </s> <s> Kas siin üldse keegi midagi millestki teab ? " küsis Kotkas otsekui iseendalt ja vaatas mulle otsa . </s> </p>
<p> <s> Kehitasin õlgu , vaatasin ringi ning sülitasin , sapi maitse oli endiselt kurgus . </s> <s> Kohta võis kõige paremini iseloomustada sõnapaariga " hüljatud külalennuväli " , mõned angaarid , millest suurem , kandiline , tundus olevat administratiivhoone , lääbakil võrkaed ning stardi ja maandumisrada , mis paistis sobivat ainult " moosiriiulitele " . </s> <s> Paik oli inimtühi . </s> <s> Rivistusime jagude kaupa kolonni ja hakkasime kogu oma varustusega kandilise angaari suunas marssima . </s> </p>
<p> <s> Nägin , kuidas teispool aeda angaari juures peatusid üksteise järel " uazik " ja hulk raskeid ZIL-tüüpi sõjaväeveokeid . </s> <s> Lugesin kokku : kaheksa . </s> </p>
<p> <s> Meid võttis vastu vanapoolne punetava näoga major . </s> <s> Komanussija kandis ette . </s> </p>
<p> <s> Major jõllitas meid , silmad punnis : " Te oletegi see oznazi5 rood , kes siia pidi saadetama ? " </s> </p>
<p> <s> " Just nii , seltsimees major ! " </s> </p>
<p> <s> " Millal ülejäänud saabuvad ? </s> <s> Kus komandör on ? " </s> </p>
<p> <s> " Rohkem pole kedagi tulemas . </s> <s> Kapten Starov läks juba üleeile koos teise rühmaga lahinguülesannet täitma ega pole tagasi saabunud ! " </s> </p>
<p> <s> Kolmekordseid lendas robinal . </s> <s> Nägin , kuidas Komanussija kahvatus . </s> <s> Meid kästi masinatele asuda . </s> </p>
<p> <s> Mahtusime lahedalt ära kahte veoautosse , istusin teise auto kabiini , Komanussija ronis koos majoriga " uazikusse " . </s> </p>
<p> <s> " Kaugel tsoon on ? " küsisin autojuhilt . </s> </p>
<p> <s> " Siinsamas , paar kilomeetrit . </s> <s> Hommikul viidi zekid tööle ja nad hakkasid kohe mässama ! " </s> <s> Autojuht oli kleenuke kurnatud olemisega vene poiss . </s> </p>
<p> <s> " Palju teil zekke on ? " </s> </p>
<p> <s> " Oma kolm tuhat . </s> <s> Või viis tuhat . </s> <s> Ma täpselt ei tea . </s> <s> Pole minu asi ! " </s> </p>
<p> <s> " Ja kõik hakkasid mässama ? " </s> </p>
<p> <s> " Ei , kõik vist ei hakanud . </s> <s> Kust mina tean , ma olen teenindusroodu autojuht ! " </s> </p>
<p> <s> Veoauto rappus auklikul tänaval . </s> <s> Vaatasin aknast välja - armetud viiekorruselised paneelmajad olid vahetunud alternatiivselt armetute puuosmikutega . </s> </p>
<p> <s> " Teised kutid ei rääkinud midagi ? " </s> </p>
<p> <s> " Kusagil pidi mingi jama olema , seda räägiti ! </s> <s> Aga mind ei kepi . " </s> </p>
<p> <s> " Mis re ? iim teil on ? " </s> </p>
<p> <s> " Re ? iim ? </s> <s> Peaks range olema . " </s> </p>
<p> <s> Nägin , et temast ei pigista palju välja ja muutsin jututeemat : " Tšurkad teevad kõvasti liiga ? " </s> </p>
<p> <s> " Oh , parem ära räägi ! " </s> <s> Poiss ohkas . </s> <s> Ta tahtis rääkima hakata , kuid litsus jala äkki piduripedaalile . </s> <s> Veoauto peatus nõksatades , olime kohale jõudnud . </s> </p>
<p> <s> " Mida me ootame ? " küsisin . </s> </p>
<p> <s> " Komanussija läks suurtelt ülemustelt juhtnööre saama , " vastas Kotkas . </s> </p>
<p> <s> Lahmaka tsooni hooneterägastik ja mitmekordsed vahitornidega traataiad võtsid enda alla kümneid hektareid maad , tsoon oli nagu suur paise linnakese servas . </s> <s> Või kuuluski linnake tsooni juurde ? </s> <s> Passisime mingi administratiivhoone kõrval ja pidasime suitsutundi . </s> </p>
<p> <s> " Siin ongi Mordor , " lausus Kotkas äkki mõtlikult . </s> </p>
<p> <s> " Mis asi ? " </s> </p>
<p> <s> " Mordor , see on koht , kus on kurjus . </s> <s> See on ühest raamatust , mäletan , lugesin veel inglise keeles , ma olen ju Moskva intelligendiperekonna äbarik võsuke ! " </s> <s> Kotkas naeris irooniliselt . </s> <s> " Perekond tahtis , et ma läheksin ülikooli . </s> <s> Meie perekonnas on vähemalt neljandat põlve kõik kõrgharitud . </s> <s> Professorid , teadlased , arstid ... </s> <s> Perekond ees ja perekond taga ! </s> <s> Mina tahtsin olla lihtsalt mina ise . </s> <s> Nüüd ma olengi Mordori teener . " </s> <s> Kotkas vaikis mõne aja . </s> <s> " Kuid ma ei saa aru , miks sina armeesse tulid ? </s> <s> Sul poleks küll mingit põhjust olnud ! " </s> </p>
<p> <s> " Ma põgenesin . " </s> </p>
<p> <s> " Põgenesid ? </s> <s> Mille eest ? " </s> </p>
<p> <s> " Reetmise eest . </s> <s> Mu kodumaa reetis mind . </s> <s> Sealsed inimesed reetsid mind . </s> <s> Neil on lihtsalt ükskõik . </s> <s> Aga sellest pole mõtet rääkida . </s> <s> Ja nüüd olen minagi , kuidas sa ütlesid Mordori teener . </s> <s> Ma ei tea , mida sa täpselt silmas pead , kuid see sõna kõlab hästi . </s> <s> Mordori teener " </s> </p>
<p> <s> Vaikisime . </s> </p>
<p> <s> " Hei , vennas , tule siia , " hõikas Kotkas jässakat möödaminevat seersandipaeltega poissi , " räägi , mida sa mässust tead . " </s> </p>
<p> <s> " Mässust ? </s> <s> Kolmandas tsehhis on paarsada zekki barrikadeerunud . </s> <s> Meie omasid seal sees pole . </s> <s> Valvetornid ja perimeeter on igal pool meie käes , tsehh ja laoplats on nende käes . </s> <s> Saime ka selle neetud tsehhi muust töötsoonist isoleeritud ! </s> <s> Ülemused kardavad , et rahutused levivad üle kogu tsooni ! </s> <s> Siis oleks alles perse majas . " </s> <s> Seersant vangutas pead . </s> </p>
<p> <s> " Mida seal kolmandas tsehhis toodetakse ? " küsisin . </s> </p>
<p> <s> " Mingeid masinaosi , " vastas seersant õlgu kehitades . </s> </p>
<p> <s> " Missuguseid tööriistu neil seal on ? " </s> </p>
<p> <s> " Noh , treipinke , freespinke , igasuguseid lukksepatööriistu . " </s> <s> Seersant tundus asjalik . </s> </p>
<p> <s> " Millest see jama alguse sai ? " </s> </p>
<p> <s> " Ma täpselt ei tea , aga konvoiroodu tšurkad olevat peksnud ja möllanud , kui eelmine nädal tapiga uusi toodi ! </s> <s> Kaks tükki olevat ära kustunud , andsid lihtsalt saba ! </s> <s> Ja nende lobi , see on täielik pask ! </s> <s> Ülemused teevad toidu arvel vahelt , kindel see ! </s> <s> Ega meie oma ka sittagi parem pole ! </s> <s> Kutid , see koht on täielik pael , " tõmbas jutukaaslane käega üle kõri , " hakka või ise ka mässama ! " </s> </p>
<p> <s> Rühma poisid olid trobikonnas ümber meie ja kuulasid . </s> <s> Aga me ei jõudnud kuuldu üle mõtteid vahetada , sest Komanussija tuli tagasi , kaasas keegi alampolkovnik . </s> </p>
<p> <s> Kotkas rivistas rühma üles , alampolkovnik seisis meie ees ja naeratas . </s> <s> Ta nägi välja täpselt nagu inimene , kes teeb vangide pajuki arvel vahelt . </s> </p>
<p> <s> " Tervist , kotkad , " tervitas ta meid imala sõbralikkusega . </s> <s> Me olime tema sõnul tublid poisid , kodumaa uhkus ja kes kõik veel . </s> <s> " Siin on meil väikesed rahutused . </s> <s> Mõnikümmend vangi on keeldunud töötegemisest ja rikuvad re ? iimi . </s> <s> Aga tühiasi , käkitegu teiesuguste tublide poiste jaoks . </s> <s> Nuia võite anda niipalju kui kulub ! </s> <s> Aga mitte mingil juhul ei tohi tuld avada , toonitan veel kord , mitte mingil juhul ei tohi tuld avada ! </s> <s> Perestroika ja glasnost , saate isegi aru . </s> <s> Ma ei taha , et meie asutusel tuleks probleeme . " </s> </p>
<p> <s> " Pealegi on tugevdatud õhtusöök tegemisel ja kuivtoitu paneme teile ka kaasa ! </s> <s> Olge siis tublid , " lõpetas ta oma lühikese kõne ja läks minema . </s> </p>
<p> <s> Meie kõhud olid juba üsna tühjad . </s> <s> " On raisal alles loogika , " mõtlesin endamisi , " pärast tublit nuiatööd võid kõhu sooja sööki täis õgida ! " </s> </p>
<p> <s> " Kuulsite , mida seltsimees polkovnik ütles . </s> <s> Tuld ei tohi mitte mingil juhul avada ! </s> <s> Tegutseme vastavalt määrustikule : kasutame pisargaasi , puhastame tsehhi ruum ruumi haaval ja arreteerime rahutuste initsiaatorid , " andis Komanussija käsu . </s> </p>
<p> <s> " See ei õnnestu , " ütlesin iseendalegi ootamatult , " sel viisil see ei õnnestu ! </s> <s> Mässajaid on liiga palju , paarisaja ringis , nende re ? iim on range , see tähendab , et neil on kõigest kõrini , neil võib olla töötsoonis raudkange , torusid , igasuguseid tööriistu ning nad on üles ärritatud , sest kohalikud konvoiroodu sõdurid peksid eelmisel nädalal kaks tükki surnuks ! " </s> </p>
<p> <s> " Kas te keeldute käsku täitmast ? " pressis Komanussija läbi hammaste . </s> </p>
<p> <s> " Just nii , ei keeldu ! " </s> </p>
<p> <s> " Te õõnestate minu autoriteeti kogu rühma ees . </s> <s> Olen sunnitud esitama raporti teie degradeerimise kohta reameheks ! </s> <s> Ütlesin juba kopteris , et te olete nõrk . </s> <s> Või haletsete oma endisi sõpru , ei julge nende vastu kätt tõsta ? </s> <s> Jutud rivis ! " käratas ta rühmale . </s> <s> Poisid olid sumisema hakanud . </s> <s> " Edasi , sammu marss ! " </s> </p>
<p> <s> " Ei saa õõnestada midagi , mida pole olemas ! </s> <s> See raisk pole elusat zekki mujal näinudki , kui ainult õppeplakati peal ! </s> <s> Kangelaslik juntsu , " mõtlesin omaette . </s> <s> Ma ei vihanud teda . </s> <s> Ta lihtsalt ei kuulunud meie hulka . </s> </p>
<p> <s> Kotkas oli minult küsinud , miks ma olen siin . </s> <s> Olin talle vastanud . </s> <s> Tõesti , polnud mitte midagi . </s> <s> Polnud minevikku , polnud tulevikku . </s> <s> Oli ainult käesolev hetk ja meie kolmas rühm , kes marssis vaikides , samm sumbumas kohevas lumes . </s> <s> Teravad tuuleiilid puhusid meile näkku ja keerutasid üles kohevaid lumevihureid . </s> <s> Polnud häid tegusid , polnud halbu tegusid , mis tahes tegu omas kaalu ainult rühma seisukohast . </s> <s> Olin oma jao esimene mees , minust paremal marssis Kotkas ja vasakul Vaikija , kolmanda jao ülem , tasane , mõne aja eest õppeväeosast tulnud nooremseersant , taga tulid Bandeeralane ja kogu rühm . </s> <s> Tundsin igaühte neist , mõned äpardunud idealistid , nagu Kotkas ja mina , üldiselt kirju konglomeraat , kokku kogutud Nõukogude Liidu avarustelt , aga tšurkasid polnud , mõned käinud aasta-kaks kõrgkoolis , töölised , kolhoosnikud ja lumpen , kes iganes , füüsiliselt tugevad ja suurekasvulised poisid . </s> <s> Teadsin nende nõrku ja tugevaid külgi , teadsin , kes neid koju ootas , mis neid huvitas ja mis mitte , enamikust oli lihtne aru saada , nagu loeks lasteraamatut . </s> <s> Need on need harvad hetked , mil tunnetad oma allüksusega täielikku ühtsust , otsekui sulandudes sellesse , lahustudes selles , samas loovutamata oma mina . </s> <s> On tunne , et muutud iga sammuga aina tugevamaks , neelad endasse teiste tahet ja jõudu ning teised saavad osa sinu jõust ja tahtest . </s> </p>
<p> <s> Marssisime vaikides , suured kandilised plastikkilbid käes , nagu Rooma leegionärid . </s> <s> Meie kõrval löntsis joosta noor , alles kutsikaohtu tokerja karvaga krants . </s> <s> Selliseid on iga väeosa juures vähemalt üks , nad elavad kokapoiste armust ja kellegi käsi ei tõuse neid maha laskma . </s> </p>
<p> <s> Loom jooksis meist ette , istus lumehange maha , keel ripakil , ja vaatas , pea viltu , kuidas me mööda marsime . </s> </p>
<p> <s> Tsehhihoone oli kõrge lameda katusega väljavenitatud risttahukas , midagi kahtlast ei hakanud silma , trelle polnud eest kangutatud ja aknaavad haigutasid tühjalt . </s> <s> Lähenesime tagantpoolt , hoone ees pidi olema laoplats , kuhu viis värav , kustkaudu pidimegi sisse tungima . </s> <s> Hoone kõrval olid torutööd pooleli , sügavad kraavid ja mullavallid tõkestasid teed , suur oran ? linttraktor seisis hüljatuna keset platsi . </s> </p>
<p> <s> Liikusime hanereas piki ehitise külge . </s> <s> " Peaksime igaks juhuks seinast kaugemale hoidma , " mõtlesin masinlikult . </s> <s> Komanussija oli käskinud seina äärt mööda edasi liikuda , ta nägi , et keset platsi on ülessongitud maa ning ebamugav minna , ta ei osanud näha võimalikke ohte . </s> <s> Pidanuksin karjuma : " Seinast eemale ! " , aga ma ei teinud seda , kahjuks polnud ma sel hetkel küllalt tugev , et Komanussija alandustest üle olla . </s> </p>
<p> <s> Karjusin seda mõned sekundid hiljem , kui meile sadas pähe telliskive , mutrivõtmeid , mingeid metalldetaile , ühesõnaga kõike , mida vangid võisid töötsoonis kätte saada . </s> <s> Olin kilbi instinktiivselt pea kohale tõstnud , poolik tellis sadas vastu kilpi ja põrutas valusasti mu vasakut kätt . </s> <s> Meeskond viskus seinast eemale . </s> </p>
<p> <s> Liiga hilja Lätlase jaoks . </s> <s> Tema vasak õlg oli sõna otseses mõttes purustatud ja pea ebaloomulikult kõrvale väändunud , kõrval vedelesid suured , oma puudased kruustangid . </s> <s> Ta elas veel . </s> <s> Ta oli esimese jao viimaseid mehi , kõik toimus minust mõned meetrid eespool . </s> <s> Viskasin kilbi maha , Traktorist , esimese jao mees , haaras tal ümbert ja mina jalgadest ning lohistasime ta kõrvale . </s> </p>
<p> <s> Kotkas jooksis meie poole . </s> </p>
<p> <s> " Lätlane sai kruustangidega pähe , " karjus Traktorist . </s> </p>
<p> <s> Olin käisetaskust sidemepaki välja rebinud enne , kui taipasin , et see on mõttetu . </s> </p>
<p> <s> Kostis vangide kisa ja sõimu . </s> </p>
<p> <s> Kotkas jõudis meie juurde , vaatas hetke Lätlast , võttis kaitseriivi maha ja lasi lühikese valangu katusel kõõluvate vangide suunas . </s> <s> Padrunikest lendas mulle vastu nina . </s> </p>
<p> <s> Üks mässajatest , kindlasti mitte see , kes kruustangid alla heitis , kukkus üle katuse ääre . </s> <s> Ta kukkus tuhmi mütsatusega meist mõnekümne meetri kaugusele , umbes nagu viljakotid elevaatoris linttransportöörilt kukuvad . </s> <s> Keegi sai vist veel pihta , vaatasin , grupp vange lohistas kaaslast minema . </s> <s> Katuse äär jäi tühjaks . </s> </p>
<p> <s> Lätlane nagu tahtnuks veel midagi öelda , aga ei suutnud , tema käed ja jalad tõmblesid paar korda ja ta jäi liikumatuks . </s> <s> " Minu tegevusetus maksis sulle elu . </s> <s> Komanussija ? </s> <s> Komanussija teod ei lähe arvesse , komanussijatelt ei maksa kunagi midagi oodata , " mõtlesin , kui toetasin surnud kamraadi seljaga vastu muldvalli ja tal silmad kinni vajutasin . </s> </p>
<p> <s> " Käsk oli tuld mitte avada , " kuulsin Komanussijat röökimas . </s> </p>
<p> <s> " Vahest oli ka Lätlasel käsk mitte surma saada ! </s> <s> Läheb nüüd tsinkkirstus demblisse ! </s> <s> Edaspidi , neetud värdjas , teed ainult nii , nagu mina ütlen , või saad kuuli pähe ! " </s> <s> Esimest korda kogu teenistuse jooksul kuulsin Kotkast ropult vandumas . </s> </p>
<p> <s> Komanussija vaatas meie nägusid ja sõnad , mis ta oli tahtnud öelda , kustusid huultel . </s> </p>
<p> <s> " Traktorist , oskad seda juhtida ? " näitas Kotkas näpuga traktorile . </s> </p>
<p> <s> " Leivanumber , " vastas too ja irvitas . </s> <s> Ta oligi enne armeeteenistust Põhja-Kasahstani uudismaakolhoosis traktoristina töötanud . </s> </p>
<p> <s> " Pane käima ja sõida väravad maha ! " </s> <s> Traktorist läks . </s> <s> " Gaasiga pole midagi teha , liiga suur tuul kannab selle kohe laiali , " pöördus Kotkas minu poole . </s> <s> " Sa tunned seda elu kõige rohkem , ütle , mida me peaksime tegema ? " </s> </p>
<p> <s> " Mida minagi tunnen , olin ainult alaealistes . " </s> <s> Vaikisin hetke . </s> <s> " Mida me teeksime , kui sa rivist välja langeksid ? " küsisin vastu . </s> </p>
<p> <s> " Sina hakkaksid juhtima ! " </s> </p>
<p> <s> " Kui mina välja langeksin ? " </s> </p>
<p> <s> " Vaikija ? </s> <s> Ei tuleks toime , liiga vähe teeninud , demblid ja isakesed saadaksid ta pikalt . </s> <s> Paras segadus tuleks , enne kui uus juht olukorra kontrolli alla saaks . </s> <s> Aa , taipan Tuleksid sa sellega toime ? " </s> </p>
<p> <s> " Ma püüan . </s> <s> Ühe mehe juba tapsin oma tegevusetusega ! " </s> </p>
<p> <s> " See ei olnud sinu viga ! </s> <s> Sama palju minu viga , et üldse seda idiooti kuulama jäin ! " </s> </p>
<p> <s> Traktorist oli masina käima saanud ja sõitis värava poole . </s> <s> " Kohe läheme sisse , " karjus Kotkas , " relvad valmis , tule avame minu käsu peale ! " </s> </p>
<p> <s> Värav paiskus lahti , barrikaadiks olnud laotõstuk ja mingisugune väiksemat sorti tööpink paiskusid kõrvale , tühjad kütusevaadid veeresid kõminal laiali ning me olimegi sees . </s> </p>
<p> <s> Traktorist jättis masina seisma ning hüppas maha , et tulla rivis oma kohale . </s> <s> Rühm seisis karrees , kilbiääred vastakuti , kiivrivisiirid alla lastud . </s> <s> Liikusime edasi . </s> <s> Laoplats oli õnneks peaaegu tühi materjalidest , mida seal pidi säilitatama . </s> <s> Seal oli ainult suur summ vange ja neid kogunes aina juurde . </s> <s> Peatusime kiviviske kaugusel inimmassist . </s> <s> Olin oma jao taga , astusin Kotka juurde , kes seisis keskel . </s> </p>
<p> <s> " Mida rohkem neid siia platsile koguneb , seda parem . </s> <s> Sees neist jagu saada oleks veel raskem ! " </s> <s> Kotkas oli täiesti rahulik . </s> </p>
<p> <s> Tellisetükid , suured mutrid , poldid ja muu rämps kolahtasid vastu kilpe . </s> <s> Vangid olid end relvastanud torujuppide , nurkraualiistakute , mingite tööpingidetailidega , kõigega , mis nad olid suutnud kusagilt lahti , ära või küljest rebida . </s> </p>
<p> <s> Sõim oli tõeliselt mitmekesine , siin oli kõike , alates mõrtsukatest , vereimejatest ja kodumaa reeturitest , kuni tavaliste kitsede-pederastide-vahvliteni . </s> <s> Tegevuste loetelu , mida nad võimaluse korral meiega ette võtnuks , hõlmaks üksi terve lehekülje . </s> </p>
<p> <s> Me seisime paigal ja ka vangid ei söandanud lähemale tulla . </s> <s> Ootasime , kuni Kotkas andis mulle märku . </s> </p>
<p> <s> " Teine , viis sammu tagasi ! " andsin käskluse . </s> <s> Esimene ja kolmas jagu koondusid ja täitsid tühiku . </s> <s> " Kilbid maha , relvad valmis ! " </s> <s> Automaadid olid ammu laetud , kaitseriivide mahavõtmise tasased klõpsud olid eristamatud vastu kilpe kolksuvas rahes . </s> <s> " PK , lae ! </s> <s> Kõik lindikastid valmis ! " </s> </p>
<p> <s> Burdjukk laskus ühele põlvele , avas lukukoja kaane ja Kõri pani lindi sisse . </s> <s> Burdjukk pani kaane kinni ja lõi risti ette . </s> <s> Tema käed värisesid . </s> </p>
<p> <s> " Lae ära , pärast võid risti ette lüüa ! " </s> <s> Poiss tõmbas ehmunult vinnastushooba . </s> <s> Panin talle käe tasakesi õlale : " Rahulikumalt , võta püstolkäepidemest kinni , siis käed ei värise . </s> <s> Tule siiapoole , lased siit poolviltu ! " </s> <s> Näitasin Burdjukile koha karree vasakul äärel . </s> <s> Kuulipilduja polnud just sobiv riist puusalt laskmiseks . </s> <s> " Kirves , tule siia , võta prits õlale , kätega harkjalast kinni , hea ! </s> <s> Ja teie , " pöördusin oma jao ülejäänud meeste poole , " vastutate peaga , et ükski koer ei jõuaks kuulipildurini välja joosta ! </s> <s> Ega üldse meieni . </s> <s> Tule avate minu käsu peale ! " </s> </p>
<p> <s> Olin seletamatult rahulik . </s> <s> " Leena veresaun , " mõtlesin millegipärast . </s> <s> Kus ma olin seda kuulnud ? </s> <s> Lugenud ajalooõpikust ? </s> <s> Sündmuste tempo kiirenes , otsekui kuumenes üle ja oli tunne , et nii vangid kui ka meie oleme kõigest kõrvalosatäitjad hullu lavastaja näidendis , marionetid , kes ise ei saa sündmuste kulgu mõjutada . </s> </p>
<p> <s> Oli võimalus , võimalus olla rahulik . </s> <s> Kuid sellest üksi ei piisanud , pidi mõtlema ja tegutsema veel kiiremini , kui kasvas ümbritsev kaos . </s> </p>
<p> <s> Astusin ettepoole ja vaatasin vangidesumma tähelepanelikult . </s> <s> Mustad roobad ja puhvaikad , mustad talvemütsid . </s> <s> Nägin nende liigutusi . </s> <s> Kujutlesin end nende sekka . </s> <s> Distants oli lühike , hea laskmiseks , kuid mul oli vaja näha nägusid . </s> <s> Pean nägema nende nägusid ! </s> <s> Detailselt ! </s> </p>
<p> <s> Rebisin ennast lahti . </s> <s> " Anna SVD siia ! </s> <s> Võta minu automaat , " ütlesin Silmale , meie jao snaiprile . </s> </p>
<p> <s> Silm kõhkles . </s> <s> " Oled hea laskur , aga praegu sa ei tea , keda lasta ! " </s> </p>
<p> <s> Jõudsin just snaipripüssi kätte võtta , kui ootamatult pani Kotkas kilbi maha ja astus neli-viis sammu karreest ettepoole , paljakäsi , kiivrivisiir üles tõstetud . </s> </p>
<p> <s> " Vangid , " alustas ta selge kõlava häälega , " me ei ole siin selleks , et teid peksta või tappa ! </s> <s> Kuid te tapsite juba ühe meie mehe ! </s> <s> Ta oleks kuu aja pärast koju saanud . </s> <s> Te mässate ja ilmselt on teil selleks põhjus . </s> <s> Aga meile on antud käsk mäss maha suruda ! " </s> <s> Suur mutter tabas Kotka põsenukki , aga ta ei teinud teist nägugi . </s> <s> " Meile on antud käsk mäss maha suruda . </s> <s> Ja seda me teeme ühel või teisel viisil ! </s> <s> Viis jääb teie valida ! " </s> <s> Loopimine oli peaaegu lakanud . </s> </p>
<p> <s> " Kui te kõik ei ole kahe minuti pärast sellel platsil pikali , näod vastu maad ja käed kukla taga , avame tule ! </s> <s> Olen teid hoiatanud ! </s> <s> Aeg läks ! " </s> </p>
<p> <s> Kotkas tuli tagasi karree taha ja võttis oma kilbi üles . </s> </p>
<p> <s> " Vähe , liiga vähe aega , kõigest kaks minutit , " mõtlesin palavikuliselt ja panin püssi palge . </s> <s> Näod paistsid selgesti läbi optilise sihiku . </s> <s> Toetasin raua Kulturisti , lühemat kasvu kolmanda jao poisi õlale , too võpatas . </s> <s> " Ole'nd rahulik , " ütlesin talle ja üritasin keskenduda . </s> </p>
<p> <s> Oli tunne , et kui sirutan käe välja , võin neid puudutada . </s> <s> Ma ei kuulnud enam sõimu ega kilbikõlkse , vaid ainult omaenda tasast hingamist . </s> <s> Mul ei olnud aega üllatuda , kui rahulik ma olen . </s> <s> Oh aeg , aeg , aja kulg kiirenes , kiirenes üha ja ma pidin suutma sellega võidu joosta , veel enam , ma pidin olema kiirem kui aeg ! </s> </p>
<p> <s> Liigutasin aegamisi relva . </s> <s> Röökiv suu , närune puhvaika ja viskevalmis käsi esimeses reas . </s> <s> " Vale koht , kust otsida ! </s> <s> Ka mitte tagant , otsi keskelt ! " </s> <s> Mõtted olid teravad , kiired ja täpsed . </s> <s> Näoilme , kehahoiak , riietuse detailid , kõik oli tähtis . </s> <s> " See ? </s> <s> Ei ! </s> <s> Võib olla see pikk ? </s> <s> Ei ! " </s> <s> Pole vaja mõelda , on vaja tunnetada ! </s> <s> Kibestumine , üksindus , meeleheide , külm , nälg , vihkamine , karjatunne , enesehaletsus , tuhat emotsiooni . </s> <s> Ole lihtsalt üks neist ! </s> <s> Lase sellel kõigel endast üle uhada , upu sellesse ! </s> <s> Kelle kentuurasse sa tahaksid astuda ? </s> <s> Kõikidest blatnoidest kõige blatnoim , autoriteetide autoriteet , bahaan , ükskõik , kuidas ka teda nimetada , leia ta üles ! </s> </p>
<p> <s> " See ! " </s> <s> Intuitiivne aisting haaras mind kaasa . </s> <s> Rahulik , veidi üle keskmist kasvu vanem mees kolmandas reas . </s> <s> Ütleb parajasti midagi kahele teisele . </s> <s> Ma tunnetasin näoilme järgi , et tema peab see olema . </s> <s> " Kurat , ära trügi ette ! " </s> <s> Keegi meeleheitliku ilmega tüüp täitis kogu sihikupildi . </s> <s> " Mine , raisk , eest ära ! </s> <s> Järsku oli see teine , see pikk ? " </s> <s> Ma kõhklesin . </s> <s> Tõstsin korraks pea ja pühkisin käega higist laupa . </s> </p>
<p> <s> Kotkas seisis mu kõrval . </s> <s> " Viisteist sekundit veel , " ütles ta vaevukuuldavalt . </s> <s> Vangid polnud reageerinud , nad ei kartnud , neil oli lihtsalt ükskõik . </s> </p>
<p> <s> Keskendusin uuesti . </s> <s> Sain õige mehe korraks sihikule , kuid jällegi trügis keegi ette . </s> <s> Oh aeg , aeg ! </s> <s> Hakkasin aegamisi päästikule vajutama , lootes , et teine läheb eest ära . </s> <s> Aga nii ei juhtunud . </s> <s> Seepärast tegin kaks lasku , kõigepealt ettejäänud vangi pihta ja siis , vähem kui sekundi pärast , teise lasu optilist sihikut kasutamata . </s> <s> Mul polnud aega vaadata , kas ma tabasin , sest ma tajusin , et vangid võivad paanikas hakata tsehhi tagasi jooksma . </s> <s> Oleksin pidanud varem sellele mõtlema ! </s> <s> Sööstsin meeleheitlikult Burdjuki suunas . </s> <s> Korraks oli mul tunne , et aeg ja kogu muu maailm on peatunud ja ainult mina tegutsen . </s> <s> " Burdjuuk , minee eest , " karjusin ja lükkasin ta kõrvale snaipripüssi talle sülle surudes . </s> <s> Nägin , kuidas esimene vang tsehhihoonesse varju sööstis . </s> <s> " Kohe tormavad nad kõik tsehhi ja siis on lõpp , " jõudsin mõelda , enne kui tule avasin . </s> <s> Tulistasin lühikeste valangutega tsehhihoone ja inimmassi vahelisse tühimikku . </s> <s> Vangid hakkasid kaugemale tõmbuma ja pikali viskuma . </s> <s> Ühel neist vedasid instinktid alt ja ta sööstis vastassuunas . </s> <s> Tabasin teda jalgadesse ja ta sööst katkes . </s> </p>
<p> <s> Tulistasin , kuni lint läbi sai . </s> <s> Vangid olid pikali viskunud , kõrvus kumises ja tsehhiukse kõrval lamav haavatud vang karjus meeleheitlikult . </s> <s> " Kes pead tõstab , selle laseme maha ! " kuulsin Kotkast omakorda karjuvat . </s> </p>
<p> <s> Kotkas jagas asjatundlikke käsklusi , meeskond hakkas vange ühekaupa raudu panema . </s> <s> Kohaliku valveroodu tšurkad olid nüüd kohal nagu hagijad , nad panid mõned meie poolt raudupandud vangid sealsamas nurga taga uuesti pikali ja peksid neid jalgadega . </s> </p>
<p> <s> Vaatasime mööda , olin õppinud möödavaatamise rasket kunsti , nagu vaatasime mööda ka sellest , kuidas haavatud vangid valust röökisid ja maas rähklesid , värvides haavadest voolava verega lund punaseks . </s> <s> Nad said esmaabi alles poole tunni pärast , kui suurem kiire oli möödas . </s> <s> Olin eesseisnud vangil parempoolse kopsu läbi lasknud ja ta viidi elusana minema , sama kuul oli vangile , keda sihtisin , juhile , õlga tunginud . </s> <s> Teise lasuga olin teda pähe tabanud . </s> </p>
<p> <s> Meil kulus mitu tundi , enne kui jõudsime nendega ühele poole , käeraudu ei jätkunud ja tuli tavalist nööri kasutada . </s> <s> Paar vangi oli ka rikošeteerunud kuulidest kergemalt haavata saanud . </s> <s> Kui tsehhi läbi otsisime , leidsime ühe vangi , kes oli jalga haavatud , ja veel ühe raskemalt haavatu , kes oli kuuli kubemesse saanud , ilmselt Kotka lastud valangust . </s> <s> Leidsime veel ühe surnud vangi , tal oli kukal mingi raske esemega sisse löödud . </s> <s> Kuidas ta suri , seda ma ei tea . </s> </p>
<p> <s> Kui kaua vaadata päikesesse , lõkkesse või ka põlevat lambipirni ja seejärel silmad sulgeda , tantsivad tükk aega silme ees heledad laigud . </s> <s> Veel mitme kuu pärast ärkasin mõnikord öösiti ja nägin silme ees Dragunovi snaiprivintpüssi optilise sihiku ringi , nagu oleks see põletatud tulise rauaga silma võrkkestale . </s> </p>
<p> <s> Meid arreteeriti kohe , kui olime relvad ja varustuse ära andnud . </s> <s> Kotkas , mina ja veel paar meie rühma poissi olime jõudnud väeosa puhvetisse minna , jõime seal parajasti vastikumaitselist limonaadi ja sõime küpsiseid ning lahtist halvaad , kui meie juurde astus väeosa korrapidaja , mingi kõrgkooli sõjalise kateedris ettevalmistuse saanud ajateenijast ohvitser , kahe aasta mees nagu meiegi . </s> <s> Ta oli teenindusroodus rühmaülem , aasta teeninud , nii ebasõjaväelaslik tüüp , kui üldse võimalik . </s> <s> Kaks sama roodu tšurkat , seersandist vahtkonnaülem ja tunnimees , automaadid käes , olid temaga kaasas . </s> <s> Ta seisis meie laua kõrval ja näppis kohmetult püstolikabuuri . </s> </p>
<p> <s> " Mis vaja , leitu ? " küsis Kotkas pikema tseremoonitsemiseta . </s> </p>
<p> <s> " Seersant Orlov , nooremseersant Tergens , mul on käsk teid vahi alla võtta ! " </s> </p>
<p> <s> " Milles meid süüdistatakse ? " küsis Kotkas tuhmil häälel . </s> <s> Ma nägin , et sel hetkel midagi nagu murdus temas . </s> </p>
<p> <s> " Mul on käsk teid arreteerida , rohkem ei tea ma midagi . </s> <s> Teie asi läheb sõjaväeprokuratuuri , eks nemad otsusta ! " </s> </p>
<p> <s> Istusin oma kohal ja jätkasin halvaatükikese mälumist . </s> <s> See polnud elus esimene kord , mil mind arreteeriti , õigupoolest olin seda oodanud . </s> </p>
<p> <s> " Kas meid viiakse garnisoni peavahti ? " küsisin . </s> <s> See oli ainuke küsimus , millel oli sisuline tähtsus . </s> <s> " Kui viiakse peavahti , on kõik läbi , kui mitte , on veel mingi ähmane lootus , " mõtlesin endamisi . </s> <s> Olin seesmiselt pingul nagu pillikeel , ehkki ei näidanud seda välja . </s> </p>
<p> <s> " Esialgu kästi teid siia jätta , " vastas leitnant . </s> <s> " Poisid , palun ärge ainult mingit lollust tehke , " palus ta . </s> </p>
<p> <s> " Mis lollust siin ikka , " kohmasin vastuseks . </s> <s> Imelik , aga mul oli leitnandist kahju . </s> <s> Kotkas vaatas mulle otsa pilguga , mida ma polnud tema silmis kunagi näinud . </s> <s> " Hakkame minema , " noogutasin talle ja me tõusime püsti . </s> </p>
<p> <s> " Kotkas ja Fašist arreteeriti just praegu tšaihanaas ! </s> <s> Lähevad sõjatribunali alla , " kuulsin kedagi meie roodu omadest üle riviplatsi karjumas . </s> </p>
<p> <s> Meie väeosa väike kartser oli vahtkonnaruumiga ühes hoones . </s> <s> Kotkas ja mina olime nii mõnegi korra olnud vahtkonnaülematena teenistustoimkonnas , seepärast polnud protseduuride selgitamisega vaja aega raisata . </s> <s> Andsime ära mütsid , vöö- ja püksirihmad , saapanöörid ja muud pudi-padi , mida oleks mõttetu üles lugeda . </s> <s> Meid ei vaevutud isegi läbi otsima . </s> <s> Kui kartsaruumi uks lahti tehti ja me sisse astusime ning ma esimest korda kartsaruumi õhku ninna tõmbasin , tundsin samasugust spetsiifilist lõhna nagu vanglas . </s> <s> Alles siis jõudis mulle pärale , et mu elu on lõpule jõudmas . </s> </p>
<p> <s> " Komanussija kirjutas teie peale ettekande ! </s> <s> Soolikas , roodu kirjutaja , nägi seda oma silmaga ! </s> <s> Kutid , teiega on lõpp , bizdets . " </s> <s> Vaikija raputas mõtlikult pead . </s> <s> " Ja ta paneb kasarmus tuusa , nagu poleks midagi juhtunud ! </s> <s> Õnneks täna tõmbas ta uttu ! </s> <s> Teate , kuhu ta saadeti ? </s> <s> Lätlase matustele ! </s> <s> Raisk , ennem ma oleks välja kannatanud , et ta siin passib ! " </s> <s> Viha oli Vaikija jutukaks muutnud . </s> </p>
<p> <s> " Ma teadsin , et ta ettekande kirjutab , " ütlesin . </s> </p>
<p> <s> " Kustkohast ? " oli Vaikija imestunud . </s> </p>
<p> <s> " On lihtsalt selline tüüp . " </s> </p>
<p> <s> Istusime kolmekesi kartsaruumis . </s> <s> Oli teine öö ja Vaikija oli vahtkonnaülem . </s> <s> Ta oli kartsaruumi lahti teinud ning meie rühma demblid olid meile sööklast kaks kausitäit praekartuleid , lihakonserve ja termosetäie teed organiseerinud . </s> </p>
<p> <s> " Parem , kui roodukas ise oleks matustele läinud , " arvasin . </s> <s> " Juba viies mees minu ajal ! </s> <s> Pluss üks eluaegne sant pluss need kolm , kes on ära pööranud ! " </s> </p>
<p> <s> " Komanussija võiks ju Lätlase vanematele öelda , et teate , teie poeg läks kasti minu lolluse pärast . </s> <s> Türa ta ütleb ! </s> <s> Ta oleks meid kõiki maha tapnud , " vandus Vaikija . </s> </p>
<p> <s> Jälgisin , kuidas Kotkas praekartuleid sõi . </s> <s> Ta sõi ükskõikselt , tuimalt otsekui praekartulite nätsutamise masin . </s> <s> Kogu kartsasoleku aja oli ta jutt piirdunud ühesilbiliste vastustega ja võrekattega kaetud lambipirni valguses tundus tema nägu täiesti ilmetu . </s> </p>
<p> <s> " Tegelikult tahtsin ma hoopis teist asja rääkida , " püüdis Vaikija kobamisi jätkata . </s> </p>
<p> <s> " No räägi aga , " julgustasin teda . </s> </p>
<p> <s> " Meie rühma poisid kogusid raha , seitsekümmend rubla said kokku , " alustas ta . </s> </p>
<p> <s> " Mõtlesite musta kassa teha või ? " küsisin imestunult . </s> <s> Idee ei tundunudki absurdsena , oleksin pidanud ise selle peale tulema . </s> </p>
<p> <s> " Mõtlesin , et mis nad minuga ikka teevad ! </s> <s> Saan mõne aasta dispatti6 . </s> <s> Küll ma selle ära kannatan ! </s> <s> Ma olen nagunii lastekodust , ega mind koju keegi oota ! </s> <s> Komanussija all ei taha ka nagunii teenida ! </s> <s> Aga teiega on lõpp ! </s> <s> Ma toon roodust teie riided ja raha ! </s> <s> Mul on leivaauto juhiga läbi räägitud , ta läheb varahommikul tehasesse leiva järele , paneb teid kuuti ja viskab raudteejaamas maha ! </s> <s> Sealt lähete juba ise edasi , " pahvatas Vaikija ühe jutiga . </s> </p>
<p> <s> Vaikija polnud meie kummagi sõber olnud , ta oli palju vähem teeninud , lihtsakoelisem ja kinnise loomuga . </s> <s> " Miks sa seda teha tahad , Vaikija ? " tahtsin teada . </s> </p>
<p> <s> " Ma sattusin lihtsalt vahtkonnaülemaks ! </s> <s> Iga meie rühma mees teeks sama , kui oleks vahtkonnaülem ! </s> <s> Paar julgemat tõmbaks isegi koos teiega tuld ! </s> <s> Mõned jobud kõhkleksid , aga rühm sunniks neid tegutsema ! </s> <s> Miks te ise meie pärast oma perse mängu panite ? " küsis ta ootamatult vastu . </s> </p>
<p> <s> " Poole aasta pärast tuleks temast hea kaader , rohkem sisu kui alguses arvata oskad , " mõtlesin , klomp kurgus . </s> </p>
<p> <s> " Ja mis me sinu arust edasi teeksime ? " küsisin ruttu . </s> </p>
<p> <s> " Eks põrutate Siberisse või Kaug-Itta , kes teid sealt otsima hakkab ! " </s> <s> Vaikija vaatas mulle ootavalt otsa . </s> </p>
<p> <s> Raputasin pead . </s> <s> " Ei . </s> <s> Ma ei saa enam põgeneda ! </s> <s> Ühe korra üritasin tsoonist põgeneda , ebaõnnestus . </s> <s> Pärast tsooni taheti mind mitte millegi eest uuesti kinni panna , jälle põgenesin . </s> <s> Põgenesin nende rollide eest , mida ma ei tahtnud mängida , põgenesin reetmise ja halva kohtlemise eest , põgenesin iseenda eest , õigemini tolle eest , kelleks ma ei tahtnud muutuda ! </s> <s> Lõpuks põgenesin siia , armeesse ! </s> <s> Saa aru , ma ei saa põgeneda kusagilt , kuhu ma juba olen põgenenud ! " </s> </p>
<p> <s> Mulle jäi mulje , et Vaikija ei saanud mu jutust päris hästi aru . </s> </p>
<p> <s> " Aga sina , Kotkas ? " </s> </p>
<p> <s> " Ma teen nii , nagu teeb Fašist ! " </s> <s> See oli pikim lause , mida ta oli viimasel ajal öelnud . </s> </p>
<p> <s> Vaikija viipas mulle ja ma tulin kartsaruumist välja . </s> <s> " Mis Kotkaga lahti on ? " </s> </p>
<p> <s> " Oleksin õnnelik , kui teaksin . " </s> </p>
<p> <s> " Kas ta hakkab ära pöörama ? " </s> </p>
<p> <s> Ohkasin tahtmatult . </s> <s> " Raske öelda , mis teise inimese peas toimub . </s> <s> Lihtsalt nagu säde oleks kustunud . " </s> </p>
<p> <s> " Räägib ta üldse midagi ? " </s> </p>
<p> <s> Raputasin pead . </s> <s> " Olen kogu aeg üritanud , aga ei võta vedu . </s> <s> Istub naril , tekk ümber , ja on vait . " </s> </p>
<p> <s> Vaikisime mõne aja . </s> </p>
<p> <s> " Vaikija , mul on sulle palve . " </s> <s> Astusin talle lähemale ja vaatasin otsa . </s> <s> " Kui mind hakatakse siit peavahti viima , siis lase mind maha . </s> <s> Teen näo , nagu hakkaksin põgenema ja jään seisma sinna kohta , kus on silt " Vahiposti piir " , tead küll ! </s> <s> Lase mulle pähe või äärmisel juhul selga , ma ei tahaks virelema jääda ! </s> <s> Räägi seda ka järgmistele vahtkonnaülematele . </s> <s> Ma loodan , et omad mehed tulevad sellega toime ja tšurkadel on nagunii pohui , vahtkonnaülem saab kümme päeva puhkust ! " </s> </p>
<p> <s> " Ma ei suuda seda teha . " </s> <s> Vaikija vaatas mulle otsa , tema pilgus oli valu . </s> </p>
<p> <s> " Sa pead ! " </s> <s> Võtsin tal mõlema käega õlgadest kinni , meie näod olid päris lähestikku . </s> <s> " Ma ei saa ennast tappa , ma ei ole enesetapja tüüp . </s> <s> Sa suudad ! </s> <s> Sa kujuta lihtsalt ette , kuidas zekid mind kümnekesi persse nussivad ja sa suudad ! </s> <s> Või kuidas nad mulle teravaks ihutud lusikad kõrvadesse torkavad ja suhu annavad ! </s> <s> Nad piinavad mind aeglaselt poolsurnuks ja pärast tapavad ära ! </s> <s> Sa kujuta seda kõike ette ja sa suudad ! </s> <s> Ma ei saa mitte kunagi , saad aru , mitte kunagi kinni minna ! " </s> </p>
<p> <s> Raputasin Vaikijat õlgadest . </s> </p>
<p> <s> " Igaüks meie rühma poistest teeks seda minu heaks , viimanegi mees teeks , " veensin teda , " sa lihtsalt trehvasid vahtkonnaülemaks . " </s> <s> Ma suutsin isegi naeratada . </s> </p>
<p> <s> Ta ei öelnud midagi , aga kuidagimoodi ma mõistsin , et ta on valmis seda tegema . </s> <s> " Ja ole hea , too mu tumbotškast alumiselt riiulilt kaust ja pastakas , " ütlesin rahunenult . </s> </p>
<p> <s> See oli kontoriformaadis paks klade , panin kaustiku põlvedele ja lehitsesin mõtlikult . </s> <s> Käekiri ja vormistus olid hoolikad , pea kakssada lehekülge tihedas kirjas teksti . </s> <s> Siin olid õppetundide konspektid , peale nende väljavõtteid rühma lahingumäärustikust ja relvaõppe käsiraamatutest . </s> <s> Neid olin teinud omal initsiatiivil . </s> <s> Olin käsitsi ümber kirjutanud kogu õhudessandi käsitsivõitluse õpiku , kuna mul ei õnnestunud seda kõrvale panna . </s> <s> Vaheldumisi oli märkmeid ja tähelepanekuid , mida olin teinud erinevate juhtimissituatsioonide ja olukordade kohta , ning üle kahe tuhande viiesaja ingliskeelse sõna ja väljendi , mille olin ajaviiteks selgeks õppinud . </s> <s> Avastasin , et lõpus on ainult paar tühja lehte järele jäänud . </s> </p>
<p> <s> Siis langes mu pilk järjehoidjale . </s> <s> Selle oli teinud mingi aukirja vahelehest meie roodu kunstnik , keda kutsutigi Kunstnikuks . </s> <s> Kunstniku leivanumbriteks olid punased plakatid , valge värviga punasele põhjale maalitud loosungid ja seinalehed . </s> <s> Ta oli pliiatsiga joonistanud kvaliteetsele paksule papile merekaldal kivi peal istuva näkisabaga tütarlapse ja juurde kirjutanud teksti : TÜDRUK , KEDA PETJA KOHTAB KAUGES TULEVIKUS . </s> <s> Ma polnud seda pilti kunagi tähelepanelikult vaadanud , see oli järjehoidja , mille Kunstnik oli sõbramehe poolest teinud , kui ta oli tüdinenud punastest plakatitest ; ma polnud lihtsalt osanud seda vaadata . </s> <s> Äkki ma nägin , et pildil on väga ilus väljendusrikka näoga rõõmsameelne tütarlaps , pikad juuksed õlgadele langenud , ja ta on millegipärast nukker . </s> </p>
<p> <s> Vaatasin joonistust mõne hetke ainitise pilguga ja tundsin , kuidas terav enesehaletsuse hoog lausa raputab mind . </s> <s> Tundsin , et tahe hakkab murduma ja mul kulus mitu minutit , enne kui suutsin ennast kokku võtta . </s> <s> Vaatasin Kotkast , kas ta oli märganud . </s> <s> Ei , nägin , et ta ei näe enam midagi . </s> <s> Teadsin , et pean temaga rääkima , temaga kuidagimoodi tegelema , aga ei suutnud . </s> <s> Nõrk ei suuda teisi aidata , ainult tugev suudab . </s> <s> Ma ei saanud lasta oma tahtel murduda , kas või juba sellepärast . </s> <s> Mulle tundus , et kõik mu meeled on teravnenud , et ma näen , tunnen ja mõtlen nii , nagu ma kunagi varem poleks suutnud . </s> <s> Kogusin ennast veel mõne hetke , võtsin kaustiku ja hakkasin kirjutama : </s> </p>
<p> <s> Panin pealkirjaks Surmalemääratud sõduri mõtted . </s> </p>
<p> <s> 23.november. </s> <s> Tänane sissekanne jääb ilmselt viimaseks , ma ei tea , palju on aega jäänud , seepärast keskendun kõige olulisemale . </s> </p>
<p> <s> Mulle tundub , et suudan tunda ja mõelda hoopis teistmoodi kui varem ning ma ei tahaks seda hetke käest lasta . </s> </p>
<p> <s> Kui inimestelt küsida , millesse nad usuvad , siis enamik vastab , et nad usuvad iseendasse . </s> <s> Mõned vastavad , et nad usuvad jumalasse , aga kui paluda see neil lahti mõtestada , siis ei suudeta seda usutavalt teha või korrutatakse päheõpitud tühje lauseid . </s> </p>
<p> <s> Ja pole mõtet rääkida inimestest , kes ei usu mitte millessegi , sest nad on elavad laibad . </s> </p>
<p> <s> Aga mina ? </s> </p>
<p> <s> Ma olen murdumise lävel . </s> <s> Mu tahtest ei jätku vastuseismiseks . </s> <s> Olen sunnitud endale tunnistama , et olen nõrk ja kardan surma . </s> <s> Valikud , mida olen pidanud tegema on olnud liiga rasked . </s> <s> Mul pole mitte midagi , mingeid pidepunkte , et hoida moraali üleval . </s> </p>
<p> <s> Kui vaatan iseendale silma , siis pean tunnistama , et ma ei ole iseendaga tasakaalus , mu tahe on murdumas ja mul on lihtsalt hirm . </s> </p>
<p> <s> Aga ma suudan ennast valitseda , endale tegelikust olukorrast aru anda ja mõelda . </s> <s> Ma tean samuti , et suudan joosta " Vahiposti piiri " sildini ja seal seisma jääda . </s> <s> Aga ma ei tahaks seda teha meeleheitest tõugatuna , vaid omal vabal tahtel . </s> </p>
<p> <s> Ma tahan olla tugev viimse hetkeni ja saavutada uuesti sisemist tasakaalu . </s> </p>
<p> <s> Kuidas oleks see võimalik ? </s> </p>
<p> <s> Olen mõistnud , et selleks tuleb luua jumal , kellesse oleks võimalik uskuda , ja ma loon selle . </s> </p>
<p> <s> On siis jumal olemas ? </s> </p>
<p> <s> Keegi pole seda suutnud tõestada ega tõestanud ka vastupidist . </s> <s> Aga mind see ei huvita . </s> <s> Jumal on olemas niipalju , kuipalju ta eksisteerib mu teadvuses . </s> <s> Kui ta on seal olemas , järelikult on ta olemas . </s> <s> Kui teda seal enne ei olnud , järelikult ma lõin ta just praegu . </s> </p>
<p> <s> Milleks on jumal vajalik ? </s> </p>
<p> <s> Ainult selleks , et anda inimesele sisemine tasakaal , tugevdada tahet ja hoida moraali kõrgel . </s> <s> Mõttetu on otsida jumalale muid ülesandeid , mõttetu on jumala abil püüda ära seletada maailma loomist , selle ülesehitust ja selles toimuvat . </s> </p>
<p> <s> Jumal lõi inimese oma näo järgi ? </s> </p>
<p> <s> Vale , inimesed on loonud erinevaid jumalaid oma erinevate nägude järgi . </s> <s> Nad on loonud oma jumalad sellisteks , nagu nad ise on . </s> <s> Ma loon jumala sellisena , nagu ta on mulle usutav ja kellesse ma seepärast ka uskuda suudan . </s> </p>
<p> <s> Missugune siis on jumal ? </s> </p>
<p> <s> Jumal on sõdurite jumal . </s> <s> Ta ohverdab iseennast ükskõik kui palju kordi oma sõdurite eest . </s> <s> Ta võitleb koos oma sõduritega ja on nende kõrval , kui nad surevad . </s> </p>
<p> <s> Jumal on tark . </s> <s> Tarkus on kogemused , mis omandatud valu , hirmu ja nõrkusi ületades ning valides halva ja väga halva vahel . </s> </p>
<p> <s> Jumal on helde . </s> <s> Heldelt annab , heldelt võtab . </s> <s> Heldelt annab võimalusi , heldelt tekitab raskusi . </s> <s> Heldelt võime kasutada vaba tahet , ja teha valikuid või ka tahtest hoopiski loobuda . </s> </p>
<p> <s> Jumal on julm . </s> <s> Julmalt sunnib ta nõrkusi ületama ja tahet pingutama . </s> <s> Jumal on halastamatu , sest ühtegi halba tegu ja nõrkust ei saa andeks . </s> <s> Jumal on ebaõiglane , sest mõned saavad kõik ja teised mitte midagi . </s> </p>
<p> <s> Jumalal on üks nägu . </s> <s> Jumala moraal on üks ja seda ei saa mitut moodi mõista . </s> <s> Jumala jaoks ei ole tegusid , mida saaks andeks . </s> </p>
<p> <s> Kuidas teenida jumalat ? </s> </p>
<p> <s> Sõdurjumala teener ei karda surma , ei aja taga kasu , ei loovuta oma tahet ja elab sisetunde järgi . </s> <s> Ta mõtleb oma koha üle elus . </s> </p>
<p> <s> Ta ületab nõrkused ja elab askeetlikult . </s> <s> Ta õpib alluma , juhtima , tegema plaane ja mõtlema ette . </s> <s> Ta õpib käsitsema relvi ja tundma kõike , mis seotud sõjaga . </s> <s> Ta õpib tegema raskeid otsuseid . </s> <s> Lojaalsus , kohusetunne ja enesevalitsemine on sõdurjumala teenri hinnatumad omadused . </s> </p>
<p> <s> Sõdurjumala teener ei tee teistele seda , mida ta ei soovi , et talle tehtaks , ta kohtleb teisi nii , nagu nad väärivad . </s> <s> Reetmine , ebalojaalsus ja argus on sõdurjumala teenrile vihkamisväärsed omadused . </s> </p>
<p> <s> Paradiis ? </s> </p>
<p> <s> Pole olemas . </s> </p>
<p> <s> Põrgu ? </s> </p>
<p> <s> Külm , nälg , valu ja üksindus ning sa ei saa surra . </s> </p>
<p> <s> Lugesin kirjutatud teksti mitu korda ja mul oli tunne , et see pole mina , kes selle kirjutas . </s> <s> Tegin pealkirja paranduse : Surmalemääratud sõduri mõtted jumalast . </s> </p>
<p> <s> " Kas ma olen ära pööramas nagu Kotkas ? " küsisin endalt . </s> </p>
<p> <s> " Ilmselt veel ei ole , sest ma suudan endale selliseid küsimusi esitada , " andsin vastuse . </s> <s> Kirjutasin edasi . </s> </p>
<p> <s> Kui ma suren , sureb mu jumal koos minuga . </s> <s> Ma ei ole enam üksi ja ma ei karda enam . </s> <s> Ma ei jookse " Vahiposti piiri " sildini mitte meeleheitest , vaid sellepärast , et nii on kohane sõdurjumala teenrile . </s> <s> Nüüd võiksin sinnani jalutada , ümber pöörduda ja naerda . </s> </p>
<p> <s> Mul on ükskõik , kas kõigil teistel on oma jumalad või neil need puuduvad , usuvad nad millessegi või mitte , milline on nende moraal või puudub see neil hoopiski , milliseid põhimõtteid ja väärtusi nad peavad tähtsaks või pole neile miski oluline . </s> <s> Ma ei saa seda mingil moel mõjutada . </s> </p>
<p> <s> Ma usun jumalasse , kelle olen loonud selleks , et võiksin temasse uskuda ja selle läbi elada ja surra tasakaalus iseendaga . </s> </p>
<p> <s> Lõpetasin kirjutamise , panin pastaka käest , istusin liikumatult naril ja mõtlesin kirjutatu üle järele . </s> </p>
<p> <s> " Kotkad lendavad kõrgelt ja nende tiivad põlevad ! </s> <s> Viha , viha tõstab meid kõrgele nagu rakett ! </s> <s> Tuld , anna tuld , Fašist ! </s> <s> Tapame nad kõik ! </s> <s> Miks PK ei lase juba ? " </s> </p>
<p> <s> " Andrei , võta mõistus pähe ! " </s> <s> Ma ei osanud muud teha kui Kotkast õlgadest tugevalt raputada . </s> </p>
<p> <s> " Me oleme kodumaa uhkus ! </s> <s> Me oleme kotkad , kes nokivad kõverate nokkadega elavat liha ! </s> <s> Me oleme Mordori teenrid " </s> </p>
<p> <s> " Andreei , ära mine segi , " anusin teda . </s> <s> Haarasin tal rinnust kinni ja paiskasin vastu seina . </s> <s> " Vaata mulle otsa ! </s> <s> See olen mina , Petja ! " </s> <s> Andsin talle parema käega kõrvakiilu . </s> </p>
<p> <s> " Sa pääsed siit minema ! </s> <s> Saad aru , sa pääsed siit minema ! </s> <s> Ma kirjutan ülekuulamisprotokolli , et kõik vangid lasin mina maha ! </s> <s> Ja Komanussijat ähvardasin ka ! </s> <s> Kuula mind ! " </s> <s> Andsin talle veel ühe kõrvakiilu . </s> <s> Ta ei reageerinud . </s> </p>
<p> <s> Pistsin talle käe põue , rebisin parempoolsel rinnataskul nööbid eest ja sain rahakoti kätte . </s> <s> Teadsin , et seal hoiab ta oma kena tumedapäise tütarlapse pilti , ta oli mulle seda näidanud . </s> <s> Pistsin pildi talle nina alla . </s> </p>
<p> <s> " Vaata ! </s> <s> Tunned ära ! </s> <s> Irina ootab sind ! </s> <s> Varsti lähed koju ! " </s> <s> Kui Kotkas ikka ei reageerinud , vihastasin nii , et virutasin talle tugeva löögi vastu lõugu . </s> <s> Hetke pärast sain veel tugevama vastu . </s> <s> Kui tõusin , oli mul tunne , et lõualuu on puruks . </s> </p>
<p> <s> " Petja , kas ma kaklesin sinuga ? " küsis ta imestunult . </s> <s> " Mis toimub , ma ei saa päris hästi aru ? " </s> <s> Tema näol oli valugrimass . </s> </p>
<p> <s> Ma ei suutnud midagi öelda , sest masseerisin mõlema käega valutavat lõuga . </s> </p>
<p> <s> " Võtke oma asjad ja hakake minema ! </s> <s> Pean ma teile kaks korda ütlema ! " </s> <s> Väeosa korrapidaja näis ärritunud . </s> </p>
<p> <s> Istusime kahekesi naril ja olime nagu puuga pähe saanud . </s> </p>
<p> <s> " Kuhu minema ? " küsisin imestunult . </s> </p>
<p> <s> " Kuhu , kuhu ! </s> <s> Ega ometi Punase väljaku paraadile ! </s> <s> Oma roodu lendate , tuvikesed . " </s> <s> See vanapoolne konvoiroodu vanempraporštsik7[LK1 ] polnud suu peale kukkunud . </s> </p>
<p> <s> Nagu unes võtsime asjad ja loivasime kasarmusse . </s> <s> Meie rühma poisid sebisid meie ümber , rääkisid midagi , aga ma ei mäleta sellest mitte terakestki . </s> </p>
<p> <s> " Lähme tšaihanaasse ja istume maha , " ütles Kotkas . </s> <s> Tema aval olek ja rõõmus meel olid kadunud , aga muidu oli ta täiesti endine . </s> </p>
<p> <s> Tahtsime just minema hakata , kui staršinaa meid nägi . </s> </p>
<p> <s> " Tergens , astud täna roodu korrapidajaks ! </s> <s> Mine tee ennast korda , " ütles ta mulle . </s> </p>
<p> <s> Arvestasin mõttes päevi . </s> <s> Järelikult olime viis ööpäeva kartsas istunud , aga mulle oli tundunud , et ainult neli , ööpäev oli kusagile haihtunud . </s> <s> Istusin esimesele ettejuhtunud taburetile . </s> <s> Olin uimane ega suutnud veel tajuda , et olen pääsenud . </s> </p>
<p> <s> " Burdjukk , mine too ? iletiaparaat , " ütlesin . </s> <s> Seisin kraanikausi ääres ja pesin ennast külma veega . </s> <s> Habemetüügas oli nii pikaks kasvanud , et elektrimasinaga ei saanud enam jagu . </s> <s> Katsusin lõuga , valutas , Kotkas oli tõsiselt äsanud . </s> </p>
<p> <s> Burdjukk tõi ? ileti , ? iletiaparaadi ja vahupintsli . </s> </p>
<p> <s> " Kurat , " Neva " , vandusin endamisi , " midagi paremat ei leidnud või ? " </s> </p>
<p> <s> " Välismaa omasid polnud kellelgi ! " </s> </p>
<p> <s> Ootamatult tekkis mul mõte Burdjukk väikesele proovile panna , Jahimees oli meid kõiki nooreajal niimoodi testinud . </s> </p>
<p> <s> " Burdjukk , siin on rubla . " </s> <s> Võtsin rahakoti vahelt käkras üherublase . </s> <s> " Mine tšaihanaasse , osta kolmeka eest süüa ja viiekas too tagasi ! " </s> </p>
<p> <s> Nautisin juba ette , kuidas ta mind kuradile saadab . </s> <s> " Ilmselt teeb ta seda väga viisakalt , " mõtlesin . </s> <s> Olin ikkagi isake ja seersant ning tema polnud veel aastatki teeninud . </s> <s> Pealegi , sajakilosena , mis ei koosne rasvast , on seda tükk maad lihtsam teha kui näiteks seitsmekümnekilosena . </s> </p>
<p> <s> Burdjukk võttis raha , pistis taskusse ja hakkas minema . </s> <s> Ei mingit reaktsiooni . </s> </p>
<p> <s> Tahtsin talle hüüda , et ta tagasi tuleks , aga ta pööras end ise ümber ja ütles : " Viiekast on vähe , kümnekat on vaja " ja raputas etteheitvalt pead . </s> </p>
<p> <s> " Mida ? " kähvasin ootamatusest . </s> </p>
<p> <s> " Viieka eest sai vanasti " kesta " ! </s> <s> Tänapäeval on kümnekat vaja ! </s> <s> Veteranile või mutikesele tuleb ka järjekorras seismise eest rubla anda ! </s> <s> Noh , sa ei joo , sa ei tea nendest asjadest midagi , " kritiseeris ta leebelt . </s> </p>
<p> <s> Tahtsin suu avada , aga Burdjukk jätkas : " Milleks sa ise sebid ? </s> <s> Me oleme juba kõik orgunninud ! </s> <s> Kõri on medpunktis , tal on hea sealt linna viina järele lennata , annan raha kohe tema kätte ! </s> <s> Silm , tema on ju dembel , ta läheb õhtul sööklasse kokkasid rivistama ! </s> <s> Laseb praekartuleid teha ja toob lihakonserve ! </s> <s> Bandeeralane pidi tšaihanaa eite masseerima , et see kilo vorsti müüks , see lits ei müü ju ajateenijatele ! </s> <s> Teised jaod orgunnivad ka midagi , me ei saa sitalt esineda ! " </s> </p>
<p> <s> " Ja mis puhul kogu see sebimine ? " suutsin lõpuks küsida . </s> </p>
<p> <s> Burdjuki heasüdamlik nägu väljendas siirast imestust . </s> <s> " Kogu rühm tähistab ju täna sinu ja Kotka tankilükkamisest pääsemist ! </s> <s> Korraldame öösel Lenini toas kõva peo ! </s> <s> Väeosa korrapidajaks on see valveroodu jobu , ta ei saa oma tšurkadestki jagu , ammugi meist ! " </s> </p>
<p> <s> Burdjukk sai minu hämmastusest omamoodi aru ja jätkas : " Kotkas lubas iga jao peale ainult ühe viina osta ! </s> <s> Hommikul on meeskond rivistusel , nagu oleks joonlauad alla neelanud ! " </s> </p>
<p> <s> Tegin rahakoti uuesti lahti , võtsin sealt oma ainukese kümnerublase ja ulatasin Burdjukile . </s> <s> " Kas sa ei kõhelnud hetkegi , kui ma sind tšaihanaasse saatsin ? " </s> </p>
<p> <s> " Ei ! " </s> </p>
<p> <s> " Miks ? " </s> </p>
<p> <s> Burdjukk vaikis ega osanud midagi öelda . </s> </p>
<p> <s> Triikisin vormi , õmblesin uue valge krae , puhastasin saapad ja lõpuks lõin rihmapandla läikima . </s> <s> Katsusin pannalt , liiga kõver oli , seadsin rihma taburetile ja virutasin pandla pihta rusikaga tubli hoobi , sirgemaks läks . </s> <s> Vaatasin peeglisse - mis hipitukk . </s> <s> Kutsusin Soolika ja too ajas mind kiilaks . </s> <s> Seejärel ma lihtsalt istusin mõne aja , lasin ennast lõdvaks ja tõrjusin peast kõrvalised mõtted . </s> </p>
<p> <s> Kui roodu kantselei uksest sisse astusin , hoomasin , et roodukas on juba vana , nii kolmekümne viie ringis mees . </s> <s> Kandsin ette ja jäin valvelseisangusse . </s> </p>
<p> <s> " Seltsimees kapten , tahaksin teid tänada , et te seersant Orlovi ja minu päästsite , " ütlesin ja vaatasin talle otsa . </s> </p>
<p> <s> Roodukas vaikis mõne hetke ja osutas toolile : " Vabalt ! </s> <s> Istu , Tergens ! " </s> </p>
<p> <s> Olime kantseleis kahekesi . </s> </p>
<p> <s> " Mis vahe on hullumeelsel ja geeniusel , Tergens ? " küsis ta äkki . </s> </p>
<p> <s> Jäin hetkeks mõtlema , roodukaga vesteldes tuli ennast alati pingutada . </s> </p>
<p> <s> " Vahe ei saa olla väga suur , " vastasin diplomaatiliselt . </s> </p>
<p> <s> " Ei olegi . </s> <s> Hullumeelsel ja geeniusel on täpselt samapalju vahet kui patuoinal ja kangelasel . " </s> </p>
<p> <s> Roodukas võttis pakist filtriga sigareti ja pistis suhu . </s> <s> Võtsin laualt tikutoosi ja pakkusin tuld , kohmakalt kukkus välja </s> </p>
<p> <s> " Patuoinaid ja kangelasi pole tegelikult olemas . </s> <s> Neid tehakse vastavalt vajadusele ! " </s> <s> Roodukas tõmbas sügava mahvi . </s> <s> " Sul pole mind millegi eest tänada ! </s> <s> Meie ringkonnas pole aasta algusest saadik mingeid suuremaid jamasid olnud , me oleme ringkondadevahelises sotsialistlikus võistluses kõval kohal ! </s> <s> Sotsialistlikul võistlusel on ainult kaks põhimõtet : kui läheb hästi , läheb hästi lõpuni , kui läheb sitasti , läheb sitasti algusest peale ! </s> <s> Patuoinaid pole praegu lihtsalt vaja . </s> <s> Kui nende järgi olnuks vajadus , oleks neid tehtud nii palju , kui kulub ! </s> <s> Mitte ainult , et ma poleks suutnud teie heaks midagi teha , vaid minust oleks tehtud Kes ? </s> <s> Patuoinaste roodu komandör , kõige suurem patuoinas ! " </s> </p>
<p> <s> " Kuna patuoinaid ei vajata , tehakse meist Kes meist tehakse ? " pöördus ta minu poole . </s> </p>
<p> <s> " Kangelased . " </s> </p>
<p> <s> " Õige ! </s> <s> Ja minust tuleb kangelaste roodu komandör ! " </s> </p>
<p> <s> Roodukas polnud kunagi minuga nii avameelselt rääkinud . </s> <s> " Sa polegi imestunud ? </s> <s> Ei ? </s> <s> Oled sa lõpuks otsustanud ? " küsis ta äkki . </s> </p>
<p> <s> " Otsustanud ? " ei saanud ma küsimusest aru . </s> <s> " Mida otsustanud ? " </s> </p>
<p> <s> " Mine too oma sõdurikapist suur kaustik ! </s> <s> Alumiselt riiulilt , " ütles ta ja muigas . </s> </p>
<p> <s> Ma läksin . </s> <s> " Mida ta minust veel võib teada , " mõtlesin . </s> </p>
<p> <s> " Muljetavaldav , " kommenteeris ta kaustikut lehitsedes . </s> <s> " Zampoliit näitas mulle seda kohe alguses . </s> <s> Kirjutab saksa tähtedega , " irvitas roodukas . </s> <s> " Meie roodu zampoliit on kahjuks idioot . </s> <s> Meie väeosas on ainult üks temast suurem idioot . </s> <s> Tead kes ? </s> <s> Väeosa zampoliit . </s> </p>
<p> <s> Eriosakond on rohkem kui ühe korra sinu vastu huvi tundnud . </s> <s> Ilmaasjata ! </s> <s> Sõdurina oled sa olnud Mul pole mõtet sind kiita . </s> <s> Viimast situatsiooni , seda saab hinnata ainult selle järgi , mida Orlov ja sina tegemata jätsite , mitte selle järgi , mida te tegite . </s> </p>
<p> <s> Sõduri tunnebki ära mitte sellest , kes ta on või mida teeb , vaid sellest , kes ta ei ole ja mida ta ei tee ! " </s> </p>
<p> <s> Olen hiljem mõelnud palju nende sõnade üle . </s> </p>
<p> <s> " Esimesed kümme aastat sõdurina on rasked . </s> <s> Pärast läheb juba nagu iseenesest , " pomises roodukas ja lehitses mõtlikult kaustikut . </s> <s> " Pole midagi raskemat kui olla sõdur , kui seda hingega teha , ega midagi lihtsamat , kui niisama käega lüüa </s> </p>
<p> <s> Juhtimine , seda võib õppida viis aastat sõjakoolis , aga ikkagi ei saa millestki aru ! </s> <s> Ole nutikas , mõtle , kogu aeg mõtle ette ja ole situatsioonist sammukese ees , tee otsuseid , sest valida on tihti ainult halva ja väga halva vahel ja ära jäta oma mehi pasa sisse ! </s> <s> Ongi kogu juhtimine . </s> </p>
<p> <s> Seda võib ka nii vaadata , et ole nutikas ja tea , kellele pugeda , ära tee otsuseid ja püüa iga hinna eest vastutusest kõrvale hiilida ning lükka alati alluvad sita sisse ! </s> <s> Juhtimist võib ka nii käsitada . " </s> </p>
<p> <s> Roodukas jäi vait ja tõmbas suitsu kopsudesse . </s> </p>
<p> <s> " Esimene mu kursusekaaslane ülendati äsja alampolkovnikuks ! </s> <s> Aga mina olen ikka kapten kõige vihatumas üksuses kõige mahajäetumas kolkas ! </s> <s> Aga mul pole sellest kahju ! </s> <s> Võib-olla kunagi sa saad aru , miks ! " </s> </p>
<p> <s> Roodukas lehitses ikka veel kaustikut . </s> <s> " Viimane sissekanne on kahekümne kolmandal kuupäeval , mind huvitab , mida sa sel päeval kirjutasid ? " </s> <s> Ta vaatas mulle silma . </s> </p>
<p> <s> Tundsin , et ma ei suuda talle valetada pärast kõike seda , mida ta oli öelnud , ning mulle miskipärast tundus , et ta mõistaks mind . </s> </p>
<p> <s> " Ma lõin endale jumala , " ütlesin vaiksel häälel , aga kindlalt . </s> </p>
<p> <s> Ta vaikis pikalt . </s> <s> Ootasin mis tahes reaktsiooni , aga mitte sellist . </s> <s> " Jumala ? </s> <s> Aga miks mitte ? </s> <s> Kui Muhamed lõi Allahi , miks siis sina või mina ei võiks seda teha ! </s> <s> Aga selle peale lihtsalt ei tule , et seda teha ! " </s> </p>
<p> <s> " Ja milline see jumal on ? " </s> </p>
<p> <s> " Sõdurite jumal . </s> <s> Tegelikult tahtsin veel öelda , et Orlov oleks mõttekas koju lasta , " lisasin kiiresti . </s> <s> Ma ei soovinud sel teemal rohkem rääkida , selle asemel jutustasin lühidalt , mis kartsas juhtus . </s> </p>
<p> <s> " Hästi , järgmisel nädalal . </s> <s> Aga arvesta , et määran sind rühmakomandöri abiks ! </s> <s> Sul saab raske olema , sest leitnant Zubov läheb valveroodu teenima . " </s> <s> Zubov oligi Komanussija . </s> <s> " Meie roodul on , kuidas öelda , liiga spetsiifilised ülesanded ! " </s> </p>
<p> <s> " Võta ! " </s> <s> Roodukas andis mulle kaustiku tagasi . </s> <s> " Üks asi veel . " </s> <s> Ta võttis kapist kantud , kulunud ohvitseririhma , mille ots oli lühemaks lõigatud . </s> <s> " Võta ka see ! </s> <s> Paistab , et sul läheb seda veel kunagi vaja . </s> <s> Sellel pole viisnurka . " </s> <s> Rooduka naeratuses oli mingi tabamatu varjund . </s> </p>
<p> <s> Teadsin , et mul pole mõtet tänada . </s> <s> Oli ju roodukas öelnud , et sõdurit tunneb sellest , mida ta ei tee . </s> </p>
<p> <s> Palusin luba lahkuda . </s> </p>
<p> <s> " Kui meeskond teie pääsemise tähistamisega liiale läheb ja homme teenistusega probleeme tekib , keeran sul lihtsalt kaela kahekorra ! " </s> </p>
<p> <s> Teadsin , et seda ta tõesti teeb . </s> </p>
<p> <s> Ütlesin " Just nii , probleeme ei tule ! " ja läksin uksest välja . </s> </p>
<p> <s> " Andrjuša sai kevadel medali . </s> <s> Mille eest ? </s> <s> Ta saatis selle koju , aga pole meile midagi rääkinud . " </s> </p>
<p> <s> Tõmbasin kartulisalatit kurku . </s> <s> Köhisin , ja tegin näo , et olen ametis suu tühjaks söömisega . </s> </p>
<p> <s> " Neetud ! </s> <s> Kelle Kotkas ütles oma ema olevat ? </s> <s> Teadustöötaja ? </s> <s> Sellele midagi niisama lihtsalt kokku ei luuleta , saab veel aru , " kirusin endamisi . </s> </p>
<p> <s> " Mitte midagi erilist , " alustasin ääri-veeri . </s> <s> " Andrei oli vahtkonnaülem , me valvame siin ladusid . </s> <s> Mingi varas või muidu segane tungis lao territooriumile , noh , vahtkond võttis ta kinni . </s> <s> Käsi vähe väänasid , aga muidu said tüübi üsna hõlpsasti kätte . </s> <s> Ongi kogu lugu , " lõpetasin kiiresti . </s> </p>
<p> <s> " Nii tühise asja eest antakse kohe medal ? " tegi Maria Vassiljevna , Kotka ema , suured silmad . </s> </p>
<p> <s> " Need on salajased laod . </s> <s> Me andsime allkirjad , et ei räägi , mis neis on . </s> <s> Ausalt öelda , isegi kui tahaks rääkida , ei saaks , sest me tõesti ei tea , mida seal hoitakse . " </s> <s> Manasin näole avala ilme . </s> </p>
<p> <s> " Ega teil ometi vangidega mingit tegemist pole ? " ei jäänud naine ikka rahule . </s> </p>
<p> <s> " Ei , vangidega pole meil mingit pistmist , " laususin kindlalt . </s> <s> " Aga üldiselt pole meil vedanud . " </s> </p>
<p> <s> " Mis mõttes ? " muutus Maria Vassiljevna tähelepanelikuks . </s> </p>
<p> <s> " Mõned poisid pääsevad õhudessantvägedesse või merejalaväkke või muudesse huvitavatesse kohtadesse . </s> <s> Aga meie ? </s> <s> Igavus tahab ära tappa , tuim ja üksluine teenistus päevad läbi . </s> <s> Õnneks Andrei saab nüüd koju ja mul pole ka enam kaua jäänud . </s> <s> Ma saan aru , et keegi peab ladusid ka valvama , aga miks peame just meie need olema ? " </s> <s> Vaatasin naisele kurva pilguga otsa . </s> </p>
<p> <s> Istusime kohalikus " Inturisti " hotelli restoranis . </s> <s> Andrei teenistus oli lõppenud ja tema lähedased olid talle vastu tulnud . </s> <s> Hakkasin juba kahetsema , et olin soostunud sellele lõunasöögile tulema . </s> <s> " Järgmise medali jaoks mõtle ise legend välja ! </s> <s> See pole enam minu mure , " mõtlesin südametäiega . </s> </p>
<p> <s> Kotka vanemad istusid meie vastas , Andrei ja Irina aga kuidagi kohmetult üksteise kõrval , nagu kaua lahusolnud vahest ikka , ning ma nägin , kuidas nad vahetevahel teineteisele otsa vaatavad , nagu otsides , kas teine ikka on see inimene , kes kunagi oli sulle kõige lähedasem . </s> </p>
<p> <s> Andrei isa , Nikolai Andrejevitš , oli kogu aja vaikinud . </s> </p>
<p> <s> Kelner tõi lauale kiievi kotletid . </s> </p>
<p> <s> " Muide , millega teie vanemad tegelevad ? " küsis Maria Vassiljevna äkitselt . </s> </p>
<p> <s> Vaatasin Andrei emale otsa . </s> <s> Ma ei kõhelnud . </s> </p>
<p> <s> " Mu isa on osakonnajuhataja toiduainetehases , ema on samas tehases pearaamatupidaja . </s> <s> Meil on oma maja . </s> <s> Mul on kolm aastat noorem õde , küllap ajab praegu juba poistel päid segi , ja kümneaastane väikevend . " </s> </p>
<p> <s> " Andrjuša on meil ainuke laps , " ütles Maria Vassiljevna kuidagi kurvalt . </s> <s> " Küllap on päris vahva , kui on suurem perekond ? " </s> </p>
<p> <s> Noogutasin . </s> <s> " Täitsa vahva jah . " </s> </p>
<p> <s> " Aga mida te pärast armeeteenistust kavatsete peale hakata ? </s> </p>
<p> <s> " Pärast armeed ? </s> <s> Lähen ülikooli , meil on Tartus oma ülikool . </s> <s> Mõtlesin ajakirjandust õppida . </s> <s> Õpib huvitavaid inimesi ja kohti tundma , " vastasin silmagi pilgutamata . </s> </p>
<p> <s> " Andrjuša , näed nüüd , su sõber on mõistlik noormees , mitte nagu sina . </s> <s> Ja Irina on ka juba kolmandal kursusel . </s> <s> Aga sina " hakkas ta poja poole pöörduma . </s> </p>
<p> <s> " Teil pole vaja muretseda , " katkestasin teda mõnevõrra järsult . </s> <s> " Te võite oma poja üle uhke olla . </s> <s> Ta teeb ise oma valikud . </s> <s> Ta ei tee neid halvemini kui teie mees , Andrei isa . " </s> </p>
<p> <s> Jäin vait . </s> <s> Kõik vaatasid Kotka poole . </s> </p>
<p> <s> " Ma lähen järgmisest sügisest arstiks õppima , nagu isa . </s> <s> Aga mul on selleks omad põhjused . " </s> </p>
<p> <s> Sõime mõne aja vaikides . </s> <s> See oli vaikus , mille üle ma ei kurvastanud . </s> </p>
<p> <s> " Mis on sinu tüdruku nimi , " küsis Irina äkki . </s> </p>
<p> <s> " Mõni lihtne , neile arusaadav nimi , " mõtlesin kiiresti . </s> </p>
<p> <s> " Inga . " </s> </p>
<p> <s> " Millega ta tegeleb ? " </s> </p>
<p> <s> " Õpib ka ülikoolis nagu sinagi , Tartus , psühholoogiat . </s> <s> Teisel kursusel . </s> <s> Me olime ka ühes klassis , nagu teiegi . </s> <s> Samasugune femme fatale lugu nagu Andreilgi . " </s> </p>
<p> <s> Nägin silmanurgast , kuidas tüdruk Andreil käest kinni võttis . </s> </p>
<p> <s> " Üks mu sõber ütles , et teatud nurga alt vaadates on ta nagu Sophia Loren . </s> <s> Teine aga , et lihtsalt särav isiksus . </s> <s> Mõnikord mõtlen , et olen õnnetähe all sündinud , ma pole seda lihtsalt ära teeninud , sest lõppude lõpuks pole ma keegi muu kui kõigest tavaline GEP . " </s> </p>
<p> <s> " Kes ? " ei saanud Irina aru . </s> </p>
<p> <s> " GEP ? </s> <s> Gorjatšii estonskii paren . </s> <s> Anekdoodikangelane , kes on tuim nagu toolijalg . </s> <s> Nii meid , eestlasi , kutsutakse . </s> <s> Räägitakse , et lätlased mõtlesid selle välja , puhtast kadedusest . " </s> <s> Ma naersin ja Irina naeratas samuti . </s> </p>
<p> <s> Lõikasin endale tüki liha ja mälusin seda keskendunult . </s> </p>
<p> <s> " Tohiksin ma su tüdruku pilti näha , " küsis Irina viisakalt . </s> </p>
<p> <s> " Kurat , üle pingutasin , " jõudsin mõelda . </s> </p>
<p> <s> " Ma ei kanna seda kaasas , " ütlesin tagasihoidlikult . </s> </p>
<p> <s> " Miks ? " oli Irina imestunud . </s> </p>
<p> <s> " Ei ole hea seda vormikuue taskusse või tumbotškasse jätta . </s> <s> Tšurkad vehivad veel sisse , noh asiaadid ja aserid . " </s> <s> Oleksin peaaegu öelnud : " Peksavad selle peale pihku , " aga sain õigel ajal pidama . </s> <s> " Kasutavad seda abivahendina manuaalse eneserahuldamise juures , " ütlesin hoopiski hoolikalt sõnu valides . </s> </p>
<p> <s> Irina punastas ega soovinud rohkem mu tüdruku teemal rääkida , Andrei isa aga muigas ja küsis midagi pojalt . </s> <s> Pääsesin tähelepanu keskpunktist välja , perekond vestles omavahel . </s> </p>
<p> <s> Magustoit toodi lauale . </s> <s> Arvasin , et mind on rahule jäetud , aga ei . </s> </p>
<p> <s> " Ma olen õnnelik , et Andrjušal on olnud armeeteenistuse ajal sellised sõbrad , nagu teie , " lausus Maria Vassiljevna ja vaatas mulle soojal pilgul otsa . </s> </p>
<p> <s> Ma ei suutnud seda enam taluda . </s> <s> " Vabandage , " ütlesin mõne hetke pärast , " ma pean tualettruumis ära käima , kõht pole tsiviiltoiduga enam harjunud , " ma naeratasin vabandavalt ja läksin . </s> </p>
<p> <s> See oli kõige korralikum üldkasutatav peldik , mida olin siiani kogu Venemaal näinud . </s> <s> Läksin kraanikausi juurde , pesin käsi , loputasin veega nägu ja viitsin niisama aega . </s> </p>
<p> <s> Uks avanes ja ma nägin , et Nikolai Andrejevitš astub tualettruumi ja jääb mu kõrvale seisma . </s> </p>
<p> <s> " Ma olen harva kohanud kedagi , kes valetab nii veenvalt , " lausus mees mõtlikult . </s> </p>
<p> <s> Vaikisin hetke . </s> </p>
<p> <s> " Mul on olnud head õpetajad . </s> <s> Üle kolmekümne ülekuulamise KGB-s . </s> <s> Oma paar ööpäeva tuleks kokku , selle aja peale õpiksid jõehobud ka valetama . " </s> </p>
<p> <s> " On asju , mida mu abikaasal ja Irinal ei olegi vaja teada . " </s> </p>
<p> <s> Noogutasin . </s> </p>
<p> <s> " Aga mida sa tegelikult kavatsed edasi teha ? " </s> </p>
<p> <s> " Ma jään armeesse . " </s> </p>
<p> <s> " Sa jääd armeesse ? " oli Nikolai Andrejevitš siiralt imestunud . </s> </p>
<p> <s> " Mitte sellesse armeesse . " </s> </p>
<p> <s> Mees vaikis hetke . </s> <s> " Aa , saan aru . " </s> <s> Ta noogutas . </s> </p>
<p> <s> " Aga tegelikult ma tahtsin öelda , et ka mina olen rõõmus , et Andreil on siin olnud sellised sõbrad , nagu teie . " </s> </p>
<p> <s> Ma nägin , et tema näolihased värahtasid korraks . </s> </p>
<p> <s> Minu nägu aga ei väljendanud midagi . </s> </p>
<p> <s> Koristustöödega hakkasime pihta kolm päeva enne kindrali tulekut . </s> <s> Me ei värvinud rohtu roheliseks ega korjanud ühekaupa puulehti mitte sellepärast , et oli talv või et meil lehtpuid ei kasvanud , vaid meie ülesanded olid , kuidas roodukas oligi öelnud , spetsiifilised . </s> <s> Meil polnud aega igasuguse jamaga tegelda , koristasime lihtsalt kõik ära ja rookisime riviplatsi lumest puhtaks . </s> </p>
<p> <s> See päev , mil meist tehti kangelased , oli mahe talvepäev , külma oli kõigest miinus kümne kraadi ringis ; sisemaa külm , see ei pure , sel pole jõudu . </s> </p>
<p> <s> Kogu väeosa oli üles rivistatud : kaks valveroodu , sest suured tsoonid vajasid palju valvureid , konvoirood , sest tapivahemaad olid pikad , meie , sest spetsiifilised ülesanded vajasid täitmist , ja teenindusrood , sest süüa ja transporti vajasid kõik . </s> <s> Seisime riviplatsil , punaste pagunitega sinelid seljas ja talvised kantpeamütsid peas . </s> </p>
<p> <s> Autasustatavid sai pikk rivi , kui meid kümme sammu rivi ette kutsuti ja me keskele koondusime . </s> </p>
<p> <s> " Reamees Ozols ! " </s> </p>
<p> <s> " Langes meie kodumaa sisekorra ja julgeoleku kaitsel , " vastasin , kui Lätlast sümboolselt rivi ette kutsuti surma hinnaga väljateenitud medalit kätte saama . </s> <s> Minu kohus oli vastata , sest ma olin rühmavanem ja rühmaülemat meil ajutiselt polnud . </s> </p>
<p> <s> " Veos kolmsada , tsinkkirstus demblisse , kodumaa eest , mis meie mõlema jaoks polnud kodumaa , " mõtlesin . </s> <s> Polnud mõtet kahetseda . </s> <s> " Vannun oma vere nimel , et ma enam kunagi ei kuula ohtlikes situatsioonides lolle ülemaid , ega lase neil ennast segadusse ajada , " lubasin endale . </s> <s> See oli ainuke , mis ma Lätlase heaks veel võisin teha . </s> </p>
<p> <s> " Seersant Orlov ! " </s> </p>
<p> <s> " Arvatud reservi , " vastasin . </s> </p>
<p> <s> " Lõpuks ütleski au revoir sellele peldikule , " mõtlesin . </s> <s> Võisin rahulikult vastata . </s> <s> " Ta on nüüd oma femme fatale juures . </s> <s> Nii ta oli ju öelnud ? " </s> <s> Naeratasin endamisi . </s> </p>
<p> <s> Järgmisena hõigati mind ja ma sain ümariku hõbedavärvilise medali , millel kiri " Lahinguliste teenete eest " , ehkki ma polnud ühteski lahingus olnud . </s> <s> Kui , siis ainult iseendaga . </s> </p>
<p> <s> Roodukale anti Punatähe orden , ma tean , kuidas ta sellesse suhtus , aga igal juhul oli ta selle ära teeninud . </s> </p>
<p> <s> Loomulikult pidas kindral ka temaatilise kõne , nagu sel puhul ikka peetakse . </s> </p>
<p> <s> Pärast sõime piduliku lõuna väeosa sööklas ohvitseride poolel , serveeriti makaronisuppi , praekartuleid , praemuna ja konservliha . </s> </p>
<p> <s> Kindral oli isaliku olemisega mees ja esitas söögi ajal meile igasuguseid küsimusi . </s> </p>
<p> <s> " Mis on kõige tähtsam asi , mida sa armeeteenistuse ajal oled õppinud ? " küsis ta tavalisel reipal toonil ühe meie roodu sõduri käest . </s> <s> Too operatsioonidel silmapaistnud , lihtsameelne , veidi kohtlase olemisega kahemeetrimees vastas , suu praekartuleid täis : " Ma olen õppinud inimesi tapma ! " </s> </p>
<p> <s> Kindralil ei olnud enam küsimusi , kõik vaikisid ja vaatasid üksteisest mööda ning pikka aega kostis ainult söögiriistade tasane klõbin vastu metalltaldrikuid . </s> </p>
<p> <s> Ma ei teadnud siis veel , et Kotkas abiellub oma tüdrukuga , lõpetab Moskva ülikooli arstiteaduskonna ning temast saab noor lootustandev kirurg . </s> </p>
<p> <s> Ka ei teadnud ma , et kapten Starovi teeneid lõpuks hinnatakse . </s> <s> Ta paistis silma esimeses Tšetšeenia sõjas . </s> <s> Praegu teenib ta polkovniku auastmes vastutaval ametikohal Venemaa sisevägedes . </s> </p></div2><div2 type="alaosa"><head> Päev , mil ei alanud sõda </head>
<p> <s> " Allah akbar , badjaa ! </s> <s> " 8 </s> </p>
<p> <s> " Allah akbar , " vastasin tasakesi . </s> </p>
<p> <s> Kalle seisis uksel ja irvitas laialt . </s> <s> Nii tema moodi . </s> <s> Tema kiilaks aetud kolp säras nagu irvituski . </s> </p>
<p> <s> " Mis sa siin passid ? </s> <s> Sa pidid ju Pärnusse sõitma . " </s> </p>
<p> <s> Ta astus sisse ja pani langevarjukoti lauale , varustus oli tal kotiga kaasas . </s> </p>
<p> <s> " Pärnusse ? </s> <s> Pärnusse sõidan ma ilmselt oma järgmises elus . " </s> </p>
<p> <s> Ma vaikisin . </s> <s> Kalle näol oli kummaline ilme ja ma mõistsin , et aeg , millest Kapten kunagi rääkinud oli , ongi käes . </s> <s> Olin hämmastunud , aga mitte selle üle , et aeg kätte jõudis , mind üllatas , et selle saabumine ei üllata mind . </s> </p>
<p> <s> Kalle astus laua äärde ja vaatas toas ringi . </s> </p>
<p> <s> Tuba oli askeetlik . </s> <s> Tegelikult oli see kunstniku ateljee vanas lammutamisele määratud puulobudikus Wismari tänavas otse politseijaoskonna taga , kasutasime seda omaniku loal . </s> <s> See sobis hästi tegevusbaasiks , sest oli kesklinnale lähedal . </s> </p>
<p> <s> Põrandale oli korrapäraselt laotud saapaid , vormiriietust ( rõivakuhja all olid hermeetilised konteinerid padrunitega , mida rahvakeeles lihtsalt " tsinkideks " kutsutakse ) ja muud varustust . </s> <s> Armetuid seinu varjasid mõned plakatid . </s> </p>
<p> <s> Laual oli raadio , Kalle keeras selle lahti . </s> <s> Ta kruttis nuppu , kuni leidis venekeelse kanali . </s> <s> Diktor rääkis tuttava " külma sõja " tooniga . </s> <s> Uudised olid väga halvad . </s> </p>
<p> <s> " Gorbile on saabast antud , Moskvas on võim kurat teab kelle käes . </s> <s> Armee on tänavatele toodud . " </s> <s> Kalle vandus . </s> <s> " Emake Venemaa ärkab hommikul pohmakas peaga ja avastab , et talle on une pealt taha keeratud ! " </s> </p>
<p> <s> Vaikisin endiselt . </s> </p>
<p> <s> Äkki võttis ta kotist väikese taskumalendite komplekti . </s> <s> " Kuni sa end pesed ja riidesse paned , sean ma male üles . </s> <s> Teeme ühe partii . </s> <s> Samal ajal mõtleme tegevusplaani valmis . " </s> </p>
<p> <s> Kalle istus rätsepaistes keset tuba , ta oli malelauda valmis pannud . </s> <s> Tal oli aega üle jäänud , ta oli võtnud kotist automaadi ja seda puhastama hakanud . </s> <s> See oli uus , heas korras kokkupandava päraga 5,45 millimeetrine AKS 74. </s> <s> Probleem seisnes selles , et meil oli ainult kaks automaati . </s> <s> Teine neist oli tehtud läbipuuritud toruga õppeautomaadist , meister-osavnäpp oli lõiganud augu servadesse keerme , täitnud augu ja tasandanud servad . </s> <s> Sellest sai lasta ainult üksiklaske . </s> </p>
<p> <s> Ta pani relva kõrvale , võttis valge ja musta malenupu , segas neid pihus ning sirutas käed ette . </s> <s> Mulle trehvasid mustad . </s> <s> Ta oli varemalt mind sagedamini võitnud kui mina teda . </s> </p>
<p> <s> " Paistab , et kohalikud väeosad pole veel liikvele läinud , " tähendas ta ja tegi esimese käigu . </s> <s> Kuulasime tähelepanelikult raadiot . </s> </p>
<p> <s> " Ilmselt otsustatakse asi Moskvas , " vastasin . </s> </p>
<p> <s> " Lõssenko pundist pole ka veel midagi kuulda . " </s> </p>
<p> <s> " Interrindelased on liidu mastaabis väikesed tegijad . </s> <s> Paistab , et neid pole toimuvast informeeritud , muidu nad juba tegutseksid . " </s> <s> Muigasin . </s> <s> Olime teinud mõned käigud . </s> <s> Kalle tungis peale . </s> </p>
<p> <s> " Aga nad hakkavad tegutsema . </s> <s> Täna õhtul , hiljemalt öösel . " </s> </p>
<p> <s> " Tundub reaalne . " </s> </p>
<p> <s> " Need koerad on kõige ohtlikumad , sest ei tea , mida neilt oodata . </s> <s> Armeega on asi selgem . " </s> </p>
<p> <s> Uksele koputati . </s> <s> Kalle haaras vaistlikult automaadi järele . </s> </p>
<p> <s> Esimesed kaks olidki kohal . </s> <s> Dessandi või merejalaväe uued laigulised mundrid , läikima löödud nöörsaapad , ohvitseririhmad ja mustad baretid . </s> <s> Kuid oli ka midagi muud , mis neid peale Kaitseliidu rinnamärgi ja tikitud sini-must-valge põikitriibuga käiseembleemi okupatsiooniarmee sõduritest eristas - see oli hoiak . </s> <s> See polnud eliitüksuste ülbe , ennasttäis " oksad laiali " hoiak ega ka okupatsiooniarmee noorsõduri kombel seinaääri mööda hiilimine . </s> <s> Olin nende poistega tegeldes palju õppinud . </s> <s> Sest kui oleksime kohelnud neid halvasti , poleks nad lihtsalt enam tulnud . </s> </p>
<p> <s> " Moskvas on riigipööre ! </s> <s> Ma raadiost kuulsin , " prahvatas üks poistest . </s> <s> Nad hingeldasid , nad olid jooksnud . </s> <s> Liiga noored , 16-17 aastased , nad veel ei teadnud , mida karta . </s> </p>
<p> <s> " Ja kuhu te siis tormate , pea laiali otsas ? " </s> <s> Kalle seisis uksel , automaat laesäärtpidi peos . </s> <s> " Hea sõdur enne mõtleb , kui tegutseb ! " </s> <s> Toon oli isalik-irooniline , kuid mitte pilkav . </s> </p>
<p> <s> Mõtlesin hetke . </s> <s> " Võta telefon . </s> <s> Anna häire , kõik tulevad erariietes , vorm , varustus ja hügieenitarbed kotiga kaasas . " </s> <s> Osutasin ühele poistest . </s> <s> " Kalle , on sul midagi lisada ? " </s> </p>
<p> <s> " Kellel on magamiskott , võtke kaasa . </s> <s> Kui pole , siis tekk . </s> <s> Ja vee hoidmiseks sobivaid kanistreid . </s> <s> Samuti lihakonserve , kuivikuid ja šokolaadi . " </s> </p>
<p> <s> Laual oli kaks telefoni . </s> <s> Tavaline oli ühendatud piraadina telefonivõrku , välja sai helistada , aga sisse ei saanud . </s> <s> Teine , eboniitkorpusega sõjaväe välitelefon oli mõeldud sidepidamiseks Kalle toaga , mis oli majauberiku teisel korrusel . </s> </p>
<p> <s> Kordasin käsu üle . </s> <s> Poiss võttis taskust telefoninumbritega papitüki ja hakkas helistama . </s> </p>
<p> <s> Vaatasin hindava pilguga teist poissi ja ütlesin : " Võta vorm seljast ja tõmba need asemele ! " </s> <s> Võtsin kapist oma ainukesed korralikud erariided , tähnilised kivipesukuluvad , nagu tollal moes olid , tossud ja tagi . </s> <s> Õngitsesin taskust paki rublasid , õnneks oli neid küllaldaselt . </s> <s> Ühtegi üksust ei saa luua , kui ei ole raha . </s> <s> Olime mõne aja eest mitu tonni vasekange vasakule pannud . </s> <s> Vagun vasekangidega oli seisnud ühes väikeses raudteejaamas peaaegu aasta , saatedokumendid olid kaotsi läinud . </s> </p>
<p> <s> " Karavanitee tõkestamise operatsioonil Afganistanis ja vasekangide vasakule panemise operatsioonil Eestis ei ole mingit põhimõttelist vahet , " ütles selle peale Kalle . </s> <s> Ega olnudki . </s> <s> Vahest jõudsime lihtsalt kellestki ette , metalli müüsid ju kõik . </s> <s> Alkaššid kangutasid pargis piirdeaedu ja lõikasid kaabliliinidel tükke vahelt välja . </s> <s> Pronkskujud varastati postamentidelt . </s> <s> Endised nomenklatuuritöötajad olid teistest peajagu üle , sest nad valdasid informatsiooni , kust võiks midagi kätte saada . </s> <s> Ühed püüdsid teistelt üht-teist jõuga ära võtta ja kolmandad pakkusid neile selle kaitseks " katust " . </s> <s> Ajad olid segased . </s> </p>
<p> <s> Vase eest sai väikese seljakotitäie rublasid , RD , dessantväelase ranits mahutab umbes kümme liitrit . </s> <s> Kümnest liitrist rubladest piisas väikese üksuse loomiseks ja ülalpidamiseks , olgugi , et inflatsioonimoolok õgis raha väärtust iga päev . </s> </p>
<p> <s> " Võta langevarjukott ja mine tee kaubandusvõrgule ring peale . </s> <s> Tugevdatud toidukord kahekümne kaheksale mehele . </s> <s> Ja vaata , kus mida saada on . </s> <s> Algab paanika ja varsti ostetakse poed tühjaks . " </s> </p>
<p> <s> " Kelle käik jäi ? " kuulsin Kallet küsivat . </s> </p>
<p> <s> " Sinu . " </s> </p>
<p> <s> " Ma ei usu , et Eestis paiknevad väeosad tormaksid endal perset lõhki rebima . " </s> </p>
<p> <s> " Siis peavad nad mujalt üksusi kohale tooma . " </s> </p>
<p> <s> " Kust ? " </s> </p>
<p> <s> " Vaevalt et kusagilt Venemaa teisest otsast tooma hakatakse . " </s> </p>
<p> <s> Partii oli keskmängu jõudnud . </s> <s> Hakkasin selgelt halvemusse jääma . </s> </p>
<p> <s> " Pihkva dessant , " mainis Kalle mõtlikult . </s> </p>
<p> <s> " Ei oska midagi paremat välja pakkuda . </s> <s> Kas lennukitega ? " </s> </p>
<p> <s> " Ei usu , et neil nii palju lennukeid võtta oleks . </s> <s> Kui õhuteed pidi , siis väiksem osa . </s> <s> Põhijõud tulevad maad mööda , roomavad " seebikarpidega " kohale . " </s> </p>
<p> <s> " Seebikarbid " olid Kalle kõnepruugis BMDd , õhudessandi lahingumasinad . </s> <s> Tema võis nii öelda , ta oli ise õhudessantvägedes teeninud . </s> </p>
<p> <s> " Siis nad täna kohale ei jõua . " </s> </p>
<p> <s> " Homme lõunaks , kui nad käsud täna kätte saavad . " </s> </p>
<p> <s> Sündmuste võimalik kulg hakkas ilmet võtma . </s> <s> Kõigepealt interrindelased ja siis Pihkva dessant , lõpuks võib-olla kohalikud väeosad . </s> <s> Jäin mõttesse . </s> </p>
<p> <s> Tajusin , et mul on vaja käia ja käisin lipuga . </s> </p>
<p> <s> " Su seis kisub karmiks . </s> <s> Tuld ! </s> <s> Kahvel , lipp kukub ! " </s> <s> Kalle naeris südamest . </s> </p>
<p> <s> Olin liialt mõtetesse vajunud ja mängu unarusse jätnud . </s> <s> Täiesti algeline viga . </s> </p>
<p> <s> " Sa ei pannud lihtsalt tähele , võid käigu tagasi võtta . " </s> </p>
<p> <s> Raputasin pead : " Elus ei saa käike tagasi . </s> <s> Sa ju tead . " </s> </p>
<p> <s> Keskendusin mõneks ajaks mängule . </s> <s> Tegin kaks kavalat kombinatsiooni . </s> <s> Üks ebaõnnestus , aga teisel korral õnnestus mul lüüa vanker . </s> <s> Kuid ometi olin kaotuse äärel . </s> </p>
<p> <s> " Me peame kiiresti relvi juurde hankima . </s> <s> Täna , hiljemalt homme öösel , " sõnas Kalle mulle mõtlikult otsa vaadates . </s> </p>
<p> <s> " Ma tean , kust me relvi saame , " vastasin . </s> </p>
<p> <s> Kalle noogutas . </s> </p>
<p> <s> " Me jõuaks osta neli-viis automaati . </s> <s> Hea , kui saaks ka ühe kuulipilduja ja snaipripüssi . </s> <s> Oleks kohe teine tunne . </s> <s> Tuleb kõik mängu panna , " mõtlesin endamisi . </s> </p>
<p> <s> " Kõigepealt püüame osta , aga kui see ei õnnestu , siis ründame täna öösel . " </s> </p>
<p> <s> Kalle noogutas taas . </s> <s> Oli hetki , mil meil polnud vaja omavahel palju rääkida . </s> </p>
<p> <s> " Me ei saa rünnata enne , kui nad tule avavad . " </s> </p>
<p> <s> " Küll Lõssenko punt selle eest hoolt kannab . </s> <s> Ma arvan , et nad hakkavad tegutsema kahe paiku öösel . " </s> </p>
<p> <s> " Ei , umbes nelja ajal. </s> <s> Lööme käed , et umbes nelja ajal. </s> <s> Tavaliselt on sõjad ikka umbes nelja paiku öösel alanud . " </s> <s> Ma sirutasin käe . </s> </p>
<p> <s> " Kahe paiku . </s> <s> Mille peale ? " </s> </p>
<p> <s> " Karta on , et meil võib minna raskeks oma lubadusi täita . " </s> </p>
<p> <s> Vaatasime korraks üksteisele otsa . </s> </p>
<p> <s> " Veame siis niisama . " </s> </p>
<p> <s> " Nõus . " </s> <s> Lõime käed . </s> <s> " Löö lahti ! " </s> <s> Poiss oli helistamise ammu lõpetanud ja jälgis vaikides meie mängu ja vestlust . </s> <s> Kalle andis talle oma toa võtme . </s> <s> " Kogunege üleval minu toas , las kõik söövad . </s> <s> Me siin Petsiga mõtleme läbi , mida teha . " </s> <s> Kalle andis automaadi poisile . </s> <s> " Võite seni sellega tegelda . " </s> </p>
<p> <s> Me teadsime , mida teha , ma võisin nüüd rahulikult mängule keskenduda . </s> <s> Teadsin , et pean mõtlema kuidagi teisiti , mitte ainult järgmist-ülejärgmist käiku ette nähes . </s> <s> Aga kuidas ? </s> <s> Vaatasin malelauda ja püüdsin ruumiliselt ette kujutada , kuidas võiksid etturid ja vigurid laual paikneda pärast järgmist kombinatsiooni . </s> <s> Pärast mitut erinevat võimalikku kombinatsiooni . </s> <s> Lahendus oli üllatavalt lihtne . </s> <s> Nii lihtne , et seda oli peaaegu võimatu märgata . </s> <s> Tegin masinlikult käigud , nuppude arv laual kahanes kiiresti . </s> <s> Mu seis paranes iga käiguga . </s> </p>
<p> <s> " Vedasid lootusetust olukorrast viigi välja , " mainis Kalle tunnustavalt . </s> </p>
<p> <s> Üheksa poissi olid veel kohale jõudnud , kõik erariietes , nagu kästud , ning just sööma hakanud . </s> <s> Nad tõusid püsti , kui me Kalle tuppa sisenesime . </s> </p>
<p> <s> " Ma saatsin neli meest , kes vormis tulid , koju riiete järele . </s> <s> Kui kõik on kohal , toon ka ise riided ära , " kandis esimesena kohale jõudnud poiss ette . </s> </p>
<p> <s> " Hea . </s> <s> Kaks meest appi relvi tooma ! " </s> <s> Kõik tahtsid minema tormata . </s> <s> " Kaks tähendab kahte , mitte ühteteist . </s> <s> Aga minu viga , ma ju ei määranud , kes lähevad . </s> <s> Teie kahekesi , " osutasin kahele tagasihoidlikumale poisile . </s> </p>
<p> <s> Meie väike relvaladu oli vana majalobudiku pööningul . </s> <s> Peale kahe automaadi oli meil kaks kuulipildujat ja üks vintpüss . </s> <s> Meie parim relv oli PK tüüpi kuulipilduja , õigemini selle elektroonilise päästikuga tankikuulipilduja variant , millele olid tavaline päästik , pära , harkjalg ja sihik juurde ehitatud . </s> <s> Sihikuplank oli võetud vana Mosini vintpüssi küljest . </s> <s> Olin kuulipilduja ostnud neljasaja Soome marga eest vuntside ja kuldhammastega merejalaväe ekipaaži staršinaalt . </s> <s> Poisid ostsid Paldiski maantee turult kokku endisel Ida-Saksamaal välja antud relvakatalooge ja müüsid neid soomlastele , margad tulid sealtkaudu . </s> </p>
<p> <s> Teine kuuliprits oli vana sõjaaegne Saksa päritolu MG-42 . </s> <s> See oli raske ja mõjusa välimusega relv , aga selle tarbeks oli ainult umbes sada padrunit , needki korrosioonist söödud . </s> <s> Me olime proovinud kümme padrunit välja lasta ja kaks korda oli tõrge tekkinud . </s> <s> Vanal MG-l oli meie jaoks rohkem moraalne väärtus , et saaksime öelda : meil on kaks kuulipildujat . </s> </p>
<p> <s> Meil oli ka sõjaaegne vene vintpüss , mille Metsavend oli mulle kunagi kinkinud , olin lasknud sellele optilise sihiku peale panna . </s> <s> Sellega arsenal ka piirdus . </s> </p>
<p> <s> Õnneks oli vene relvade jaoks tuhandeid padruneid . </s> <s> Padrunid maksid kolm rubla tükk , kui tsinkide kaupa osta . </s> <s> Kuldhammastega staršinaa oli müünud meile kõike , mida sai õppuste käigus kulutatuks lugeda ja maha kanda , aga relvalaos arvel olevat relvastust ei olnud ta julgenud puutuda . </s> </p>
<p> <s> Poiste seas olid välja kujunenud omad loomulikud liidrid , olime andnud neile vahetevahel raskemaid ülesandeid , et neid proovile panna ja nende eneseusku kinnitada . </s> <s> Kutsusin kaks poissi enda juurde . </s> </p>
<p> <s> " Me läheme vaatama , kas saame veel relvi osta . </s> <s> Te jääte siia tegevust organiseerima . </s> <s> Kõigepealt lähevad neli meest linna ja hangivad meile kõigile kolme päeva toidumoona . </s> <s> Võta märkmik ja kirjuta üles ! " </s> <s> Nägin , et nad kõhklesid . </s> </p>
<p> <s> " Samamoodi , nagu me välilaagri jaoks hankisime . </s> <s> Raha on siin . " </s> <s> Võtsin taskust paki kümnerublaseid ja rebisin ümbrise ära . </s> <s> " Säästa pole mõtet . " </s> <s> Kogusin hetke mõtteid . </s> <s> " Kui ülejäänud kohale jõuavad , saada välja neli kahe mehe patrulli . </s> <s> Üks Toompea juurde , üks tele- ja raadiomaja juurde , üks teletorni juurde ja üks las kammib lähiümbruses , siit Balti jaamani ja Tõnismäele . </s> <s> Erariietes ja ilma relvadeta . </s> <s> Jälgite , mida teevad okupatsiooniarmee ja muud relvastatud pundid , kes ei ole kaitseliitlased , kui palju neid on ja mis relvad neil on . </s> <s> Samuti jätate meelde muud kahtlast , mida märkate . " </s> <s> Kordasin öeldut veel korra . </s> </p>
<p> <s> " Kauaks patrullid välja jäävad ? " küsis poiss . </s> </p>
<p> <s> " Nelja tunni kaupa . </s> <s> Kui midagi on , lendab üks kohe siia ja teine jätab kõik meelde , mis toimub . </s> <s> Kui märkate tänavatel tanke või soomusmasinaid , kohe lennuga siia . </s> <s> Kui näete või kuulete laskmist , kohe siia . " </s> <s> Võtsin taskust oma toa võtmed . </s> <s> " Las kaks meest lähevad alla minu tuppa . </s> <s> Keerake raadio lahti ja kirjutage üles kõik oluline , mida kuulete . </s> <s> Samuti see info , mida patrullid toovad . " </s> </p>
<p> <s> " Vabad mehed las harjutavad relvade käsitsemist . </s> <s> Võtke õppegranaat ja harjutage veel kord , splindi väljatõmbamine peab igaühel käppas olema . </s> <s> Ja RPG-22 sihikud ja kuidas relva laskevalmis seada . </s> <s> Salvede ja lintide vahetus kõigil relvadel , ja mida teha , kui tõrge tuleb . </s> <s> Ja raiuge endale pealuu sisse , et kui RPG välja lasta , ei tohi keegi taha passima jääda ! </s> <s> Kirjutasid kõik üles , mida teha tuleb ? " </s> </p>
<p> <s> " Jah . " </s> </p>
<p> <s> " Jäi sul midagi arusaamatuks ? " </s> </p>
<p> <s> " Ei . " </s> </p>
<p> <s> " Peame nüüd minema . </s> <s> Aga me tuleme tagasi . " </s> <s> Vaatasin kella . </s> <s> Kell oli 10.32. " Tuleme mitte hiljem kui kell viisteist null null . " </s> </p>
<p> <s> Hakkasime minema . </s> <s> Koridoris jooksis meile järele poiss , kelle olime vanemaks jätnud . </s> <s> " Mõtlesin , et võiks rohkem toiduaineid osta , näiteks nädalaks . </s> <s> Me oleme ise ka raha kogunud , võiks selle käiku lasta . " </s> </p>
<p> <s> Vaatasin poisile otsa . </s> <s> Kalle ja mina polnud neile kunagi valetanud . </s> <s> Tõsi , mõnikord olime küll mõned asjad rääkimata või välja ütlemata jätnud . </s> <s> " Hea , et sa ette mõtled . </s> <s> Kuid nädala toitu pole vaja hankida . </s> <s> Nädala pärast lihtsalt pole enam sööjaid . " </s> </p>
<p> <s> Oli tõeliselt kaunis suvepäev , päike põletas ja T-särgi väelgi oli palav . </s> <s> Ühistransport liikus ning linnas oli kõik rahulik . </s> <s> Läksime jala Balti jaamani . </s> </p>
<p> <s> " Võiks mõne venekeelse ajalehe osta , " arvas Kalle . </s> <s> Astusime jaamahoonesse . </s> <s> Enne kioski juurde jõudmist nägime jaama maskott-lehemüüjat . </s> <s> Tal oli hall kulunud nailonmantel seljas ja lehed vana üleõla-spordikotiga kaasas . </s> <s> Koti peal olid kiri MOSKVA'80 ning olümpiarõngad . </s> <s> Ta oli turske ümmarguse punetava näoga mehemürakas , kes müüs lehti mõni kopikas tavahinnast kallimalt . </s> <s> Ta ei olnud pealetükkiv , vaid jalutas vaikselt räpases , koristamata jaamahoones ooteruumi istmeridade vahel . </s> <s> Peale tema olid veel mõned kujud , kes andsid linnale ilme . </s> <s> Näiteks heledapäine kuivetanud vanamees , kes , suur puurist käes , kuulutas tänavanurkadel pattude andeksandmist . </s> <s> Või noormees , kes kirjutas majaseintele ja plankudele HAIGUSTE RAVI GARANTEERITUD ja muud seesugust . </s> <s> Ilma nendeta tundunuks linn kuidagi tühi . </s> <s> Kui minult oleks küsitud , mille eest sa võitled , oleksin silmagi pilgutamata vastanud : " Ma võitlen Balta lehemüüja , puuristiga vanamehe ja graffiti-kuti eest . " </s> <s> Mida sääraste küsimuste peale ikka kosta ? </s> </p>
<p> <s> Kalle torkas " Pravda " taskusse ja ma pistsin lehemüüjale käkras paberrublase pihku . </s> <s> Mees mõmises tänulikult . </s> <s> Läksime edasi mööda Kalinini tänavat Kopli poole . </s> <s> Merejalaväe ekipaaž paiknes Nahhimovi tänavas Stalini-aegsetes majades . </s> <s> Linn oli täis Gagarini- , Kalinini- , Rabtšinski- ja Nahhimovi-nimelisi tänavaid , iga väiksemagi kommari ja punalenduri auks oli ristitud oma tänavajupp . </s> <s> Mõned räigemad nimed olid vist juba ka muudetud . </s> </p>
<p> <s> Tunnimees lasi meid takistusteta sisse , olime siin vanad kliendid . </s> <s> Hooned olid räämas , krohv kohati maha varisenud . </s> <s> Läksime mööda laia betoontreppi üles . </s> <s> Jooksuga tuli vastu paar noorsõdurit , mingid imelikud töötunked seljas . </s> <s> " Staršinaa müüs ju vormid meile maha . </s> <s> Või ka soomlastele Paldiski maantee turul . </s> <s> Ime , et nad üldse palja perssega ringi ei käi , " mõtlesin minnes . </s> <s> Ühest ruumist oli tehtud jõusaal . </s> <s> Hantliteks ja kangideks olid kokkukeevitatud rauakobakad , mõned sõdurid olid nende kallal ametis . </s> </p>
<p> <s> " Väljaõpet siin küll ei toimu , kui meestel on aega keset päeva rauda tõsta , " arvas Kalle . </s> </p>
<p> <s> " Palju siin neid võiks kokku olla ? " küsisin vastu . </s> </p>
<p> <s> " Pole roodugi . </s> <s> Võib olla seitse-kaheksakümmend . " </s> </p>
<p> <s> See polnud traditsioonilise ülesehitusega roodu kasarmu , oli näha , et ruumid on ümber kohandatud . </s> <s> Staršinaa tuli meile vastu . </s> <s> Me tervitasime kättpidi . </s> </p>
<p> <s> Mehe suust tuli viinalõhna . </s> <s> " Moskvas on mingi jama lahti . </s> <s> Türa teab , mis toimub ! " </s> </p>
<p> <s> Kehitasin õlgu . </s> </p>
<p> <s> " On teile mingeid käske antud ? " küsis Kalle otsekoheselt . </s> </p>
<p> <s> Staršinaa vaatas meid tähelepanelikult . </s> <s> " Siiani ei ole munnigi kästud . " </s> <s> Paistis , et ta ei valetanud . </s> </p>
<p> <s> Ruumis , mis sisustuse poolest võinuks olla kantselei , istusid laua ääres kaks ohvitseri ja mängisid atškood . </s> <s> Laual vana ajalehe peal olid tühjad konservikarbid , kalaluud , kolm väikest klaasi ja viinapudel . </s> <s> Staršinaa oli ilmselt istunud siinsamas . </s> </p>
<p> <s> Üks ohvitseridest , leitnant , oli meie vana tuttav . </s> <s> Ta esitles meid teisele , kapteni auastmes ohvitserile : " Kolja , afgaanlane ja Petja , Petja teenis OMONis9 . " </s> <s> OMONi polnud veel olemaski , kui ma sisevägede oznazi roodus teenisin . </s> <s> Aga kurat sellega , kui OMON neile rohkem meeldis . </s> </p>
<p> <s> Tervitasime kättpidi . </s> <s> Leitnant kallas viina klaasi ja sirutas käe välja . </s> </p>
<p> <s> Raputasin viisakalt pead . </s> <s> " Ei saa , me oleme teenistuses . " </s> </p>
<p> <s> " Me oleme ka teenistuses ! </s> <s> Ja mis siis ? </s> <s> Auastmes vanemaid ei austa või ? " </s> <s> Leitnant vaatas mind terava pilguga . </s> <s> Asi kiskus kriitiliseks . </s> <s> Ma pidanuks varem mõtlema rollile , mida pean etendama , kui me siia marssisime , mitte nüüd , viimastel sekunditel . </s> <s> Võtsin viinaklaasi kätte , istusin ja panin selle enda ette lauale . </s> </p>
<p> <s> " Kui olin kümne-kaheteistaastane , jõin ma päris kõvasti koos vanamehega , " alustasin juttu . </s> <s> " Raudteejaamas peatusid tihti tsisternid Aserbaidžaani piiritusveinidega , noh teate , tindiks kutsutakse . </s> <s> Vanamees andis mõnikord ämbri ja ütles : " Lenda jaama ja too joogipoolist . " </s> <s> Eks hea onu siis kallas viieka eest ämbritäie . </s> <s> Hea onu oli teistele ka lahkelt kallanud , igas jaamauberikus igale soovijale . </s> <s> Ma ei tea , mis kuradi solki nad asemele valasid . </s> <s> Tõmbasin liitri-poolteist lonti , üles ärkasin haiglas . </s> <s> Pumpasid elu sisse . </s> <s> Olin siis kolmteist . </s> <s> Sellest ajast peale olen karsklane olnud . " </s> </p>
<p> <s> " Nu tõ daeeš ! " ütles staršinaa . </s> </p>
<p> <s> " Aga sina ? " </s> <s> Leitnant sirutas klaasi Kalle poole . </s> </p>
<p> <s> Kalle raputas pead . </s> <s> " Ma ei joo sellepärast , et kui ma võtan , räägin ma muinasjutte . " </s> </p>
<p> <s> " Muinasjutte ? </s> <s> Mis muinasjutte ? " </s> </p>
<p> <s> Keerasin näo Kalle poole . </s> <s> Korraks vihvatas ta näol nukker ilme , aga see kadus kohe . </s> <s> " Maailmas on üks imeilus koht . </s> <s> Seal on kõrged mäed ja kus mäed lõpevad , algab kõrb . </s> <s> Hea on istuda kõrbe serval , kaks veepudelit kaasas , ja tunda end ühe liivaterakesena . </s> <s> Kas teate , et öösel on kõrbes jahe ? </s> <s> Korjad kiltmaalt lapikuid kive ja uuristad neisse naaskliga kujukesi ja mustreid ; kui päike tõuseb , on mõnikord selline valus tunne ning sa sooviksid , et see hetk kestaks igavesti . " </s> </p>
<p> <s> " Kõrbe all on käigud , kuhu koguneb niiskus . </s> <s> Neid kutsutakse kjarizideks , see peaks kaevu tähendama . </s> <s> Need käigud on sama iidsed kui kõrb . </s> <s> Ammustest aegadest peale on inimesed seal sõdade eest varju leidnud . </s> <s> Vaenlased ei ole julgenud mitte kunagi sinna tungida . " </s> </p>
<p> <s> Kalle tõmbas hinge . </s> </p>
<p> <s> " Meile öeldi , et duhid10 on seal . </s> <s> Me ei roninud sisse , surma ei otsinud keegi . </s> <s> Lasime võimsad lõhkelaengud köite abil käikudesse , ikka kaks laengut köie otsas . </s> <s> Väiksem laeng lõhkes sekundi murdosa võrra varem ja tekitas käigusuhu õhukorgi . </s> <s> Kui pealaeng plahvatas , ei pääsenud lööklaine käigusuust välja ja tungis kaugematessegi soppidesse , kõrb võpatas paljude laengute sünkroonsest plahvatusest . </s> <s> Pärast oli kõik vaikne ja ainult tuul keerutas liiva üles . " </s> </p>
<p> <s> Kalle jäi vait . </s> </p>
<p> <s> " Mis neis käikudes oli ? " küsis leitnant . </s> </p>
<p> <s> " Seal ei olnud mitte midagi . </s> <s> Mitte ühtegi last , naist ega vanainimest . </s> <s> Käigud olid tühjad , " ütles Kalle tuhmil häälel , " see on ju muinasjutt . </s> <s> Muinasjuttudes täidab kuldkalake kolm soovi , Loll-Ivan võtab tsaaritari naiseks ja käigud on tühjad . </s> <s> Seepärast ma räägingi ainult muinasjutte . " </s> </p>
<p> <s> Kõik vaikisid mõne aja . </s> </p>
<p> <s> Kapten vandus mahlakalt . </s> <s> " Ma tean , mis oli nendes käikudes , olen neisse vaadanud . " </s> <s> Ta kummardas ja võttis laua alt kitarri , sõrmitses keeli ja hakkas laulma sügava meloodilise häälega : </s> </p>
<p> <s> Ei , ma ei osalenud sõjas </s> </p>
<p> <s> vaid sõda on osa minust , </s> </p>
<p> <s> Ei , ma ei marssinud </s> </p>
<p> <s> mööda neid lõputuid teid </s> </p>
<p> <s> ja lõppude lõpuks </s> </p>
<p> <s> ma olen unustanud kõik </s> </p>
<p> <s> Kuulasime ja mõtlesime omi mõtteid , kuni laul lõppes . </s> <s> Kaalusin , kuidas asja kallale asuda , aga kapten jõudis minust ette : " Ja antagu mulle suhu , kui ma ei tea , miks te tulite . </s> <s> Te tulite siia relvi ostma . " </s> <s> Ta tegi käega järsu žesti ja jätkas : " Aga staršinaa on teile juba kõik maha müünud , mis võimalik müüa . </s> <s> Padruneid saite ? </s> <s> Käsigranaate saite ? </s> <s> RPGsid saite ? </s> <s> Saapaid , vorme , mida veel ? </s> <s> Me ei saa teile müüa laos arvel olevat relvastust . </s> <s> Saage aru , me oleme ka inimesed , meid antakse sõjatribunali alla ! " </s> </p>
<p> <s> Kapteni hääl oli muutunud valjemaks ja hääletoon pinevamaks . </s> </p>
<p> <s> Laiutasin käsi . </s> <s> " Eks igaüks taha elada , " alustasin ma , " aga sa tead , et me oleme kultuursed inimesed . </s> <s> On teil kunagi olnud meiega probleeme ? " </s> <s> Ma viipasin Kalle suunas . </s> <s> " Me oleme alati oma sõnade eest vastutanud ja kokkulepetest kinni pidanud . </s> <s> Aga ajad on segased . </s> <s> Me ei tea , mis Moskvas toimub , igasugused hullud teevad segaseid otsuseid . </s> <s> Kui Moskvast kästakse näiteks Pihkva dessant siia ? </s> <s> Või kästakse teil natsionalistidele-separatistidele lõpp teha ? </s> <s> Siis läheb sõjaks . </s> <s> Aga me ei taha oma mehi kasti lüüa ja te ilmselt ei taha lasta omasid ära kustutada . </s> <s> Tähendab , meil on mõttekas diil teha ! " </s> <s> Olin tasapisi rolli sisse elanud . </s> </p>
<p> <s> Vaatasin Kallele otsa , ta sügas mõtlikult lõuga . </s> <s> Andsin talle mõista , et nüüd on tema kord jätkata . </s> </p>
<p> <s> " Nagu Petja ütles , oleme tsiviliseeritud linnakodanikud . </s> <s> Aga mitte kõik ei ole sellised . </s> <s> Mis siis teha , kui siia tuleb viisteist-kakskümmend tuhat hullu maakat , kelle ajud on pikast kuusejuure all istumisest pehmeks läinud ? </s> <s> Mõned neist on neljakümne neljandast aastast saadik Saksa tanki kuuri all hoidnud ja tänasest päevast ainult unistanud . </s> <s> Ausalt öelda , me ei tea ise ka , mida kõike neilt oodata võib , " lõpetas Kalle usalduslikul toonil . </s> </p>
<p> <s> Ta pidas väikese pausi ja jätkas : " Mis olukorras te tegelikult olete ? </s> <s> Arvate , et olete kõvad mehed ? </s> <s> Viimane eelpost metsikus läänes ? </s> <s> Tegelikult olete kõrvuni pasa sees . </s> <s> Kui hakatakse rahvast tankide alla ajama , mis siis teiega juhtub ? </s> <s> Teil on ju perekonnad linnas . </s> <s> Kui asi läheb käest ja algab totaalne mahanottimine , siis ei küsi enam keegi , kes on kes . </s> <s> Duhid olid kamp lolle ja hulljulgeid tšurkasid , kes sõdisid sama palju omavahel kui meiega . </s> <s> Siin on lugu teisiti . </s> <s> Meie omavahel ei sõdi . </s> <s> Kõik mehed on armees teeninud . </s> <s> Meiesuguseid seersante on näiteks mitukümmend tuhat , reservohvitsere on tuhandeid , Afgaanis sõdis ma ei teagi kui palju mehi , ise olete meid sõdima õpetanud . </s> <s> Relvad , tehnika - küsite teie ? </s> <s> Mis relvi ja tehnikat oli duhidel ? </s> <s> Nad elasid põhiliselt selle arvel , mis nad meie käest ära võtsid või ostsid . </s> <s> Duhid kummardavad Allahit , peavad mitut naist ja nikuvad mägedes kitsi . </s> <s> Sest nad tahavad niimoodi elada , sellised on lihtsalt nende kombed . </s> <s> Ja me läksime ja püüdsime neile partei poliitikat selgeks teha ! " </s> <s> Kalle naeris irooniliselt : " Lõpuks panime pillid kotti . " </s> </p>
<p> <s> Kalle pidas pausi . </s> </p>
<p> <s> " Kas te arvate , et meile saab partei poliitikat selgeks teha või ? </s> <s> Kas te arvate , et me ei suuda enda eest seista ? </s> <s> Kas te arvate , et ma olen mõni kloun , kes tuleb siia , käsi pikal , paluma , " tõstis Kalle häält . </s> <s> " Kui kas või kolm snaiprit siin ümbruses passivad , kuhu te siis lähete ? </s> <s> Istute siin nagu rotid lõksus . </s> <s> Kui elekter , vesi , kanalisatsioon kinni pannakse ? </s> <s> Kui homme leivaauto ei tule enam ? </s> <s> Kui teile pool tonni ammoniiti perse alla pistetakse , kui kõrgele te siis oma arust lendate ? </s> <s> Meil on kirdes põlevkivikaevandused , oled kuulnud , seal on lõhkeainet tonnide kaupa . </s> <s> Ja kui te üritategi kangelast mängida , mis siis ? </s> <s> Kes teile selle eest aitäh ütleb ? </s> <s> Onu Miša Moskvast ? </s> <s> Onu Miša ei kuse ka teie peale . </s> <s> Vaadake ise , kuidas te elate ? " </s> </p>
<p> <s> Mulle tundus , et olukord hakkab kontrolli alt väljuma . </s> <s> Kalle mängis oma rolli liiga veenvalt , tal oli annet . </s> <s> See mõjus usutavalt . </s> <s> Tundsin , et hakkan peagi ise ka sellesse uskuma . </s> </p>
<p> <s> " Tänasel päeval võib ainult juua , " ütles selle peale kapten ja kallas endale klaasi . </s> <s> " Kuidas me elame ? " küsis ta iseendalt . </s> <s> Kalle oli tabanud naelapea pihta . </s> <s> " Kuhu me oleme välja jõudnud ? </s> <s> Mu ohvitserid elavad siinsamas peldikus . </s> <s> Raha on nii odavaks läinud , et palgaga ei ela enam nädalatki . </s> <s> Poiss läheb kooli ja ütleb : " Papa , anna kommiraha ! " </s> <s> Naine tahab uut mantlit . </s> <s> Vanemad on pensionärid , saadan neile iga kuu rahakaardi . </s> <s> Toitugi ei jõua osta ja oleks veel , mida osta . </s> <s> Elu pole muud kui üks suur tahapanemine ! " </s> </p>
<p> <s> Tundus , et otsustav hetk on saabunud . </s> </p>
<p> <s> " Kui natsionalistid-separatistid teie relvaladu ründavad ja relvad minema tassivad , kas saab siis teile midagi ette heita ? " alustasin ma kaalutlevalt . </s> <s> " Ei saa . </s> <s> Aga ka meie ei taha kangelasi mängida ega oma mehi asjata magama panna . </s> <s> Me ei taha ka teie sõdureid tappa , sest neidki ootavad emad koju . </s> <s> Igaüks tahab elada , meie tahame ja teie tahate elada . </s> <s> Parem teeme nii , et te annate meile relvad , mille eest me maksame , ja lavastame , ustroim pokazuhu , et ladu on rünnatud . " </s> </p>
<p> <s> Tükk aega valitses vaikus . </s> <s> Kapten vaatas staršinaale otsa ja ütles meile : " Minge korraks koridori , me arutame seda asja omavahel . " </s> <s> Läksime välja . </s> </p>
<p> <s> " Mis nad otsustavad ? " küsis Kalle vaikselt . </s> </p>
<p> <s> " Kurat teab . </s> <s> Proovida tasus igatahes . " </s> </p>
<p> <s> " Müüvad meid eriosakonnale maha ? " </s> </p>
<p> <s> " Nad ei saa , sest on juba liiga palju kama meile maha lükanud . </s> <s> Nad on sundseisus . </s> <s> Muide , kuradi hea etendus ! " </s> </p>
<p> <s> " Ma tahaksin , et sellest rohkem tõsi oleks . </s> <s> Kui oled nõrk , ei jää muud üle , kui tugevat teeselda ! " </s> <s> Naersime . </s> </p>
<p> <s> Umbes kümne minuti pärast kutsuti meid sisse tagasi , istusime laua taha . </s> <s> Rääkis staršinaa . </s> </p>
<p> <s> " Te võite saada meie relvalao saja tonni taala eest . " </s> <s> Rahaühiku mainimisel kasutas ta veidrat venekeelset moonutist inglisekeelsest argooväljendist bucks . </s> </p>
<p> <s> Mul läks seest külmaks . </s> <s> Etendus oli olnud liiga hea . </s> <s> Oleksin õhku ahminud , kui olukord seda lubanuks . </s> </p>
<p> <s> " On vaja peatuda , enne kui on hilja . </s> <s> Peaksin ütlema , et tahtsime osta ainult mõne automaadi . </s> <s> Meil ei ole sellist raha . </s> <s> On ainult üks koht , kust võiks sellist summat küsida . " </s> <s> Mõtted mäslesid peas . </s> <s> Ma teadsin , olin kogu aeg teadnud , et ennem suren , kui lähen sinna raha küsima . </s> <s> Aga peatuda ei saanud . </s> <s> Valikut ei olnud . </s> </p>
<p> <s> Paus mõjus , nagu mõtleksin ma järele . </s> </p>
<p> <s> " Ja mis me selle eest saame ? " küsisin kähiseval häälel . </s> </p>
<p> <s> Staršinaa võttis vormi rinnataskust märkmiku . </s> <s> " Viiskümmend AKS 74 komplektis , " alustas ta pakkumist . </s> </p>
<p> <s> " Ja edasi ? " </s> <s> Vaatasin talle silma . </s> </p>
<p> <s> " Kolm SVDd . " </s> </p>
<p> <s> " Ei , kuus snaiprivintpüssi , " ütlesin järsult . </s> </p>
<p> <s> " Olgu , viis , " andis staršinaa järele . </s> <s> Sain aru , et ta tahab meid tüssata . </s> </p>
<p> <s> " Ta on osa relvi kas juba maha müünud või kavatseb müüa üksiküritajatele , näiteks kantpeadele või interrindelastele või kurat teab kellele . </s> <s> Pärast hea meie kraesse lükata . </s> <s> Viga , jälle viga , " mõtlesin ärritunult , " oleksin pidanud hankima kusagilt merejalaväeroodu tabelvarustuse nimekirja . </s> <s> Aga kust ? </s> <s> Vähemalt küsima mõne merejalaväes teeninud kuti käest . </s> <s> Aga aega pole , aeg surub peale ! </s> <s> Ei jõua kõike läbi mõelda . </s> <s> Aga mida nad ei taha müüa , seda nad lõppude-lõpuks ka ei müü , pole midagi teha . </s> <s> Kuid mingil määral peab ükskõik millise roodu relvastus olema enam-vähem ühesugune . " </s> <s> Mõtted jooksid kiiresti läbi pea . </s> </p>
<p> <s> " RPKd , üheksa , " tegin proovi . </s> </p>
<p> <s> Staršinaa noogutas . </s> <s> Skeem töötas . </s> <s> Üheksa kergekuulipildujat oleks hea saak . </s> </p>
<p> <s> " PKd , üheksa , " jätkasin . </s> </p>
<p> <s> " Kolm . </s> <s> Ei ole üheksat ! </s> <s> Üks rühma peale . </s> <s> Mis sa arvad , et kavatsen ülejäänud turuputkade katusepakkujatele müüa või ? " </s> <s> Ja RPG-7id meil ei ole . </s> <s> Ainult ühekordsed . </s> <s> Need te juba saite ! " </s> </p>
<p> <s> " Aga puutumatu tagavara ? " taipasin küsida . </s> </p>
<p> <s> " Saate . </s> <s> Kõik saate . </s> <s> Kolmkümmend . " </s> <s> Staršinaa näol oli ilme , nagu imetaks tal soontest verd . </s> <s> Tankitõrjerelvastust kolmekümne RPG-22ga täiendada polnuks paha . </s> </p>
<p> <s> " Mis teil veel on ? " </s> </p>
<p> <s> " Tankitõrje-raketikompleks . </s> <s> Üks . </s> <s> " Fagott " . </s> <s> Aga rakette ei ole , see on siin õppe otstarbel . " </s> </p>
<p> <s> Kaalutlesin hetke : " Vahest saab rakette kusagilt mujalt , ei tasu ära öelda . " </s> </p>
<p> <s> " Läheb . " </s> <s> Mõtlesin , mis relvi võiks neil veel olla . </s> <s> Kalle päästis mind kimbatusest . </s> </p>
<p> <s> " Käige AGS-17d välja , kas te tahate meile saja tonni taala eest ainult luuavarsi müüa ? " </s> </p>
<p> <s> " Kaks . </s> <s> Rohkem ei ole . " </s> <s> Staršinaa puikles juba vähem . </s> <s> Automaatgranaadiheitjatega võinuksime saada oma tulejõu hoopis uuele tasemele . </s> </p>
<p> <s> " Iglad-Strelad ? " jätkas Kalle otsustava lõpuni . </s> </p>
<p> <s> " Pole , tõesti , pole relvastuses . " </s> </p>
<p> <s> Vangutasin pead . </s> <s> " Kui õhutõrjerelvi pole , on sada tuhat taala mõttetu hind , " surusin hammaste vahelt . </s> <s> Aga tahtsin hinna üle arutlemise jätta kõige lõpuks . </s> </p>
<p> <s> Pärast mõningast kauplemist lisandusid nimekirja üheksakümmend tsinki mitut sorti padruneid , sada kakskümmend käsigranaati , 30-millimeetrilist laskemoona automaatgranaadiheitjate tarbeks ja nipet-näpet , nagu valgustusrakette , suitsugranaate ja muud . </s> </p>
<p> <s> " Ma nägin , et teil seisis platsil kaks ZILi . </s> <s> Mis sa arvad , kuidas me kama siit minema viime ? " pöördusin ma staršinaa poole . </s> <s> " Seljas hakkame tassima või ? </s> <s> Parem , kui teil on relvad masinate peal valmis . </s> <s> Kõigil vähem sekeldusi . " </s> <s> Ta kõhkles . </s> <s> " Ära kuse , ega need su oma autod pole , " julgustasin staršinaad . </s> <s> Too vaatas kapteni poole . </s> <s> Kapten lõi käega . </s> </p>
<p> <s> " Ja lõpuks hind . " </s> <s> Oli minu kord asi otsustava lõpuni viia . </s> <s> " Sada tonni on mõttetu hind , ma saan aru , kui õhutõrjerelvad sees oleksid . </s> <s> Ja ainukesel tankitõrje-raketikompleksil pole ühtegi raketti . </s> <s> Kas me hakkame tankide peale peeru laskma või ? </s> <s> Kolmkümmend tonni , mitte rohkem ! " </s> </p>
<p> <s> " Te , poisid , olete tõesti peast segi ! </s> <s> Kolmekümne tonni eest ei saa tänaval tappa ka . </s> <s> Sõdige siis paljaste kätega ! </s> <s> Sihukese hulga relvadega võib terve Stalingradi lahingu maha pidada , " ei jäänud teine pool võlgu . </s> </p>
<p> <s> " Saa aru , inimene , et meie ostame hulgi . </s> <s> Hakkad neid kaltsakproletaarlastele ühekaupa müüma või ? </s> <s> Toovad säästud kotiga siia ja muudkui ostavad ! " </s> <s> Vaidlus läks üha tulisemaks . </s> </p>
<p> <s> " Sellise papi eest diili ei tule ! " </s> </p>
<p> <s> " Ega teil pole ainuke koht , kõik tahavad elada . </s> <s> Matrossovi polgu omad müüsid palju odavamalt , " bluffisin jõhkralt . </s> </p>
<p> <s> Kauplesime üle poole tunni . </s> <s> Lõpuks jäi hind viiekümne tuhande dollari peale pidama . </s> </p>
<p> <s> " Kuidas te fassaadi organiseerite ? " </s> <s> Jutuajamine hakkas lõpule jõudma . </s> </p>
<p> <s> " Jäta see meie hooleks . </s> <s> Kas vaikselt , vahtkond lüüakse uimaseks ja saavad väikese kolaka ning natsionalistid-separatistid teevad relvadega puhta töö või siis teeme vähe kärtsu-mürtsu-pauku . </s> <s> Sel juhul ilmselt laseme kogu laoruumi vastu taevast . </s> <s> Või me hindame olukorda nii ohtlikuks , et ladu on vaja evakueerida ohutumasse kohta . </s> <s> Sel juhul lähevad masinad lihtsalt tee peal kaotsi . </s> <s> See variant on kõige kindlam . </s> <s> Tegutseme vastavalt olukorrale . " </s> </p>
<p> <s> Fassaad polnud tõesti meie mure . </s> <s> Jäi veel kõige olulisem . </s> </p>
<p> <s> " Kes garanteerib , et te meile külma ei tee ja me relvad kätte saame ? " küsisin olulise küsimuse . </s> </p>
<p> <s> " Ja kes garanteerib , et te meile " nukku " ei too ja me raha saame ? " küsis staršinaa vastu . </s> </p>
<p> <s> Olin selle üle mõelnud . </s> <s> " Meil ei jää muud üle kui vahetada kusagil neutraalses kohas , näiteks jaama juures taksopeatuses pantvange . </s> <s> Enne , kui me diiliga alustame , tulete te kolmekesi sinna ja emb-kumb teist , " noogutasin kapteni ja staršinaa suunas , " tuleb meie juurde . </s> <s> Ning meie poolt tuleb kolm meest ja emb-kumb meist läheb teie juurde . </s> <s> Kui mõlemalt poolt tuleb kinnitus , et diil on ausalt lõpuni viidud , saame uuesti vanas kohas kokku ja läheme oma teed . " </s> </p>
<p> <s> Teine pool vaikis mõne aja . </s> <s> Hakkasin juba kahtlustama , et nad on algusest peale tüssamist planeerinud ja et tegu on hoopis nendepoolse kõrgetasemelise etendusega . </s> <s> " Jääb nii , " ütles kapten lõpuks mõtlikult . </s> </p>
<p> <s> " Ja me ei saa diili teha enne , kui tulevahetus on alanud või rahvast tankide alla hakatakse ajama . </s> <s> Lühidalt , mitte enne , kui sõda on tegelikult alanud . </s> <s> Me ei tahaks , et meid võidaks selles süüdistada . " </s> </p>
<p> <s> " Jääb nii , " ütles kapten uuesti . </s> <s> Sain telefoninumbri ja leppisime kokku , et helistan õhtul kell kaheksa . </s> <s> Vahetasime käepigistusi ja kiirustasime lahkuma . </s> <s> Kell oli juba kaks läbi . </s> </p>
<p> <s> Sõitsime trammiga Balti jaama poole . </s> <s> Tundsin , et olen seesmiselt täiesti tühi . </s> <s> " Ega me midagi olulist kahe silma vahele jätnud ? " küsisin Kallelt . </s> <s> Tramm loksus pöörangutel . </s> <s> Kõik oli rahulik . </s> </p>
<p> <s> " Ei paista . </s> <s> Kurat , raadiojaamad . </s> <s> Unustasin raadiojaamad , oleksime pidanud ka need välja kauplema . " </s> </p>
<p> <s> " Pole häda . </s> <s> Kui kõik hästi läheb , võime eraldi väiksema diili teha ja neid rublade eest kokku osta . " </s> </p>
<p> <s> " Üks väikene pisiasi veel , " muigas Kalle oma alatist muiet . </s> <s> " Palju meil taalasid on ? " </s> </p>
<p> <s> " Tead sama hästi kui mina . </s> <s> Täpselt sada kakskümmend taala . " </s> </p>
<p> <s> " Ja kust me võtame ülejäänud nelikümmend üheksa tuhat üheksasada ? " </s> </p>
<p> <s> " Lähen toon hoiukassast ! " </s> <s> Naersime mõlemad . </s> <s> Kuid siis minu naeratus kustus , sest edasine puudutas ainult mind . </s> <s> Kalle ei saanud siin aidata . </s> <s> Ja ma tundsin meeletut üksindust , kui mõtlesin sellele , mida pean tegema . </s> <s> Aga valikut polnud . </s> </p>
<p> <s> Sõime Balti jaama räpases puhvetis seljankat ja vaikisime . </s> <s> Püüdsin mõtteid koondada , aga need kippusid uitama . </s> <s> Uus roll , uus plaan , aga aeg surus peale . </s> </p>
<p> <s> " Kaua sul umbes läheb ? " küsis Kalle taksopeatuses . </s> </p>
<p> <s> " Arvan , et kolm-neli tundi . " </s> </p>
<p> <s> " Ma lasen niikaua veoauto ära tuua . " </s> <s> Meil oli ka " Ural " tüüpi sõjaväe diiselveoauto , läheks pikale rääkida , kust me selle saime . </s> </p>
<p> <s> " Kontrollin ettevalmistused üle . </s> <s> Pärastpoole hakkame tegevust harjutama , " ütles Kalle juvastijätuks </s> </p>
<p> <s> " Lähen siis taalasid trükkima . " </s> <s> Viipasin veel korra , enne kui ta läks . </s> </p>
<p> <s> See oli eratakso , vana tolmunud Žiguli 06. </s> <s> Taksojuht oli kõhn , väikest kasvu mees , kellel olid sorgus vuntsid ja esiletungiv kõrisõlm . </s> <s> Ta võis olla umbes kolmekümne-kolmekümne viie aastane . </s> <s> Istusin tagaistmele ja lükkasin tema väikestest nahklapikestest kokkuõmmeldud tagi kõrvale . </s> </p>
<p> <s> Vaevalt olime sõitma hakanud , kui ta tegi suu lahti ega pannud seda enam kinni . </s> <s> Ta kurtis oma raske elu üle ning rääkis riigipöördest ja sellest , mis ees ootamas . </s> <s> Juttu tuli katkematu vooluna . </s> </p>
<p> <s> " Moskvas tapsid sõdurid mitusada inimest maha . </s> <s> Raiusid sapöörilabidatega nagu Tbilisis ! " </s> </p>
<p> <s> Teritasin kõrvu . </s> <s> " Kust te seda kuulsite ? " </s> </p>
<p> <s> " Teised taksojuhid peatuses rääkisid ! " </s> </p>
<p> <s> Vaikisin , seda ei tasunud tõsiselt v ? tta . </s> </p>
<p> <s> " Ma viisin juba hommikul pere maale . " </s> </p>
<p> <s> " Mõistlik tegu , " möönsin . </s> </p>
<p> <s> Ma kadestasin taksojuhti . </s> <s> Too pidi otsustama , kas pere maale viia või mitte . </s> <s> Unistasin , et saaksin teha nii lihtsaid otsuseid , otsuseid , kus tuleb valida hea ja halva vahel . </s> <s> Mul oli valida ainult väga halva ja ülimalt halva vahel . </s> </p>
<p> <s> " See on minu viga , et me pole suutnud rohkem relvi hankida . </s> <s> Ma ju teadsin , mis toimuma hakkab , varem või hiljem . </s> <s> Millele ma olin lootma jäänud ? </s> <s> Kapten eksis , kõik toimub palju kiiremini , palju varem , nüüd . </s> <s> Nüüd , kohe . </s> <s> Ma ei ole selleks valmis . </s> <s> Miks ma pean tegema selliseid valikuid ? </s> <s> Ma ei ole seda ära teeninud , " karjusin hääletult , oma sisemusse . </s> </p>
<p> <s> " Neetud , valikut pole . </s> <s> Igaühel on oma hind , minu hind on järelikult viiskümmend tonni taala . </s> <s> Nüüd ma vähemalt tean seda . " </s> <s> Muigasin kibedalt . </s> </p>
<p> <s> " Ega ikka venelase vastu saa . </s> <s> Lasevad tankid käiku ja mis siis saab ? </s> <s> Ma ütlesin kogu aeg , et selle laulva revolutsiooniga on liiale mindud . </s> <s> Panevad jälle vagunitesse ja viivad Siberisse ! " </s> </p>
<p> <s> " Kas te oleksite nii lahke ja oleksite vait , mul oleks vaja omi mõtteid mõelda , " katkestasin taksojuhi kõnevoolu . </s> </p>
<p> <s> " Ära tee seda , tagane , enne kui hilja . " </s> <s> Ma kõhklesin . </s> </p>
<p> <s> Taksojuht vaikis hetke , ent jätkas : " Te olete nii viisakas . </s> <s> Kas te õpite ülikoolis ? </s> <s> Kunded tavaliselt sinatavad mind . </s> <s> Ma enne vaatasin , et rahvast koguneb telemaja juurde . </s> <s> Lollid inimesed , tahavad ise surma saada . </s> <s> Mina küll nii loll ei ole " </s> </p>
<p> <s> Kummardasin lähemale ja röögatasin talle kõva häälega kõrva : " Lõuad kinni , kuradi jutupaunik ! " </s> <s> Taksojuht võpatas ja auto tegi kerge jõnksu . </s> <s> Ülejäänud tee me vaikisime . </s> <s> Olin otsuse teinud . </s> </p>
<p> <s> Maja ees oli kaks lääne autot , Mercedes ja BMW , autod olid suhteliselt uued . </s> <s> " Alles neil olid asfaldivärvi null-üheksad , nüüd aga mersud ja bemarid , " mõtlesin masinlikult , " aeg on läinud , nii et ei saa arugi . " </s> </p>
<p> <s> Ukse avas väga ilus blond naine . </s> </p>
<p> <s> " Tere . </s> <s> Kas Aivar on kodus ? " küsisin pikema sissejuhatuseta . </s> <s> Naine noogutas . </s> </p>
<p> <s> " Ütle , et Pets tuli . " </s> <s> Olin rõõmus , et Commandante on kodus ja ma ei pea teda kusagilt otsima hakkama . </s> <s> Aega oli jäänud liiga väheseks . </s> </p>
<p> <s> Ta tuli mulle vastu ja me teretasime kättpidi , ta oli T-särgi väel , minust paar sentimeetrit lühem , kuid väga laiade õlgade ja atleetliku kehaehitusega . </s> <s> Commandante oli mitu aastat poksiga tegelenud ning ka arvestatavaid tulemusi saavutanud . </s> <s> Kuid peamine , temas oli karismat . </s> <s> Tal ei olnud vaja pingutada , et teisi juhtida , ta juhtis neid , nagu juhib karjas suurem ja tugevam hunt väiksemaid ja nõrgemaid . </s> </p>
<p> <s> Tal oli jäme kuldkett kaelas . </s> <s> " Milleks , " mõtlesin ma , " tal ei ole ju vaja ennast kellelegi tõestada . " </s> <s> Aga vahest ta ise ei teadnud seda või oli selle unustanud . </s> </p>
<p> <s> " Keda näha ! " </s> <s> Mulle tundus , et ta oli üllatunud , kuigi ta valitses ennast suurepäraselt . </s> </p>
<p> <s> " Eksinud lammas on karja juurde tagasi tulnud ! </s> <s> Ma teadsin , et lõpuks sa tuled ! " </s> <s> Järsku virutas ta mulle rusikaga kõhtu . </s> <s> Olin sellelaadseks tervituseks valmistunud , see oli nii tema moodi . </s> <s> Puhkisin vaikselt hammaste vahelt õhku välja ja naeratasin . </s> <s> " Sa pole muutunud . </s> <s> Aga ma ei saa sulle samaga vastata . </s> <s> Armees õpetati vähe asju , kuid see eest korralikult . </s> <s> Meil oli suur plakat " Inimese keha haavatavad kohad " " . </s> <s> Panin näpu ninajuurele ja ütlesin : " Kui inimese ninaluu ülemine osa liigub ainult paar sentimeetrit tahapoole , jõuab see välja kuhu ? </s> <s> Eks ikka ajju . </s> <s> Finito . " </s> <s> Laiutasin käsi . </s> </p>
<p> <s> " Sa oled ikka endiselt filosoof , sa pole ka muutunud . " </s> <s> Commandantel oli filosoofiast oma käsitus , kuid ma ei hakanud selle üle vaidlema . </s> </p>
<p> <s> Ta juhatas mind sisse . </s> <s> Toad olid maitsekalt ja luksuslikult sisustatud , midagi ebaesteetilist silma ei hakanud . </s> <s> Mul tekkis blondi naise suhtes respekt . </s> </p>
<p> <s> " Tulid õigel ajal. </s> <s> Me olime just sööma hakkamas . " </s> <s> Commandante palus naisel veel ühele inimesele laud katta . </s> </p>
<p> <s> Toiduained olid kvaliteetsed , pärit valuutapoest , mitte kaubandusvõrgust , toit oli maitsev ja hästi valmistatud . </s> <s> Asusin isukalt sööma . </s> <s> " Sõdur sööb ja magab alati , kui saab , " käis mõte läbi pea . </s> <s> Me sõime , kuni Commandante palus käeviipega naisel lahkuda . </s> </p>
<p> <s> " Ma tulin selleks , et kentuurasse astuda , " ütlesin pikema tseremoonitsemiseta . </s> <s> Kentuura kõlas hästi , " grupeering " kõlanuks ajalehelikult , " organisatsioon " kuivalt ja " perekond " banaalselt . </s> <s> Kentuura oli just õige sõna . </s> </p>
<p> <s> " Sa solvad mind , " vangutas ta pead , " kentuurasse ei saa astuda ega sealt välja astuda . </s> <s> Kentuurasse kutsutakse ja sealt minnakse välja kastis . </s> <s> Sa oled kogu aeg liige olnud . " </s> </p>
<p> <s> " Sa oled tänamatu , " ta jätkas . </s> <s> " Kas ma ei aidanud sind , kui sa täieliku pasa sees olid ? </s> <s> Kui kagebiidid sind Patarei hullerisse pistsid ja sulle igasugust sodi sisse süstiti , mäletad ? </s> <s> Sa olid täielik vrakk , sa ei jõudnud omal jalal käiagi , roomasid nagu ussike . </s> <s> Sind oleks lihtsalt alla lastud ! </s> <s> Kes sind oma kaitse alla võttis ? </s> <s> Mina . </s> <s> Meie toetasime ja aitasime sind , kuni sa kargud alla võtsid . </s> <s> Kes oleksid sa ilma kentuurata olnud ? </s> <s> Mitte keegi . " </s> </p>
<p> <s> Ma vaikisin . </s> <s> Aivaril oli õigus , nii see oli . </s> </p>
<p> <s> " Tõsi , Viljandi-ajast pole mul sulle midagi ette heita . </s> <s> Mulle tundus , et sa oled minu kõige ustavam mees . </s> <s> Ma mõtlesin , et sa oled mu parim sõber , mulle tundus , et kentuura on sulle kõige tähtsam . </s> <s> Aga ma eksisin . </s> <s> Ma ütlesin sulle , et ära kuhugi kao , oota , kuni ma tsoonist välja saan . </s> <s> Aga sa läksid Vene kroonusse . </s> <s> Vabatahtlikult ! </s> <s> Hästi , ma saan aru . " </s> <s> Commandante toon leebus veidi . </s> <s> " Lõppude-lõpuks õppisid sa seal kentuurale kasulikke asju . " </s> </p>
<p> <s> " Ma ootasin sind , kui sa tagasi tulid . </s> <s> Aga sina ? </s> <s> Sa keeldusid isegi mu abi vastu võtmast . </s> <s> Kas siis niiviisi tasutakse ustavust kentuurale ? </s> <s> Ma olen solvunud , et sa oled pannud mind olukorda , kus ma pean tundma ennast tänamatu koerana . " </s> <s> mu kunagise kentuurapealiku toon oli tõsiselt vihane . </s> </p>
<p> <s> " Kes sa nüüd oled ? </s> <s> Mida sa teed ? </s> <s> Sööd sitta , elad urgastes ja tegeled mingi mõttetu jamaga . </s> <s> Kuhu sa oled oma arust välja jõudnud ? </s> <s> Oled end alla lasknud ja kaltsakproletaarlase tasemele langenud ! " </s> </p>
<p> <s> " Kaltsakproletaarlasel ja askeetlikul sõduril on suur vahe , " hakkasin omakorda vihaseks saama . </s> <s> " Ma elan tagasihoidlikult mitte sellepärast , et ma poleks võimeline teisiti elama , vaid sellepärast , et ma tahan nii . </s> <s> Ma teen teatud asju ja teatud asju ei tee sellepärast , et pean seda õigeks . </s> <s> Ma tean , kes ma olen . </s> <s> Kes sa ise oled ? " </s> </p>
<p> <s> " Ma juhin kentuurat ja sina allud mulle . </s> <s> Ma olen see , kes sinusuguseid aitab . </s> <s> Sa ju tulid abi paluma ? " </s> </p>
<p> <s> " Tulin , " vastasin ma peaaegu sosinal . </s> </p>
<p> <s> Commandante pani mulle käe õlale . </s> </p>
<p> <s> " Ma tahtsin sind juba ammu aidata . </s> <s> Kõigepealt hangime sulle korteri ja auto . </s> <s> Mitte nii hea nagu mul , lihtsalt asjaajamiseks . </s> <s> Siis annan sulle vähe kuluraha , nii paar tonni taala . </s> <s> Ostad riided ja sead oma elu sisse . " </s> </p>
<p> <s> Säärase abi järele ma ei tulnud . </s> <s> Mulle meenus , et armeeteenistuse ajal oli meie rühmas üks armeenlane , kelle vend oli grupeeringu juht Lipetski- nimelises linnas . </s> <s> Seal ehitasid sajad sakslased ja itaallased metallurgiakombinaati . </s> <s> Grupeering oli monopoliseerinud asjade ülesostmise ja prostitutsiooni , samuti katusepakkumise selles linnas . </s> <s> Armeenlane oli püüdnud mind värvata : " Sõidad 09ga mööda linna . </s> <s> Paned mõnusalt gaasi . </s> <s> Tümpsu tuleb . </s> <s> Ja siis näitad näpuga : " See tüdruk ! " </s> </p>
<p> <s> Mida enamat on vaja inimlikuks õnneks ? </s> <s> Ja armeenlane oli kuradima solvunud , kui ära ütlesin . </s> </p>
<p> <s> " Hea , et sa oled lõpuks mõistuse pähe võtnud ! </s> <s> Kellele sind peale kentuura vaja on ? </s> <s> Mitte kellelegi . </s> <s> Sa oled seal midagi üritanud . </s> <s> Keda see sinu armee huvitab ? </s> <s> On sulle selle eest keegi isegi aitäh öelnud ? </s> <s> Kõik ainult kusevad su peale . </s> <s> On nemad midagi su heaks teinud ? </s> <s> Esialgu hakkaksid sa tegelema ühe päris raske probleemiga , ma kohe räägin " </s> </p>
<p> <s> Katkestasin Aivarit järsult . </s> <s> " Ma räägin sulle kohe , mida ma paluma tulin ja mida ma vastutasuks pakun . </s> <s> Aga teeme seda väljas , mitte siin . " </s> </p>
<p> <s> " Olgu , läheme siis linna ja istume mõnes kohas maha . " </s> </p>
<p> <s> " Ei , me läheme välja ja lihtsalt jalutame veidi . " </s> </p>
<p> <s> Pärast hetkelist kõhklust ta nõustus . </s> </p>
<p> <s> Jalutasime kahekesi vaiksel tänaval , aga ma ei pannud ümbrust tähele . </s> <s> Pidin esitama plaani võimalikult selgelt ja arusaadavalt . </s> </p>
<p> <s> " Mul on vaja viiskümmend tonni taala täna kella kaheksaks , " alustasin pikema sissejuhatuseta , " äärmisel juhul homme kella kaheksaks . " </s> </p>
<p> <s> Aivar sõna otseses mõttes ahmis õhku : " Viiskümmend tonni ? </s> <s> Täna õhtuks ? </s> <s> Milleks ? " </s> </p>
<p> <s> " Kleebin seina peale nagu tapeedi , " vastasin järsult . </s> <s> " Kurat , kas on raske taibata , milleks sellisel päeval raha võib vaja minna , " mõtlesin ärritunult . </s> </p>
<p> <s> " Ma tahan relvi osta . </s> <s> Automaate , kuulipildujaid , snaipripüsse , granaadiheitjaid , mida iganes . </s> <s> Palju relvi ja laskemoona . </s> <s> Veoautosid antakse kauba peale . </s> <s> Sa ju rääkisid , et tahad mind aidata . </s> <s> Aita siis ! " </s> </p>
<p> <s> " Mõne tunniga on võimatu sellist summat hankida . </s> <s> Ja vaata , mis päev täna on ! </s> <s> Kogu maailm kukub kokku ! </s> <s> Ma suudaks selle summa hankida , ütleme kahe nädala jooksul . " </s> </p>
<p> <s> " Kahe nädala pärast on hilja . </s> <s> Selleks ajaks on maailm juba ammu kokku kukkunudki ! " </s> </p>
<p> <s> " Oletame , et ma annan pappi . </s> <s> Aga mida sa vastutasuks pakud ? </s> <s> Relvi ? " </s> </p>
<p> <s> Tõmbasin hinge . </s> <s> " Mul on plaan . </s> <s> See on julm , aga muud varianti pole , ei sinul ega minul . </s> <s> Olen üle aasta selle peale mõelnud , pannud ennast sinu olukorda , lihtsalt harjutamiseks . </s> <s> Kui oleks variant , oleksin selle välja raalinud . </s> <s> Ei , on üks võimalus veel , " ütlesin muiates , " lõpeta ära ja saada kentuura laiali ! </s> <s> Võib olla see ongi kõige parem kõikidest variantidest ! " </s> </p>
<p> <s> " Räägi ! " </s> </p>
<p> <s> " Plaanis on neli etappi , " alustasin ma . </s> <s> " Kõigepealt korraldame asjad kentuuras teisiti . </s> <s> Te olete nõrgaks jäänud , teil on liiga palju asju , autosid , naisi , mis iganes stuffi . </s> <s> Sellest tuleb loobuda , nõrgana ei saa teist etappi alustada . </s> <s> Kentuuras tuleb asjad korraldada nagu armees , nii nagu meil omal ajal oli . </s> <s> Me hangime suure hulga relvi , tegelikult relvad on meil juba olemas , kui plaani teostamist alustame . </s> <s> Kentuurat tuleb suurendada viiekümne-kuuekümne meheni ja jagada allüksusteks , nii nagu me lõpupoole tsoonis tegime . </s> <s> Selleks kasutame raha , mille saame üleliigse stuffi müügist . </s> <s> Kõiki tuleb õpetada käsitsema erinevaid relvi ja ümber käima lõhkeainega , mehi tuleb karmilt treenida . </s> <s> Las nõrgad langevad välja . </s> <s> Samal ajal kogume infot teiste grupeeringute kohta , kõige tähtsam on ajud välja selgitada . </s> <s> Kõike seda tuleb hoida salajas , keegi peale meie kahe ei tohi teada tõelist eesmärki . </s> <s> See etapp kestab pool aastat kuni aasta , siis võime järgmise etapi kallale asuda . " </s> </p>
<p> <s> Tõmbasin hinge . </s> </p>
<p> <s> " Järgmine etapp kestab umbes kolm päeva , maksimum nädala . </s> <s> Me ründame kõiki olulisemaid grupeeringuid ühekorraga . </s> <s> Üks korralik blitzkrieg , noh , teeme neile välkkiirelt üks-null ära . </s> <s> Palju neid on . </s> <s> Viis , kuus , seitse ? </s> <s> Kõigepealt lööme juhid ja ajud kasti " </s> </p>
<p> <s> Kaks mänguhoos last , nii seitsme-kaheksa aastast poissi oleksid mulle peaaegu otsa tormanud . </s> <s> Astusin kõrvale ja mu mõttelõng katkes hetkeks . </s> </p>
<p> <s> " Edasi edasi koristame ära kõigi grupeeringute tuumikud . </s> <s> Me harvendame neid poksijaid-karatiste kuulipildujatulega ! </s> <s> Piltlikult , loomulikult me kasutame igasuguseid vahendeid , snaipreid , suundlaenguid , varitsusi , autopomme , mida iganes , " torkasin kiiresti oma jutule vahele . </s> <s> " Me viime kogu selle kemplemise hoopis uuele tasemele ! </s> <s> Kokku umbes neli-viiskümmend meest tuleb mullatoidule saata . </s> <s> Väiketegijad jooksevad pärast seda laiali ja teine etapp on läbi ; kui mendid vahele segavad , aga ma ei usu , eks neil ole ka oma särk persele ligemal , tekib sellest probleeme ainult neile . </s> <s> Mõnele ninale võime ju ka pappi välja käia . </s> <s> Tead , ma ei ole veel detailidega jõudnud tegelda . " </s> </p>
<p> <s> Vaatasin Commandantele otsa ja püüdsin näha tema reaktsiooni . </s> <s> Ma ei suutnud tema näost midagi välja lugeda , kuid mulle tundus , et ta teeskleb . </s> <s> Rääkisin edasi . </s> </p>
<p> <s> " Kolmandas etapis peame üle võtma kogu likvideeritud grupeeringute tegevuse , muidu tulevad aja jooksul uued tegijad ja me peaksime teist etappi kordama , mis oleks ju mõttetu . </s> <s> Nüüd lähevadki käiku esimeses etapis ettevalmistatud mehed . </s> <s> Samal ajal peame värbama ja välja õpetama veel viiskümmend-kuuskümmend meest , et olla valmis järgmiseks etapiks . </s> <s> Nüüd peab ka jälgima , et mingeid sisemisi mässe ei tekiks , sest mõnele võib võim pähe lüüa , Kentuura paisub igal juhul suureks ja seda on raskem juhtida . </s> <s> Kui mõni omadest reedab , tuleb ka tema kasti lüüa . </s> <s> Kolmanda etapi puhul on mul ainult üks tingimus : me ei tegele nargi ega prostidega ega lase teistel ka tegeleda , muidu ma ei võta osa . </s> <s> Kolmas etapp peab olema tehtud kahe-kolme kuuga , sest samal ajal algab juba neljas . </s> </p>
<p> <s> Neljandas etapis teevad Venemaalt tulnud mafioosnikud vasturünnaku . </s> <s> Me peame selle tõrjuma nii , et keegi ei julgeks enam tulla siia üritama . </s> <s> Selleks lähevad käiku kolmandas etapis ettevalmistatud mehed . </s> <s> Pärast seda võime teha , mida ise tahame . </s> </p>
<p> <s> Lihtne ja lollikindel plaan ! " </s> <s> Mulle meenus , et keegi oli öelnud kusagil samad sõnad mingi teise plaani kohta . </s> <s> " Alguses tõmbame kentuura pingule nagu vedru , siis ründame nagu välk , siis kerime ennast saagi ümber nagu madu ja neelame selle alla ning lõpuks seisame nagu sein selle eest , mis oleme kätte saanud . </s> <s> Ongi kõik , " lõpetasin ma . </s> </p>
<p> <s> Aivar vaikis . </s> <s> Ta raputas pead . </s> <s> " Liiga julm , viiskümmend meest kasti lüüa , minu mehed ei kirjuta sellele alla . " </s> </p>
<p> <s> " Võib olla sada , kui vasturünnak tuleb . </s> <s> Sinu mehed on lihtsalt nõrgaks jäänud ! </s> <s> Sina juhid kentuurat , mitte mina . </s> <s> Aga sa ei mõtle nagu juht . </s> <s> Kas sa ei anna endale aru , kes sa oled ja millega tegeled ? </s> <s> Sul ei ole valikut . </s> <s> Sa oled oma valikud juba teinud ! </s> <s> Saa aru , sul ei ole valikut ! " </s> </p>
<p> <s> Tõstsin häält ja raputasin pead . </s> </p>
<p> <s> " Teised teevad praegu või hakkavad varsti tegema samasuguseid plaane sinu suhtes . </s> <s> Ja nad teevad plaanid ka teoks ! </s> <s> Tead , mis asi on momentum ? " </s> <s> Mu hääletoon oli muutunud lõikavaks ja pinevaks . </s> </p>
<p> <s> " Ei , " ütles Aivar järsult . </s> <s> Ta oli vihane . </s> </p>
<p> <s> " Õige hetk . </s> <s> Mingil plaanil on väärtus ainult teatud ajal , teatud kohas ja teatud tingimustel . </s> <s> Kahe aasta pärast , võib-olla aasta pärast on see plaan täiesti väärtusetu . </s> <s> Sõda on kohe tulemas , tekib täielik kaos ! </s> <s> Varsti on kõigil relvi nii et tapab , siis on õige hetk käest lastud . " </s> </p>
<p> <s> " Sa oled kaval . </s> <s> Oletame , et ma annan sulle viiskümmend tonni ja sa hangid relvad . </s> <s> Sa lähed sõdima ja vatid kustutavad teid ära ning võtavad relvad ka ära . </s> <s> Ei , ma ei saa pappi nii kiiresti kokku ja kui ka saaks , ma ei annaks seda sulle , sest see papp läheks lihtsalt hävingusse ! </s> <s> Sa hävid ! " </s> </p>
<p> <s> " Saa aru , et ükskõik kuidas see lõpeb , pärast seda pole mitte miski enam endine ! </s> <s> Mitte miski ! </s> <s> Kõik muutub totaalselt , " panin mängu kogu oma veenmisjõu . </s> <s> " Ära kõhkle ! </s> <s> Sa ei ole ju reetur ? " </s> <s> Veensin Aivarit tükk aega , tuues välja argumendi argumendi järel , kuni selleni , et kui tuleb uus Stalin , hävitab ta kõik grupeeringud . </s> </p>
<p> <s> " Miks sa valitsuse käest ei küsi ? </s> <s> Neil on alati pappi ! </s> <s> Või , kurat võtaks , ründa Riigipanka ! " arvas Aivar . </s> </p>
<p> <s> " Mis sa arvad , et hakkan omasid ründama või ? </s> <s> Või võtan kuulipilduja õlale ja marsin Toompeale pappi küsima ? " </s> </p>
<p> <s> " Viiskümmend tonni , see ei käi niisama lihtsalt . </s> <s> Mul ei ole , saad aru , ei ole ! " </s> </p>
<p> <s> Tema toon tundus siiras . </s> </p>
<p> <s> Edasine kauplemine paistis mõttetu , plaan oli teda kohutanud . </s> <s> Võib-olla sai ta alles nüüd aru reaalsusest , milles ta elas , alles nüüd , kui ma talle selle äärmuslikul kujul esitasin . </s> <s> Pöördusin ja hakkasin minema . </s> <s> Mõne sammu järel vaatasin veel kord tagasi . </s> <s> Teadsin , et peaksin järgneva ütlemata jätma kas või selle pärast , mis ta kunagi minu heaks teinud oli , kuid ei suutnud end pidada : " Ma ei tea , millal ma suren . " </s> <s> Ma ei kasutanud tavapärast " kasti lüüa " , " ära kustutada " või muud sarnast väljendit . </s> <s> " Aga ma tean , et sulle on jäänud kõige rohkem kaks-kolm aastat . </s> <s> Sa ei hävi , sa juba oled hävinud , " tõstsin käe ja viipasin talle viimaseks sõnatuks hüvastijätuks . </s> </p>
<p> <s> Siis ma ei teadnud veel , et Aivar lastakse maha vähem kui kolme aasta pärast oma maja ees TT-tüüpi püstolist palju lihtsama ja robustsema plaani järgi , kui keegi võinuks arvata . </s> </p>
<p> <s> " Kuidas on ? " küsis Kalle , kui olin tagasi jõudnud . </s> </p>
<p> <s> " Ei saanud pappi . </s> <s> Trükimasin oli rikkis , " vastasin süngelt . </s> </p>
<p> <s> " Kõik on rahulik . </s> <s> Moskvas on seis segane , aga näib , et putšistid pole linna kontrolli alla saanud . " </s> <s> Kalle rääkis Jeltsinist ja Valgest Majast . </s> <s> " Poisid on kõik viimseni kohal . </s> <s> Mõned jõudsid alles pärast lõunat , tulid maalt . </s> <s> Veoauto on tangitud ja siia lähedale ühte hoovi varjule aetud . </s> <s> Ma näitan sulle , mida kõike poisid on välja mõelnud ! " </s> </p>
<p> <s> Minu toas oli neli poissi ametis . </s> <s> Meie vähene TNT ja ammoniit olid lagedale toodud . </s> <s> Trotüüli oli vähe , paar kilo , seda sai ainult okupatsiooniarmee käest , ammoniiti oli rohkem , sellega lõhatakse kaevandustes . </s> <s> Kaks poissi teipisid 200-grammiste trotüülipakikeste ümber raudnaelu . </s> <s> Teine paar pani ammoniidipulki suurematesse konservikarpidesse ja täitis tühikud väikeste mutrite ja poltidega . </s> </p>
<p> <s> " Eks meil ole nutikad poisid ! " </s> <s> Tavaliselt oli Kalle poiste kiitmisega kitsi . </s> </p>
<p> <s> " Sina siin see lõhkeaine-guru oled . " </s> </p>
<p> <s> " Kahju , et elektridetonaatoreid ja lõhkamismasinat pole . </s> <s> Süütenööriga panna on palju ohtlikum . </s> <s> Duhid tegid igasugust keemiat . </s> <s> Nüüd oleme meie duhid . </s> <s> Pärast proovime vanade toolipõhjade peale paar suunatud laengut ehitada . </s> <s> Pressi sisu tugevamini kokku , " juhendas ta ühte poissi . </s> <s> Oli näha , et ta on poistega rahul . </s> </p>
<p> <s> Teises toas oli paar vana õllekasti süütepudeleid täis laotud . </s> <s> Mõned poisid olid just tööd lõpetamas ja hakkasid parajasti tühje bensiinikanistreid välja viima . </s> <s> Põrandal vedelesid alumiiniumivärvi pakendid , ma sain aru , et nad olid bensiini sisse alumiiniumipulbrit seganud . </s> <s> Tõesti , poisid olid tublit tööd teinud . </s> </p>
<p> <s> " Mille jaoks need on ? " osutasin nurka püsti pandud jämedatele raudtorudele . </s> </p>
<p> <s> " Need lükkame tanki roomikute vahele . </s> <s> Näe nii ! " </s> <s> Üks poistest võttis raudtoru ja demonstreeris , kuidas seda tehakse . </s> </p>
<p> <s> " Jaah , " venitasin pikkamisi . </s> <s> " Aga need aerosoolvärvipudelid ? " </s> </p>
<p> <s> " Nendega laseme soomusmasinal prismad täis ! </s> <s> " Seebikarp " puksib kohal nagu pime kana või põrutab vastu seina , " teatas poiss uhkelt . </s> </p>
<p> <s> Võinuks ju öelda , et jätke , poisid , need lollused kus kurat . </s> <s> Aga siis nad enam ei mõtleks . </s> <s> Algatusvõimetuid käsutäitjaid polnud meile vaja . </s> <s> Vaatasin Kallele otsa , oli aeg lagedale tuua meie viimane reserv . </s> <s> " Soomusmasinate vastu on ka paremaid vahendeid . </s> <s> Me ei harjutanud ilmaasjata RPG-22 sihikuid ja tühja kesta peal laskevalmis seadmist . </s> <s> Täna saate ehtsad tankirusikad ! " </s> </p>
<p> <s> Tankitõrjelasud olid meie ainus saladus , meie salarelv . </s> <s> Neid hoidsime muudest relvadest eraldi , maja keldrilae vahel . </s> <s> Kalle tõi kohale suure presentkoti , selles oli kaheksa kõvaplastikust tuhmrohelist toru , justkui arhitekti või kunstniku joonistevutlarit . </s> <s> Kalle võttis ühe kilepakendist välja . </s> </p>
<p> <s> " Näe , isegi kõrvatropid on kaasas , " ütles üks poistest imetlevalt . </s> <s> Toru küljel oli venekeelne illustreeritud tegevusjuhis ja nool , mis näitas lasu suunda . </s> </p>
<p> <s> " Taha ei tohi passima jääda , " kordas Kalle veel kord . </s> <s> " Kas kõigil on tegevuspõhimõte selge ? " küsis ta veel kord . </s> <s> Kõigil oli . </s> <s> " Poisid hakkavad meid varsti idiootideks pidama , " mõtlesin irooniliselt , " kordame kogu aeg ühte ja sama nagu papagoid . " </s> <s> Ei saanud riskida , et tapaksime üksteist esimeses kokkupõrkes omaenda lolluse tõttu . </s> </p>
<p> <s> Kell oli mõni minut kuus läbi . </s> <s> Patrullid tulid ja läksid , kõigil oli oma ülesanne , kõik teadsid , mida teha . </s> <s> Varustus vaadati üle , salved ja lindid laeti padruneid täis , käsigranaadid jaotati välja , lõhkelaenguid tehti juurde . </s> <s> Moraal oli kõrge , tankitõrjerelvad tekitasid poistes kerge eufooria . </s> </p>
<p> <s> " Õhtul tuleb veel harjutada ja poistest üleliigne õhk välja lasta , " tähendas Kalle mõtlikult . </s> <s> " Ma harjutan veel RPG-meestega , sina drilli kuulipildureid ja snaipreid . </s> <s> Seitsme paiku hakkaks harjutama , siis on inimesi vähem liikumas . " </s> </p>
<p> <s> Noogutasin . </s> </p>
<p> <s> " Malevapealik ja Dessandivana tulid , " tuli üks poistest joostes teatama . </s> <s> Läksime alla . </s> </p>
<p> <s> " Teil käib tegevus täie hooga , " oli pealik rahul . </s> </p>
<p> <s> " Me hakkame veel õhtul harjutama . </s> <s> Kõik mehed on kohal . </s> <s> Interrindelased ründavad meie arvates öösel kahe ja nelja vahel kas kõiki või osasid olulisi kohti . </s> <s> Me püüdsime relvi juurde osta , ei õnnestunud . " </s> <s> Andsin lühiülevaate sündmustest . </s> <s> " Palju meil mehi väljas on ? " küsisin pealikult . </s> </p>
<p> <s> " Vähe . </s> <s> Saja ringis . " </s> </p>
<p> <s> " On maalt mingeid üksusi tulnud ? " </s> </p>
<p> <s> " Ainult Harjust . </s> <s> Rohkem ilmselt õhtul ja öösel ei tule ka . </s> <s> Homme päeval hakkavad saabuma . " </s> </p>
<p> <s> " Öösel oleme siis üksi ? " </s> </p>
<p> <s> Pealik noogutas . </s> <s> Rääkisime tegevusplaanidest , tal polnud palju aega , ta pidi minema teisi üksusi üle vaatama , Dessandivana aga jäi . </s> </p>
<p> <s> Dessandivana oli legend . </s> <s> Ta oli veidi üle viiekümne , tema algselt heledad juuksed olid muutunud täiesti halliks . </s> <s> Tal oli arm otsa ees , ta kõri oli vigastatud , nii et ta ei saanud suuremaid toidupalu neelata ja üle kõhu jooksis suur õmblus . </s> <s> Ma pole näinud ühtegi inimest , kelle kehal oleks nii palju arme . </s> <s> Ükskord näitas ta meile oma autasusid , tal oli üle kümne ordeni ja medali . </s> <s> Ometi teadsime temast väga vähe . </s> <s> Teadsime , et ta oli olnud neli aastat Afganistanis , aga mis auastmes ta oli , mida ta seal tegi ja mis temaga juhtus , sellest liikusid üksnes ähmased legendid . </s> <s> Ise ta rääkis ainult humoorikaid lugusid . </s> <s> Ta tervis oli üsna läbi ja mõnikord ta jõi nagu loom . </s> <s> Ta oli vaikne ja tagasihoidlik mees . </s> </p>
<p> <s> Ta jälgis huviga meie tegevust . </s> <s> " Te kavatsete rünnata ? " </s> </p>
<p> <s> Kalle vastas jaatavalt . </s> </p>
<p> <s> " Õige . </s> <s> Kui ei jõua kaitsta , tuleb rünnata , kui ei jõua enam rünnata , tuleb põgeneda . </s> <s> Kui ei jõua enam põgeneda , mida tuleb siis teha ? </s> <s> Uuesti rünnata ! " </s> <s> Vana muheles . </s> </p>
<p> <s> " Mulle meeldivad sõdurid . </s> <s> Ma olen eluaeg sõdurite seas elanud . </s> <s> Enamikust inimestest ei saa kunagi sõdureid , ükskõik mis vormi nad selga paneksid . </s> <s> Mõned jällegi ei vaja mingit vormi , et olla sõdurid . " </s> </p>
<p> <s> " Ma käisin Toompeal ja telemaja juures . </s> <s> Olete vaadanud neid barrikaade ? </s> <s> Need on ehitanud inimesed , kes ei ole sõdurid . </s> <s> Diletantide kamp ! </s> <s> Keda need takistaksid ? </s> <s> Selle ajaga , mis on Vilniuse sündmustest möödas , oleks võinud ehitada kaks-kolm korralikku kaitseliini , selle ajaga oleks võinud luua armee . </s> <s> Relvi pole ? </s> <s> Ega relvad tee armeed , vaid organisatsioon , distsipliin ja väljaõpe . </s> <s> Relvi hankida saab alati , kas või vaenlase käest ! </s> <s> Vaatasin , rahvast tuleb ja läheb , eks kutsutakse jälle elava kilbina seisma ! </s> <s> Rahvas muidugi tuleb , rahvas ei karda ! </s> <s> Aga rahvast sõidetakse tankidega lihtsalt üle ! </s> <s> Tankide vastu peavad astuma sõdurid granaadiheitjatega , mitte naised ja vanainimesed ! </s> <s> Kuradi reeturid ! " </s> <s> Dessandivana läkastas . </s> <s> Ta paistis ülimalt ärritunud . </s> </p>
<p> <s> " Pole mõtet tunda muret selle üle , mida pole . </s> <s> Täna öösel tuleb võidelda sellega , mis on . " </s> <s> Mida muud võisingi öelda . </s> </p>
<p> <s> " Räägi parem poistele mõni lugu . </s> <s> Me peame väikese pausi , enne kui harjutama hakkame , " pakkus Kalle välja . </s> <s> Vana oli kibestunud . </s> <s> Ta oli käinud juba talvel oma teeneid valitsusele pakkumas , kuid talle oli ära öeldud . </s> </p>
<p> <s> " Räägin teile , kuidas ma ajateenistuse ajal sain seersandi auastme . </s> <s> Ma olin ajateenistuses viiekümne üheksandast kuuekümne teise aastani , ajateenistus oli siis kolm aastat . </s> <s> Teenisin õhudessandis Aserbaidžaanis . </s> </p>
<p> <s> Korra tuli meid inspekteerima üks vana , s ? jas käinud kindral . </s> <s> RPK-tüüpi kergekuulipildujad olid siis uued asjad , meie väeosas katsetusel ; polügoonil olid näidislaskmised ja me lasime nendest . </s> <s> " Kas on ka hea ja täpne relv ? " küsis kindral minult . </s> <s> " On küll , võiks kas või inimese silueti seina ääres välja lasta , " ütlesin naljatamisi . </s> <s> Kindral , kurat , läkski ja seisis seina äärde . </s> <s> See puusein , millele olid kinnitatud sihtmärgid , oli umbes saja meetri kaugusel . " </s> </p>
<p> <s> Vana pidas pausi . </s> <s> Poisid istusid ringis ja olid nagu üks suur kõrv . </s> </p>
<p> <s> " Kõik ülemused pidasid hinge kinni , et mis nüüd küll saab . </s> <s> Mu käed värisesid , aga kui relvast kinni sain , läks värin üle . </s> <s> Eks ma siis lasin silueti välja . </s> <s> Kindral ülendas mind kohapeal . </s> <s> Tasub mõelda , enne kui suu lahti teed . </s> <s> See jäi küll igavesti meelde . " </s> </p>
<p> <s> Pärast lühikest vaikimist rääkis ta järgmise loo . </s> </p>
<p> <s> " Noh , kui ma juba sellest rääkisin , kuidas ma seersandi auastme sain , võiksin ka sellest rääkida , kuidas sellest ilma jäin . </s> <s> Korra tuli meil mõte järele proovida , kas eesel suudab langevarjuga hüpata . </s> <s> Panime väiksemat sorti eesli lennuki peale ja talle minu põhilangevarju selga . </s> <s> Ise hüppasin varulangevarjuga . </s> <s> Eesel kisas mis hirmus , aga sellest polnud lugu , ega ta mootorimürinast kõvemini kisada nagunii ei jaksanud . </s> <s> Tõukasin looma lennukist välja ja hüppasin ise kohe järele . </s> <s> Mõlemad tulime tervelt alla . </s> <s> Teate , kuidas asi välja tuli ? " </s> </p>
<p> <s> Vana oskas alati otsustavatel kohtadel pausi pidada . </s> </p>
<p> <s> " Eks ikka lendurid läksid kaebama . </s> <s> Eesel oli ju lennuki täis sittunud ja nad lihtsalt ei viitsinud koristada . </s> <s> Nii mind alandatigi reameheks tagasi . " </s> </p>
<p> <s> " Aga mind ülendati varsti jälle seersandiks . </s> <s> Ja mõne aja pärast viidi meid laevatrümmis salaja Kuubale . </s> <s> Ja Kuubal " Vana vaatas kella . </s> <s> " Mul on aeg minna , ma lähen vaatan , kas raadiomaja meeskonnal on taganemisteed valmis . </s> <s> Kui pole kindlustusi tehtud ja relvi ei jagu , on kaitsja halvemuses , kõige tähtsam on siis eemaldumismarsruut . </s> <s> Mis Kuubal juhtus , räägin teile järgmine kord . " </s> </p>
<p> <s> " Snaiprid , valmis panna ! </s> <s> Vint keerake teki sisse . </s> <s> Varustus ja laskemoon kaasa , " andsin korralduse . </s> </p>
<p> <s> Üks poistest oli patrullis , seega oli meid neli . </s> <s> Tulime oma uberikust välja . </s> <s> Ümber maja kasvasid nõgesed , vedeles telliskivitükke ja muud ehitusprahti . </s> <s> Olime meelega jätnud kõik nii , nagu oli - me ei tahtnud endale liigset tähelepanu tõmmata . </s> <s> Tavaliselt me harjutasime korrapäratutel aegadel Stroomi metsas ja välilaagreid pidasime hoopis teises Eesti otsas . </s> <s> Gagarini tänava poolsete majade tagaküljed jäid meie liikumissuunas , saatsin ühe poisi jälgima , et tänaval poleks inimesi . </s> <s> Majad paiknesid tihedalt , ühte maja läbis tunnel . </s> <s> Lipsasime sealt läbi ja sisenesime vanasse , eelmise vabariigi aegsesse funktsionalistlikku kivimajja . </s> <s> Ühe ülemise korruse ukse taga andsin kella . </s> <s> Ukse avas üle seitsmekümne aastane daam . </s> </p>
<p> <s> " Tere õhtust , proua Kuusik , " kõnetasin teda viisakalt . </s> <s> Temaga suheldes püüdsin alati anda endast parima . </s> <s> " Tänan teid , et te olete meile vastu tulnud ja lubanud pööningut kasutada . </s> <s> Aga meil oleks jälle võtit tarvis . " </s> </p>
<p> <s> " Ma toon kohe . </s> <s> Teil täna puha sõjariided seljas , " oli ta imestunud . </s> </p>
<p> <s> " On täna , jah , selline päev . " </s> </p>
<p> <s> Proua Kuusik oli raadiot kuulanud . </s> <s> Ta tahtnuks pikalt rääkida , aga meil polnud aega . </s> <s> Võtsin võtme . </s> <s> " Poisid , ma teeks teile pannkooke , " pakkus ta lahkelt . </s> <s> Varem olime ainult formaalselt suhelnud . </s> </p>
<p> <s> Vaatasin kella . </s> <s> Polnuks sobinud ära öelda , aga me pidime harjutama . </s> <s> " Tund ja kümme minutit , sellest jätkub , kui hingega teeme , " kaalutlesin endamisi . </s> </p>
<p> <s> " Hästi , me tuleme tunni aja pärast . </s> <s> Täpselt kell kaheksa , " ütlesin naeratades . </s> <s> Läksime pööningule . </s> </p>
<p> <s> Vaatasin binokliga all laiuvat panoraami . </s> <s> Inimesed kõndisid tänaval . </s> <s> Ristmikul , mille taga oli pronkssõdur , mälestusmärk eelmises sõjas langenutele , autod peatusid valgusfooride taga ja läksid liikvele , kui süttis roheline tuli . </s> </p>
<p> <s> Nüüd polnud enam midagi õpetada . </s> <s> Nüüd võis ainult kontrollida , mis on pärale jõudnud . </s> <s> Ma polnud kunagi snaiprikursustel käinud , aga mind oli õpetanud Kaug-Idast pärit poiss , keda hüüti Jahimeheks . </s> <s> Ka tema polnud kusagil õppinud , ta oli lihtsalt elukutseline jahimees . </s> </p>
<p> <s> " Missugune peab olema positsioon ? " küsisin alustuseks . </s> </p>
<p> <s> " Relv ei tohi välja paista . " </s> <s> Kontrollisin , ei paistnud , rauasuue oli seespool akent . </s> </p>
<p> <s> " Hea tugi . " </s> <s> Pakk vanu raamatuid oli alla pandud . </s> </p>
<p> <s> " Mugav . " </s> <s> Rebenenud madrats oli maha laotatud . </s> </p>
<p> <s> Varupositsioonid . </s> <s> Millal positsiooni vahetada ? </s> <s> Taganemistee . </s> <s> Kordasime k ? ik üle . </s> </p>
<p> <s> " Keda laseme ? " </s> </p>
<p> <s> " Esimesena SVD mehi , muidu hakkavad nad sind jahtima . </s> <s> Siis ohvitserid , need , kellel on kaarditasku ja õlarihm , või kes muidu agaralt ringi sebivad . </s> <s> Siis kuulipildurid . </s> <s> Seejärel kõik ülejäänud . " </s> </p>
<p> <s> " Õige . </s> <s> Neid , kes raskemate relvadega , näiteks AGSidega tegutsevad , võib ka lasta . " </s> <s> Mul ei olnud palju lisada . </s> </p>
<p> <s> " Kuidas laseme ? " </s> </p>
<p> <s> " Sihin keha keskele . </s> <s> Taban kindlasti ja vaenlane saab kõhtu haavata . </s> <s> Teised tormavad teda aitama ja võin neid rahulikult lasta , " ütles poiss , kes oli vintpüssiga positsioonil . </s> <s> Padrunid olid käeulatuses . </s> </p>
<p> <s> " Esialgu ärge üle kolmesaja meetri kaugusele laske . </s> <s> Läheda maa pealt ja kindla peale . </s> <s> Hiljem , kui kogemusi tuleb , võib kaugemaid märke maha võtma hakata . " </s> <s> Teooria oli selge , aeg oli vaadata praktilist külge . </s> </p>
<p> <s> " Esimene , kümme inimest tänaval , omal valikul , tuld , " ütlesin vaiksel häälel , " teine vaatleb . " </s> <s> Snaiprid ei karju . </s> </p>
<p> <s> Vaatasin binokliga , see oli mul kuuekordse suurendusega . </s> <s> Esimene oli neljakümnendates eluaastates korpulentne naine , kott käes . </s> <s> Võiks olla mõne poisi ema . " </s> <s> Teine oli umbes kuueteistkümneaastane pikkade heledate juustega tütarlaps . </s> <s> Nägin selgesti tüdruku näojooni , otsekui oleks ta käeulatuses . </s> <s> Võiks olla mõne poisi girlfriend . </s> <s> Kolmas </s> </p>
<p> <s> Jälgisin , kuidas tühilasud tasaselt klõpsusid . </s> <s> " Ra-ahulikumalt , hinga relvaga ühes rütmis . </s> <s> Vahepeal puhka . </s> <s> Ära rapsi , su-ujuvamalt vajuta päästikule . " </s> <s> Sportpüssiga olid poisid tublisti lasknud , aga vintpüssist liiga vähe . </s> <s> Iga lasu järel tuli uuesti laadida , vaikuses oli kuulda tuhmi metalset raginat . </s> </p>
<p> <s> Järgmine poiss asus positsioonile . </s> <s> Eelmine tõusis ja jäi minu kõrvale seisma . </s> <s> Ta oli rahuliku iseloomuga kunstikoolis õppiv viiemees , just sobiv snaipriks . </s> </p>
<p> <s> " Pets , ma tahaksin sinu käest midagi küsida . " </s> <s> Poisid kõnetasid Kallet ja mind alati nimepidi . </s> </p>
<p> <s> " Küsi aga julgesti . " </s> <s> Nägin , et ta kõhkles . </s> </p>
<p> <s> " Ma ma vist ei suudaks päris padrunitega inimese pihta lasta ! " </s> </p>
<p> <s> Vaatasin poisile otsa . </s> <s> Ta oli paljuski mu teisik , ainult ma polnud kunstikoolis käinud . </s> <s> Olin aastate eest olnud samasugune nagu tema . </s> <s> " Mida olen elus õppinud ? " oli aeg endalt küsida . </s> <s> " Kas ka temast saab selline nagu mina ? " </s> </p>
<p> <s> " Jah , alguses on see raske . " </s> </p>
<p> <s> " Kas on väga kohutav tappa inimest ? " </s> </p>
<p> <s> Vaikisin mõne aja . </s> <s> Ma ei saanud vaikusel väga kaua venida lasta . </s> </p>
<p> <s> " See võib olla kohutav nende jaoks , kes ei ela iseendaga tasakaalus . </s> <s> Mõned võivad pärast seda segaseks minna , mõned ennast ära tappa , mõned lihtsalt jooma hakata . </s> <s> Üksikutele maniakkidele võib see ka meeldima hakata . </s> <s> Paljud jälle ei saa üldse aru , mis on toimunud , nad on tuimad nagu toolijalad , see läheb neist mööda . </s> <s> Erinevate inimestega juhtub erinevaid asju . </s> <s> Raske öelda . </s> <s> Sellega peab lihtsalt õppima elama . " </s> </p>
<p> <s> Istusime proua Kuusiku vanaaegse mööbliga täidetud toas eelmise sajandi lõpust pärineva ovaalse laua taga , jõime marjateed ja sõime pannkooke maasikamoosiga . </s> <s> Istusin sirge seljaga ja püüdsin olla söömisel hoolikas , et mitte tilgutada moosi tärgeldatud valgele laudlinale . </s> </p>
<p> <s> Vana daam rääkis ja meie kuulasime . </s> <s> " Mu mees läks sõja ajal Saksa sõjaväkke . </s> <s> Ta sai siinsamas Narva all neljakümne neljandal aastal surma . </s> <s> Me abiellusime kolmekümne üheksanda aasta suvel , ega ma teda eriti näinudki , " naeratas ta nukralt . </s> <s> " Te olete kena noormees . </s> <s> Nagu minu mees , kui me abiellusime . " </s> </p>
<p> <s> " Tänan komplimendi eest , proua Kuusik , aga kui te mind põhjalikumalt tunneksite , siis te vaevalt nii ütleksite . " </s> <s> Nii väike riik , keegi sarnanes kellegagi , keegi oli kunagi olnud keegi teine ja keegi pidi kellekski teiseks saama tulevikus . </s> </p>
<p> <s> " Aga mis sõjaväes te olete ? </s> <s> Eesti sõjaväge pole olemas ja tibla väes te ka pole ? </s> <s> Kus te siis olete ? " </s> </p>
<p> <s> " Me oleme lihtsalt sõdurid , ilma mingi armeeta . </s> <s> Kui te soovite , võime olla näiteks teie armee . " </s> <s> Ma tõstsin teekruusi ja tervitasin . </s> </p>
<p> <s> Proua Kuusik rääkis veel oma tütrest ja lastelastest , kuid me pidime hakkama minema . </s> </p>
<p> <s> " Kiiremini ! </s> <s> Laskevalmis ! </s> <s> Ära tule nurga tagant välja , enne kui relv on laskevalmis ! " </s> <s> RPG-mehed said viimast lihvi . </s> <s> Aga õpetaja polnud Kalle , vaid üks poistest , aga kaugelt olid tema hääl ja hoiak niivõrd sarnased Kalle omale , et oli raske vahet teha . </s> <s> Kalle seisis maja läbiva tunneli suus ja irvitas . </s> <s> Pidin tunnistama , et sõdurina on ta minust sammu ees . </s> </p>
<p> <s> Valgusfoori taga jäi seisma pasakarva Bedford Blitz tüüpi mikrobuss , küljed roostest söödud . </s> <s> " Kust küll selline romu toodud on ? </s> <s> Ilmselt Soomest , " käis mõte läbi pea . </s> </p>
<p> <s> Esimene laskur sihtis mikrobussi ja toimus kujuteldav lask . </s> <s> " Üle ! " karjus vaatlejana toimiv paariline . </s> <s> Teine paar lasi . </s> <s> " Pihta ! </s> <s> " Seebikarp " põleb ! " teatas poiss , kelle Kalle oli õpetajaks määranud . </s> <s> Mõlemad paarid kadusid tunnelisse . </s> <s> " Nüüd on sinu kord ! " </s> <s> Snaipriks määratud poiss noogutas . </s> <s> " Kuulipildujad avavad tule , siis lendame kohale ja korjame relvad kokku . </s> <s> Kamraadid ei unusta sind ja toovad sulle SVD . " </s> </p>
<p> <s> " Seda pole vaja rohkem harjutada . </s> <s> Teeks koos veel number kolme . " </s> <s> Noogutasin nõustuvalt . </s> </p>
<p> <s> Meie taktika oli lihtne . </s> <s> Poistel oli vähe aega õppida , nad käisid koolis ja tulid kohale üle linna ning ega me ise ka ausalt öelda rohkem midagi osanud . </s> <s> Püüdsime loogiliselt mõelda ja kohandada oma kogemusi . </s> </p>
<p> <s> Olid skeemid üks , kaks ja kolm . </s> </p>
<p> <s> Esimene skeem oli varitsus väiksemale jalgsi liikuvale grupile . </s> <s> Meeskond on paigutatud paarikaupa piki teed või tänavat , on end ära peitnud ja istub hiirvaikselt . </s> <s> Kõigepealt visatakse käsigranaadid . </s> <s> Ühekorraga . </s> <s> Siis avatakse tuli kõigist relvadest . </s> <s> Kuulipildujatulega hoitakse muud vaenlased maadligi , kuni need poisid , kellel relvi ei ole , jõuavad tapetute juurde ja relvad üles korjavad . </s> <s> Siis pannakse lõhkelaengutel süütenöörid põlema ja jäetakse laengud sinna , kus positsioonid olid . </s> <s> Igaühel on taganemistee valmis vaadatud ja minnakse kiirelt . </s> <s> Laengud plahvatavad ja vaenlane ei saa kohe jälitama asuda . </s> <s> Kogu operatsioon pidi kestma neli-viis minutit . </s> </p>
<p> <s> Teine skeem oli samasugune varitsus , ainult soomusmasinatele . </s> <s> Paarikaupa tegutsevad RPG-mehed avavad igast küljest soomusmasinate pihta tule , muud tulistavad põlevatest masinatest välja ronivaid mehi . </s> <s> Relvade üleskorjamine ja põgenemine pidi toimuma samamoodi kui eelmises skeemis . </s> </p>
<p> <s> Kolmas skeem oli kõige raskem , klassikalise Vene taktika järgi tehtava rünnaku mugandus . </s> <s> Meeskond on jaotatud kattegrupiks , kus on kuulipildujad , ja ründegrupiks , mille liikmetel on automaadid , käsigranaadid ja lõhkelaengud . </s> <s> Ründegrupp pidi vaikselt seinaääri mööda hiilides vaenlasele lähenema ja siis kattegrupi tule toetusel ründama . </s> <s> Siin oli tähtis kahe grupi koostöö , et me kogemata omasid ei laseks . </s> <s> Relvade kokkukorjamine ja põgenemine oli ühesugune kõikide skeemide puhul , samuti snaipri tegevus , kes tegutses omaette . </s> </p>
<p> <s> Kalle pidi juhtima ründegruppi , mina kattegruppi . </s> <s> Kui Kalle saanuks surma , juhtinuks ründegruppi mina ja kattegruppi nutikaim poistest . </s> <s> Kui me mõlemad saanuks surma , jäänuks poiste otsustada , kas nad jätkavad võitlust . </s> <s> Kõik tundsid põhimõtteliselt kõiki relvi , kuid igaüks oli millelegi rohkem spetsialiseerunud . </s> <s> Varumehed teadsid , millise relva nad peaksid võtma , kui põhimees langeb , ja millise relva saama , kui õnnestuks relvi juurde hankida . </s> <s> Suurim usaldus oli Kalle või minu asendusmeheks määramine . </s> <s> Tunnustus oli olla number üks mees mingi relva juures . </s> <s> Suurim karistus oli aga " ülejäänud " gruppi määramine . </s> </p>
<p> <s> Oli juba hämar . </s> <s> Meie majalobudiku taga paiknesid puukuurid , lapike tühermaad ja teine samasugune hurtsik . </s> <s> " Ründame seda , " näitas Kalle käega . </s> </p>
<p> <s> Ründegrupil olid RDd laengutega seljas ja käsigranaadid valmis . </s> <s> Kattegrupi poisid panid kuulipildujad positsioonidele . </s> <s> Käisime kõik koos rünnakuteekonna läbi ja panime paika , kuidas me tulega katame ja millal ise positsioone vahetame . </s> <s> Tegelikus olukorras polnuks see enam võimalik . </s> </p>
<p> <s> Ühendusepidamine kahe grupi vahel toimunuks ainult terava pilgu , käemärkide ja öösel valgustusrakettide abil . </s> </p>
<p> <s> Ründegrupp läks . </s> <s> Jälgisin tähelepanelikult , kuni nägin märki . </s> <s> " PK , tuld ! " andsin käskluse . </s> <s> PK lasi ründegrupi ette akendesse . </s> <s> " Lühikesed valangud ! </s> <s> Lint läbi , " kujutasin olukorda . </s> <s> MG avas tule . </s> <s> " Tõrge ! " </s> <s> Vaatasin kella , sekundid kulusid , tõrke kõrvaldamiseks läks liiga kaua aega . </s> <s> " Vaja veel harjutada , " mõtlesin endamisi . </s> <s> " PK vahetab positsiooni , MG katab ! " </s> <s> PK-meeskond sööstis edasi . </s> <s> " Kuulipildur surnud , PK-l raud sodi täis ! " </s> <s> Kuulipilduri abi võttis relva , tema kohale jooksis uus mees . </s> <s> Uus kuulipildur tegi lukukoja kaane lahti , abi tõmbas kõrvale väikese keelekese , mis raua oma kohale fikseerib , ja haaras rauast , et seda eraldada . </s> <s> " Kinnastega ! </s> <s> See on põrgukuum , põletad käed ! " karjusin vihaselt . </s> <s> Tegelikus olukorras see ongi põrgukuum , kui kahesaja viiekümne padruniga lint on ära lastud . </s> <s> Oleks pidanud rauda vahetama , aga meil oli ainult üks raud . </s> <s> " Kui oled kindad maha jätnud , siis hoia vormisiiluga ! </s> <s> Mõtle , kogu aeg mõtle , mida teed ! " </s> <s> Väikesed nüansid võivad saatuslikuks saada . </s> <s> Suure kohmitsemisega sai rauaõõs lõpuks puhtaks ja raud oma kohale tagasi . </s> <s> Oleksime ründegrupi hätta jätnud . </s> <s> Korra oleks MG ka ilmselt omasid lasknud , kui poisid märki tähele ei pannud . </s> <s> Oli vaja veel kõvasti harjutada . </s> </p>
<p> <s> Ja me harjutasime kuni pimedani . </s> <s> Korra , teise , kolmanda , neljandagi . </s> <s> Võtsin alguses ühe , siis teise poisi endale abiliseks . </s> <s> Neljanda korraga võis rahule jääda . </s> </p>
<p> <s> " On aeg poisid kokku võtta , " ütles Kalle , kui olime relvad puhastanud , ennast pesnud ja varustust korrastanud . </s> <s> Nad rivistusid koridoris . </s> <s> Kõik , välja arvatud patrullid , olid kohal . </s> <s> " Alusta sina , mina lõpetan , " ütles Kalle mulle tasakesi . </s> </p>
<p> <s> " Kas rääkida koolipoistest , kes läksid Vabadussõtta ? </s> <s> Täna võinuks rääkida ka kõrgelennulisi sõnu , miski polnuks vale , kui ainult öeldul mõte sees . </s> <s> Andsin käsklused ja vaikisin mõne hetke . </s> </p>
<p> <s> " Homme on tulemas see päev , mida meist keegi ei ole tahtnud . </s> <s> Aga selles päevas on ka head . </s> <s> Me saame vastuse küsimusele " Kes me oleme ? " </s> </p>
<p> <s> Te kõik teate , mis juhtus kolmekümne üheksandal aastal . </s> <s> Uut kolmekümne üheksandat ei tule . </s> <s> Kui mitte keegi muu , siis meie oleme need , kes selle eest hoolt kannavad ! " </s> <s> Noogutasin Kallele . </s> </p>
<p> <s> " Pets ja mina arvame , et Lõssenko pundid ründavad täna öösel kella kahe-nelja vahel Toompead , tele- ja raadiomaja ja muid tähtsamaid objekte . </s> <s> Kohe , kui esimesed lasud on tehtud , varitseme mõnda väiksemat gruppi , hävitame selle ja võtame ära nende relvad . </s> <s> Seejärel ründame interrindelasi ja okupatsiooniarmee üksusi kuni oleme selleks võimelised . " </s> </p>
<p> <s> " Afganistanis teeninuid kutsutakse millegipärast afgaanlasteks . </s> <s> Kuid mina ei ole afgaanlane , afgaanlased on need , kes meie vastu võitlesid , kohalikud elanikud . </s> <s> Ma ei imetle okupatsiooniarmee suurt massi , tanke , lennukeid ja lahingukoptereid , mida kõike veel , mis neil on . </s> <s> Ma imetlen neid kirjaoskamatuid kitsekarjuseid , kes meie vastu võitlesid ja lõpuks meid lahkuma sundisid . </s> <s> Ja meie ei ole millegi poolest neist kitsekarjustest halvemad ! " </s> </p>
<p> <s> " Mis on sõduri jaoks kõige tähtsam ? " küsis ta . </s> </p>
<p> <s> " Julgus ja vaprus , " vastas keegi poistest . </s> </p>
<p> <s> " See on tähtis , aga mitte kõige tähtsam . " </s> </p>
<p> <s> " Nutikus ja leidlikkus , " kõlas uus üritus . </s> </p>
<p> <s> " Väga tähtis , aga mitte see . " </s> </p>
<p> <s> " Hea rühmavaim ja ühtsus , " tehti veel kord proovi . </s> </p>
<p> <s> Kalle ainult irvitas : " Hea sõdur peab oskama oodata ! " </s> </p>
<p> <s> Ning me ootasime . </s> </p>
<p> <s> " Mis päev homme on ? " küsis Kalle . </s> </p>
<p> <s> " Homme ? </s> <s> Homme on kahekümnes august . " </s> <s> Vaatasin kella . </s> <s> " Tegelikult juba täna , " lisasin kiiresti . </s> </p>
<p> <s> " Ei . </s> <s> Täna on lihtsalt parim päev . </s> <s> Parim päev kartulivabariigi eest suremiseks . " </s> <s> Ta oli kusagilt ümmarguse lameda kivikese üles korjanud . </s> <s> Ta toimetas kivikese kallal väikese uuritsaga , kuni sellele tekkis naeratava näo kujutis . </s> <s> Ta töötas keskendunult ja ma ei häirinud teda . </s> </p>
<p> <s> " Otsustasin , et loen luuletuse , " ütlesin ma , kui nägin , et ta on valmis jõudnud . </s> </p>
<p> <s> " Luuletuse ? </s> <s> Sina ? " </s> <s> Kalle näis siiralt üllatunud . </s> </p>
<p> <s> " Miks ei võiks minagi mõnikord millegagi üllatada ? " </s> <s> Ja ma lugesin : </s> </p>
<p> <s> Elus pole midagi uut meie jaoks . </s> </p>
<p> <s> Taas aeg tulnud minna </s> </p>
<p> <s> mööda teid , kust tagasipöördumist pole . </s> </p>
<p> <s> Rõõmsal meelel laeme padrunid salve ja </s> </p>
<p> <s> naerdes heidame kolmekandilised täringud , </s> </p>
<p> <s> millel panusteks elu , surm ja sandiksjäämine . </s> </p>
<p> <s> Öö möödub . </s> <s> Ja näeme päiksetõusu päeval , </s> </p>
<p> <s> mil enam pole vaja valida </s> </p>
<p> <s> halva ja väga halva vahel . </s> </p>
<p> <s> Kuid meie elu on loojuv päike , </s> </p>
<p> <s> millel sunnitud tegude plekid . </s> </p>
<p> <s> Kogu maailmas pole nii palju verd , </s> </p>
<p> <s> et puhtaks pesta meie südametunnistust </s> </p>
<p> <s> Käisin oma toas ja võtsin lauasahtlist kaustiku . </s> <s> Kaustik oli mul uus , vana oli ammu täis saanud . </s> <s> Kõigepealt kirjutasin luuletuse üles , et meelest ära ei läheks . </s> <s> Seejärel jätkasin : </s> </p>
<p> <s> 19./20. august . </s> <s> Öö . </s> </p>
<p> <s> Tänane päev on olnud mulle üllatav , avastasin , et elu ja maailm ei suuda mind enam millegagi üllatada . </s> <s> On tunne , et kõik , mis toimub , on kunagi juba toimunud , teisel ajal , teises kohas , teiste sündmustega seoses . </s> </p>
<p> <s> Kui tunda hirmu sajandat korda , ei jää sellest palju järele . </s> <s> Mitte midagi uut ei surmaks valmistumises , surma nägemises ega isegi selle võimalikus ärajäämises . </s> <s> Milleks karta midagi , mis on vältimatu ning varem või hiljem ootab igaühte meist ? </s> </p>
<p> <s> Kuid mida tean ma surmast ? </s> <s> Mitte midagi . </s> <s> Ainult surnud võivad surmast midagi teada . </s> <s> Aga nemad ei räägi . </s> </p>
<p> <s> Tean nüüd , kes ma olen . </s> </p>
<p> <s> Olen juba ammu valiku teinud ja mu valik on sõdalase tee . </s> <s> Ma ei soovigi olla keegi teine . </s> </p>
<p> <s> Ma ei looda võitu , asjatu oleks seda loota nendes tingimusts , loodan ainult ustavale sõdurile kohast võitlust . </s> <s> Ma ei kurvasta selle üle , mida pole . </s> <s> Võitleme nende meeste ja relvadega , mis on , ja teeme , mis suudame . </s> </p>
<p> <s> Nüüd ma mõistan , miks koolipoisid läksid Vabadussõtta . </s> <s> Ma saan aru , mis sundis Moskva all mehi hüppama granaadikimbuga tanki alla , karjudes " Za rodinu , za Stalinu ! " . </s> <s> Mis sundis viimast Waffen-SSi meest võtma viimase tankirusika ja sihtima esimest tanki lõputus kolonnis . </s> <s> Või kamikaze-lendurit suunama lennuki lootusetusse pikeesse emalaeva suunas . </s> <s> Või miks araabia terrorist suudab , lõhkelaeng seljas , söösta enesetapurünnakule . </s> </p>
<p> <s> See ei ole meeleheide , viha , raev , kättemaksuhimu , fanatism , meelerahus saatusega leppimine ega mis tahes muu emotsioon . </s> </p>
<p> <s> See on lojaalsus . </s> <s> Ustavus millelegi , millele peetakse kohaseks või väärikaks lojaalne olla . </s> <s> Sest ainult lojaalsus suudab sundida inimest seadma oma elust ettepoole väärtuse , millele ollakse ustav . </s> </p>
<p> <s> Hilisõhtuks oli selge , et sõda ei tule . </s> <s> Interrindelased polnud öösel rünnanud . </s> <s> Moskvas peatas rahvas riigipöörajad ja putš nurjus . </s> <s> Pihkva dessant tuli ja läks soomukeid teeäärtesse maha jättes , samuti tulid tuhanded kaitseliitlased ning läksid taas kodudesse laiali , nii nagu rahvaski , kes oli valmis seisma elava kilbina . </s> <s> Ühtki lasku ei tehtud . </s> </p>
<p> <s> Metsavend tuli ka maalt oma poistega . </s> <s> Nad olid seitsemekesi , neil polnud kuulipildujaid ja tankitõrjerelvi , kuid neil oli kolm optilise sihikuga vintpüssi ja peale Metsavenna oli veel ühel neist automaat . </s> <s> Neil olid ka mõned tankitõrjemiinid ja " Toyota " tüüpi valge mikrobuss ; paar meest olid Soomes tööl käinud ja bussi ostnud . </s> </p>
<p> <s> Öösel istusime kolmekesi üleval , ma keetsin teed ja me vestlesime tasasel häälel . </s> </p>
<p> <s> " Uskumatu , iseseisvus ongi välja kuulutatud , " ütles Metsavend ja vangutas pead . </s> </p>
<p> <s> " Hea päev dessantuurale . </s> <s> Me oleks neid täna päris palju mullatoidule saatnud . </s> <s> Veel parem päev meile , me oleks ise ka sinnasamma läinud , " arvas Kalle . </s> </p>
<p> <s> " Meie võitsime ja nemad ei kaotanud . </s> <s> Me saime oma tagasi ja nemad ei kaotanud midagi , mis oleks neile kuulunud , " ütlesin omakorda . </s> </p>
<p> <s> " See on nii suur võit , et keegi ei saa sellest arugi . </s> <s> Kõige suuremad võidud saadakse ilma sõjata , seepärast ei paista nad silma . </s> <s> Sellist päeva ei näe me enam kunagi , " lausus Metsvend mõtlikult . </s> </p>
<p> <s> " Kapten rõõmustaks selle üle , " mõtlesin endamisi , " kui ta veel elus oleks . " </s> </p>
<p> <s> Ta oli öelnud , et totaalsele riigile suudavad vastu seista vaid totaalsed inimesed . </s> <s> Ma olingi , minust oli saanud murdumatu sõdur , kes võib luua mida iganes - üksusi , tegevusplaane , põhimõtteid , moraali , kas või terve maailma , isegi jumala . </s> <s> Kuid seda kõike oli lihtsalt liiga palju . </s> </p>
<p> <s> Ning järjekordselt olin ellu jäänud ja alles oli kõik - teod , valikud , lõputud unetud ööd , košmaarid , kustunud lootused , täitumatud unistused ning üksindus isegi sõprade keskel ja valu , ilma milleta maailm tundunuks kummaliselt tühi ja harjumatu . </s> </p>
<p> <s> Ma ei teadnud siis veel , et kõik poisid leiavad oma tee ja koha elus ning paljudest saavad kaadrisõjaväelased tulevastes Eesti kaitsejõududes . </s> </p>
<p> <s> Kuid ma teadsin , et Kalle jätkab sõduri teed , temast on saanud kogenud väeosaülem . </s> </p>
<p> <s> 1 aktivist - vanglaadministratsiooniga koostööd tegev vang </s> </p>
<p> <s> 2 makivara - treeningseade idamaistes võitluskunstides </s> </p>
<p> <s> 3 daimyo - feodaalisand , klannipealik keskaegses Jaapanis </s> </p>
<p> <s> 4 ronin - ilma isandata samurai , samurai , kes on oma isanda kaotanud </s> </p>
<p> <s> 5 oznaz - Nõukogude Sisevägede eriüksus </s> </p>
<p> <s> 6 dispatt - distsiplinaarpataljon , karistusüksus </s> </p>
<p> <s> 7 praporštsik - kaadriallohvitser endises Nõukogude ja praeguses Vene armees </s> </p>
<p> <s> 8 badjaa - poiss ( puštu keeles ) </s> </p>
<p> <s> 9 OMON - miilitsa eriüksus ( otrjad militsii osobovo naznatšenija ) </s> </p>
<p> <s> 10 duh - selles kontekstis afgaani vabadusvõitleja </s> </p></div2></div1>
    </body>
  </text>
</TEI>
</teiCorpus>
</teiCorpus>
