<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> HARJUTUSED </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> HARJUTUSED </head>
<p> <bibl> <author> <s> Anton Nigov </s> </author> </bibl> </p><div2 type="alaosa"><head> Teadmiseks lugejale </head>
<p> <s> Anton Nigov ei ole pseudonüüm . </s> <s> See on minu nimi . </s> <s> Nagu Gustave Flaubert öelda suvatses : Emma Bovary , c'est moi . </s> <s> Mina ütlen : Anton Nigov olen mina . </s> <s> Aga mitte nii nagu Flaubert . </s> <s> Madame Bovary oli kangelane ( -lanna , mõistagi ) , Monsieur Nigov on autor . </s> <s> Viibides Tõnu Õnnepalu nime all Pariisis ja juhatades seal Eesti Instituuti , pani ta ühtlasi kirja need märkmed . </s> <s> Neis on kõik tõsi . </s> </p>
<p> <s> Ma ei taha muutusi . </s> <s> Et minu elus midagi muutuks . </s> <s> Ärgu muutugu seal miski . </s> <s> Jäägu kõik endiseks . </s> <s> Ümberringi võib kõik muutuda , see on huvitav ; erutav on jälgida reforme , katastroofe , revolutsioone , sõdu . </s> <s> Aga distantsilt . </s> <s> See on olnud suurim viga , kujutada ette , et ma tahan , et mu elu muutuks . </s> <s> Miks peaks elu muutuma . </s> <s> Muutumatunagi on ta häiriv . </s> <s> Niigi on mul raske midagi taibata . </s> </p>
<p> <s> Suurim õnnistus on rutiin ja ma olen pidanud , tänamatu , seda oma meeleheite allikaks . </s> <s> Ometi pole ma instinktiivselt otsinud muud kui stabiilsust . </s> <s> Muuta elu niivõrd korduvaks , et ta kustuks , kustutaks ennast ise , et ta ei segaks enam vaatepilti . </s> </p>
<p> <s> Nagu kõigil argipäevadel , sõitsin ma tänagi lõuna paiku , kella kahe ajal , Notre-Dame des Champs'i metroopeatusesse . </s> <s> Sinna jõudmiseks tuleb isegi üks kord ümber istuda , aga see läheb ruttu . </s> <s> Peatused on mul peas . </s> <s> Ma tean , kummasse rongi otsa on ennast sobivam paigutada , mis tuleb mille järel . </s> <s> Rue du Bac , Sévres-Babylone , Rennes , Notre-Dame des Champs . </s> </p>
<p> <s> Seal on üks väike sandwichibaar , mille ma avastasin suvel , kui Luksemburgi aias oli see näitus . </s> <s> Seal on odavad hinnad , menüü maksab 35 franki . </s> <s> Selle eest ma võtan ühe kuuma panini , kas kana-karri või kalkuni-emmentali , ühe ice-tea ( kuumad joogid ei käi menüüsse ) ja ühe flani , mis on üks äärmiselt ilmetu , isegi eemaletõukava väljanägemisega kook , aga mis mulle maitseb , sest ta meenutab mingit lapsepõlve munakooki või -vormi . </s> <s> Ma teen alati näo , nagu ma valiksin , ja teatan tüdrukule , naisele või mehele , kes seal leti taga parajasti on , mõõdetud pausidega oma valikud . </s> <s> See on minu igapäevane sotsialiseerumisakt , suhtlemisakt selle linnaga . </s> <s> Mul ei ole mingit soovi luua nende baaripidajatega soojemaid suhteid . </s> <s> See on isegi häiriv , et nad mu ära tunnevad ja on harjunud , et ma iga päev tulen . </s> <s> Kui oleks minu teha , siis nad unustaksid mu iga päev ja iga päev ma saaksin sinna juhuslikult mööda minnes sisse astuda . </s> </p>
<p> <s> Aga tähtsam on see , et sandwichibaar ei valmista mulle üllatusi . </s> <s> Panini ja kook on alati ühe maitsega . </s> <s> Ice-tea maitse sõltub sellest , kas ma viitsin öelda citron , muidu antakse alati péche , virsik . </s> <s> Aga seal pole suurt vahet . </s> <s> Täna otsustasin millegipärast menüüd varieerida ja võtsin flani asemel õunakoogi . </s> <s> Olin kogu eine aja sellest muutusest häiritud . </s> <s> Ma pidin mõtlema õunakoogile . </s> <s> Ma polnud kindel , et ta mind rahuldab . </s> <s> Ta oligi natuke liiga magus . </s> </p>
<p> <s> Sellel kellaajal , kui ma tulen , pole baaris enam palju rahvast , kell on kaks läbi , lõunaaeg hakkab lõppema . </s> <s> Muidu käivad seal põhiliselt üliõpilased . </s> <s> Seal ümbruses on palju koole . </s> <s> Ja ma tean , et see baar meenutabki mulle algkooliaegset koolipuhvetit . </s> <s> Kaks Moskva saia , tee , kokku üheksa kopikat . </s> </p>
<p> <s> Ma istun alati selle puki otsa , mis on kohe ukse all . </s> <s> Uks on lahti ja sealt näeb möödujaid tänaval . </s> <s> Mitte et ma neid jälgiksin . </s> <s> Võib-olla jälgin ka , igatahes ei jää neist midagi meelde . </s> <s> Nad käivad meelest läbi . </s> <s> Kui saiad on söödud , libistan ennast pukilt maha ja astun tänavale . </s> <s> Kohe on see baar ja see eine ka meelest läinud . </s> <s> Teadvust valdab toitumisjärgne rahulolu . </s> <s> Lähen läbi pargi . </s> <s> Lehed langevad , töölised rehitsevad neid eriliste laiade rehadega hunnikusse . </s> <s> Iga päev on mõni lillepeenar veel lagedaks kitkutud . </s> <s> Ilmad on soojad ja nad võiksid veel õitseda , aga nähtavasti on korraliste tööde järg lihtsalt sealmaal , et peenrad tuleb ära puhastada . </s> <s> Kogu tsivilisatsioon on rajatud ettearvatavusele , muutumatusele . </s> <s> Ma armastan tsivilisatsiooni , eriti sel pärastlõunal Luksemburgi aias . </s> <s> Päike tuleb välja . </s> </p>
<p> <s> Et mitte liiga vara oma kontorisse tagasi jõuda ( sel juhul oleks pärastlõuna liiga pikk ja ma ei jõuaks tema lõppu kuidagi ära oodata ) , lähen tagasi jala . </s> <s> Raffaeli näituse järjekord ei ulatugi seekord pargi väravani . </s> <s> Õnneks ma ei taha mitte üldse Raffaeli näitust näha . </s> <s> Isegi ilma järjekorrata mitte . </s> <s> Võib-olla , kui just tasuta saaks , ma ei tea . </s> <s> Ma ei tunne piltide ees enamasti mitte midagi . </s> <s> Minus ei toimu mingeid füsioloogilisi muutusi . </s> <s> Pildid on pildid . </s> <s> Võib-olla tabaks just sellel Raffaeli näitusel ühe pildi ees mind ilmutus . </s> <s> Ma saaksin tõeliselt usklikuks ja läheksin inimesi päästma . </s> <s> Või paastuksin nelikümmend päeva . </s> <s> Või looksin surematu teose . </s> <s> Peaksin ma selles lootuses nüüd sappa võtma ? </s> <s> Kas Jumal ootab minult järjekorraohvrit ? </s> <s> Ma ei tea sellest midagi . </s> <s> Millegipärast mulle tundub , et Jumal oma küllasuses ei saa minult midagi oodata . </s> <s> Ootamine on minu pärisosa . </s> <s> Ma parem ei otsi erilisi märke , need muudavad kannatamatuks . </s> <s> Kõige parem on , kui aeg möödub märkamatult . </s> </p>
<p> <s> Saint-Sulpice'i purskkaev oma pladisevas veerohkuses meeldib mulle . </s> <s> Seisatan enamasti korraks selles pladinas , see on teistmoodi hääl , teistmoodi hääleruum keset linna tavalist häält . </s> <s> Heldelt üle äärte voolav vesi tekitab kerge ja vaba tunde , tunde , et kõike on külluses ja kõik on võimalik . </s> <s> Kauaks ei maksa sinna jääda , see tunne ei kesta kaua . </s> <s> Hakkab niisama , harilik . </s> </p>
<p> <s> Saint-Germaini kiriku seinal on kirev usupropagandistlik plakat . </s> <s> Varem ma ei ole seda näinud teisiti kui kirju laiguna keset luuderohtu ja halli müüri . </s> <s> Täna loen millegipärast , et sinna on kirjutatud eri värvi , noortepäraste tähtedega sõna Espérance . </s> <s> See pole lihtsalt lootus . </s> <s> Lootus on espoir . </s> <s> Espérance on kiriklik termin ja ma ei tea täpselt , mida ta tähendab . </s> <s> Ükspäev kultuuriraadios üks vanamees ütles , et see on lootus siis , kui lootust enam pole . </s> <s> Teise plakati peale ongi kirjutatud : mettre son espoir en Lui . </s> <s> Panna oma lootus Tema peale . </s> <s> Tema tuleb siis , kui lootust enam pole . </s> </p>
<p> <s> Astun hoogsal sammul mööda kitsast Saints-Péres'i tänavat , mis viib otse Seine'i poole . </s> <s> Seal ma ei taha kunagi viivitada , see tänav on liiga kitsas , pealegi autosid ja nende heitgaase täis . </s> <s> Antikvariaatide akendel on kummalisi asjakesi , raamatuid , vanu pilte , ma ei tea mida , sellest jääb ainult mingi summaarne mulje . </s> <s> Tänaval tundub hõljuvat vanade asjade lõhn . </s> <s> Natuke kopitust . </s> <s> Mul pole tahtmist endale mingeid esemeid soetada . </s> </p>
<p> <s> Jõe ääres on rohkem õhku ja valgust . </s> <s> Kappan Louvre'i juures üle silla , lähen alla kitsast märjast kuse järele haisvast trepist , mis viib alumisele kaldapealsele . </s> <s> Seal on alati väga vähe inimesi . </s> <s> Kevadel ja varasügisel on veel päevitajaid , nüüd on oktoobri lõpp , päevitamise aeg hakkab läbi saama . </s> <s> Mul on seal oma koht ühe vana plataani juurikal . </s> <s> See on selline kaldapealsest eenduv bastion , mis plataani ümber on ehitatud , seal istudes oled nagu rohkem keset jõge . </s> <s> Vesi lainetab ja helgib suurelt . </s> <s> Täpselt minu vastas teisel pool jõge istub üks mees pingil ja loeb mingit suurt raamatut . </s> <s> Ta paistab nii väike . </s> <s> Jõgi vähendab . </s> <s> Mehe kohal on teistest suurem pappel . </s> <s> See sümmeetria , et kummalgi pool jõge on sarnased asjad ( kuigi mul pole raamatut käes , võin ma ju vaimus lugeda raamatut ) , meeldib mulle ; siis ma unustan selle . </s> <s> Kaks turistide laeva sõidab järjestikku mööda , ühel vähe , teisel palju inimesi . </s> <s> Nad tekitavad suuri laineid , mis ulatuvad peaaegu kaldapealse servani . </s> <s> Kui ma plataani alt ära lähen , tõuseb üks tüdruk pingilt ja läheb minu asemele . </s> <s> Ta ootas , kuni ma koha vabastan . </s> </p>
<p> <s> Siis tulevad pargased . </s> <s> Nendel pargastel elatakse . </s> <s> Ma ei tea , kuidas seal oleks , õõtsumisega harjuks ära . </s> <s> Sest alati kui turistide Bateau Mouche või liivapargas mööda sõidab , kiiguvad nad üles-alla . </s> <s> See aeglane kiikumine meeldib mulle , see on hoopis teistsuguse sagedusega võnkumine kui linna võnkumine . </s> <s> Pargastel on lillepotte ja jalgrattaid . </s> <s> Mu lemmikpargase nimi on Astrolabe . </s> <s> Mul pole mingit põhjust teda armastada , aga siiski kuulub talle mu eelistus . </s> <s> Millessegi peab ju kiinduma oma igapäevasel teel . </s> <s> Ta võitis mu südame läinud talvel sellega , et ta korstnast tuli külmal hallil päeval puusuitsu , puusuitsu lõhna . </s> <s> See hõljus üle tumeda vee ja tungis mu sõõrmetesse . </s> <s> Sestsaadik heidan talle alati äratundva pilgu . </s> <s> Tema kulunud roheline värv on mulle armas . </s> </p>
<p> <s> Tänaval valgusfoori taga seistes mõtlen kloostrikorrale . </s> <s> Klooster ja sõjavägi on harjumusearmastuse kõige suurejoonelisemad väljendused . </s> <s> Distsipliin on kõige kindlam viis säilitada rutiini ja vältida häirivaid kõrvalekaldeid . </s> <s> Iga päev sarnaneb täpselt teisega . </s> <s> Minu temperamendile vastab muidugi rohkem klooster , sõjaväes karjutakse liiga palju . </s> <s> Kloostrikord on vaikne , aga seda valjem , vastuvaieldamatum . </s> <s> Äratus on pimedas . </s> <s> Kell on alles viis , võib-olla isegi neli . </s> <s> Kuked külas ei ole veel laulnud . </s> <s> On talv ja koiduni on veel kaua aega . </s> <s> Kloostriõuel valitseb külm tardunud õhk , kirikus on tunda küünalde süütamise lõhna , väävlihaisu . </s> <s> See on igal hommikul täpselt samasugune , varieerudes ainult vastavalt aastaaegade erinevale atmosfäärile . </s> <s> Sellel öisel , vastuhommikusel palvusel pole mingit mõtet peale selle , et ta peab alati toimuma . </s> <s> On tähtis , et ta toimuks . </s> <s> Päev peab algama , elu peab olema rütmistatud ühesuguste toimingutega , nii et ta muutuks , kui teda saaks mingilt koondavalt ajaperspektiivilt pealt kuulata , lühikeseks monotoonseks muusikapalaks , mille algus ei erineks lõpust . </s> <s> Elul iseenesest ei ole ju mingit väärtust , elu iseenesest ei tähenda midagi . </s> <s> Tähendus saab olla ainult ühtedes teistes silmades , mitteinimsilmades . </s> </p>
<p> <s> Viimselpäeval tuleb Kristus ja kõik luukered tõstavad Montparnasse'i surnuaial oma kivikaaned pealt maha ja ronivad haudadest välja . </s> <s> See on liha ülestõusmine . </s> <s> Mis mõtet on mittefüüsilisel , metafüüsilisel usul ? </s> <s> Ma olen kindel , et ka hing on füüsiline , ainult hoopis teise ulatuvusega kui keha , mis tantsib siin ilmas oma ühetaolist elutantsu . </s> <s> Väike keha paneb universumisse üles tõmmatud hinge tohutu võrkkiige võnkuma . </s> <s> Kui elu on täpselt rütmistatud , kui õhtute , lõunate ja hommikute kellavärk satub kiige võnkesagedusega ühte faasi , toimub võimendumine ja äratõuge . </s> <s> Muidu on ainult märkamatult sumbuv võbin kuskil tähtedevahelises ruumis . </s> </p>
<p> <s> Saatsin Postimehele ära artikli keeleküsimuse kohta ja tundsin ennast halvasti . </s> <s> Ajalehele artiklit kirjutada on halb . </s> <s> Esiteks ma valetan , jättes mulje , et ma tean , kuidas asjad on . </s> <s> Teiseks ma sekkun ellu . </s> <s> Mul pole mingit tahtmist ellu sekkuda . </s> <s> Ainult jälgida . </s> <s> Ajalehele kirjutamine degradeerib . </s> <s> Kui vaadata kas või Kaplinskit . </s> </p>
<p> <s> See , mis ma eile kirjutasin harjumustest , on üldjoontes õige , see tähendab , ta ei pretendeeri mingile tõele . </s> <s> Ta taotleb midagi enamat kui tõde . </s> <s> Tõde on sõnade pantvang . </s> <s> Vabadus on enam kui tõde . </s> <s> Ja harjumustega on veel nii , et nende vormil ei ole mingit tähtsust . </s> <s> Ühel päeval lakkan ma käimast selles sandwichibaaris ega tunne ta järele mingit nostalgiat , või kui tunnen nostalgiat , siis mitte nende suhteliselt halbade paninide järele , vaid selle enda järele , mis tundub tagantjärele alati palju reaalsem kui see ise , kes elab . </s> <s> Ma tunnen ennast ainult kirjapanduna . </s> <s> Ühel päeval ei astu ma enam üle sandwichibaari läve , ühel päeval ei kõnni ma enam mööda seda kaldapealset ega seisata Saint-Sulpice'i purskkaevu pladinas . </s> <s> See ei muuda midagi . </s> <s> Harjumused on üksteise vastu välja vahetatavad , ilma et midagi muutuks . </s> <s> Rütm jääb samaks , mu võõras elu jääb samaks . </s> <s> Harjumuste vahetamine muutub harjumuseks ja see harjumus peab mind võib-olla harjutama selleks , kui tuleb kõik harjumused maha jätta . </s> <s> Täiskirjutatud raamat on siis korraga tühi ja valge , lehitse kumba pidi tahad , mitte midagi . </s> </p>
<p> <s> See mina , kes külastab sandwichibaari ja mõtiskleb kloostrikorra üle , võiks olla ühe romaani tegelane , moodsa romaani , mis pole õieti mingi romaan , aga ikkagi , tegelane . </s> <s> Mul pole selleks mingit tahtmist . </s> <s> Mitte see mina pole tegelane , vaid see mina , kes kirjutab , on tegelane selles romaanis , mida nimetatakse kultuuriks . </s> <s> Kirjapandu on selle tegelase märkmed . </s> <s> Mitte minu märkmed . </s> <s> Mind jätke , palun , üldse mängust välja . </s> <s> Las ma vaatan kõrvalt , ma pole kunagi tahtnud , lapsest saadik , muud kui kõrvalt vaadata . </s> <s> Mulle on sellest küllalt . </s> <s> Nalja saab niigi rohkem kui rubla eest . </s> </p>
<p> <s> Ja mis mõte on tegelastega romaanil , kui tegelasi on ainult üks ? </s> <s> Sest tegelasi on ainult üks , sinna pole midagi parata . </s> <s> Ma ei tunne kedagi teist peale selle ühe , kes on mu välja mõelnud ja mind kirja paneb . </s> <s> Selles kultuuris , kus ma olen ja mis ma olen , polegi võimalik kirjutada teistsuguseid raamatuid kui neid , kus pole ühtegi tegelast peale mina . </s> <s> Midagi peale nende väljastpoolt vaadeldavate sisekaemuste . </s> <s> Raamatud tegelastega , kõiksugu onude ja kusiinedega , härra krahvide ja kolleegiumiregistraatorite ja Ivan Pavlovitšide ja proua N-idega kuuluvad minevikku , suurde ja teguderohkesse aega . </s> <s> Neid ei kirjutata enam muidu kui ainult ümber . </s> <s> Väikeste muudatustega . </s> </p>
<p> <s> Kui jääda ausaks ja mitte liiga palju maha vehkida , siis pole mul rääkida muust kui tollest minast . </s> <s> Aga see mina võib muide olla suurem kui kõik need Ivan Pavlovitšid ja härra krahvid kokku . </s> <s> Eimiski on suurem kui miski , temasse neeldub kõik . </s> <s> Mina on must auk . </s> <s> Millest ma ka ei kirjutaks , kõik kaob sinna . </s> </p>
<p> <s> Lugesin hommikul Kaplinski noorpõlveluuletust kuningast , kes oli maata ( ja krooni ei olnud tal ) . </s> <s> Ikka on nii , et mõned noorpõlveluuletused valgustavad kõiki teisi luuletusi , kogu elu . </s> <s> Elu ei tee targemaks , ta ainult koormab meid kõhklustega ja kahetsustega . </s> <s> Nooruses me teame täpselt , mis me oleme ja mis me tahame , ja kuigi me poleks mingi hinna eest nõus seda välja rääkima ( sest kunagi pole see piisavalt väärikas ) , ei oska me seda ka varjata . </s> <s> Rääkides millestki muust , avame me oma südame kõikidele tuultele . </s> <s> Ja millest või kellest saab veel kirjutada sellise kaasaelamisega kui mitte endast ? </s> <s> See kuningas ilma maata on Kaplinski ise . </s> <s> Selles luuletuses programmeerib ta ennast poeediks . </s> <s> Sõnub ennast ära . </s> </p>
<p> <s> Poeet on maata kuningas . </s> <s> Ta on ülem päris valitsejatest , aga ta ei valitse kunagi . </s> <s> Aga valitsejate olemasolu meenutab talle igavesti , et tema on maast ilma jäetud . </s> <s> Teistel on nende elu , nende töö , nende raha , nende au , nende lapsed ja nende vanemad ; nende kroon ja nende valitsuskepp . </s> <s> Temal pole midagi . </s> <s> Ja kuigi ta teab , et see mitte midagi on rohkem kui midagi , on ta kade . </s> <s> Ta katsub ennast müüa . </s> <s> Ta hakkab rahvasaadikuks ja kirjutab rahvale manitsevaid artikleid . </s> <s> Aga mitte kunagi ei saa ta päris elu tunda . </s> <s> Sest ta on valinud teise , astunud elust kõrvale . </s> <s> Ma ei tea , kas seda valikut saab pärast enam muuta . </s> <s> See samm on ainukordne ja paratamatu . </s> <s> Ja tuhanded kadestavad teda , luuletajat , sest ta on kuningas kuningriigis , mida jälle nemad kunagi tunda ei saa , sest nemad on valinud elu . </s> </p>
<p> <s> Kogu Kaplinski pole muud kui kibe püüd elu tagasi saada . </s> <s> Saada uuesti harilikuks inimeseks , päriskuningaks . </s> <s> Kuigi ta on küllalt tark , et teada : see ei õnnestu . </s> <s> Aga ta vähemalt teeskleb . </s> <s> Keegi pole luuletanud nii ilusti argipäevast , naisest-lastest , lihtsast elust ja mitteluulest . </s> <s> Ta on Pereisa , Talumees , mõnikord Botaanik , Rahvavalgustaja , Rahvaasemik , kõik üle elusuuruse . </s> <s> Kõik paremad kui päris . </s> <s> Aga see päriselu on ikkagi ainult luule , see tähendab , paraku , ilus vale . </s> <s> Kaplinski on katse elu endale tagasi petta . </s> <s> Püüd ennast veenda , et elu ongi selline , et rahu ja leppimine on kui mitte käes , siis käeulatuses . </s> </p>
<p> <s> Ta teab , et see on vaid ajaviide , mis lühendab ootust . </s> <s> Et ükskord ta saab küll oma maa ja oma rahvaga kokku , aga mitte selles elus , sest selle elu asemel on ta valinud midagi muud . </s> </p></div2><div2 type="alaosa"><head> 24 . oktoobril </head>
<p> <s> Ilus hommik ja kurb meel . </s> <s> Valkjas päikesepaistes Champs-Elysées'd pidi alla tulles mõtlesin , et ma ei taha kirjutada ühtegi raamatut . </s> <s> Miks ma peaksin tahtma kirjutada veel mõnda raamatut . </s> <s> Ma tean juba , mida see tähendab . </s> <s> Mind ei huvita tegelikkus , mind huvitab ainult tegelikkuse proovimine , teadasaamine , mis see on . </s> <s> Võib-olla kirjutamine on meetod teadasaamiseks , elu proovimiseks . </s> <s> Aga mis puutub siia raamatute avaldamine ? </s> <s> Mul pole midagi öelda . </s> <s> Kirjutamine on üks viis näha – aga kas ta on lõpmatu viis ? </s> <s> Ta on piiratud nagu kõik viisid . </s> <s> Parem ümiseda omaette oma viisikest . </s> <s> Põhiküsimus : kust saada raha äraelamiseks ? </s> <s> See tundub olevat kõikide inimeste põhiküsimus , selles pole midagi erilist . </s> <s> Aga elamise meetodid on küll väga erinevad . </s> <s> Mida enam ma inimeste elu vaatlen , seda kummalisemaid eluviise ma leian . </s> <s> Ainult pealtnäha käib enamik inimesi korralikult tööl ja teenib raha . </s> <s> Seda pilti normaalsusest on vaja maksku mis maksab säilitada , aga sellel pole mingit pistmist reaalsusega . </s> <s> Kas tõesti pole siis minu jaoks olemas kuskil seda vaikset aednikukohta koos prii korteriga tiibhoones ? </s> <s> Ma ei nõua palju . </s> <s> On see , muide , tõsi ? </s> <s> Tõusta igal hommikul ja minna oma peenarde ja kasvuhoonete , oma rehade ja labidate juurde . </s> <s> Ja küürutada ja kraapida õhtuni välja . </s> <s> Ma ei tea . </s> <s> Ja kas selliseid aednikke on üldse enam vaja ? </s> <s> Aga siiski , arvestades tõsiasja , et inimeste eluviisid on tegelikult kõige mitmekesisemad , peaks ju olema võimalik , et ühte sellist aednikku on kuskil vaja . </s> </p>
<p> <s> Ma tean , et me kõik elame elu , mille me endale oleme valinud , ükskõik kui vastumeelne ta ka ei tunduks . </s> <s> Me oleme ta kord välja mõelnud ja siis elame teda . </s> <s> Siis pole enam midagi parata . </s> <s> Ohtlik on välja mõelda , ohtlik on unistada endale elusid , sest pärast neid tulebki elada . </s> <s> Ja see on tüütu . </s> <s> Tüütu nagu Pariis . </s> <s> Pole midagi idiootlikumat kui unistada elust Pariisis , aga ometi olen ma seda teinud , Tartus , öösel Emajõe ääres jalutades , lonkides Supilinna küürus ja viltuste majade vahel , mis tundusid inimlikumad kui inimesed . </s> <s> Pariisis pole peaaegu ühtegi maja , millesse saaks kiinduda . </s> <s> On üks koorunud sinise värviga uks Saint-Louis' saarel , siis , kui õhtupoolne päike talle läbi lehestike peale paistab . </s> <s> On pargased jõel , aga need pole päris majad . </s> <s> Päris majad on enamuses liiga suured ja liiga rasked . </s> <s> Need rullide ja vanikutena fassaadil kobrutavad kivikaunistused ajavad mind ahastusse . </s> <s> Need lõputud ilutsevad malmrõdud , ülesrivistatud ärkliaknad . </s> <s> Surnud dekoor . </s> <s> Mis pistmist on mul selle Teise Keisririigi aegse jõukuse ja ilu paraadiga ? </s> <s> See on tüütu , tüütu ! </s> <s> Siin unistan ma Tartust , Supilinnast , kõdust ja vaesusest . </s> <s> Ja ongi kõik , ring on täis . </s> <s> Ja siiski , sellest ringist peab olema mingi väljapääs . </s> </p></div2><div2 type="alaosa"><head> 25 . okt. </head>
<p> <s> Mida ma ka Kaplinskist ei arvaks ja kuigi tema luule , kui ma teda üle loen sellest piiblipaksusest sinisest raamatust , veenab mind aina vähem – kuigi ma usun teda aina vähem , olen ma ikkagi sunnitud tunnistama tema üleolekut . </s> <s> Ta jääb minust alati ettepoole juba sellepärast , et ta on enne ja mina tulen tema järel . </s> <s> Ta on . </s> <s> Osa minu kultuurist , osa mu sisevaidlusest . </s> <s> Ah ! kuidas ma viimasel ajal kadestan vanu ! </s> <s> Ma ei saa põrmugi aru nende kibestumisest , kui nad on kibestunud . </s> <s> Olla suurema osa oma elust ära elanud , kas see pole siis saavutus , millega tuleks igal juhul rahul olla ? </s> <s> Olla mitte ainult nooruse künkast üles rühkinud , vaid ka vanaduse kallakul juba suurema osa teest läbi käinud , kas see siis ei mõjugi rahustavalt ? </s> <s> Hullem on ju igatahes seljataga , või kuidas ? </s> <s> Ja kui Valgustus polegi veel saabunud , siis see võib igatahes veel tulla , see võib igatahes veel ees olla , viimase minutini . </s> </p>
<p> <s> Aga ohtlik on õppida elu kirjanike raamatutest . </s> <s> Kirjanikud oskavad kirjutada , aga mitte elada . </s> <s> Kirjanike raamatutest saab õppida ainult kirjutamist . </s> <s> Muidu on nad ajaviide . </s> <s> Ma tean tervet hulka kirjanikke , kelle kirjutamisoskust ma kadestan , ja ma ei tea siiamaani mitte ühtegi kirjanikku , kelle elu ma kadestaksin , kelle elu ma tahaksin elada . </s> </p>
<p> <s> Hermann Hesse elust on küll , jah , kadestatav tema talveaiaga ja imelise vaatega loss kuskil Itaalia ( Šveitsi ? ) mäenõlval , mille pilte ma olen vaadanud raamatust " Kirjanike majad " . </s> <s> Võib kadestada niisiis tema edu või õnne raamatutega raha teenida . </s> <s> Aga muidu , see rahunenud vana " mäetarga " vaikselt kumendav mask , seda ma ei usu mitte üks põrm . </s> <s> Selle tagant ma aiman ikka seda last , kes saadeti kodust ära kasvatusasutusse , sest ta oli liiga elava kujutlusvõimega , ja keda ema karistas hirmsa kuritöö , viigimarjade varguse eest . </s> <s> Elu lõpuni jääb ta tagasi taotlema oma ema ja isa armastust , püüdma nende silmis olla hea ja viks laps ( see kuulus " rahunemine " ! ) ja ühtlasi näidata , et tema ohtlik fantaasia on tegelikult hea , tegelikult viljakas . </s> <s> Ja kui see kujutlusvõime ongi kuri ja jumalavallatu , siis võiks teda , Hermanni , ikkagi armastada , kõigest hoolimata ... </s> <s> See lapsik ja lootusetu igatsus vaatab oma suurte silmadega läbi vanatarga maski veel siiski , kui need karminäolised vanemad on juba ammu surnud ja Hermann ise on vana mees . </s> </p>
<p> <s> Aga maja , maja on tal tõesti ilus . </s> <s> Nagu tema raamatudki . </s> <s> Muide , kas see pole natuke üks ja seesama ? </s> <s> Looming on samuti maja , teine ja parem mina , mida kirjanik endale ehitab ja kus ta ennast ikka kunagi päris koduselt tundma ei hakka . </s> <s> Ja kõik need kirjanike pärismajad , needki on kõnekad , see Kaplinski Mutiku , tema rahupaik selles Eestis , mis teda ei mõista ja mida tema aina rohkem võõrastavat paistab , see meenutab mulle Thomas Bernhardti ilusaid suuri turvalisi mägitalusid . </s> <s> Neid oli tal lausa mitu selles Austrias , mis teda tema arvates sugugi ei mõistnud , nii et ta selle Austria oma testamendis lausa ära neab , keelates oma loomingu mis tahes seostamise Austria riigiga ... </s> <s> Ja endast ja oma majadest ja korteritest ja maja- ja korteriunistustest ja -unenägudest ma parem ei räägigi , või räägin neist teine kord . </s> </p>
<p> <s> Viimastel öödel olen mitu puhku ema unes näinud , kusjuures ta on noor õitsev naine , umbes selline , nagu nende piltide peal , kus ma olen paariaastane . </s> <s> Ilmsi ma teda noorena ei mäleta muidu kui nende piltide pealt , aga unes paistan mäletavat . </s> <s> Tänaöises unenäos oli ta ühtlasi üks noorem eesti naiskirjanik ja ma seletasin suletud ukse taga ühele tema austajale , mitu meest tal on olnud ja kes need täpselt on olnud ( sellel naiskirjanikul on tõesti mitu meest olnud ) . </s> <s> Siis läksin kööki , kus ema keetis kartuleid kartulisalati jaoks , sest see poiss , kellele ma olin seletanud neid mehi , oli meil külas . </s> <s> Mulle tundus , et ema oli läbi ukse kuulnud mu juttu ja oli minu vastu kuidagi jahe , mis mind väga riivas . </s> <s> Küsisin , kas ma ei peaks enne sööki sauna kütma , ja siirdusin meie vannitoa poole , kust õhkas rõsket külmust . </s> <s> Ema ütles , et ta võib ju saunas käia ka , ilma et ma oleksin aru saanud , kas ta seda tahab või ei , nii et ma jäin ka ise kahevahele . </s> </p>
<p> <s> 26 . </s> <s> X </s> </p>
<p> <s> Elamine ja elust arusaamine on kaks ise asja . </s> <s> Arusaamine ei aita õigesti elada ja elamine ei aita elust aru saada . </s> <s> Elamine on rohkem vaistlik kui mõistuslik tegevus . </s> <s> Ühed elavad instinktiivselt õigesti , ilma et nad vajaksid oma elust arusaamist . </s> <s> Teised saavad elust aru , aga ei oska elada . </s> <s> Kõigile neile elukunstnikele , kes on mu juurde tulnud jutuga , kuidas nende huvitavast ja sündmusterohkest elust saaks romaani kirjutada , olen ma vastanud silmakirjalikult , et eks nad siis kirjutagu see romaan : pole ju midagi lihtsamat , kui neil juba kord materjali nii volilt käes on . </s> <s> Ma tean , et nad ei tee seda kunagi ja kui teevad , siis häda neile . </s> <s> Nad on küll elanud , aga pole näinud oma elu ; selleks pole neil elamise kõrvalt aega jäänud . </s> <s> Ja kirjutamiseks pole sugugi vaja elada sündmusterohket elu , sündmustest pole elus niigi puudu , iseasi on , kas neid nähakse või ei nähta . </s> <s> Kirjutamine on kõigepealt nägemise küsimus , ja paremini vaatamiseks tuleb pigem kõrvale astuda kui kaasa tormata . </s> <s> Või pigem vist nii , et kes on kord kõrvale jäänud , selle osaks on vaadata . </s> <s> Ma ei tea , kuidas see on . </s> <s> Ühtede loomulik kirg on elada , teiste ebaloomulik kirg on näha . </s> <s> Neid kahte asja ei maksa segi ajada , aga muidugi tahaksin ka mina mõlemat , miks ma ei tahaks . </s> </p>
<p> <s> Postimehe rahvalikul internetikommentaatoril on õigus mind sõimata ja öelda , et kirjanikud peaksid jääma oma raamatute juurde ja mitte võtma sõna elulistes küsimustes . </s> <s> Ajaleht ei ole mõeldud elust arusaamiseks , vaid arusaamise vältimiseks . </s> <s> Ta peab sisendama inimestesse loomulikku enesekindlust , et lisaks elu elamisele saavad nad elust ka aru , see tähendab , peegeldama tagasi nende omaksvõetud arusaamisi . </s> <s> Eriti mõnus on , kui sealjuures tekib veel mulje diskussioonist ja arvamuste paljususest . </s> <s> Ajaleht taastoodab eelarvamusi , seega elu ja tervist , ja tõepoolest ei tohiks kirjanikud , kui nad tahavad jääda kirjanikeks , oma kärssa sellesse kamarasse toppida . </s> </p>
<p> <s> Luban , et ma rohkem päevapoliitilistes küsimustes sõna ei võta . </s> <s> See pole esimene kord , kui ma seda endale luban . </s> <s> Ei tea , mis kurat mind sinna jälle kihutas . </s> </p>
<p> <s> Tõestuseks inimeste elutervest võimest mitte näha seda , mida nad näevad , on kõiksugu reisijuhid . </s> <s> Ilma nendeta ei oskaks inimesed öelda , mida nad nägid või kas nad üldse midagi nägid . </s> <s> Nad kõigepealt loevad ja siis näevad . </s> <s> Tuntumate reisikohtade puhul pole enam isegi reisijuhte vaja , Eiffeli torn ja Vabadussammas on juba rahvaluules , neid nähes teab igaüks , et ta näeb . </s> <s> Ja mida ta näeb . </s> </p>
<p> <s> Nägemine pole muidugi puhtalt visuaalne , see on pigem võime kõike visualiseerida . </s> <s> Ja siis sõnastada . </s> <s> See tuleb juba iseenesest . </s> </p>
<p> <s> Asjata ei seostu " ilu " kõigepealt nägemisega . </s> <s> Ka muusikas " nähakse " ilu . </s> </p>
<p> <s> Baudelaire'i ja teiste kirjanike ilumaania . </s> <s> Haiglaselt terav esteetiline tundlikkus , mida ei maksa segi ajada hea maitsega . </s> </p></div2><div2 type="alaosa"><head> 27.10. </head>
<p> <s> Üks Tartu üliõpilane küsis minult eile varaste luuletuste kohta mingi ballaadiantoloogia jaoks , mis iseenesest on juba üsna naljakas projekt . </s> <s> Ühtlasi ta vabandas , et sunnib mind minevikuga tegelema . </s> <s> Aga mul ei ole midagi minevikuga tegelemise vastu . </s> <s> Minevikul on see eelis , et ta ei tule enam . </s> <s> Ta ei rõhu meid enam mitte kunagi , nii nagu rõhub see , mis on tulemas ja millest mul pole mingit aimu , mis see on . </s> <s> Minevik on ärapõletatud elu . </s> <s> Suurest hallist puuriidast , mis sügisel lösutab õuel , jääb kevadeks natuke valkjashalli tuhka ja musti süsi . </s> <s> Minevik on tulevikuga võrreldes väga kerge . </s> <s> Sellepärast ma kadestangi vanu ja mõnikord , kui tulevik eriti rõhub , nagu nendel segastel päevadel , kui maailm tundub jälle vaikselt , aga nüri vältimatusega veerevat " õigusemõistmise " , ühesõnaga pigem sõja kui rahu poole , kadestan ma ka surnuid . </s> <s> Ma uurin peegli ees oma juukseid , kas seal on juba küllalt halli , aga pole veel kuigi palju . </s> <s> Päris palju elu on veel tuhaks põlemata , raske vettinud puuriit pimedusse vajuval õuel . </s> </p>
<p> <s> Kust ma , muide , selle puuriida praegu võtsin ? </s> <s> Siin pole mingeid puuriitu . </s> <s> Mu selja taga , hoovikuristiku ja majamüüri , inimeste korterite taga müriseb ringbulvari kiirtee oma igapäevast kauget mürinat . </s> <s> Aga ma ei kuule seda praegu peaaegu üldse , sest arvuti undab mu nina ees ja all ameeriklase korteris undab tema trafo . </s> <s> Ma ei tea , kas ta on siis Ameerikast külmkapi kaasa toonud ( neil on seal teine voolupinge ) või milleks tal seda trafot vaja on . </s> <s> Aga trafo see olema peab , ma tunnen seda undamist . </s> <s> Seda oli nõukogude ajal , öösel , raudtee ääres , elektrikappide juures . </s> <s> Õnneks on ameeriklane ( oletan tema ameeriklust nimesildi järgi , mis on tema kellanupu all , mida ma isegi ükskord helistasin , aga õnneks teda polnud kodus ja ma ei saanud talle öelda , mis ma tema trafost arvan – see oleks niikuinii lõppenud mulle kaotusega 0 : 1 ) hakanud seda ainult ajuti sisse lülitama , mitte enam ööd otsa . </s> <s> Ma olen teda selle trafo eest vihanud kuni sinnamaani , et olen soovinud , sureks ta ära , lülitataks ta trafo ükskord ometi välja ja kantaks ta ise sealt korterist välja , jalad ees . </s> <s> Mis on mul siis öelda neile , kes vihkavad oma " vaenlasi " hoopis kaalukamatel põhjustel ? </s> <s> Kui on kaalukamaid ja vähem kaalukaid põhjuseid . </s> <s> Sedavõrd kui me elame , on meil kõigil õigus . </s> <s> Muud õigust polegi . </s> <s> Ja see õigus põrkab vastu teiste elusolijate õigust . </s> </p>
<p> <s> Poliitika on siiski vastik , sest ta seisneb alati teadlikus valetamises . </s> <s> Kui rääkida tõtt , siis tuleb välja , et tõtt polegi , et see on nii haraline ja keeruline , et keegi ei jõua seda kuulata . </s> <s> Et tõtt ei saagi rääkida . </s> <s> Rääkimine on rääkimine ja tõde on tõde . </s> <s> Rääkimine lihtsalt rahustab ja julgustab . </s> <s> Kui teha sõnu , kaob tühjus meelest . </s> <s> Me räägime , nagu linnud sädistavad enne pimeduse langemist , et oleks vähem hirmus , et üksteist julgustada , sest kõik ei ela seda ööd üle . </s> </p>
<p> <s> Aga praegu on päev ja kuigi on oktoober , vilistab paar kuldnokka teisel pool õue telekaantennil . </s> <s> Soojad ilmad ajavad nad laulma , aga siiski mitte nii nagu kevadel . </s> <s> Päevad lähevad iga päevaga natuke hämaramaks , niiskemaks ja jahedamaks . </s> <s> Suured plataanilehed langevad robinal sillutisele , ükshaaval . </s> <s> See võib kesta nädalaid ja kuid . </s> <s> Eestis teeb külm ükskord puud paljaks , ongi vist juba teinud . </s> <s> Siin pudenevad nad hõredamaks nii , sest elumahlad lihtsalt valguvad tasapisi lehtedest juurtesse , lehed närtsivad ja kukuvad maha , ükshaaval . </s> </p>
<p> <s> Kes oleks võinud arvata , et põhjamaa kalgist ja järsust sügisest võib puudust tunda . </s> <s> Ma ei saa siinsest sügisest aru , ma olen natuke segaduses , nagu need põhjast siia lennanud kuldnokad , kes oktoobris lauluvilet ajavad . </s> <s> Ma olen teistsugusega harjunud ja tegelikult mul pole mingit tahtmist oma harjumusi muuta . </s> <s> Ainult mõnikord jõe ääres või Saint-Germaini metsas päikese käes ennast soojendades , silmad kinni ( või lahti , see päike pole enam kuigi pimestav ) , unustan ma kõik sõnad , kõik harjumused ja kogu oma tulevikuhirmust tehtud meeleheite . </s> <s> On ükskõik , kas ma olen elanud või kus ma olen elanud ja kui palju ja kus ma elan veel . </s> <s> Pooltukastus pehmes sügiseses päikesepaistes , unustus rammestavas soojuses , mõtete vaikimine , sõnade kustumine , see vist ongi ainus , mida tasub nimetada õnneks . </s> <s> Kui seda tasub nimetada . </s> </p></div2><div2 type="alaosa"><head> 28.10. </head>
<p> <s> Hommikul mõtlesin kirjutada , aga midagi ei tulnud pähe . </s> <s> See ajas meeleheitele . </s> <s> Nii palju asju on peas , aga kui istud arvuti ette , siis tutkit ! , mitte midagi . </s> <s> Tundsin ennast järjekordselt lootusetu luuserina . </s> <s> Töötuna , kellele keegi ka kunagi tööd ei anna . </s> <s> Pean surema vaesuses ja üldises põlguses . </s> <s> Teel Saint-Germaini metsa mõtlesin põhiliselt sellele , kuidas tuleb Eestis endale relvaluba muretseda ja püstol osta , mõni väike ja odav , ainult selleks , et endale sobival hetkel kuul pähe lasta . </s> <s> Siis , kui see on täitsa selge , siis kui see on täitsa väljakannatamatu . </s> <s> Miks pole ühekordseks kasutamiseks mõeldud , odavaid , äravisatavaid püstoleid ? </s> <s> Tegelikult pole ju Pariisiski klassikalistest enesetapuvõimalustest puudu . </s> <s> Näiteks sillad . </s> <s> Aga ma ei tea , kuhu peab minema , et välja ei õngitsetaks . </s> <s> Ja et välja ei ujuks . </s> <s> Püstol on ikka palju kindlam . </s> <s> Pole mingit rabelemist ega võitlust . </s> <s> Elus võideldud ja rabeldud küll , ja kõik võitlemine ja rabelemine on olnud täiuslikult ilma asjata . </s> <s> Ilma mingi tulemuseta . </s> <s> Ikka sama loll . </s> <s> Isegi lollim kui alguses . </s> <s> Idioot . </s> <s> Kordan endale tihti : idioot ! </s> <s> Ja mul on häbi . </s> </p>
<p> <s> Kerge udu looritas maastikku , päike paistis sellest läbi , käies hakkas palav . </s> <s> Aga meeleheide oli seekord visam kui harilikult . </s> <s> Harilikult ta laseb lahti kohe , kui toast ja majast välja lähed . </s> <s> Nii kui tunned õhku , näed taevast , puid , inimeste sebimist . </s> <s> Kohe läheb meelest ära , mis asi see oli , mis nii ängistas . </s> <s> Täna see soe õhk ja see Prantsuse maastikku ja prantsuse pargiperspektiivi õrnalt looritav sügisudu , see rauge sügispäike ainult süvendasid ängistust . </s> <s> Maastik ise pitsitas südant oma avarusega . </s> <s> Seda enam , et ma teadsin , kui totter see on , kogu see ängistus , tulevikuhirm ja surmaiha , mis pole tegelikult surmaiha , sest kuidas ma saan ihaldada seda , mida ma ei tunne , millest ma mitte kõige vähematki ei tea . </s> <s> Niisiis pole õieti ka seda väljapääsu . </s> <s> Niisiis pole üldse mingit väljapääsu . </s> </p>
<p> <s> Mul on seal metsas oma raiesmik , kus ma ikka istun , kui päike paistab . </s> <s> Õieti on see tuulemurd , jäänud 1998. aasta detsembritormist . </s> <s> Kevadel oli seal suuri siniseid kannikeselaike ja mingeid teisi lilli , valgeid tähtheinu , ma usun . </s> <s> Nüüd on põldmarjaväädid kõik kinni katnud , punakaspruunid . </s> <s> Kohati vana kõrget rohtu . </s> <s> Ja maas pikali mõned pöögitüved , millelt koor on maha tulnud ja mis on päikese käes soojad . </s> <s> Istusin ühe suure püsti jäänud tamme alla . </s> <s> Uurisin maapinda enda ümber . </s> <s> Lapsena kartulipõllul mulle ikka meeldis kükitada ja maapinda uurida , mullas sobrada , lootes et mind ei hüüta , et mind ära unustatakse . </s> <s> Maapind on seal lausa kaetud tammetõrudega . </s> <s> Vaatasin , et mõnel oli nagu punane saba taga . </s> <s> Taipasin , et see on idu , idujuur , mis maasse tungib . </s> <s> Võtsin ühe tõru maast üles , juur avaldas juba kerget vastupanu , oli juba hakanud juurduma . </s> <s> Ei tea , kas see on normaalne , et nad sügisel idanevad , või on see soojadest ilmadest ? </s> <s> Kas nad talvel saavad kasvama minna , lehekesi kasvatada . </s> <s> Vist mitte . </s> <s> Aga tõrusid on tohutu palju ja väikesi tammehakatisi paistis ka ümberringi . </s> <s> Mõni punarind vilistas , päike soojendas . </s> <s> Ühel hetkel andis see järele . </s> <s> Kuum rahu valgus südamesse ja jalgadesse , lainetas läbi selgroo . </s> <s> Kerge valge udu ja sinine metsaserv eemal olid nagu tuba , suur soe valge tuba , kus midagi karta ei ole . </s> </p>
<p> <s> Tere , Mart ! </s> </p>
<p> <s> Oli hea ja kuidagi ergastav sinuga eile üle hulga aja rääkida . </s> <s> Ega ma siin üldse , kui järele mõelda , väga palju ei räägi . </s> <s> Peaaegu ei räägigi . </s> <s> Olen vait . </s> <s> Seda küll ei pane tähele , sest sisekõne , paraku , ei vaiki naljalt , ja siis on tunne , nagu oleks rääkinud . </s> <s> Ainult vahel harva telefonile vastates ( siia kontorisse ka peaaegu üldse ei helistata , keegi ei tunne eesti kultuuri vastu huvi , mis parata ) või päeval sandwichibaaris oma harjumuspärast tellimust esitades kuulen oma võõraks jäänud häält . </s> <s> Aga sellega harjub ka kohe . </s> <s> Sandwichibaaris nad võiksid ka ilma rääkimata mulle anda selle , mis alati , aga seal käib palju rahvast ja ega neil pole meeles . </s> <s> Pealegi kuulub väike suhtlus sandwichibaari rituaali juurde . </s> <s> Aga ma ei taha , et mul selle pererahvaga seal mingi lähem suhe tekiks . </s> <s> Sandwichid on ikka ühed ja samad , ega nad sellest paremaks ei läheks . </s> <s> Isegi häiriv on , et nad minuga ära harjunud on , et nad minust midagi mõelda võivad . </s> <s> Peaks kohta vahetama , aga ma olen harjumuste ori ja seda hea meelega . </s> <s> See orjus teeb mu vabaks oma mõlgutuste jaoks , ma ei pea mõtlema sellele , mida tellida ja mis maitsega see on , mis ma söön . </s> <s> See on alati täpselt sama maitsega ( või ütleme , kahe maitsega , sõltuvalt sellest , kas on panini kana-curry või panini kalkun-emmental ) , mitte eriti hea , aga ma olen rahul . </s> <s> Selle hinna eest . </s> <s> Seal käivad peamiselt üliõpilased , sest see on ülikoolide linnaosas , Luksemburgi aia taga . </s> <s> Sõidan sinna metrooga , sest siin ümberringi on ainult butiigid ja kallid restoranid . </s> <s> Üks toastissimo on , aga seal ma käisin möödunud talvel ja kevadel , see harjumus jäi sinna . </s> <s> Võib-olla mõni päev lähen sinna , et tunda nostalgiat tolle kauge kadunud aja järele . </s> </p>
<p> <s> Ma pean tunnistama , et ainus äriprojekt , mis mul pähe on tulnud , ongi sandwichibaar . </s> <s> See ei ole üldse originaalne , aga mulle see odav anonüümne kohake meeldib ja peale selle mulle näib , et nad teenivad suhteliselt hästi , sest rahvast käib kõvasti . </s> <s> Eks ta ole selline Kärdla söökla Pariisi variant mingis mõttes . </s> <s> Ainult selle vahega , et tehniliselt väga lihtne . </s> <s> Toasteri vahel paninide soojendamine ja kohvi ja tee valmistamine on kõige keerulisemad operatsioonid , mida nad seal koha peal teevad . </s> <s> Ma ei tea , kas neil on ka oma pagaritöökoda kuskil keldris , kus nad kooke küpsetavad . </s> <s> Ja kuskil tagaruumis nad peavad kõik need sajad sandwichid ja paninid päevaks valmis tegema . </s> <s> Ühesõnaga , kõik käib väga kiiresti ja lihtsalt ja kokkuvõttes tekitab külastajal isegi teatud sooja toidu või igal juhul täiskõhu tunde . </s> <s> Tallinnas pole selliseid kohti üldse . </s> <s> Aga tegelikult Saiakäik on ju analoogne . </s> <s> Ja sealgi vist võlub kõige rohkem harjumuspärasus ja suhteline lihtsus . </s> <s> Astud sisse , suurt tseremooniat pole vaja , koogid ja saiad on kõik vitriinis väljas . </s> <s> Ma vihkan tegelikult menüüsid , sest ma ei oska sealt kunagi midagi valida . </s> <s> Ja nimed on alati petlikud , iial ei või teada , mis on menüü taga . </s> <s> Aga kui ostad letist , siis võid pärast istuda üsna märkamatult ja ilma mureta , et ettekandja või kelner sind tülitama tuleks , ja ilma mureta , et sa hajameelsusest maksmata ära hakkaksid minema , mis tekitab palju tüli ja segadust ja võib sind viia tükiks ajaks häiritud olekusse . </s> </p>
<p> <s> Minu teemaja ainus originaalsus Saiakäiguga võrreldes oleks soojad paninid ja odavad komplektmenüüd , mis vähendaksid veelgi kundede valikuraskusi . </s> <s> Nagu sa isegi näha võid , ei lenda mu ärifantaasia just eriti kõrgelt . </s> <s> Ma arvan , et selline teemaja tasub ära siis , kui sa ise iga päev seal leti taga oled . </s> <s> Mulle igatahes tundub , et see vanem naine ja vanem mees , kes seal minu sandwichibaaris tipptundidel koos tüdrukutega teenindavad , on omanikud . </s> <s> Vähemalt naisel on selline nägu , et ta peab kõigel silma peal ja arvestab , et iga püsikunde , nagu mina , toob , kuigi imeväikese , aga see-eest kindla lisa tema sissetulekutele . </s> <s> Huvitav , kelleks ta mind võib pidada . </s> <s> Töötuks või mõneks veerand-kohaga tunniandjaks ? </s> <s> Aga arvatavasti omistan ma talle liiga palju mõtteid enda suhtes , mis on tavaline viga . </s> <s> Me oleme enda jaoks ju nii tähelepanuväärsed . </s> </p>
<p> <s> Minu äriideedel , kui neid esineb , on ilmselt see viga , et nende keskmes pole mitte raha teenimine , vaid kujutlus teatud vaiksest kontemplatiivsest eluviisist , mis selle äriga peaks kaasnema . </s> <s> Äri ise on teisejärguline , aga peaks olema esmajärguline , või kuidas ? </s> <s> Pealegi tähendab igasugune äri inimeste juhtimist ja suunamist oma huvide teenistusse , aga selleks pole mul küll mingit annet . </s> </p>
<p> <s> Seni , tuleb tunnistada , on mu ainsad tasuvad investeeringud olnud punane kohverkirjutusmasin Unis , ostetud 1983. aastal Tartu kaubamajast 250 rubla eest tutvuse kaudu , siis tekstitöötlusmasin ( see mäluga kirjutusmasin , mille ma ostsin 8 aastat tagasi Pariisist ) ja see arvuti , mille ostsin Hiiumaale ja pärast Lauka koolile andsin . </s> <s> Need on ennast raudselt väga mitmekordselt tagasi teeninud . </s> <s> Kõik teised ostud-müügid on minu jaoks lõppenud märkimisväärsete kahjudega . </s> </p>
<p> <s> 250 rubla andis tookord isa . </s> <s> Ma veel valetasin , et mul on seda kirjutusmasinat vaja kursusetööde kirjutamiseks , aga ega ta väga ei uurinudki . </s> <s> Tegelikult olin otsustanud hakata luuletusi kirjutama ja mitte lihtsalt kirjutama , vaid avaldama ka , ja ma olin veendunud , et selleks on vaja kirjutusmasinat . </s> <s> Kuskilt sain ka masinakirjaõpiku – võimalik , et emalt ( sest tema oskas masinakirja ) – ja õppisin Tartus Kreutzwaldi tänava korteris kümne sõrmega pimekirja , mida ma päriselt ära ei õppinudki ( ma pole midagi päriselt ära õppinud ) , aga mis on kahtlemata osutunud siiski üheks väärtuslikumaks oskuseks . </s> <s> Unis oli üsna jäikade klahvidega ja ma taon siiamaani ka arvutiklahve , nii et kolin taga . </s> <s> Õnneks on uued klaviatuurid üsna töökindlad . </s> <s> Igatahes ei ole kirjutamise käeline külg mulle piduriks , ma kirjutan umbes sama ruttu kui mõtlen , see tähendab , muidugi , aeglaselt . </s> <s> Kui ma vaatan tõelisi arvutioskajaid , kes on klaviatuuriga kokku kasvanud ja kelle sõrmed ainult libisevad üle klahvide , siis ma olen muidugi täitsa kohmakas . </s> </p>
<p> <s> Natuke prantsuse keelt , natuke masinakirja , natuke oskust lauseid koostada ja neid üksteise sappa aheldada . </s> <s> Ei ole just palju , mida tööjõuturul müüa . </s> <s> Sekretäri koha võiks saada , aga sinna tahetakse rohkem noori tüdrukuid . </s> <s> Sellepärast tuligi vahepeal mõte ennast Rüütli juurde tööle pakkuda , et Rüütel ju kindlasti ei oska ühtegi neist asjadest ja samal ajal on tal hädasti vaja korralikult ritta pandud sõnu ja lauseid , ja tüdrukuid ta võib endale silmarõõmuks peale selle palgata . </s> <s> Kujutlesin ennast juba sellise salasekretärina , kellest keegi midagi ei tea ( mis pole Eestis muidugi võimalik ) ja kes võib enamuse ajast tegelikult pühendada jalutuskäikudele ja kontemplatsioonile ja aknast välja vaatamisele , kusjuures jookseb mitte ainult palk , vaid kenakene palk , mis annab aknast välja vaatamisele alati mingi erilise melanhoolse varjundi . </s> </p>
<p> <s> Üksinduses muutub inimene kergesti natuke ebaadekvaatseks . </s> <s> Pealegi tundub Rüütli sekretäriks saamine palju lihtsama ja tõenäolisema väljavaatena kui hea ja lisaks veel hästimineva raamatu kirjutamine , millega saaks ennast inimestest ja maailmast vabaks osta ja pühenduda täielikult sellele , mis mind ainsana huvitab ja mis on inimeste ja maailma jälgimine . </s> <s> Aga jälgimiseks on vaja vabadust , see tähendab distantsi . </s> <s> Nagu keegi ütles : minu riik ei ole siitilmast . </s> <s> Ta on siinilma kõrval , kohe järgmine uks , õigemini aken , see igavene aken , kust kõik möödub , nii et sama hästi võib öelda , et sa ise möödud kõigest . </s> </p>
<p> <s> Ka reisimine tundub tõepoolest aina rohkem vaid ühe tüütu kohustusena , mis mul on oma kunagiste unistuste ees . </s> <s> New Yorki " peaks " minema , aga paljas mõte veel ühe linna nägemisest on väsitav . </s> </p>
<p> <s> Ja unistused on ikka olnud äärmiselt rumalad . </s> <s> Lausa piinlik hakkab , kui nendele mõelda . </s> <s> Pealegi on neil ohtlik kalduvus täituda . </s> <s> Kui ikka küllalt visalt millestki unistad , siis ükskord sa selle saad ka , ja pärast vaata ise , kuidas temaga toime tulla . </s> <s> Siin ma nüüd istun , siin Pariisis , ja käin oma kahe korteri vahet ( üks on büroo , teises vaatan telekat , magan ) , tundes ennast nagu väljasaadetu . </s> <s> Mida ma olengi : saadetud unistusest reaalsusesse . </s> <s> Unistuste realiseerumise ainus hea külg on see , et siis nad lakkavad olemast ja sa oled tõepoolest natuke vabam . </s> <s> Küllap on neid , kes taipavad kergemini , aga minusugustel juhmidel tuleb kõik käega ja jalaga järele katsuda , et uskuma jääda : seal pole tõesti midagi . </s> <s> Võib-olla niimoodi , tükk tüki haaval mureneb väiksemaks ka kujutlus endast kui miskist ja sealjuures veel kui miskist väga tähtsast , lakkamatult muret tekitavast . </s> </p>
<p> <s> Enesetapumõte pole ju tegelikult surmaiha ( sest kuidas saab ihaldada midagi täiesti aimatamatut ja kujutlematut ) , vaid soov otseteed ja ilma selle kurnava rännakuta , mis on elu , jõuda eimiskisse , plahvatada täielikult tühjuse äratundmisse , mis on siinsamas , aga millest sa aina ringi käid nagu kass ümber palava pudru . </s> <s> See aimus kohalolekust , aga võimetus kohale jõuda , see ringitammumine , see just ongi piinav . </s> </p>
<p> <s> Aga seni , kui enesetapumõte on sedavõrd meeleolutekkeline , tundub selle teoks tegemine siiski ebaproportsionaalse sammuna . </s> <s> Meeleolud on nii pöörduvad , aga surm on nii pöördumatu . </s> <s> Tõtt-öelda tundub mulle nüüd igasuguste pöördumatute otsuste teoks tegemine mõttetu vägivallana . </s> <s> Sekkuda suureliselt oma ellu , mida ma ei mõista , tahta muuta seda , millest ma muutumatunagi aru ei saa ... </s> <s> Kõhkluses , kuigi ta on tobe ja arg , tundub olevat siiski rohkem tarkust kui otsustavuses . </s> <s> Jäikades otsustes on , vähemalt minu puhul , alati midagi eluvastast . </s> <s> Elu on rohkem kahevahelolek kui see või teine olek . </s> <s> Metsas käies ma olen küll aru saanud , ja üsna ruttu , et parem on usaldada seda siira-viira rada , mida mööda astud , kui hakata läbi padriku otse või mööda sirget sihti minema . </s> <s> Sirged sihid on metsas petlikud , nad ei vii kuhugi . </s> <s> Rada , isegi kui ta ei vii just sinna , kuhu mõtlesid , viib ikka kuhugi välja . </s> </p>
<p> <s> Tobeda pöördumatu sammu võrdkujuks on mulle mu silmaoperatsioon , seda enam , et ta tuletab mulle ennast igal õhtul meelde . </s> <s> Sain lahti prillidest , aga sain lahti ka mulle nii armsatest hämarikkudest ja videvikkudest , sest hämarus on mulle nüüd füüsiliselt häiriv . </s> <s> Asjade ümber tekivad halod ja see vist kuidagi ärritab nägemiskeskust peaajus , mis ei oska selle ebaloomuliku olukorraga kuidagi kohaneda , nii et kokku tekibki füüsiline ebamugavustunne . </s> <s> Võib-olla sellega ajapikku harjub , ja mõnel määral olengi harjunud . </s> <s> Aga see on muide ka üks põhjus , miks ma eriti ei taha teatrisse minna , sest seal on pime , ja see on natuke tüütu ja väsitav . </s> <s> Ja see talvine pime aeg , mis niigi pole suurem asi , on nüüd veel vähem meeldiv . </s> <s> Ja see kõik on sisuliselt enda tekitatud vigastus . </s> <s> Ma kõhklesin tookord küll , aga rumal tundus kord tehtud otsusest taganeda . </s> <s> Ja vaat nüüd pole tõesti mitte midagi parata , oma vanu silmi tagasi ei saa , tee mis tahad . </s> <s> Varem ma pole näinud , et paratamatus tõesti olemas on . </s> </p>
<p> <s> Lehitsesin hommikul enne tööle tulekut Kaplinskit . </s> <s> Mul on seal see paks sinine raamat , mis on tõepoolest liiga-liiga paks , aga mis on selles mõttes hea , et huupi lehitsedes võib sattuda millelegi ununenule , mis endas vastu kõlab . </s> <s> Viimasel ajal on ta luule mulle küll üsna tumm olnud ja ma olen lehitsenud rohkem selleks , et aru saada , mis seal viga on ja mis see õieti oli , mis mind kunagi köitis . </s> <s> Täna hommikul aga sattusin ootamatult resonantsi ja see võimendus minus mingiks kevadiseks värskusetundeks . </s> <s> See oli kogu " Õhtu toob tagasi kõik " ja ma mõtlen , et see ongi tema kõige võimsam raamat , kõigest hoolimata , seal ta on leidnud selle kesktee , mida ta nii väga on taga ajanud . </s> <s> Seda kirjutades , mõtlesin , pidi ta olema nii neljakümne ringis või natuke üle neljakümne , nii et sellel ohtlikul eluharjal , kus iseendaga silmitsi seistakse ja pole enam võimalik taganeda nooruse ebamäärastesse valedesse ja seda ei saa enam edasi lükata . </s> <s> See tuleb kas teoks teha või teoks tegemata jätta , ja siis nii vist jääbki . </s> </p>
<p> <s> Minu meelest on ta selles raamatus , mis on õigupoolest päevik ( kevadel algav igatahes ) , leidnud tasakaalu oma sentimentaalsuse ja selgeltnägelikkuse vahel , ja ühtlasi tabanud ka enda kõne rütmi , pärast seda , kui on katsetanud mõndagi äärmuslikku varianti . </s> <s> Aga midagi on tal jäänud välja ütlemata ka , midagi , mida ta on teadnud , ja see seal vaevab , ja vaevab tedagi , mulle näib . </s> <s> Miks ta siis muidu mõnikord nii kibestunud on ? </s> <s> On miski , millest tal pole julgust olnud loobuda . </s> <s> Mis see on , ma ei tea . </s> </p>
<p> <s> Vahepeal käisin oma lõunal , see tähendab ülalkirjeldatud sandwichibaaris , mis mind ausalt öelda hakkab juba ära ka tüütama . </s> <s> Aga varsti ma ei käi seal enam nii või teisiti . </s> <s> Võib-olla nad isegi märkavad seda , võib-olla mitte . </s> <s> Selle harjumuse asemel kujundan endale mõne teise , võrdväärse , mu elu ei muutu sellest , et ma lakkan käimast Vavini tänava sandwichibaaris , mille nime ma siiani ei tea . </s> <s> Aga ta jääb mulle meelde ja võib-olla isegi baaripidajate näod jäävad mõneks ajaks . </s> <s> Elades koguneb palju tarbetuid mälestusi . </s> </p>
<p> <s> Tänane päev on uduvines . </s> <s> Hommik oli päris hall . </s> <s> Sellest on näha , et sügis edeneb : udu ei taha enam päeva jooksul hajuda , õhk jääbki sinetama ja vinetama . </s> <s> Mingi osa on selles muidugi ka heitgaasidel . </s> <s> Talvel on linn alalõpmata sellises udus . </s> <s> See on siinne omapära , Eestis sellist ei ole . </s> <s> Seal on kas paks udu või pole udu , vahepealset on haruharva . </s> <s> Siin on harva kas päris selge või päris udune . </s> <s> Samuti võib siin pool päeva sadada sellist vihma , mis õieti märjaks ei tee . </s> <s> Ta tilgub kuidagi harvalt , aga järelejätmatult . </s> <s> Asfalt läigib , osa inimesi lööb vihmavarjud lahti , aga sama hästi võid ka palja peaga käia , sest juuksed kuivavad enne ära , kui jõuavad läbimärjaks saada . </s> </p>
<p> <s> Sügisega on sama lugu . </s> <s> Ta muudkui tuleb . </s> <s> Lehed muudkui roostetavad vaikselt puude otsas ja pudenevad sama vaikselt maha kahisema . </s> <s> Osa puid on ikka rohelised ja paksud . </s> <s> Aga lehti on ka igal pool . </s> <s> Iga kerge tuulehoog vabastab neid okstelt ja keerutab õhus . </s> <s> Nii kestab see kuid . </s> <s> Nüüd ma saan aru , miks feuilles mortes , surnud või langenud lehed , on prantsuse luules ja laulurepertuaaris nii tähtsal kohal . </s> <s> See on terve pikk aastaaeg , mis möödub nende melanhoolses kahinas ja lõhnas . </s> <s> Kusjuures see lõhn on väga tugev , isegi tänaval tuntav , rääkimata pargist ja hoopiski rääkimata metsast , kus see parfüüm on juba nii paks , et seda võiks pudelisse koguda ja müüa . </s> <s> Aga ma ei tea , kas inimesed tahavad sügise järele lõhnata . </s> <s> Kõik lõhnaksid ikka nagu kevad . </s> <s> Kuigi see surnud lehtede lõhn on päris hea , punakaspruuni ja hämara tonaalsusega nagu metsadki sellel aastaajal . </s> </p>
<p> <s> Jahedamaks läheb väga pikkamööda . </s> <s> Oktoobri alguses oli päeval üle kahekümne , nüüd on nii seitseteist . </s> <s> Ainult päevad lühenevad siiski ruttu ja õhtutes on seda rõskust , mis meenutab , kuigi kaugelt , põhjamaa sügist . </s> <s> Tunnen selle järele puudust , sest see on mulle tuttav ja arusaadav . </s> <s> See , kuidas külm puud ühekorraga paljaks roobitseb ja õhu klaariks lööb . </s> </p>
<p> <s> Aga muidugi on ka selles pikaldases rauges sügises oma võlu . </s> <s> Hing on kerges meeldivas segaduses , tundes ajuti , nagu kevad hakkaks kätte tulema . </s> <s> Mets on täis põhjast siia jõudnud punarindu ja käblikuid , kes päikese käes vaikselt laulda vilistavad . </s> <s> Kevadine laul see pole , aga sügisene karm vaikus ka mitte . </s> <s> Uurisin eile oma raiesmikul istudes tammetõrusid : osa lükkavad juba valget juurekest maasse . </s> <s> Ega need vist ikka talve üle ei ela . </s> <s> Aga tõrusid on tohutu palju ja pasknääre pole üldse näha ega kuulda . </s> <s> Imelik , et nad elavad seal põhjas , kus tamm on nii haruldane , et iga puu kohta on mitu pasknääri , kes seal siis päevad otsa käratsevad ja rabistavad . </s> <s> Siin teevad seda tööd suured paksud kaelustuvid ja mustad varesed . </s> <s> Aga metssigadele jääb ka kraami laialt üle . </s> <s> Prantsusmaal on tohutult metssigu ja ma ei imesta selle üle , nähes seda tõruküllust . </s> <s> Saint-Germaini metsas neid vist ei peeta , see on liiga linna sees , aga Fontainebleau metsas ma nägin kevadel oma silmaga metssiga . </s> </p>
<p> <s> Üksõhtu tuli telekast saade jahimeestest . </s> <s> Nagu see mood on , oli sinna kutsutud nii kirglikke jahimehi kui ka jahi vastu võitlejaid . </s> <s> Samuti oli vahepealseid , mõõduka , ökoloogilise jahi pooldajaid . </s> <s> Nad esindasid ühtlasi kolme selgelt erinevat inimtüüpi ega saanud üksteisest põrmugi aru . </s> <s> Kõik jäid oma seisukohtade juurde , s.t. oma füsioloogia ja psühholoogia juurde , mida need seisukohad illustreerisid . </s> <s> Ja kõigil oli ilmselgelt õigus , kui mitte millelegi muule , siis igatahes oma eripärasele psühhofüsioloogiale . </s> <s> Muuhulgas näidati selles jahimeestesaates ka sügisese metsa all läbi surnud lehtede traavivaid metssigu ja hirvi ; oli ilmne , et neil ei ole inimeste ideede ja vaidlusega mingit pistmist . </s> </p>
<p> <s> Mina aga pean leppima sellega , et minu lemmikpaik Pariisis on üks Saint-Germaini metsa tuulemurrulagendik , ainult kahjuks ta ei asu Pariisis , vaid sinna tuleb linnalähirongiga sõita ja see maksab ligi 100 krooni edasi-tagasi . </s> <s> Aga see pole tegelikult kuigi kallis hind võimaluse eest puutüvel päikese käes istuda . </s> <s> Mingid kilgid siristavad seal rohu sees väga vaikselt . </s> <s> Autoteede mürin muidugi kostab ka , aga siiski seal on rahu ja õndsus , mida linnas ei ole ka jõe ääres , kuigi seal pole ka viga . </s> <s> Ma olen täitsa nõus selle keskaegse mungaga , kes tänas jumalikku ettehooldust , et see igasse suuremasse linna on pannud voolama ühe jõe . </s> <s> Ilma jõeta oleks see linn sõna otseses mõttes talumatu . </s> <s> Jõgi kannab linna vaikust ja avarust , teistsugust valgust , teistsugust rütmi . </s> <s> Mööda voolates muudab ta linna kogu selle massiivsusest ja pealetükkivusest hoolimata suhteliseks ja ajutiseks , samuti mööduvaks , sest pole ju vahet , kas jõgi voolab linnast mööda või linn voolab jõest mööda . </s> </p>
<p> <s> Praegu midagi rohkem meelde ei tule , nagu oleks meel ka äkki tühjaks voolanud . </s> <s> Hommikune kevadetunne on kadunud , aga mingi jälg on tast jäänud ja see on siiski meeles , et ma mõtlesin , et kevad võib siiski mullegi veel tulla ja midagi oma suures valguselaines minustki üle ja läbi uhtuda , kes teab . </s> <s> Võib-olla kirjutan veel ükskord luuletusigi , aga võib-olla jätan ka kirjutamata . </s> </p>
<p> <s> Läkitan need üsna juhuslikud ja impersonaalsed read sinu meiliaadressile . </s> <s> Siiski teadsin ma neid kirjutades , et ma kirjutan sulle , ja see muutis kirjutamise huvitavamaks . </s> <s> Millegipärast ma olen alati arvanud , et sul pole iimeili . </s> </p>
<p> <s> Ahsoo , üks asi tuli veel meelde . </s> <s> Eile õhtul rääkis telekas üks prantsuse luureasjatundja , et terve 2001. aasta jooksul pidas Bushi administratsioon salajasi neljapoolseid ( Pakistan–USA–Iraan–Afganistan ) läbirääkimisi Afganistani teemal . </s> <s> Need toimusid Berliinis ja eesmärgiks oli kas taliibid kuidagi ära osta või välja vahetada ja Bin Laden nende käest kätte saada . </s> <s> Aga taliibid ( taliban on mitmuse vorm sõnast taleb või talib ) ei lasknud ennast kuidagi ära rääkida ja ei tulnud lõpuks üldse enam kohale . </s> <s> USA-mehed ei saanud vist ka aru , et Bin Ladeni väljaandmine pole nende võimuses , sest pigem on nemad Bin Ladeni võimuses : too polevat mitte mulla Omari külaline , vaid mulla on õieti tema looming . </s> <s> Augustis ähvardas USA , et kui taliibid järele ei anna , siis võetakse midagi ette , s.t. ähvardas neid sõjaga . </s> <s> Ja sinnapaika see siis jäigi , kuni ... </s> </p>
<p> <s> Vahepeal käis siin üks eesti tüdruk , keda ma olen juba paar korda näinud , sest millalgi kevadel ta käis siin rääkimas , et tema tahab hakata Pariisis muusikat õppima ( Otsa-kooli lõpetanud ) ja et kas mina tean midagi soovitada . </s> <s> Muidugi ma ei teadnud , aga ta on osutunud üsna toimekaks , oli vahepeal lapsehoidja ja sai isegi mingisse erakooli , ainult et nüüd ta pole enam lapsehoidja ja elab ühe kooliõe juures ja raha pole kuskilt võtta ja elamisluba ka ei saa ... </s> <s> Sealjuures on ta selline kaunis lihtsameelne . </s> <s> Laenas Alliksaare raamatut ja deklameeris mulle peast , raamaturiiuli juures seistes ( mina seisin ka seal , käed rippu ) , ühte pikka Alliksaare luuletust – tähendab , see oli tõesti lihtsameelne , see deklameerimine , sest see võib iseenesest olla ju nii ja naa ... </s> <s> Aga huvitavam on sealjuures see , mis täna välja tuli , et ta tunneb Fred Jüssit , sest oli suviti Kõrvemaal Vetla ja Voose vahel vanaisa-vanaema juures . </s> <s> Et need Eesti metsad annavad ka ikka veel selliseid õhetavaid ja hakkajaid , kuigi tõepoolest isegi liiga lihtsameelseid tüdrukuid ! </s> <s> Ta kurtis , et seal on nüüd elu nii ära kadunud ja kõik sööti jäänud , seal Voosel , ja vanaisa-vanaema on ka surnud ja siis ta mõelnudki , et tuleb parem Pariisi sellest kõigest hoopis kaugele , sest seal on nii kurb . </s> <s> Aga siin igatseb ikka kangesti nende metsade järele ... </s> <s> Vaat nii on see eluke ja maailmake . </s> <s> Aga Fred Jüssi on selle poolest küll mihkel , et alati ja igal pool on tal selliseid õhetavaid ja temast sisse võetud tüdrukuid . </s> <s> Ta on osanud oma elu päris meelepäraselt korraldada , mulle tundub . </s> </p>
<p> <s> Ela hästi ! </s> <s> Ja kuigi sul pole aega mulle vastu kirjutada , oleks mul siiski hea meel , kui sa annaksid sõnakesega märku , et oled kirja kätte saanud . </s> </p>
<p> <s> Tervitades </s> </p>
<p> <s> Tõnu </s> </p></div2><div2 type="alaosa"><head> 30.10.01 </head>
<p> <s> Pelargoonide tumepunased õied ja tumerohelised lehed liikusid teravas hommikupäikeses . </s> <s> Sellest oli näha , et täna tuul puhub ja ajab pilved ja udu laiali . </s> <s> Pelargoonid kasvavad seal üle õue akendel ja rõdudel . </s> <s> Sügise soojade ilmadega on nad läinud väga lopsakaks ja lihavaks , uusi õisi ajanud . </s> <s> Kui on pühapäev , siis ma näen inimesi nendel akendel ja rõdudel oma pelargoonide kohale kummardumas . </s> <s> Üks keskealine mees , üks vana naine , kellel alati millegipärast kuivavad valged ja roosad kaltsud köögiaknal , üks noor lapsega pereema . </s> <s> Nad silitavad oma pelargoone , sobravad käega nende lehtedes , murravad äraõitsenud õisikuid ja koltunud lehti , võtavad kannu ja piserdavad taimi . </s> <s> Nende kätele jääb pelargoonimahla tugev lõhn , mida ma peaaegu et haistan oma aknast neid jälgides . </s> <s> Minul lilli pole . </s> <s> Mu akendesse ei paista enam ka päikest , enne ta kaob katuse taha ära . </s> <s> Aga mul on siiski valge , sest ma olen üleval , taevas paistab . </s> <s> Seevastu all hoovi sügavikus on kortereid , mis on sügisest kevadeni päev läbi täielikus hämaruses . </s> <s> Hoovis kasvab ka üks puu , noorepoolne plataan , ma ei tea , kas tema latv saab enam päikest või ei saa , ta poetab oma rohelisi , kollasekirjusid lehti hoovi kruusale . </s> <s> Pariisis on tuhandeid ja tuhandeid kortereid , kuhu mitte kunagi , aga tõesti mitte-mitte kunagi ei paista ühtegi päikesekiirt . </s> <s> Võib-olla mõnikord mõni juhuslik peegeldus , kuskilt tuule käes liikuvalt aknaklaasilt , võib-olla . </s> <s> Ühe sellise korteri akendest ma käin iga päev mööda ja kogu C-korpuse elanikud käivad , klipat-klopat . </s> <s> See on otse hoovi tasapinnal . </s> <s> Enamasti on seal luugid ees , aga vahel on suure akna luugid poollahti , siis on näha nende tuba . </s> <s> Seal on rasked mööblid , tüsedad tugitoolid ja diivanid , kõik , mulle tundub , kaetud veel rohkete , külluslikes voltides langevate kangastega . </s> <s> Peegel nagu läigataks hämaruses , riidest varjuga lamp nagu heidaks kollast valgust keset päeva üles tegemata voodile , mis on samuti suur ja lai , kõrgete puust otstega . </s> <s> Suvel tundub nende lahtisest aknast tulevat kerget kopituselõhna . </s> <s> Aga seda on siin linnas üldse palju . </s> <s> Sageli haistab seda tänaval , kui mõne pimeda niiske trepikoja uks on lahti . </s> <s> Majahoidja on ta lahti teinud , et trepikoda tuulutada , kuigi see aita midagi . </s> <s> Majahoidja enda korter on enamasti just selline pime ja rõske , kohe ukse juures , valged kardinad ees . </s> <s> Aga läbi nende ta näeb ja jälgib , kes tulevad , kes lähevad . </s> <s> Need Pariisi majahoidjad on kohe omaette tõug inimesi , paljude põlvkondade jooksul kohanenud eluks neis hämarates tingimustes , väikesed , vilka pilguga . </s> <s> Minu maja omad on eriti puhtatõulised , kindlasti juba iidamast-aadamast saadik majahoidjad . </s> <s> Nende nimi on Renard , rebane . </s> <s> Ja seal oma uru ees nad saalivad , vilgas pilk kõike tähele panemas ( Bonjour , monsieur ! </s> <s> Bonjour , madame ! ) . </s> <s> Päeval peseb naine ka treppe ja koridore , mees kannab kirjad korteritesse laiali , libistab need uksealustest piludest sisse , šahh ja šahh . </s> <s> Nende väike , umbes kaheksa-aastane tütar on juba ammu valmis kojanaine . </s> <s> Kui ta koolis pole , siis ta kõõlub maja välisuksel ja tervitab igaühte vastavalt sellele , kui heas või kõrges kirjas see üürnik majahoidjate pere silmis on . </s> <s> Tüdrukust on see hierarhia täpselt näha . </s> <s> Mina ei ole just väga kõrges kirjas , sest ma olen välismaalane , nende teada enam-vähem venelane , ja elan üksi väikeses viletsas korteris . </s> <s> Ta tervitab mind siiski teatud armulikkusega . </s> <s> Õhtuti on kojarahva-tüdrukule seltsiks üks vanem neegrinaine . </s> <s> Ta seisab kõik õhtud kas välisukse ees või natuke eemal kõnniteel . </s> <s> Ma vist meeldin talle ja ta teeb nägusid , pilgutab silma . </s> <s> Tervitan teda alati heameelega , kuigi veel rohkem meeldib mulle , kui kedagi ukse peal pole . </s> <s> Aga õhtuti on ta seal peaaegu alati , raudselt oma postil . </s> <s> Kojarahvaga paistab tal olevat mingi suhe , võib-olla ta aitab neid vahel . </s> <s> Kus ta elab , ma ei tea , võib isegi olla , et samas majas . </s> <s> Kui vana ta on , ka raske öelda , nii 50-60 ringis ehk . </s> <s> Alati on tal enam-vähem samad riided , mingi rohekas , ta tüseda piha ümber kitsaks jäänud kostüüm , lühike seelik ja pehmete äärtega pottkübar . </s> <s> Ükskord ta oli ukse ees pikali maas , vist purjus . </s> <s> Aga muidu ta on alati muutumatult püsti , topeltlõug toetamas lõuga , nii et nina on natuke taeva poole , mis annab talle pisut üleoleva ilme . </s> <s> Võib-olla ta on endine prostituut ja harjunud tänaval seisma , võib-olla on tal veelgi vahel kundesid , aga ma ei usu . </s> <s> Ja kas sel juhul kojarahvas lubaks oma tütrel temaga sõbrustada ? </s> <s> Sest tihtipeale on nad ukse peal kahekesi , tervitamas töölt koju tulijaid . </s> <s> Õhtul hiljem jääb neegrinaine üksi ja eemaldub natuke majast , plataani alla , tänavalaterna liikuvasse poolvarju , millega ta peaaegu ühte sulab . </s> <s> Valgusfoor ristmikul vallandab iga natukese aja tagant autodevoolu , mis liikumatust neegrinaisest mööda uhub , punaste tagatulede kõrbetuul . </s> </p>
<p> <s> Siin , kus ma praegu kirjutan , mu teise korteri ehk töökoha majas , on meeldivam kojarahvas . </s> <s> Nad elavad küll samasuguses alati hämaras urkas välisukse kõrval , aga nad on ilmselt Antillidelt pärit mulatid . </s> <s> Naine on alati rõõmsa näoga , tema mees on temast palju vanem , tema kräsupea on juba täitsa valge . </s> <s> Naine ütlebki tema kohta ainult : le vieux , vanamees . </s> </p>
<p> <s> See korter siin on just nimelt all , teisel korrusel ( prantsuse mõttes esimesel ) ja siia ka enam päikesevalgus ei ulatu . </s> <s> Päike köeb kuskil seal katuse taga , tema liikumine on näha ülemiste korruste seinalt . </s> <s> Kojarahva pelargoonid , mis kasvavad hoovi pooleks jagava raudaia külge riputatud kastides , on juba üsna näru ja talvise väljanägemisega . </s> <s> Päeval on hoov väga vaikne , sest inimesi pole eriti kodus . </s> <s> Ainult otse minu vastas triigib mõnikord üks teenija pesu . </s> <s> Ja mu all on kingsepatöökoda . </s> <s> Neid ma oma laua tagant just ei näe , aga näen , kui nende juurde tullakse või nende juurest minnakse . </s> <s> Vahel kingakarpidega , vahel ilma . </s> <s> Nad teevad kingi , mida müüakse nurga peal Berluti poes . </s> <s> Need on seal akna peal väljas , alates nii 10 000 kroonist paar . </s> <s> Ilusad läikivad , on rohekaid , kollakaid . </s> <s> Töökoda on umbes sama suur kui minu kontor , seal töötab viis-kuus inimest , mehed on kõik mingi lõunapoolse , nagu India või sealtkandi päritoluga . </s> <s> Nende ülemus on natuke punkari moodi punaseks värvitud ja harja aetud juustega noorem naine , tema on prantslane . </s> </p>
<p> <s> Paistab , et nende äri ei lähe praegu just väga hästi . </s> <s> Möödunud talvel nad toksisid seal hoopis ägedamalt ja üle õue käimist oli rohkem . </s> <s> Praegu on vahel vist ainult pooled tööl ja lõunatunnid , kui nad õuel seisavad ja kohvi joovad , on pikemad , õhtul pannakse luugid varem ette . </s> <s> Eks neil ole sama häda , mis kõigil selle linna luksusemüüjatel , et ameeriklasi pole . </s> <s> Pariis on kohe kuidagi tühjem ja vaiksem , sest ameeriklased on suured ja räägivad kõva häälega , nad kuulusid juba selle linna juurde . </s> <s> Eile õhtul näidati telekas pooltühjalt sõitvaid City Tour'i busse ja turistilaevu Seine'il ja öeldi , et varsti nad peavad hakkama inimesi lahti laskma , kui nii edasi läheb . </s> <s> Täna hommikul jälle räägiti raadios Edela-Prantsusmaa õnnelikest hotellipidajatest , kes ei mäleta ühtegi nii head oktoobrikuud . </s> <s> Esiteks on ilmad soojemad , kui nad olid juulis , ja meres saab ujuda . </s> <s> Teiseks on prantsuse pensionärid loobunud oma välisreisidest ja puhkavad selle asemel kodumaal . </s> <s> See nädal on lisaks veel koolivaheaja- ja ühtlasi puhkustenädal , neljapäeval on Toussaint ehk kõigi pühakute püha , mis on vaba päev ja tähendab seda , et üle reede saab teha " silla " , nii et homseks-ülehomseks ennustatakse maanteedele suuri pühakutepüha ummikuid . </s> <s> Inimesed sõidavad maale , kõik külasurnuaedade hauad kattuvad sel päeval uhkete värviliste lillekroonide ja -ristidega , väikesed kabelid on rahvast täis . </s> <s> Linnainimeste surnud on veel maal ja tihti nad lasevad endagi maised jäänused sinna toimetada , küpresside alla kuskil mäenõlval . </s> </p>
<p> <s> Vaatasin eile õhtul telekast ühe suure mälumängu finaali . </s> <s> Mälumängud kuuluvad kuidagi stabiilse heaoluühiskonna juurde . </s> <s> Need mängurid meenutasid omaaegseid Eesti mälumängureid . </s> <s> Neil on siin üle Prantsusmaa klubid , kus nad käivad koos mängimas ja parimatest parimad pääsevad rahvuslikku televisiooni . </s> <s> See mäng on telekas vist iga päev umbes sellel ajal , kui inimesed töölt tulevad . </s> <s> Ma pole seda vaadanud , aga eile jäin vaatama . </s> <s> Tüübid olid huvitavad . </s> <s> Enamasti vanemad inimesed , nii mehi kui ka naisi . </s> <s> Oli näha , et see oli neile väga suur päev . </s> <s> Naised olid praktiliselt õhtukleitides , juveelidega . </s> <s> Igaüks neist rääkis oma elust ka . </s> <s> See vanamees , kes lõpuks võitis , jäi mulle kohe silma . </s> <s> Tema elas maa-arstina kuskil Vendées mäenõlval oma esivanemate majas . </s> <s> See maja on kahtlemata üks suur kivist mõis , suurte aedade ja tallidega , nagu nad seal on . </s> <s> Tal oli äärmiselt elegantne sinine lips seotud üle lahtise särgikaeluse ja ta lausa pakatas tervisest , rahu ( lolu ) st ja oma heast vanast tõust . </s> <s> ( Kuna võistlus on osaliselt rajatud reaktsioonikiirusele , siis ta kindlasti võitis ka tänu sellele , et jäi roosaks ja rahulikuks . ) </s> <s> Saatejuhti hämmastas kõige rohkem see , et ta elab majas , kus ta on sündinud . </s> <s> Selles paistis olevat midagi väga erilist . </s> <s> Lugesin hiljuti kuskilt , et tänapäeva prantslased kolivad keskmiselt seitse korda elu jooksul , aga see on veel väga vähe võrreldes ameeriklastega , kes kolivad kaks korda rohkem . </s> <s> Need arvud võisid ka suuremad olla , nagu 10 ja 20. </s> </p>
<p> <s> Kuna ilmateade lubas , et täna tuleb selle nädala kõige soojem päev ( ja vaevalt et novembris enam nii sooja tuleb , päike kaob ju ära ! ) , siis otsustasin käia oma raiesmikul . </s> <s> Oligi soe , kummaline vaikne päikesepaiste läbi sinaka vine . </s> <s> Päike vajus kiiresti allapoole , varjud läksid pikaks , niiske jahedus voolas metsa alt lagendikele . </s> </p>
<p> <s> Seal metsas on veel see hea asi , et sinna on sellised puud tehtud , kus saab rippuda ja lõuga tõmmata ehk teha , nagu ametlikult öeldakse , " rippes kätekõverdusi " . </s> <s> Ega seda jaksu küll suurt ei ole , aga väike harjutus mõjub alati tuju tõstvalt . </s> </p>
<p> <s> Kunagi ei tea , mis meeleoluga metsast ära tuled . </s> <s> Täna tekkis selline vaikne leplik melanhoolia . </s> <s> Sügis , mis muud . </s> <s> Pargis istutasid pargitöölised tühjaks roogitud peenardele talvelilli , võõrasemasid , priimulaid , levkoi moodi ristõielisi , mis kevadel õitsevad . </s> <s> Ma arvan küll , et sellist sooja päeva enam see aasta ei tulegi . </s> <s> Loodus oli nii vaikne ja kuidagi ootel , nagu ta vahel on , eriti täiskuueelsetel päevadel . </s> <s> See oli viimane suvepäev keset sügavat sügist . </s> </p>
<p> <s> Pargiväravate kõrvale on pandud sildid , kus on pargiväravate sulgemise ajad vastavalt aastaajale . </s> <s> Kõige heldem on Riik koos Päikesega jalutajate vastu 1. maist 15. juulini – siis paneb pargivaht värava lukku alles kell pool kümme õhtul ! </s> <s> Aga detsembris-jaanuaris kolistab ta juba kell viis oma võtmetega . </s> <s> Ja siis on juba ka peaaegu pime . </s> </p>
<p> <s> Vahepeal oli kultuuritöötajate streik , siis olid väravad mitu päeva lukus . </s> <s> Keegi oli sildile kriipinud : SALAUDS LES GRÉVISTES . </s> <s> SALAUDS LES FONCTIONNAIRES . </s> <s> Kuradi streikijad , kuradi riigiametnikud . </s> <s> Ja teinud ühe haakristi . </s> </p>
<p> <s> Lugesin lehest huvitavat juttu inimese põlvnemisest ( sellest ilmus kaheköiteline raamat ) . </s> <s> Cro-Magnon ehk kromanjooni inimene ja neandertali inimene olid kaks ise liiki , mis elasid kõrvuti 50 000 aastat , Euroopas 5000–6000 aastat . </s> <s> Nii et siis oli kaks liiki inimesi maailmas ! </s> <s> Nad ei ristunud . </s> <s> Ja nüüdsed inimahvid on umbes sama uued liigid kui inimene , meie lähisugulased ja kaasaegsed , mitte mingil juhul eellased . </s> </p>
<p> <s> Huvitav , kuidas need kaks inimliiki üksteist vastastikku nimetasid ? </s> <s> Ja tajusid ? </s> <s> Sest kindlasti ei elanud nad rahujalal . </s> <s> Nad olid ju vähemalt toidukonkurendid . </s> <s> Paremal juhul ehk õnnestus üksikutel populatsioonidel mõnda aega kuskil mäe taga orus rahus omaette elada . </s> <s> Sellele praegu käsitamatule kõrvutielule mõeldes ( nüüd on inimene ju nii erandlik ja erinev kõigist , kes tema kõrval elavad ) tuli mul mõte , et ehk pärineb just sellest ajast see meile , inimestele , kromanjoonidele , nii omane ja saatuslik mõtteskeem , mille kohaselt meie vastased , meie " teised " , muutuvad enesestmõistetavalt mitteinimesteks , keda võid rahumeeli hävitada . </s> <s> Igal kogukonnal on oma antikogukond ja kõridelõikamisele asumine on vaid aja küsimus . </s> <s> Seni elatakse vastastikuses umbusus , kuigi , tõsi küll , inimkogukonnad on väga hästi ristpaaritatavad . </s> </p>
<p> <s> Ükskord varem lugesin , et leiti ühe neandertali , selle väljasurnud liigi 150 000 aastat vana kolju ja kuna tuvastati , et ta oli vähemalt paar aastat elanud ilma hammasteta ( hambapesad olid juba luustunud ) , siis järeldati , et altruistlik käitumine on hoopis vanem , kui seni arvati ( seni arvati , et 50 000 aastat ) . </s> <s> Teised pidid teda toitma . </s> </p>
<p> <s> Sellised tulid siis tänased kirjareakesed , sulle ajaviiteks ja sündsaks meelelahutuseks . </s> </p>
<p> <s> Tervitustega </s> </p>
<p> <s> Tõnu </s> </p></div2><div2 type="alaosa"><head> 31 . oktoober </head>
<p> <s> Näib , et see eilne päikesepaiste oligi mingi murdepunkt . </s> <s> Vaikus metsas oli just säärane , isegi linnud olid vakka . </s> <s> Päike vajus hääletult sinakasse vinesse , tema soojus kahanes lausa tuntava kiirusega . </s> <s> Ainult lapsed kisasid võpsikus . </s> <s> Ühed tulid mulle vastu , värviga tehtud kollased triibud silmade vahel . </s> <s> " Monsieur , " küsis üks julgem poisike erutatult , " ega te ei ole näinud kollase triibuga lapsi ? " </s> <s> Ise osutas oma ninale . </s> <s> Ma ütlesin , et ei ole , mis oli ka tõsi . </s> <s> Neil on koolivaheaeg . </s> </p>
<p> <s> Linn on ka kohe tühjem , mis on meeldiv . </s> <s> Buss jõudis täna hommikul õige kähku pargiväravasse , autosid oli vähem kui harilikult . </s> <s> Park oli ka väga tühi , ainult tuul sakutas puid ja ajas leheviirgusid krabinal mööda suurt alleed . </s> <s> Sellist suurt tuult pole ammu olnud . </s> <s> Ilmajaama teatel läheb pärast frondi möödumist jahedamaks . </s> <s> Siis nii see oligi , see unine jahtuv päike , see tukkuv loodus eile ; see oli viimane suvepäev keset sügavat sügist . </s> <s> Selliseid vaikseid päevi enne suurt muutust on vahel aasta jooksul , tihti just täiskuu kandis . </s> <s> Täiskuu on homme , kõigi pühakute pühal . </s> <s> Loodus ei mäleta ega meenuta midagi , aga eilne vaikus oli just nagu suve meenutamine , viimane lehekülg , mille alumine pool on laialt tühi ja valge . </s> <s> Sa tõstad silmad , enne kui uue peatüki ette keerad või raamatu kinni paned . </s> <s> Sellega on lõpp . </s> <s> Seda suve ei tule enam , seda suve ei tule enam , nagu kirjutas noor Viivi Luik . </s> <s> Ma arvan , kui ta seda kirjutas , ei teadnud ta veel , kui tõsi see on . </s> <s> Ja minagi lugedes ei teadnud . </s> <s> Nooruses me ei karda tõtt välja öelda , sest me arvame , et meid see tegelikult ei puuduta , et meie oleme kuidagi sellest üle , meie ei kao . </s> </p>
<p> <s> Tulen enam-vähem igal hommikul , kui just väga ei saja , läbi selle Monceau pargi . </s> <s> Näha päev otsa ainult maju , tänavaid , inimesi , on liiga kurb . </s> <s> Kuigi park pole ju kuigi suur ja ümberringi piiravad teda majademüürid ja liiklus , on seal siiski omaette atmosfäär , taimestiku lõhn ja puude kahin sellise tuulise ilmaga nagu täna . </s> <s> See väike puudesaareke suudab keset linna siiski kehtestada oma seaduse , oma rütmi ja oma rahu . </s> </p>
<p> <s> Kuigi hommikuti pole seal seda rahu nii väga midagi , sest alati on töös masinaid , millega inimesed võitlevad selle puudesaarekese metsistumise vastu . </s> <s> Päevast päeva pöetakse muru või uuendatakse seda seal , kus ta liiga ära on tallatud . </s> <s> Roogitakse lillepeenraid ja istutatakse uusi lilli . </s> <s> Paar nädalat tagasi saeti maha viis-kuus suurt puud . </s> <s> Neid pidi saagima ladvast alates , jupi kaupa . </s> <s> Inimesed seisid , suud ammuli , ja vaatasid , kuidas töölised puuköntide otsas turnivad ja mootorsaega võristavad . </s> <s> Siis juuriti nende puude kännud välja . </s> <s> Siis kaevati vana muld ära , tehti uutele puudele augud ja toodi uut pruunikat , natuke haisvat kompostmulda asemele . </s> <s> Pandi istutusaukudesse toepostid . </s> <s> Sest siin istutatakse ju suuri , oma kümneaastaseid puid suurte mullapallidega . </s> <s> Kõik siiski kasvama ei lähe . </s> <s> Need tuleb jälle tuleval aastal välja vahetada . </s> <s> Selle väikese , ehk kümme korda kakskümmend meetrit lapikese kallal müristavad nad juba vähemalt teist nädalat . </s> <s> Tänagi oli kollane ekskavaator seal töös , kaks meest teda juhatamas . </s> </p>
<p> <s> Nii et hommikul pargis just mõtiskleda ei saa ja ilmselt see ongi nii mõeldud . </s> <s> Hommikul lähevad inimesed tööle . </s> <s> Äride akendele on juba ammu seatud auguliseks lõigatud kõrvitsad . </s> <s> Ehtsad on nad ainult lillepoodides , mujal on plastmassist mulaažid , mida teine aasta jälle saab kasutada , nagu jõuluehteidki . </s> <s> See on lausa naeruväärne , millise kergusega vallutavad valitseva , kõige prestiižikama kultuuri märgid ja kombed ka sellise vana maa nagu Prantsusmaa . </s> <s> Toussaint on muutunud peaaegu Halloweeniks . </s> <s> Kõrvitslaternad ja tondimaskid kuuluvad selle karnevalivarustuse hulka , mida kutsutakse maailmamajanduseks . </s> <s> Kõige lihtsam on raha teha kõige tuntumate märkide abil ja kõige tuntumad märgid on need , mis kuuluvad kõige võimsamale ja kõige rikkamale . </s> <s> Nende tarbimine on võimust ja rikkusest müstiline osasaamine . </s> <s> Sellega , et anname ka oma viimase veeringu sellele võimule ja rikkusele . </s> <s> Telereportaažis : ainus ere värvilaik kuskil Guinea lõputus vaeste-eeslinnas – Coca-Cola reklaam . </s> <s> Ja putka juures istuvad neegrid joovad resigneerunult Coca-Colat . </s> <s> Coca-Cola on hea , ütleb must mees naerdes , ja pole aru saada , kas ta mõtleb seda tõsiselt või kas ta naerab tõsiselt . </s> <s> Kohaliku mahlatööstuse toodang on neile igal juhul liiga kallis . </s> <s> Suurepärase ananassimahla purk maksab töölise päevapalga , Coca-Cola saab poole päevapalga eest . </s> <s> Nii et need putka ümber istuvad ja Coca-Colat rüüpavad noored mehed on pigem rikkad kui vaesed . </s> <s> Nad tarbivad prestiižikaupa . </s> <s> Kohalik mahlatööstus on peaaegu pankrotis ja ananassipõllud kaovad umbrohtu . </s> <s> Ei tasu ära . </s> </p>
<p> <s> Selline on maailma käik ja kord . </s> <s> Maailma peavad selles käigus ja korras teoinimesed , mitte minusugused kõrvaltvaatajad ja kahevahelolijad . </s> <s> Nemad , teguderahvas , ajavad äri ja peavad sõda ja mõnikord peale sõda ka kohtuprotsesse , kus õiglus jalule seatakse , et saaks uuesti peale hakata , et vanad mälestused ei segaks . </s> <s> Et saaks majanduse jälle üles ehitada ja valmistada ette uusi sõdu . </s> <s> Nad müüvad relvi ja organiseerivad humanitaarabi , nad korraldavad kultuuriüritusi , festivale ja tippkohtumisi . </s> <s> Nende ühiseks omaduseks on tunda ja mõelda just täpselt niipalju , kui on vajalik edukaks tegutsemiseks oma sektoris . </s> <s> Liigne tundlikkus ja liiga palju mõtlemine paralüseerivad teotahet . </s> <s> Teha raha , see tähendab allutada inimesi oma tahtele , panna neid enda ( või " idee " ) huvides tegutsema , ja see nõuab teatud inimestetundmist , aga mitte tundlikkust . </s> <s> Mida ulatuslikum ja edukam on tegutsemine , seda ulatuslikumad on kannatused , mida see inimestele põhjustab . </s> <s> Aga neid tuleb vaadelda kui ebasoovitavaid , kuid paratamatuid kõrvalnähte , sest muidu ei saa ju edasi liikuda . </s> </p>
<p> <s> Ärimehed , usumehed , sõjamehed , riigimehed , need on ikka ja alati ühed ja samad , nad tunneb juba kaugelt ära nende jõulise tegutsejaprofiili järgi . </s> <s> Edu kannustab neid ja tagasilöögid saavad olla vaid ajutised , kui asi on õige . </s> <s> Ja nende asi on õige . </s> <s> See , kes hakkab kahtlema , jääb maha , kukub sadulast , tallatakse surnuks . </s> <s> Kuigi nad on üksteisele konkurendid , peavad nad leidma omavahelisi kokkuleppeid , et ühineda teiste vastu . </s> <s> Ma ei saa aru , miks mõni lamenteerib selle pärast , et endised parteilased või komsomolitegelased on nüüd riigitüüri juures või ajavad majanduses raha kokku . </s> <s> See on loomulik . </s> <s> Küll koer koera tunneb . </s> <s> Riigipöörded ja sõjad toovad natuke verevahetust , ja seegi on loomulik . </s> <s> Uued , noored teoinimesed tahavad ka oma osa saada . </s> </p>
<p> <s> Ja minusugune pole isegi mitte liivaterake selles teoinimeste masinavärgis . </s> <s> Kui ma oleksin liivaterake , oleks masin mu ammu pulbriks jahvatanud . </s> <s> Ma olen ebaoluline mutter , mis hoiab kinni mingit silti , kaunistust masina küljes . </s> <s> Ilma selle sildi või kaunistuseta ei jää masin seisma , aga millegipärast ollakse harjunud , et see seal on . </s> <s> Ainus , mis masinat ähvardab , on ülekuumenemine , ja sedagi juhtub ikka aeg-ajalt . </s> <s> Aeg-ajalt lendab ta tükkideks , aga kunagi pole hävitustöö olnud nii suur , et ellujäänud ja uued teoinimesed üheskoos jälle poleks tõusnud tuhast ja varemetest . </s> </p>
<p> <s> Äri ajamiseks ja üldse endale edu rajamiseks selles maailmas on vaja teatud loomulikku egoismi , teatud tuimust , veendumust , et see , mis mina teen , on õige , sest mina teen seda . </s> <s> Mina ei ole ju vale . </s> <s> Ja kui ma ei jaga seda veendumust , siis ei tähenda see , et ma oleksin õigem . </s> <s> Mõnele on see veendumus antud ja mõnele mitte , muud midagi . </s> </p>
<p> <s> Varemetest mõtlesin täna hommikul Eesti teede atlast lehitsedes . </s> <s> Lehitsen seda ikka vahel . </s> <s> See harjumus on jäänud mulle koolipõlvest , kui ma uurisin eestiaegset Eesti maanteede kaarti , mis meil kodus oli , 1 : 300 000 , 1 cm = 3 km . </s> <s> Seal olid kõik talud ja külad peal . </s> <s> Palju pruune täpikesi , palju peenes kirjas nimesid . </s> <s> Kujutlesin talusid , vankriteid , õuesid , korstnasuitsu , koerahaukumist , talveõhtuid , kevadhommikuid , ja kõik need tundusid kuidagi mulle kuuluvat , ma oleksin nagu elanud kõigis neis kohtades , käinud mööda kõiki neid külavaheteid , näinud suurvett kõigil neil jõeluhtadel . </s> <s> Ma teadsin , et paljusid neid kohti pole enam olemas . </s> <s> Ma teadsin , et see on kadunud ja kaduv maailm . </s> <s> Ja seda enam ta mind köitis . </s> <s> Oma kirjutuslaual lambivalgel kaardi kohale kummardudes meenutasin ma seda , mida ma kunagi näinud polnud . </s> <s> Ma sukeldusin minevikku ja kaduvusse nii , nagu teised sukelduvad tegutsemisse . </s> </p>
<p> <s> Selle võime Eesti kaardi kohal unistada olen ma peaaegu kaotanud , aga lehitsen teda vahel siiski , et meenutada oma kunagist unistamist . </s> <s> Väga paljudes neist kohtadest olen ma nüüd käinud . </s> <s> Ma tean , mis seal on ja et tihti pole seal enam suurt midagi . </s> <s> On küll nimi kaardil , tihti on veel bussipeatuski selle nimega tee ääres , aga selle nime all on vaid paar tumma talumaja , mille omanikud elavad linnas . </s> <s> Pöetud murulapp maja ümber , mõned kiratsevad õunapuud , võsastuv põld ja heinamaa , metsaserv , mis aasta-aastalt majale lähemale nihkub . </s> <s> Või pole sedagi , on suur lage kolhoosiaegne uudismaa , mis omakorda võsastub . </s> <s> Need kohad on väga vaiksed , eriti sügisel . </s> <s> Üksik linnuhäälitsus paneb võpatama . </s> <s> Need kohad pole enam inimesega harjunud , seal tuleb inimesel sissetungija , piiluja tunne . </s> <s> Surev maa tahab olla omaette nagu vana surev loomgi . </s> </p>
<p> <s> Kui ma paarkümmend aastat tagasi mööda maad ringi hulkuma hakkasin , ikka seesama eestiaegne Eesti kaart teejuhiks ( mõned vanad teed olid küll kadunud , aga harva jäljetult ) , siis oli metsades veel palju taluvaremeid , peaaegu terveid , tühjade akna- ja ukseaukudega palkmaju . </s> <s> Kõik , mis lahti kangutada ja ära viia oli andnud , oli kangutatud ja viidud . </s> <s> Aga midagi vedeles ikka seal tubades : riidekaltse , fotosid , poolikuid raamatuid , tööriistapäid , katkisi toidunõusid . </s> <s> Eriti kevadel olid need hallid majad kuidagi väga peibutavad . </s> <s> Ootasid nad ikka , et keegi tuleks ja katuse ära parandaks , aknad ette paneks , tule pliidi alla teeks ? </s> <s> Minu kujutluses , võib-olla , jah . </s> <s> Ümberringi kihises kevadine elu , linnulaul kaikus toa ja metsaserva vahel , kärbsed soojendasid ennast palkidel päikese käes , nõgesed ja naadid ajasid sammaldunud õunapuude all oma uusi rohelisi otsi maa seest välja . </s> <s> Kõik lõhnas . </s> <s> Tubades lõhnas külm kopitus . </s> <s> Mul polnud aimugi neist inimestest , kes seal olid elanud . </s> <s> Kunagi olid nad raadanud need põllud ja heinamaad metsa sisse , raiunud üles need majad , hiljem tapeedid seintele kleepinud , et palgid välja ei paistaks , riputanud tapeedile pilte endast , oma vanematest ja oma lastest või hoopis kaugetest nägemata maadest , kuningalossidest , linnadest . </s> <s> Ja siis olid nad kadunud , täielikult , jäljetult . </s> <s> Vaevalt ma oleksin tahtnud jagada nende tegusat ja vaevarohket elu , kartulivõtte ja seatappusid , aga ma jagasin meeleldi nende müstiliselt vaikset kadumist , seda hetke olemise ja olematuse vahel , mis on nagu lühike õhtuvidevik . </s> </p>
<p> <s> Nüüd on need majarisud enamasti kas ära veetud või lõplikult kokku vajunud . </s> <s> Teised on kõpitsetud suvilateks . </s> <s> Need talud meenutavad muumiaid , ülesmingitud surnuid . </s> <s> Nad ei ela enam , aga on ikka olemas , elusuuruses ja ilusamadki kui elus , oma dekoratiivsete vankriratastega seinal , hõbekuuskedega murus . </s> </p>
<p> <s> Maanteede äärde on kerkinud uued varemed , need , mis on jäänud igasugu farmidest , kuivatitest , töökodadest ja silohoidlatest . </s> <s> Mõned kahekordsed kivist kortermajad on juba tühjad ja maha jäetud , aknaaugud mustamas . </s> <s> Kolhoosivaremed ulatavad mõisavaremetele käe , kui nii võib öelda , aga sellest , mis seal maal on olnud kõige põlisem , ei jää midagi . </s> <s> Mets võtab endasse sammaldunud vundamendikivid , telliskivihunniku , mis jäi ahjust . </s> <s> Ma pean tunnistama , et mu rahvas ei ole loonud peaaegu midagi püsivat . </s> <s> Võib-olla sellepärast tunnengi ma nii suurt poolehoidu kaduvuse ja varemete vastu . </s> <s> Nad kinnitavad , et püsivus on siinilmas igal juhul väga suhteline . </s> <s> Phaistose varemed , Colosseumi varemed , kevadise metsa linnulaulu uppuvad taluvundamendi kivid – kõigi nende juures saan ma rahulikult meenutada seda , mida ma ei mäleta . </s> </p></div2><div2 type="alaosa"><head> 2.11. </head>
<p> <s> Täna , surnutepühal , tundus paslik minna jalutama Montparnasse'i surnuaiale , ja seal oligi hea . </s> <s> Majad ei varja seal päikest ja puid on ka vähe , pealegi need hakkavad tõepoolest lõpuks raagu jääma . </s> <s> Nii et seal oli palju päikest . </s> <s> Inimesed on toonud haudadele krüsanteemipotte , nende kollased , punased mütsakad on päikese käes hästi eredad . </s> <s> Nad isegi lõhnavad kergelt , magus-mõrult . </s> <s> Neil käib päris palju mesilasi . </s> <s> Mõtlesin , kust nad tulevad , kas Luksemburgi aia mesilast . </s> <s> Muidu mõtlesin kirjandusest , romaanist ja sellest , kas romaaniga saab veel midagi öelda . </s> <s> Surnuaed on kirjandusest mõtlemiseks sobiv koht , eriti päikesega . </s> <s> Inimeste elust on seal jäänud vaid nimed ja mõned sõnad , ühesõnaga kirjandus . </s> <s> Surm tuletab ennast surnuaias hoopis vähem meelde kui elus ja saginas , sest surnuaia omade jaoks on surm juba möödas , tal pole enam mingit raskust ega tähtsust ; ta ei saa enam tulla . </s> </p>
<p> <s> Romaanist mõtlesin seoses Houellebecqi artikli kirjutamisega . </s> <s> Jalutamine on parim meetod lausete väljamõtlemiseks . </s> <s> Kahjuks nad kipuvad pärast meelest ära minema . </s> <s> Kui palju häid , väärtuslikke , hinnalisi lauseid on mul meelest ära läinud . </s> <s> Kõik nad oleks saanud rahaks teha . </s> <s> Ma oleksin rikas mees ... </s> <s> Ma ei tea , kas ma ikka tahan kirjandusest kirjutada . </s> <s> Tundub olevat hoopis huvitavamaid asju elus ... </s> <s> Aga kirjandusest on kombeks kirjutada . </s> <s> Ma olen konformist . </s> </p>
<p> <s> Edgar Quinet' bulvaril , kohe surnuaia müüri taga , peeti vanakraamiturgu , nagu seal vahel peetakse . </s> <s> Jalutasin putkade vahelt läbi , vaatasin vanu ja poolvanu asju . </s> <s> Surnuaed tundus selle kõrval lausa hümnina elule , tõeliselt helge paigana , mis ta ju oligi oma päikesepaiste ja mesilaste , liblikate , inimtühjusega , hoolimata surnutepühast . </s> <s> Vanakraamituru kraam on inimeste elu maised jäänused . </s> <s> Tassid ja klaasid , pronksist mõtlejad ja paljad naised , portselanist hiina vanamehed , puust Budad , koltunud pitsid . </s> <s> Surnute asjad on oma tarbetuses ja mahajäetuses lausa pateetiline meeldetuletus sellest , kui sihitu on elu , kui mõttetu on omamine , kogumine ja korjamine . </s> <s> Inimesed ostavad neid vanu asju arast kaastundest ja salajasest lootusest , et kord teised neist enestest maha jäänud asju ära ei viska . </s> <s> Kuigi asju tehakse tänapäeval just äraviskamiseks . </s> <s> Vanade asjade omamine tekitab illusiooni , et meiegi oma tootmis-tarbimiselus loome midagi püsivat . </s> </p>
<p> <s> Aga lõpuks vist mõnele inimesele lihtsalt meeldivad vanad asjad , nii nagu mulle meeldib päikese käes surnuaial jalutada ( eile Fontainebleau metsas oli muidugi veel palju parem , surnuaed on rohkem hädavariant ) . </s> <s> Vanakraamimüüjad on kõik kuidagi sarnased . </s> <s> On inimesi , kes asju heameelega ära viskavad , ja teisi , kes midagi ei suuda ära visata . </s> <s> Neil on jälle millestki muust kahju . </s> <s> Minul vist on kõige rohkem kahju maha jätta neid sihituid jalutuskäike kevadises või sügiseses päikesepaistes , ma hoian neist samamoodi kinni nagu mõni vanake oma mööblist ja serviisidest , kuni tal neist ikkagi loobuda tuleb . </s> </p></div2><div2 type="alaosa"><head> 4.11. </head>
<p> <s> Mu ees on kalender , novembri koha pealt lahti , pilt : must vesi , mustavad oksad , natuke valget lund , sealpool vett roostepruun roostik . </s> <s> See on Eesti kalender , siin on Pariis . </s> <s> Siin pole nii pime . </s> <s> Mulle november meeldib . </s> <s> See on sügavus , sukeldumine , hing kinni , külma ja pimedusse . </s> <s> Kalk vesi , surma vennalik embus : sügis on läbi , talv – talv , see on alles ees . </s> </p>
<p> <s> Mulle november meeldib . </s> <s> See on minek kaugele ära , kaugele unustusse , peaaegu mälu äärele , mälu – see ongi unustus . </s> <s> Kes tuleb sealt tagasi , kas </s> </p>
<p> <s> seesama , kes läks , või teine ? </s> <s> Jäljed , mis kaovad uttu ja õhtusse , jäljed , mis algavad lumelt , lagedalt valgelt lehelt . </s> </p>
<p> <s> Et valgeks ta jääkski , jäljetuks ! </s> <s> Miks ma pean tegema jälgi ? </s> <s> Mul on üks süda , see taob </s> </p>
<p> <s> pimedas sügavas soojas , pimedas külmas novembris . </s> </p>
<p> <s> Südame sammud ei jäta jälgi . </s> <s> Keegi ei näe . </s> <s> See on hea . </s> <s> Ärkasin öösel . </s> <s> Öö on nii pikk , ka siin , kaugel linnas , mis siis , et see linn ei maga ja tuba on peaaegu valge pilvisest taevast vastu kumavast linna kollakast jumest . </s> <s> Mis siis . </s> <s> Ärkasin , süda tagus . </s> <s> Mõtlesin millegipärast , et südamehaigus on peamine surma põhjus . </s> <s> Siin linnas , siin selles mu ajas . </s> <s> Mu süda on terve , nii palju kui tean . </s> <s> Eile telekas tervisesaates üks televaataja küsis : miks pole südamevähki ? </s> <s> On , aga harva , vastati . </s> <s> Liiklus on hõre öösel , aga ei lakka , eriti kiirteel seal kanalis , mis siit ei paista , kuid kostab . </s> <s> Kell on kolm , võib-olla neli . </s> <s> Aeg valvata , miks ka mitte . </s> <s> Pidada südaöist palvust . </s> <s> Kui oskaks palvetada . </s> <s> Alt poisid tulevad koju , liftiuks koliseb , korteriuks kukub mürtsuga kinni . </s> <s> Nad tulevad peolt või baarist , neil pole und . </s> <s> Panevad teleka sisse . </s> <s> Üsnagi vaikselt , õnneks . </s> <s> See ongi linn . </s> <s> Kohustus üleval olla , kohustus teenida raha , et seda saada raisata . </s> <s> Teenida uusi riideid . </s> <s> Hommikul tööle minnes on kõik uuelt ja viisakalt riides . </s> <s> Riideid müüakse igal pool . </s> <s> Kui kas või mitu aastat ei müüdaks siin linnas riideid , oleksid inimesed ikka veel viisakalt riides ... </s> <s> Mõttetud öömõtted . </s> <s> Homme on pühapäev , homme ei minda tööle ... </s> <s> Ma ootan und . </s> <s> Ja ei ootagi . </s> <s> Kusagil metsades voolab üks jõgi , olgu pime või valge . </s> <s> Kellegi nägemata , pikkade ööde alt läbi . </s> <s> Mõõtmatu hulk külma vett nendel novembriöödel . </s> <s> Oleks mu maja ta kaldal , siis ma kuulaksin praegu läbi seina ta häält , või metsa lõputut laulu . </s> <s> Nii nagu nüüd linna häält . </s> <s> Ja valvaksin samamoodi , kuidas mu süda , see võõras ööpalverändur , käib-kõmbib oma sihitut teed . </s> </p>
<p> <s> Üksioleku peamine mure on aeg-ajalt see , et aeg ei lähe üldse . </s> <s> Eriti pühapäevaõhtuti . </s> <s> Talvel , nagu täna . </s> <s> Sest täna on talv . </s> <s> Õhk oli metsas selline . </s> <s> Väljas on juba ammu pime . </s> <s> Kirikukell hakkab lööma . </s> <s> Väike hulgake koguneb sinna , õhtusele teenistusele suurte kõledate poolpimedate võlvide alla . </s> <s> Võiks ka sinna minna , konutada kuskil kaugemas nurgas , kuulata ja vaadata . </s> <s> Aga ma tean , et seal oleks enam-vähem sama igav kui siin korteris . </s> <s> Kuigi väljaminemine , inimeste nägemine linnas aitab alati natuke meelt endast ära lahutada . </s> <s> Lugemine on hea ajaviide ka , aga raamat peab olema põnev . </s> <s> Seda juhtub väga harva , nii et üldjuhul lugemine ei aita . </s> <s> Teen teleka lahti , see on see viimane arg liigutus , ma tean , seda enam , et sealt ei tule praegu midagi . </s> <s> Dirigent , uhke vanahärra , astub pulti , orkestri ette . </s> <s> Oleks mul konkreetne , käsitööle sarnanev töö nagu orkestrantidel , ei oleks mul kunagi igav . </s> <s> Ma oleksin harva üksi . </s> <s> Aga ma pole orkestrant . </s> <s> Veel vähem see dramaatilise soenguga noormees , viiul käes . </s> <s> Tema on solist . </s> <s> Selle teose ma tunnen ära esimestest akordidest . </s> <s> Tžaikovski viiulikontsert . </s> <s> Kuulasin seda keskkooli ajal üksi kodus olles . </s> <s> Panin grammofoni kõvaks . </s> <s> Muusika tundeline žestikuleerimine aitas mul mõnikord natuke unustada oma rahutust ja arusaamatust maailma ees . </s> <s> Muusika oli sama arusaamatu , aga mõjus arusaamisena . </s> <s> Üldiselt ma ei talu enam sellist muusikat . </s> <s> Vaatan neid tõsiseid orkestrante ja imestan , kas tõesti on vaja selliste vägede ülesrivistamist mõne algelise inimtunde läbielamiseks . </s> <s> Avalik kontsert on liturgia aseaine , nii nagu üldse meie kultuur on religiooni aseaine . </s> <s> Mida kaugemale unustusse vajub religioon , seda arusaamatumaks muutub meile ka kultuur . </s> <s> Milleks meil teda õieti vaja oligi ? </s> </p>
<p> <s> Ma jälestan tõeliselt telekavaatamist , aga see on droog , millest mul on raske loobuda , välja arvatud neil harvadel õnnistatud või maniakaalsetel perioodidel , mida võib nimetada loomingulisteks . </s> <s> Kontsert mu selja taga jätkub . </s> <s> Ma ei näe seda , aga kujutan ette viiuldaja , noore venelase grimasse . </s> <s> Kui palju reaalseid tundeid elab ta läbi selle fiktsiooni mahamängimise jooksul ... </s> <s> Aga Tšaikovskis on tõelist dünaamikat . </s> <s> Tema reaalsete depressioonide fiktiivne pahupool – või olid depressioonid selle muusika pahupool ? </s> </p>
<p> <s> Kui ma saaksin , siis ma elaksin suures majas , umbes nagu mõisas , kus mul oleks omaette tuba ( aga kindlasti , ja soovitavalt kusagil tornis või vähemalt ülemise korruse nurgatuba ) , ja seal majas elaks veel hulk inimesi , kes kõik kuuluksid kuidagi sellesse majapidamisse , aga oleksid muidu üksteisest võrdlemisi sõltumatud . </s> <s> Mul oleks selles majapidamises hulk ülesandeid , võib-olla kõige lihtsamaid , pargi hooldamisest kuni ahjude kütmiseni , nii et õhtuti oleksin ma õigupoolest surmväsinud . </s> <s> Ma istuksin ainult kas õhtupäikese või tule paistel , olenevalt aastaajast , ega mõtleks millelegi . </s> <s> Aga talviti oleks siiski nii , et õhtuti kogunevad inimesed suurde saali , kus nurgas leegitseb kamin . </s> <s> Räägitaks juttu , peamiselt möödunud päevast ja selle juhtumustest . </s> <s> Ma enamasti kuulaksin oma nurgast , jälgiksin mulle harjunud inimeste reaktsioone . </s> <s> Vahetevahel pöörduks keegi igavusest ka minu poole , mind haarataks vestlusesse , kus ma mõnikord laseksin tulla oma kummalistel ideedel , mida aga õnneks keegi tõsiselt võtta ei viitsi . </s> <s> Suur kell lööks seinal . </s> <s> Juba üksteist ! </s> <s> Küll aeg läheb ruttu . </s> <s> Majulised hakkavad ükshaaval oma tubadesse tõmbuma ... </s> <s> Vahel oleks majas võõraid , siis kestaks õhtu kauem , aga mina lahkuksin siiski vaikselt omal kellaajal ( kui just mõni külaline eriliselt mu tähelepanu ei köida , aga seda saab juhtuda küll vaid haruharva , sest üldiselt on inimesed ikka vaid nemad ise , kummalised nähtused , mida meie hing võõrastades jälgib ) , sest hommikul tuleb vara tõusta . </s> <s> Ma oleksin rahul ja õnnelik ega nõuaks kunagi elult rohkem . </s> </p>
<p> <s> Viiulikontsert saigi otsa , tema kulminatsioon läks minust täielikult mööda , sest ma olin haaratud oma kulminatsioonidest . </s> <s> Nüüd hakkavad uudised , seaduslik võimalus teleka ees diivanil pikutada . </s> <s> Aeg saab jälle liikuma , sügavamale öö südamiku poole , kus võib-olla lõpuks ootab mind uni , teine ja sündmusterohke , inimesterohke olemine . </s> <s> Uni on nagu teine päev , selle päeva pahem pool ( kuigi tihti parem ) . </s> </p>
<p> <s> Ahjaa . </s> <s> Kui ma seda tõepoolest tahaksin , siis , ma arvan , ma elaksin juba selles rahvarikkas majas oma töökat ja alandlikku elu . </s> </p></div2><div2 type="alaosa"><head> 5. 11. </head>
<p> <s> Unenägu , üles märkida . </s> </p>
<p> <s> Saan mobiiltelefonile faksi Kristiina Heinmetsalt , igatahes on see üks modell , keda ma arvatavasti Kauri kaudu olen kohanud . </s> <s> Faks ilmub ekraanile värvilise pildina . </s> <s> Teade on sellest , et K.H-l on välja üürida üks tuba Tallinnas ja ta annaks selle pigem tuttavale usaldusväärsele inimesele , odavalt . </s> <s> Ta vabandab , et see ei ole sugugi kesklinnas , vaid " Tõnismäe all " Bituumeni tänavas . </s> <s> Põhiline on maja pilt . </s> <s> See on kahekordne punasest tellisest umbes sajandivahetuse maja , ilusate üsna suurte pealt kergelt kaares akendega . </s> <s> ( Väga meeldiva ja usaldusväärse proportsiooniga . </s> <s> Mingis mõttes minu ideaalmaja . </s> <s> Olen alati neid punasest tellisest maju vaadanud . </s> <s> Tartus oli neid mõni . </s> <s> Vanaaegne tumepunane väiksemat mõõtu tellis . </s> <s> Need majad on korraga väga soojad ja väga tugevad . </s> <s> Punane tahmub ja tumeneb ajaga , aga jääb igavesti hõõguma , eriti talvepärastlõunati , vastu õhtut , vastu kevadet , vastu esimest tihaselaulu . </s> <s> Mõned neist on suured ja sünged , mõned väiksed ja armsad , aga kõik on turvalised . ) </s> <s> Tuba , mis seal saada on , on tegelikult üks tuba kolmetoalisest ühiskorterist . </s> <s> Ühes toas elab üks vanamees , teises toas üks vanamutt . </s> <s> K.H. annab mõista , et nad on vaiksed ja viisakad , aga samas pole see ka päris kindel . </s> <s> Võivad olla joodikud ja riiakad . </s> <s> Tahaksin ruttu seda tuba näha , olen valmis sinna kohe vaatama minema , mis siis , et Pariisist ( kuigi saan selle teate Tallinnas ühte tänavat ületades , Kaarli puiestee juures valgusfooriga ristmikul ) . </s> <s> Ta võib selle toa kellelegi teisele ära anda . </s> <s> Kuigi mulle tundub , et ma saan selle , kui ma vaid tahan . </s> <s> Oleks , et vaade poleks seal vastu teise maja seina . </s> <s> Ma võiksin seal elada , õige tagasihoidlikult . </s> <s> See mõte on mul veel ärgateski tükk aega . </s> <s> Mõned unenäod kanduvad ärkvelolekusse . </s> <s> Kaalun seda tõsiselt . </s> <s> Võiksin seal ju olla linnas käies , siis ma ei peaks Viivi korteris elama . </s> <s> See oleks päris minu tuba . </s> <s> Remontki olevat seal tehtud , samas mulle meeldiks teha remonti just selles punasest tellisest majas , olgu seal või ainus tuba . </s> </p>
<p> <s> Õhtul koju tulles ( siin üle Place Champerret' on üks hästi suur punasest tellisest maja , aga see pole päris see , ta on liiga suur ja liiga pariislik , ühtlasi liiga korralik ; punasest tellisest maja juures peab ka midagi vana olema , mõni roostes vihmaveetoru , mõni murenenud kivinurk , koorunud värviga uks ) mõtlen , kas maja unenäos on rohkem ise , oma mina , või ema . </s> <s> Punasest tellisest maja , mida ma veel unes pole näinud , aga millest ma olen küllalt ilmsi unistanud . </s> <s> Ja ahjud , mida ma nii palju unes näen . </s> <s> Ahjud , mille kolded on suured nagu toad , tuli ühes nurgas hingitsemas ... </s> </p>
<p> <s> Tundub , et unistused hakkavad tõesti muutuma päris tagasihoidlikuks , päris väikeseks . </s> <s> Üks toake kolmetoalisest korterist ja seegi oleks õnn , ja seegi vist ei täitu . </s> <s> Aga millegipärast see unenägu sisendas usaldust tulevikku , ei teagi , miks . </s> <s> Ilus väike maja oli , ta on mul üsna selgesti silme ees . </s> </p>
<p> <s> Täna tuli siia Anneli , mu asendaja . </s> <s> Mu Pariisi-pagendus hakkab niisiis ehk otsa saama , kuigi see pole veel selge , millal . </s> <s> Võib-olla tuleb siiski jõuluni olla . </s> <s> Ega see väga ei kohutagi . </s> <s> Olen hakanud harjuma . </s> </p></div2><div2 type="alaosa"><head> 6. 11. </head>
<p> <s> Mul on siin vähe raamatuid . </s> <s> Ostetud raamatud olen vähehaaval Eestisse viinud . </s> <s> Mis on , on " La Bible , nouvelle traduction " , mida aeg-ajalt lehitsen ; paks Kaplinski " Kirjutatud . </s> <s> Valitud luuletused " ( see peaks olema tegelikult " Kirjutatud ja valitud luuletused " , kujundaja Jüri Kaarma kujundas selle pealkirja selliseks ) ; raamat Henri III-st , läbi loetud ; Uku Masingu luuletused , mida väga ei jaksa lugeda ; raamat reformatsiooni ajaloost , mis on pooleli Wesley kohal ja pooleli vist jääbki , sest on kirjutatud selles ühes prantslaste sõnarohkes ja ilutsevas stiilis , mida ma eriti ei armasta . </s> <s> Liiga palju sõnu . </s> <s> Eesti teede atlas , seda saab vahest lehitseda ; Pessoa " Rahutuse raamatu " uus täiendatud ja parandatud väljaanne , mida ma ei suutnud ostmata jätta , kuigi mul üks väljaanne juba on , ja mida samuti saab vahetevahel lehitseda . </s> <s> Viivi saadetud raamatuke südamepalvest , läbi loetud . </s> <s> Tallinnas ostetud ja siin lõpuni loetud raamat Vana-Kreeka inimesest . </s> <s> Viivi Luige valitud luuletused , punaste kaantega , mida ma vahel lehitsen , et meenutada ennast , sest nooruses olen ma kõiki neid luuletusi mitu korda lugenud . </s> <s> Ongi vist enam-vähem kõik . </s> <s> Kalender Fred Jüssi fotodega , novembri koha pealt lahti , aga seal pole muud kui pildid ja kuupäevad , kuu faasid , päikesetõusu-loojangu ajad , pühad ja tähtpäevad + kaduneljapäevad , ma ei tea , miks ( juukselõikuseks , kapsakülviks ? ) , sedagi saab vahel lehitseda , põhiliselt ettepoole , et näha , mis tuleb ; tuleb veel november ja detsember , siis on seegi raamat läbi loetud . </s> </p>
<p> <s> Eile õhtul käisin raamatukaubamajast läbi , sest olin raadiost kuulnud ühe kirjaniku paari lauset ja aimanud mingit hingesugulust ; tahtsin ta uut raamatut vaadata . </s> <s> Sain raadiost aru , et see oli " L'Ange de vengeance " – " Kättemaksuingel " ( kuigi see ei kõlanud just päris nii , arvasin , et mis ta muud on ) , aga poes selgus , et on hoopis " Ange Vincent " , kirjaniku noorpõlvemälestused ( too ingelpoiss , Vincent , oli niisiis tema ise ) , natuke kaootilises , aga siiski talitsetud kirjanduslikus stiilis , üsna õhuke raamatuke , 75 franki . </s> <s> Oli , jah , päris tuttav , minagi võiksin umbes nii kirjutada , aga ma poleks selle üle sugugi uhke . </s> <s> Ma olen umbes nii juba kirjutanud , nüüd kirjutaks pigem teistmoodi . </s> <s> Panin raamatu letile tagasi . </s> <s> 75 franki ühe õhtu lugemisvara eest , mis pole pealegi teab kui inspireeriv . </s> <s> Puhtalt hingesugulusest või solidaarsusest ma ka seda ostma ei hakka . </s> <s> Vanem mees juba , see kirjanik , küll saab muidugi hakkama . </s> <s> See on tal juba 20. raamat . </s> <s> Muuseas ta kirjutas , et tunneb oma sulepead kätte võttes ikka samasugust hirmu . </s> <s> Minagi istun tihti arvuti ees ja närin , piltlikult öeldes , küüsi , sest tegelikult ei näri ma neid kunagi , ei oskakski vist närida . </s> <s> Aga siiski , saada vanaks ja olla ikka samamoodi hädas , ma ei tea . </s> <s> Midagi võiks ikka elu jooksul muutuda ka . </s> </p>
<p> <s> Niisiis lugemisvara eriti pole . </s> <s> Eriti tahaks vahel lugeda eesti keeles . </s> <s> Elada maailmas eestikeelsena nagu mina , lõppude lõpuks , kuigi ma loen peamiselt prantsuse keeles , on , mõtlesin täna hommikul , nagu oleks olnud elada mõnes väiksemas kloostris enne trükikunsti leiutamist . </s> <s> Raamatuid on väga vähe ja veel vähem tuleb neid juurde . </s> <s> Terve elu pead sa lugema põhiliselt ühtesid ja samu raamatuid . </s> <s> Oma Alverit , Ennot , Tammsaaret ja Kaplinskit , Viivi Luike , Juhan Liivi , Aleksander Suumanit ja veel paari-kolme . </s> <s> Nagu munk oma püha Augustinust ja Püha Toomast ja evangeeliumeid . </s> <s> Mungale aitas neist laialt , hea , kui ta neidki luges . </s> <s> Lihtsam munk arvatavasti ei lugenudki , teadis kuulu järgi . </s> <s> Need olid tema kultuur , need on minu oma . </s> <s> Ja tegelikult aitab mullegi neist . </s> <s> Neidki on liiga palju . </s> <s> Ma ei tea , kas raamatute lugemine teeb targemaks või paremaks , kindlasti võib ta teha ka rumalamaks ja kurjemaks . </s> <s> Raamatud on ajaviide , sündinud sellest igavusest , mis on mõnede inimeste osa siin ilmas , ja määratud seda igavust leevendama . </s> <s> Täitma . </s> <s> Aga igavus on põhjatu . </s> <s> Siiski , me proovime ikka ja jälle . </s> <s> Selles mõttes on näiteks see Kaplinski paks raamat tänuväärne , et teda saab ikka ja jälle siit-sealt lugeda . </s> <s> Luule on üldse tänuväärne . </s> <s> Ta ei ammenda ennast nii ruttu , võib-olla ei ammenda ta ennast terve elu jooksul . </s> <s> Teda saab ikka ja jälle üle lugeda , kunagi õieti läbi lugemata . </s> <s> Luule on tõesti ainus päris tasuv investeering , igas mõttes . </s> <s> Ma oleksin väga tänulik , kui ma saaksin veel kunagi luuletusi kirjutada . </s> <s> Ma olen tänulik ka selle eest , et ma saan neid lugeda . </s> <s> Mida see " olen tänulik " õieti tähendab ? </s> <s> Kirjutamine muutub kergesti tühjade sõnade kirjutamiseks . </s> <s> Niisiis lõpetan . </s> </p></div2><div2 type="alaosa"><head> 7 . nov. </head>
<p> <s> Rasked pilved katavad taeva , teevad toa pimedaks . </s> <s> On hommik . </s> <s> Ma ei lähe täna hommikul tööle , see on vist esimene argipäevahommik , kui ma koju jään ; Anneli on seal . </s> <s> Aga ma olen ikkagi järjekindel olnud ! </s> <s> Nüüd , kui ma kuhugi ei lähe , tundub see järjekindel minemine absurdsena . </s> <s> Aga igasugune teenistus on absurdne . </s> <s> See on kultuur . </s> <s> Bioloogiline elu ei nõua mingit teenistust . </s> <s> Sõjavägi , kool , klooster , tehas , büroo , igal hommikul kirjutamine on kultuurinähtused . </s> </p>
<p> <s> Kolmveerand tunni pärast tõuseb Concord ( Concorde ) Roissy lennuväljalt õhku , New Yorgis maandub ta midagi peale kaheksat , niisiis kaks tundi enne õhkutõusmist . </s> <s> Concord on ka kultuurinähtus , üleliigne ja liigutav . </s> <s> Väljas hakkaski vihma sadama , tundsin seda nõrgast sabinast , mis linnamüra korraga endasse mähkis . </s> <s> Toas läks veelgi hämaramaks . </s> <s> Nüüd sajab juba kõvasti , plekk-katus teeb häält . </s> </p>
<p> <s> Concordi pilet maksab 53 000 franki , see teeb midagi 120000 krooni . </s> <s> Auto raha , nagu öeldakse . </s> <s> Üks Afganistani vanamees oli kogunud aastatega 70 franki . </s> <s> Ta oli põgenik Pakistanis ja töötas kingsepana , lükkas päevast päeva oma käru mööda tänavat . </s> <s> Ta lonkas , lapsed jooksid ta järel , narrisid teda ja loopisid kividega . </s> <s> Õhtuks tuli ta koju . </s> <s> Tal lubati ühes hoovis ööbida . </s> <s> Naisele oli ta tuppa koha saanud . </s> <s> Telekast polnud näha , kas sellel hoovil mingi katus ka peal oli , aga ehk ikka oli . </s> <s> Seal oli tema varandus . </s> <s> Ta keetis priimuse peal teed , murdis ümmargust õhukest leiba , nagu see seal on . </s> <s> Tal oli ka üks lind , rästas või rästa moodi lind puuris . </s> <s> Ta toitis seda purukestega . </s> <s> Hõõrus oma deformeerunud jalga , mis valutas . </s> <s> Elamise saaks ta endale ja oma naisele osta 3000 frangi eest , aga tal on ainult 70. </s> <s> Sellest lausest selguski tema finantsolukord , põhivarade seis . </s> <s> Ta rullis madratsi lahti , heitis pikali ja tõmbas tekid üle pea . </s> <s> Ööd võivad seal vist külmad olla . </s> <s> Võib arvata , vähemalt ma loodan , et talle maksti filmimise eest . </s> <s> Kuigi iial ei või teada . </s> <s> 3000 franki , mille eest ta peavarju saaks , poleks telekompaniile mitte midagi , aga saavad nad siis aidata kõiki vaeseid , kelle häda nad üles võtavad , meie igavate õhtute sisustamiseks . </s> <s> Pealegi , see vanamees oli veel õnnelik . </s> <s> Tal oli töö , ta oli sõja jalust ära saanud ega pidanud otseselt nälgima . </s> <s> Ainult jalg valutas . </s> </p>
<p> <s> Huvitav , mitu reisijat on täna Concordi pardal ? </s> <s> Täismaja ? </s> <s> Ikkagi esimene lend üle 15 kuu . </s> <s> Veinikaardid ja kaaviar on juba valmis pandud . </s> <s> Kell on kümme , kas juba lastakse peale ? </s> <s> Mu aknad on Roissy poole ja seal paistab tihti lennukeid ; kas ma võiksin ka Concordi näha ? </s> <s> Vihm jäi ruttu üle , pilved on heledamaks muutunud , tuba valgemaks läinud . </s> <s> Keegi tuli oma korterist välja , koridori laudpõrand nagises . </s> <s> Ta ootab nüüd lifti . </s> <s> See on vanaaegne aeglane lift . </s> <s> Raadios räägiti hommikul , et Concord ei ole kunagi British Airwaysile ega Air France'ile tulu toonud . </s> <s> Ta sai valmis just siis , kui algas naftakriis . </s> <s> Ärilises mõttes oleks võinud ta lennud pärast möödunudaastast õnnetust ära lõpetada ja vaevalt nad nüüdseski olukorras tulu tooma hakkavad . </s> <s> Air France'i mees ütles , et Concordi tänane lend on toetusavaldus New Yorgile . </s> <s> New Yorgi linnapeaks valiti eile miljardär Bloomberg , kes oma miljonid on teeninud kirjastamisega . </s> <s> Ta võitis Greeni tänu Giuliani toetusele , kes WTC varemetel turnimisega eriti populaarseks sai . </s> <s> Ta võitis tänu nendele varemetele , tänu kamikazedele . </s> <s> Igas õnnetuses on peidus kellegi võit ja mida suurem õnnetus , seda suurem võit . </s> <s> Kas see tundub mulle skandaalne ? </s> <s> Sugugi mitte . </s> </p>
<p> <s> Ja ma ei arva , et iga Concordi reisija võiks oma piletiraha anda pigem afgaani põgenikele või tšetšeeni põgenikele või rumeenia lapsvarastele , kes Pariisi metroos oma suurtele " vendadele " raha teenivad , või Tallinna tänavalastele . </s> <s> Või mulle . </s> <s> Need on ise maailmad , ise rahad , ainult pealtnäha on see kõik üks . </s> <s> Ja sügavamas mõttes muidugi ongi , aga see sügavam mõte pole mulle päris selge , seda enam , et see polegi mõte , vaid juba midagi suuremat või midagi vähemat , igatahes midagi , mis ei mahu pähe . </s> <s> Igas maailmas on oma mõõdupuu . </s> <s> Concordi reisija maitseb oma kaaviari ja muretseb ise kuskil ajusopis oma stock-optionite pärast . </s> <s> Afgaani vanamees lükkab oma käru ja muretseb pooltallahindade tõusu pärast . </s> <s> Mina istun oma arvuti taga ja muretsen , et ma oskan aina vähem öelda midagi sellist ja nii , et see oleks rahaks vahetatav . </s> <s> Ma teen lauseid , lootes inimesi nendega võluda . </s> <s> Teenida oma mõnituhat krooni kuus . </s> <s> Härra Bloomberg on taoliste lausete hulgimüügiga miljardi kokku lükanud . </s> <s> Afgaani kingsepp ei oska lugeda ega kirjutada , talle on meie laused täiesti ükskõik , samuti kui meie raha . </s> <s> Oleks ta õnnelikum , kui ta Concordiga lendama viia , kui talle kaaviari anda ? </s> <s> Mulle tuleb meelde üks lugu beduiinidest , kellele millegipärast , arvatavasti preemiaks mingi teene eest Prantsusmaale , mis siis oli nende metropol , korraldati ekskursioon . </s> <s> Kõik jättis neid suhteliselt ükskõikseks , kuni nad viidi mingit koske või jõge vaatama . </s> <s> Neid ei saanud sealt enam kuidagi ära . </s> <s> " Me ootame , kuni see kinni keeratakse , " ütlesid nad . </s> <s> Härra Bloombergi raha on afgaani näljahädalistele sama hea kui vihm , mis sajab Pariisi katustele : see ei saa kuidagi niisutada nende põlde . </s> </p>
<p> <s> Mingi teistmoodi mürin kostab . </s> <s> On see õhku tõusev Concord või kujutan ma ette ? </s> <s> Näha pole midagi , katused on ees . </s> <s> Ainult kolm varblast lendab vihmaveerennilt vurinal minema , kui ma aknale lähenen . </s> <s> Kell on 10.40. </s> <s> Nii et võis olla . </s> <s> Kui Concord kuskil Atlandi kohal helibarjääri ületab ( reisijad plaksutavad , võib-olla tõstetakse šampanjapokaalid , ma ei tea täpselt nende rituaale ) , võib härra Bloomberg jälle natuke kergemini hingata . </s> <s> Tema miljardil on potentsiaali , tema rahal on natuke rohkem mõtet , kui oleks ilma ülehelikiirusel kommertslendudeta . </s> <s> Ta võib neid endale lubada . </s> </p>
<p> <s> Selles tohutus maailmas , mille teleuudised petlikult kättesaadavaks ja arusaadavaks muudavad , elame me kõik oma elu suletud illusioonimullis . </s> <s> Nii härra Bloomberg , kes varsti algaval päeval on lisaks kõigele New Yorgi linnapea ; afgaani tänavakingsepp , kes Peshawari tuttavatel tänavatel on oma igapäevast ringi lõpetamas , sest päev kaldub juba õhtusse ja hämarus laskub sealgi sügisel varem kui suvel ; majahoidja , kes praegu kirja ukse alt sisse libistas , kui ka mina , kes ma siin oma juhusliku , aga juba nii harjunud korteri nurgas neid ridu arvutisse toksin , sest elu on mu siiamaale kandnud , see elu , millest mind miski välja ei päästa . </s> <s> Kui oleks olemas selline lennuk , mis helibarjääri asemel suudaks ületada elubarjääri , tõugata mind välja sellest mullist , mis muidu minuga igale poole kaasa liigub , ükskõik kuhu ta mind ka ei viiks ... </s> <s> Mind ja kõiki teisi . </s> <s> Või mis mul on teistest ? </s> <s> Kui ma saan mullist välja , ongi nad muutunud , sest mu viis neid näha on siis teine , sest mina pole enam mina . </s> <s> Mina ongi see mull . </s> <s> Mul on mull , mis must teeb minu . </s> <s> Ajamull , valgusemull , millest kiiremini ei liigu miski ega keegi . </s> <s> Ega aeglasemalt . </s> </p>
<p> <s> Täna on seitsmes november , sest ma nimetan seda nii . </s> <s> Seitsmes november on mul olnud juba mitu korda . </s> <s> Täpsemini , see on neljakümnes kord . </s> <s> Esimestel kordadel ma ei teadnud , et on seitsmes november . </s> <s> Ja vahepeal ma teadsin seda väga hästi , sest tollased kalendrid tähistasid seda punaselt , koolist oli vaba päev , ema triikis köögis pesu , maja oli soojaks köetud , sest kõik olid kodus . </s> <s> Isa võis olla ka põdrajahil . </s> <s> Raadiost ei tulnud muud kui üks hurraatamine . </s> <s> Väljas oli hämar , nagu novembris ikka . </s> <s> Mõnel hilisemal 7. novembril pidi minema paraadile , aga ma ei mäleta , käisin ma seal ka või ei käinud . </s> <s> Küllap mõne korra käisin , aga see võib maiparaadiga segi minna . </s> <s> Kolonnide kogunemine võttis hulga aega , osale lastest jagati valged vineerist tuvid keppide otsas või lipukesed . </s> <s> Lörtsi sadas , kingad said märjaks ja külm hakkas . </s> <s> Siis lõpuks mindi liikvele ; marss oli õige lühike , tribüüni eest läbi , ja juba kuskil järgmises tänavas korjati lipud ja tuvid jälle kokku . </s> <s> Õpetajad olid närvis , nemad pidid vastutama , et midagi ei juhtuks , et keegi ei viskaks rahutuvi tänavale porise lörtsi sisse või midagi sellist . </s> <s> Kodus ootas ikka , vähemalt minu kujutluses , mis muidugi segab kokku kõik seitsmendad novembrid , see soe , natuke aurune triikimislõhn , segi toidulõhnaga . </s> <s> Võib-olla küpsetati isegi kooki , ikkagi kaks vaba päeva . </s> <s> Kui mõelda , et ema ja isa käisid elu aeg päevast päeva tööl , pluss veel see aiamaa , kapsakasvatus , see oli laupäeval ja pühapäeval , õhtul pärast tööd . </s> <s> Kõik ainult selleks , lõppude lõpuks , et elada ja et lapsed koolitada , nagu öeldi . </s> <s> Nende jaoks see polnud eneseohverdus , vaid elu . </s> <s> Mina olen selle elu vili , liikumas omakorda oma elu loomulikus suletuses praegu läbi oma neljakümnenda 7. novembri . </s> <s> Minu vanemate vanemad olid lihtsad maainimesed , kelle kujutlus maailmast oli kahtlemata võrdlemisi piiratud . </s> <s> Kindlasti nad ei unistanud , et nende poja- või tütrepoeg istuks kunagi ühes Pariisi ( küllap nad selle linna nime ikka olid kuulnud ) " katusekambris " ja kirjutaks midagi , millest ta isegi ei teaks , mis see on ja milleks . </s> <s> Säärane elu oleks neile tundunud vist pigem kahtlane kui edukas . </s> <s> Lihtne õnn , mida nad lootsid oma laste lastele , seisnenuks kindlasti milleski lähedasemas . </s> <s> Elu pidi muidugi paranema , aga mitte liiga palju . </s> <s> Mu isa on oma isa vanem poeg ja mina olen ainus poeg , niisiis pidanuksin ma loogiliselt üle võtma talu , mida ma tegelikult pole kunagi näinud . </s> <s> Olen näinud vaid kohta , kus ta oli . </s> <s> Seal on paar keskmist tamme , mis olevat istutatud laste sündimise puhul , kaks neist ongi korralikult kasvama läinud . </s> <s> Ilmetu kohake tolmava kruusatee ääres , nüüdseks mahajäetud ja roostes kolhoosi kuivati kõrval . </s> <s> Kuivati viljajäätmetel kasvab vägev nõgesetihnik , põllul teisel pool teed on mullikakarjamaa . </s> <s> Ma olen seal kõndinud , esimest korda õieti alles möödunud aastal . </s> <s> Isa ei viinud mind kunagi sinna , ta ise ei tahtnud seal käia . </s> <s> Seal polnud enam midagi . </s> <s> Majast pole jälgegi , ainult üks keldrivare . </s> <s> Põld läheb üle lauge künka , sealt paistab väga kaugele , igas suunas , nagu oleksid maakera kumeruse otsas . </s> <s> Vanaisa ja isagi on lugematuid kordi üle selle kumeruse kõndinud , hobuse ja adra järel või peoga vilja külvates või niisama , mõnikord harva , vaadates , kuidas vili kasvab . </s> <s> Sinna kumerusele tulid ühel 1940. aasta juuli- või augustipäeval sõdurid ja võtsid vanaisa kinni . </s> <s> Nad panid parajasti vilja kokku , rukist arvatavasti . </s> <s> Isa oli ka seal , 19-aastane suur tugev talupoiss , kellest ma tegelikult midagi ei tea . </s> <s> Mis sõnu seal vahetati ? </s> <s> Vanaisa oskas vene keelt , sest oli ilmasõjas Keisririiki teeninud , pärast sõdinud Landeswehri vastu ( venelase vastu ei sõdinud ta niisiis kunagi ; isa räägib ikka , et saksaviha olnud tollal suurem , venelast ei vihatud ) . </s> <s> Sõdurid viisid vanaisa kaasa . </s> <s> Arvatavasti ta lihtsalt läks nendega kaasa , sest kästi – ja mis tal teha oli ? </s> <s> Ta oli harjunud sõna kuulama . </s> <s> Oleks ta põgeneda püüdnud , oleks ta võib-olla maha lastud . </s> <s> Ta ei olnud siis veel vanaisa , aga oli oma kümmekond aastat vanem kui mina praegu . </s> <s> Vanaisaks ta kunagi ei saanudki . </s> <s> Üks pilt tast on , seal ta istub , taluperemees oma naise ja nelja lapsega , kaks poega , kaks tütart , isal ja poegadel pead läikivalt kiilaks aetud , nagu siis kombeks . </s> <s> Isa pole oma isast kunagi õieti rääkinud ja võib-olla ta ei oskagi temast palju midagi rääkida . </s> <s> Nad arvasid kuni 1989. aastani , et ta lasti kuskil sealsamas metsas maha . </s> <s> Pärast rinde üleminekut olevat isa metsas ühe haua lahti kaevanud , aga saabas , mis sealt välja tuli , oli võõras saabas . </s> <s> Rohkem ta vist ei kaevanud . </s> <s> Sõdurid tulid tookord veel sinna põllule tagasi . </s> <s> Aga isa noorem vend valvas kumeruse harjal ja hõikas isale : tulevad tagasi ! </s> <s> Nad tulid seekord tema , minu isa järele . </s> <s> Ta jooksis nii , nagu ta veel polnud jooksnud , rukkisse ja metsa . </s> <s> Kas talle tulistati järele ? </s> <s> Ta olevat jooksnud ühtejutti oma paarkümmend kilomeetrit , ikka läbi metsa . </s> <s> Pääses ära . </s> <s> See koht , kus nad vilja kokku panid , jäi majast ja tee pealt vaadates kumeruse taha . </s> <s> Kinnivõtjad olevat kõigepealt läinud majja , kus olid vanaema , see tähendab isa ema , ja üks õdedest . </s> <s> " Naised , " ütleb isa , " eks nad olid hirmu täis . " </s> <s> Ma imestasin , milline kibedus selles ütlemises veel oli , viiskümmend aastat hiljem . </s> <s> Naised olid sõdurid põllule juhatanud . </s> <s> Nii esimene kord isa järele kui ka teine kord poja järele . </s> <s> See vanaema , kes tookord " hirmu täis " oli , elas pärast meil ja kasvatas mind . </s> <s> Mina mäletan teda vankumatu ja vastuvaidlematuna . </s> <s> Ta armastas korrata , et mina olen tema armas poeg , mis mind millegipärast alati piinlikkust tundma pani . </s> <s> Samas mulle tundus , et kedagi teist peale vanaema mul maailmas pole . </s> <s> Kuulasin öösiti , kas ta ikka hingab oma voodis , sest enamasti ta hingas vilinal , aga vahetevahel jäi täitsa vait . </s> <s> Kartsin , et ta on surnud ja mul pole enam kedagi . </s> <s> Tegelikult ta suri alles aastaid hiljem . </s> <s> Vahepeal oli ta meilt ära kolitud tütre ja siis tütretütre juurde selle poega hoidma . </s> <s> Ma olin siis vist 12. </s> <s> Ma ei mäleta seda aega hästi , peale mõne üksikasja . </s> <s> Muu on udus ; murdeiga paiskas mu uttu ja segadusse , kust ma tänini päris välja pole saanud . </s> <s> Enne seda , niipalju kui ma mäletan , olid maailm ja tulevik mulle selged . </s> <s> Ma teadsin , et hakkan elama samasugust elu kui isa ja ema . </s> <s> Et mul hakkab olema maja , naine ja lapsed . </s> <s> Kuigi see kõik oli täiesti abstraktne . </s> <s> Aga ma ootasin kannatamatult selle tuleviku saabumist . </s> <s> Imelik , et teda ei tulnudki . </s> </p>
<p> <s> Õues hakkasid sireenid undama . </s> <s> Need on tsiviilkaitse sireenid , madala häälega . </s> <s> Küllap see on õppus , õigemini sireenide proovimine . </s> <s> Kuulsin ükspäev raadiost , et mingil kindlal ajal , vist kord kuus , neid proovitakse . </s> <s> Kell on täpselt kaksteist . </s> <s> Võimalik , et see on siis iga kuu esimesel kolmapäeval kell kaksteist . </s> <s> Kui ma seda ei teaks , siis oleks mul natuke hirm , aga mitte eriti . </s> <s> Rohkem oleks huvitav , et mis nüüd saab . </s> <s> Mulle tundub , et minuga ei saa midagi juhtuda . </s> <s> Kuskil sügavuses tundub mulle vist , et kõik , mis juhtub , on niikuinii olemas selles elumullis , mida valgusevool koos minuga kannab . </s> <s> Või hoiab . </s> </p>
<p> <s> Kuulsin eile raadio sõnaminutitest , et sõna Dieu on sama päritolu , mis diurne , päevane , päevlik , päev . </s> <s> Niisiis valgus . </s> <s> Ei midagi muud . </s> <s> Eile mööda Seine'i kallast astudes ( hallide pilvede alt pritsis majakatustele valget , väga valget talvevalgust , esimest , mida ma siin sel lõppematul sügisel nägin ) murdsin pead selle üle , et kas keegi ometi ei tea , kust on pärit see kummaline sõna jumal . </s> <s> ( Sireen hakkas uuesti huilgama ; see oli kummaline tunne , toksida seda sõna sireenide huilates nagu Tema auks . ) </s> <s> Minu teada ei teata . </s> <s> Teatakse , et see on vist vana soome-ugri või vähemalt läänemere-soome sõna , niisiis peaks tal ju lõppude lõpuks olema sama lihtne päritolu kui prantsuse sõnal . </s> <s> Täna hommikul vaatasin igaks juhuks sellest väikesest etümoloogiateatmikust , Maarjamaa väljaanne , mis mul riiulis on ( unustasin ta eile oma raamatuteregistrist välja ) . </s> <s> Seal pole midagi , aga võib-olla seletab asja kõrvalolev sõna jume ? </s> <s> Kas jume pole muud kui helk , kuma , peegeldus , pale ... </s> <s> Jumal pole ehk päev , suur valgus nagu Dieu , aga siiski päevakuma , päevliku pale . </s> <s> Ikoonide kuldne helk videvikus , hilissügisese maa punakas kuma . </s> <s> " Nagu tuld oleks peidetud maasse , " kirjutas Aleksander Suuman ja see on hästi kirjutatud . </s> <s> Mis on hästi kirjutatud , see on alatiseks kirjutatud , ja mul on enamasti tunne , et ega midagi lisada olegi . </s> </p>
<p> <s> Aga sõna jumal on mulle alati meenutanud vanaema suuri sinisesoonelisi käsi , neid käsi tema seelikul , tema süles . </s> <s> Sest vahel ta ohkas niimoodi istudes : oh jumal , jumal küll ! </s> <s> Mina ei osanud siis midagi teha . </s> <s> Maja oli vaikne , seal polnud peale meie kahe kedagi . </s> <s> Valgus paistis aknast sisse , klotsid olid põrandal laiali . </s> <s> Ma ei läinud vanaema juurde , ma kartsin , et ta laseb mul oma kaelasooni mudida . </s> <s> Mulle ei meeldinud tema vana nahk ja hõredad juuksed , kuigi mul oli neist kahju ka , või vähemalt praegu on . </s> <s> Mida ta mõtles siis ? </s> <s> Oli see kahetsus , mis talle peale langes , kahetsus , et elu on läinud nii , nagu ta läinud on , et paratamatust on kogunenud juba nii palju . </s> <s> Siis ta oli – juba või alles – kolmkümmend aastat ilma meheta elanud . </s> <s> Ja mina olin ka alles nii väike . </s> <s> Oh jumal , jumal küll ! </s> </p>
<p> <s> 1989 . aastal , kui isa sai KGB arhiivist või ma ei tea kust selle väikese kollase paberilipaka , täidetud formulari , kuhu oli kirjutatud , et Juhan Õnnepalu , sündinud Niigov , suri jaanuaris 1942 Novosibirski vanglas , oli tema naine Marta juba surnud . </s> <s> Ta ei saanudki teada , vähemalt mitte selles elus , kuhu need püssimehed , kelle ta kumeruse taha põllule juhatas , Juhani viisid . </s> </p>
<p> <s> Imelik on see , et mina olen seal üle selle kumeruse astudes tundnud pigem kergust ja vabadust . </s> <s> Maa on seal tahe , rähane , ei minevat vihmadegagi pehmeks . </s> <s> Selle kumeruse alt pressivad välja allikad , sealt algab jõgi , mis kiiresti laiaks paisub , Endla sood . </s> <s> Ma tunnen , kuidas see kõva maa mu taldade all kõmiseb , kuigi midagi pole kuulda . </s> <s> Ongi see minu maa ? </s> <s> Olekski selle tallamine , päevast päeva üle selle kumeruse käimine , see ainus tõeline õnn , millest ma eluks ajaks ilma olen jäetud ? </s> <s> See püha õhtune väsimus , mida ma võin esile kutsuda ehk jalgrattasõidu või mõnikord ka aiatööga , kas sellest on midagi sügavamat , midagi tühjemat , midagi paremat ? </s> </p>
<p> <s> Sireen huilgas vaid korra , see oli siis ehk õppehäire lõpp . </s> <s> Taevas Pariisi kohal on poolpilves , hall valgete viirgudega nagu ikka . </s> <s> Linn kõmiseb nagu ikka . </s> <s> Ma olen siinsamas ja ma olen kaugel , ma olen kohal ja ma olen ära , alati ära minemas , alati kohale jõudmas , valguse kiirusel , valguse süles , liikumatult . </s> </p></div2><div2 type="alaosa"><head> 8. 11. </head>
<p> <s> Unenägu oli selline , et mängisin näidendis , mille ise olin kirjutanud . </s> <s> Seal polnud kindlat teksti , tuli palju improviseerida . </s> <s> Või polnud tekst peas . </s> <s> Mängisime seda kaks korda . </s> <s> Esimene kord oli hulk osatäitjaid , mina olin peaosaline koos Mairega . </s> <s> Tükk pidi olema põhiliselt naljakas . </s> <s> Esitasime seda Tartus . </s> <s> Oli tulnud päris hea hulk publikut ja ma imestasin , et nad isegi elasid kaasa , kuigi minu meelest oli see kõik parasjagu segane ja ilma õige sisuta . </s> <s> Aga ma suutsin ennast viia teatud inspireeritud seisundisse , mu silmad särasid , nägin seda ise pealt . </s> <s> Kohati ütlesin teksti , nagu oleks see olnud päris . </s> <s> Teisele etendusele oli veel rohkem publikut tulnud ja see publik oli veel heatahtlikum . </s> <s> Nähtavasti olid esimesed vaatajad tükki kiitnud . </s> <s> Seekord olime laval ainult kahekesi . </s> <s> Võtsin asja juba lõdvemalt , improviseerisin veel rohkem . </s> <s> Kõige suurem nali oli see , et ahvisin Maire liigutusi tema selja taga järele ja siis pugesin Maire harkis jalgade vahelt läbi . </s> <s> Siis läksin lavalt ära . </s> <s> Maire jätkas üksi . </s> <s> Alles tüki aja pärast tuli mulle meelde , et mina peaksin ka ju laval olema – kui kaua ta saab improviseerida ilma minuta , kui teisi osatäitjaid ka niikuinii ei ole ? </s> <s> Näidend sai läbi , rahvas hakkas lahkuma ; imestasin , et nad olid lõpuni vastu pidanud . </s> <s> Otsisin Mairet ümberringi , laadaputkade vahelt ja kuskilt kohvikust , aga teda polnud kuskil . </s> <s> Kolmas kord pidi veel tulema : kes siis lavale läheb ? </s> </p>
<p> <s> Sarnast unenägu , et ma mängin tükis , mille tekst pole mul peas , või muusikariistal , mida ma ei oska mängida , olen varemgi näinud . </s> <s> Mõtlesin hommikul , et see on mu kirjutamise sümbol . </s> <s> Ma ei oska kirjutada , ma kirjutan huupi ja olen algusest peale , enda eestki salajas , kõige rohkem imestanud selle üle , et see " läbi läheb " . </s> <s> Lisaks pole selles , mida ma kirjutan , mitte midagi originaalset , või kui , siis nii natukene , et sellest ei tasu rääkidagi . </s> <s> Kõike seda on juba kirjutatud . </s> <s> Muidugi , ma näen , et kõik trikitavad , kellelgi pole enam midagi öelda , aga selle ütlemiseks leiutatakse aina uusi nõkse . </s> <s> Kõige lihtsam on paista originaalne . </s> <s> Saatus tõukab mõne meist aeg-ajalt eeslavale , kus ta siis kogeleb oma osa , mis tal sugugi peas ei ole , ja rahvas , sama pimestatud prožektorite särast kui see õnnetu õnneseen seal lavaserval , plaksutab ja karjub braavo . </s> <s> Siis kaob see üks pimedusse ja tema asemele tuleb teine . </s> <s> Talle plaksutatakse sama moodi . </s> <s> Peaasi , et lava päris tühjaks ei jääks , et oleks kellele plaksutada . </s> <s> Selline on meelelahutustööstuse seadus ja kirjandus on väike osake sellest tööstusest . </s> <s> Ega ilmaasjata räägita kultusraamatutest ja kultusautoritest , kuigi see Eestis paistab tihti naeruväärne . </s> <s> Kultusraamatuid on ühes kultuuris korraga üks , me elame monoteistlikus maailmas , meil on üks pühakiri . </s> <s> Siis jälle teine . </s> <s> Vaatemäng on see , mis on järele jäänud religioonist . </s> <s> Kõik , eranditult , ka need , kes seda mängu põlgavad , unistavad eeslavale pääsemisest . </s> <s> Keegi , kes pole seal olnud , ei usu , et see on väga närune koht . </s> <s> Sulle aplodeeritakse , aga mitte sulle . </s> <s> Aplodeeritakse sellepärast , et ollakse koos , et kõigi pilgud on suunatud ühte punkti , ükskõik , mis seal punktis siis on . </s> <s> Võib-olla on seal ajavaim , ma ei tea . </s> <s> Sel hetkel sa kehastad ajavaimu . </s> </p>
<p> <s> Kuna meie religioonist on saanud , on järele jäänud ainult tema kõige võimsam element , mis on vaatemäng , siis on kõige suurem iidol näitleja . </s> <s> Kõik teised kultuuritegelased konvergeeruvad näitlejateks , popstaarideks . </s> <s> Sa oled rambivalguses , õigemini ekraanil , või sind pole olemas . </s> <s> Kirjanikud annavad intervjuusid ja räägivad oma elust , oma armulugudest , mis siis , et need on palju magedamad kui need , mis nad on raamatutesse kirjutanud . </s> <s> Heliloojad forsseerivad oma naeratusi , mis siis , et need on palju tuhmimad kui nende muusika . </s> <s> Tähtis on füüsiline kohalolek . </s> <s> Näitleja ei anna show'sse muud kui oma kohaloleku , oma keha , oma hääle , mis on samuti kehaline nähtus . </s> <s> Jumal peab saama inimeseks ja ennast meile kinkima . </s> <s> Me peame teda süüa ja juua saama . </s> <s> Nagu ütles Régis Debray : kristlus on andnud meile Hollywoodi . </s> </p>
<p> <s> Kõik see on natuke , palju tülgastav . </s> <s> See nüri , pime idolaatria , ebajumalakummardamine , mida nimetatakse kultuurieluks . </s> <s> Ameeriklased on ausamad , nad ütlevad showbis . </s> <s> Kuigi ka see sõna maskeerib reaalsust . </s> <s> See pole enam viis raha teenida , vaid viis raha tekitada , toota puhast võimu . </s> <s> Hollywood , mis muidugi pole ainult Hollywood , läkitab üle maailma oma vaatemänge , nii nagu Rooma Kirik läkitas kord indulgentse , et finantseerida oma kirikute ja paleede ehitamist . </s> <s> Huvitav , millal ja kust tuleb neile nende Luther ? </s> </p>
<p> <s> Ei , katoliikluse suhtes jään ma ikka pigem protestandiks . </s> <s> Aga ma vist jään ka protestantismi suhtes protestandiks . </s> <s> Huvitav , et idakirik ei sünnitanud kunagi reformatsiooni . </s> <s> Selle eest sünnitas ta ühe teise vaimse otsingu , mis sai hämmastavalt universaalseks : vene kirjanduse . </s> <s> Kas need kolm suurt , Tolstoi , Tšehhov ja Dostojevski , pole muud kui laekad , milles idakiriku vaimsus ja õpetus salakaubana moodsasse maailma , Läände toimetati ? </s> <s> Millest muust nad unistasid kui maailma päästmisest ? </s> <s> Ja kui viimati ongi nii , et just ortodoksi korraga hiilgavas ja alandlikus , korraga väga vaimses ja väga kehalises riituses , selles meekarva kumas , mis suure neljapäeva öösel hõljub Kreeta kloostrite ümber , segunedes apelsiniõite lõhnaga , mis lõi mulle uuesti ninna jaanilaupäeval Pühtitsa kloostri väravas – seal oli see ebajasmiinipõõsas , mis peaaegu sama lõhna levitas , natuke uimastavat , aga sellist , mida ikka ja jälle sisse hingata tahaks , millesse tahaks heita , tukkuma , magama , et ärgata teise valgusesse – , kui viimati ongi nii , et see kuma , see lõhn , see ergas uni , see lõputu laululeelutus on ainsad , mis Hea Sõnumi kuldsesse karpi suletuna läbi segaste , külmade ja veriste aegade kannavad , mis meil võib-olla jälle ees seisavad ... ? </s> <s> Aga kui see ongi nii ... </s> </p>
<p> <s> Régis Debray ütles veel eile , selles südaöö taha küüditatud kultuurisaates , et usklikud võiksid rohkem katsuda aru saada ka neist , keda usu arm pole puudutanud . </s> <s> Tõepoolest . </s> <s> Isegi kui me sõdime käte ja jalgadega selle armu vastu , aga kas me saame sinna parata ? </s> <s> Tolle lause eest ma olen isegi valmis poest ta raamatu ostma . </s> <s> Tõepoolest . </s> </p>
<p> <s> On neid , kes leiavad kohe , juba sündides , oma koha siin maailmas , kelle tee on sirge ja lihtne , isegi kui ta on raske . </s> <s> Ja on teisi , kes ekslevad , kes usuvad leidvat siit ja sealt , kes katsuvad igal pool juurduda , aga kes on nagu need tühjad okaskerad , mida kõrbetuul üle düünide kihutab . </s> <s> Kas nende jaoks polegi halastust , kas nende jaoks polegi võlusõna , mis ütleks , tuul ära puhu , vihm , saja nüüd , et nad saaksid kasvatada juure ja lehed ja õied ja kanda palju vilja ? </s> </p>
<p> <s> Ma ei tea , miks ma viimase aasta jooksul olen hakanud oma vanaisa peale mõtlema . </s> <s> Varem ta pole mulle meeldegi tulnud . </s> <s> Võib see tõsi olla , et tema hing ei leia rahu ? </s> <s> Igal juhul on see minu hing , mis ei leia rahu , mis ei juurdu milleski , kelleski ega kuskil , kuigi ta ei tahaks muud kui kiinduda millessegi , kellessegi või kuskile . </s> <s> Igalt poolt avastab ta varem või hiljem tühjuse . </s> <s> Vahel ma mõtlen , et see on nii , nagu ei tohiks mind õieti olemas olla . </s> <s> Isa pääses tookord üle noatera , mets lõi ta järel kokku . </s> <s> Nii olen minagi üle noatera olemas ja siin maailmas , mis lõpuks ei ole mu vastu sugugi lahkuseta olnud , aga kus pole mulle nagu õiget kohta . </s> <s> Või ma otsin teda aina valest kohast . </s> <s> Et ta on kuskil palju lähemal kui see , kust ma olen teda otsima läinud . </s> <s> Tuleb minna oma jälgi mööda tagasi , ja mitte ainult oma jälgi mööda , vaid veel rohkem tagasi , veel rohkem alguse poole , veel lähemale . </s> <s> Lahendus tundub ikka olevat väga lähedal , ainult mina olen tast väga kaugel . </s> </p>
<p> <s> Hommikul sadas rasket rabisevat vihma , siis see jäi üle , loodetuul ajas pilved laiali , nagu ta ajab , paljastades kahvatusinise , läbipaistva taeva . </s> <s> Õhk on haruldaselt selge . </s> <s> See tükike Seine'i-tagust küngast , ainus silmapiiritükk , mis katuste vahelt selle korteri aknasse paistab , on selgesti näha . </s> <s> Tihti pole teda üldse , on ainult linna suits ja udu . </s> <s> Lähen välja , enne kui uuesti sadama hakkab . </s> <s> Sügis on lõpuks kohale jõudnud . </s> <s> Tõepoolest , ma ootasin teda , nagu ma ikka ootan . </s> <s> Kui sügis on lõplikult käes , siis tundub kevad olevat juba käega katsuda . </s> <s> Aja liikumist on jälle tunda . </s> <s> Ma ei tea , mis see on , mille poole ma nii väga kiirustada tahaksin , aga kuhu ma kuidagi ei saa kiirustada , kuhu viib mind ainult jõnksaki-jõnksaki see aastaaegade karussell . </s> </p>
<p> <s> Panin juba linnariided selga , aga siis jäin nagu hüpnotiseeritult vaatama , kuidas suur tumesinine pilv vastasmaja tagant üles kerkib . </s> <s> Teiselt poolt vilkus veel päikest , lüües valge majaseina aeg-ajalt helendama . </s> <s> Oli selge , et enne vihma ei jõua ma enam kuhugi . </s> <s> Pilv kerkis sellise kiirusega . </s> <s> Siis tuli tuulepööris , mis lõgistas aknaid ja tõstis alt hoovi sügavusest mu vaatevälja peotäie kollaseid plataanilehti , siis rabisesidki vihmapiisad segiläbi raheteradega vastu akent ja katuseplekki . </s> <s> Siin on ühekordsed klaasid ; kui vihm ja rahe tulevad sellise ägedusega , tundub , nagu oleks aken kuskil lahti . </s> <s> Tuba läks korraga külmemaks . </s> <s> Mulle tuli kohe meelde see Tiina-Mai , kes õpib siin muusikakoolis ja kes käis mulle eile raamatut tagasi toomas . </s> <s> Ta rääkis , et seal toapugerikus , kus ta elab , kooliõe juures , ei köeta veel . </s> <s> Kole mõeldagi . </s> <s> Ma tean , milliseid rõskeid ja külmi urkaid leidub selles linnas . </s> <s> Prantslased on sellega harjunud . </s> <s> Oleks , et neil ka ometi täna kütma hakataks . </s> <s> Sellise tuulega , pealegi lubati temperatuuri langemist pärastlõunal alla kümne kraadi ... </s> <s> Vihm peksab jälle vastu akent , tuul lõgistab luuke . </s> <s> Päike tuleb välja . </s> <s> Kui palju on siingi linnas neid , kes külmetavad ja kellel pole õieti kuhugi minna . </s> <s> Ma tean , kui jube see olukord on , ma olen ise siin sellisena ringi hulkunud , siis oli ka november . </s> <s> Aga ma pääsesin , ma sain raha ja koju sõita ( noh , ega ma selles ei kahelnudki , et ma pääsen , aga olukord oli üsna sant ) . </s> <s> Ma tean , et hädalisi on palju , aga muret teeb ikka ainult see üks , kelle häda sa oled näinud , keda sa tunned , kes on sulle rääkinud . </s> <s> Õnneks ta oli ülimalt optimistlik , see Tiina-Mai , ja lausa pakatas tervisest . </s> <s> Ta oli leidnud isegi ettekandjakoha kuskil väikeses itaalia restoranis , kus vanamees pidi küll koledasti sõimama ... </s> <s> Siiski , oleks , et nende tuba kütma hakataks ... </s> <s> Kui tuleb sügis , sellise maru ja rabinaga , nagu ta täna tuleb , ei tahaks küll , et oleks keegi , kellel pole kuskile sooja pugeda . </s> <s> Nojah , ma võiksin ju mõned kodutud siia oma sooja korterisse kutsuda – aga kas ma teen seda ? </s> <s> Muide , härra Renard kutsuks politsei . </s> </p></div2><div2 type="alaosa"><head> 9. 11. </head>
<p> <s> Hambapasta tuub hakkab tühjaks saama . </s> <s> Lootsin , et saan sellega läbi , ei pea enam uut ostma , aga kuna ärasõit lükkub edasi , siis tuleb osta . </s> <s> Hambapasta , šampoon , vetsupaber , habemeajamisvaht – nende lõppemine märgib , et oled elanud rohkem kui päeva-paar . </s> <s> Neljakümnendast eluaastast on elatud peaaegu kaks kuud , üle kümne on veel , mõtlesin eile õhtul voodis . </s> <s> Nagu oleks eluaasta vangi-aasta või sõjaväeteenistuse-aasta , mida ma kumbagi ei tunne . </s> <s> Aga ma tunnen seda tunnet . </s> <s> Pole vaja kõike läbi elada , et tunda selle läbielamise tunnet . </s> <s> Kui oleks , siis ei saaks ühe elu jooksul ju tõepoolest mitte midagi teada . </s> <s> Aga võib-olla ei saagi . </s> <s> Mõni inimene pannakse kahekümneks aastaks vangi . </s> <s> Tema elu on siis õppida vangisolemist . </s> <s> Temalgi kuluvad hambapasta ja lõpuks isegi vangiriided , mille asemele antakse uued . </s> <s> Elanud , tähendab olla kulutanud . </s> <s> Elu möödumise märgid ilmnevad kõigepealt vannitoas ja köögis . </s> <s> Köögis , siin selles mõtteliselt köögiks eraldatud toaosas , kuluvad suhkur ja sool ; viimase otsalõppemine märgib eriti pikka ajaperioodi . </s> <s> Sool mul siin otsa ei saagi , seda jääb veel Annelilegi , kes siia minu asemele tuleb . </s> <s> Ma räägin , nagu oleks kulutamist ootav kraam garantii edasielamiseks . </s> <s> Et kui kaks rulli vetsupaberit on veel järel , siis sa ära ei sure , siis ei saa elu sind siit ka ära tõsta , teise kohta . </s> </p>
<p> <s> Ma ei tee midagi , kui tegemist mõista millegi valmis tegemise tähenduses . </s> <s> Minu tegemine on kulutamine . </s> <s> Toodan ma ainult entroopiat , seda vana Ööd , kuigi ma armastan Päeva . </s> <s> Kogu see suur linn siin ümber ei tee midagi . </s> <s> Prügikotid ja prügikastid täituvad rütmiliselt ja viiakse välja või tehakse tühjaks . </s> <s> Prügi koguneb siin tohutu ruttu , umbes iga kahe-kolme päeva tagant seon ma oma Monoprix' koti pealt lipsu ja viin alla prügikastiruumi , mis haiseb alati ühtemoodi . </s> <s> See on läbipaistev kilekott , sellepärast ma vaatan seda alla viies , et ma kellegagi koos ei peaks liftis sõitma . </s> <s> Nad saaksid näha , mida ma olen söönud ; mulle tundub isegi , et nad näeksid , mis elu ma olen elanud . </s> <s> Et ma olen õhtud otsa kodus istunud , pole kuskil käinud . </s> </p>
<p> <s> Mul pole vähimatki ettekujutust , kust tuleb või kelle tehtud on kogu see kraam , mida ma kulutan , need topsid , karbid ja purgikesed , mis ma tühjaks söön , need tuubid ja plastpudelid , mis ma tühjaks pesen . </s> <s> Nad tulevad kuskilt linna tagant ja tühjana lähevad jälle kuhugi linna taha . </s> <s> Siin linnas ainult kaubeldakse nendega ja kõige muuga , siin tehakse ainult raha ; kõik need lõputud bürood , kuhu iga päev lähevad ja kust igal õhtul tulevad kõik need lõputud korralikult riides , peaaegu kostümeeritud inimesed , toodavad ainult suhteid , vaatemängu , võimu , ühesõnaga raha . </s> <s> See raha vahetatakse kuskil linna taga asjade ja toidu vastu . </s> <s> Väga natuke tehakse siin ka asju . </s> <s> Minu büroo all teevad neli-viis lõunapoolse päritoluga kingseppa Berluti kingi . </s> <s> Ümber nurga on Christian Diori peakorter , natuke edasi Nina Ricci ; seal vist enam küll ei õmmelda , aga kui õmmeldakse , siis kleite , mis maksavad 100 000 franki . </s> <s> Isegi käsitöölised toodavad siin linnas vaid vaatemängu , raha ja võimu . </s> </p>
<p> <s> Ükskord möödunud talvel natuke teist kaudu koju tulles – oli juba õhtu ja pime – jäin tahtmatult seisma ühe vaateakna ees , sest sealt paistev pilt oli nii erakordne . </s> <s> Kaks meest tööpingi taga , üks puuris mingit puutükki , teine mõõtis teist puutükki oma kruupingi taga . </s> <s> See oli ébéniste'i töökoda ehk vana mööbli restaureerimine . </s> <s> Vanasti need ebenistid muidugi ka tegid mööblit . </s> <s> Selles töökojas valitsev õhkkond oli sedavõrd teisest ajast , sedavõrd aeglane ja kummaline , et ma ei saanud sellelt silmi lahti . </s> <s> Need paar ebenisti siin all tänavanurgal ongi vähesed ellujäänud ühest teisest kadunud ajast . </s> <s> Nad ei tee enam uusi mööbleid , vaid ainult parandavad vanu , kõbivad üles oma kaasaegseid . </s> <s> Võib-olla ma tunnen nendega teatud vendlust sellepärast , et seegi , mis mina siin teen , on sama aeglane ja vanaaegne . </s> <s> Ja tegelikult ei tee ka mina enam midagi uut , vaid ainult kõbin üles seda , mis juba enne mind on tehtud , mõeldud , kirjutatud . </s> <s> See kultuur , millesse ma kuulun ja mille taastootmisega , et mitte öelda restaureerimisega ma tegelen , on vana mööbel , nikerdatud kummutid ja kapid , mis on küll ebapraktilised ja mis pole võib-olla isegi ilusad oma mõttetus massiivsuses , aga mille omamine on prestiižikas , mis annavad omanikule nagu teatud päritolu , teatud mineviku , enamasti võltsitud . </s> <s> XVIII sajandi kummutil seisab XXI sajandi ultrasofistikeeritud helikeskus , kust tuleb ultra hea helikvaliteetselt ultra hästi mängitud ( maailma parima dirigendi juhatatud maailma parim orkester ) ultra tuntud Mozarti sümfoonia . </s> <s> Riiulis on vanu raamatuid , nende selgade tuhm kuld helgib hästi disainitud valgustuses ( integraalne lahendus kogu korterile ) , teleka heli on maha keeratud , hääletul pildil kisendab naine õndsusest , pea kuklasse heidetud , sest ta on uue Citroën Xzara roolis , võimsad ookeanilained löövad üle maanteebarjääri . </s> </p>
<p> <s> See on minu aeg ja ma ei usu Kaplinskit , kes ütleb , et ta tunneb ennast võõrana selles ajas . </s> <s> See on ainult poos . </s> <s> Muidugi , ka mina tunnen ennast võõrana , võõrana oma neljakümnendas eluaastas , võõrana selles linnas ja võõrana selles maailmas , mille eesmärkidest , kui neid on , ma mitte midagi ei taipa . </s> <s> Aga kui ma vaatan dokfilmide XX sajandi alguse inimesi , siis on nad mulle igatahes veel võõramad . </s> <s> Ma kardaksin neid elujõulisi eilseid talupoegi , kes reipalt Verduni kaevikute poole astuvad . </s> <s> Verd valama , nagu öeldakse . </s> <s> Mulle tuttavad inimesed on vähemalt nõrgad , nad vähemalt kardavad valu , neis on allakäiguajastu närvilist tundlikkust , ebarevolutsioonilist resignatsiooni . </s> <s> Nendega olen ma igatahes kõige rohkem harjunud . </s> </p>
<p> <s> Ja siiski ma tahan , et see aeg kiiremini mööda saaks , et rong tuleks , et lõuna tuleks , et õhtu tuleks , et öö tuleks , et hommik tuleks , et hambapastatuub saaks tühjaks , et neljakümnes eluaasta saaks elatud , kui ta juba kord elada tuleb . </s> <s> Selle järel võiks kohe tulla seitsmekümne viies , nagu filmis või raamatus . </s> <s> Neis on elu nii kergeks tehtud . </s> <s> Neis koosneb elu loogiliselt järgnevatest põhjuslikest sündmustest , üksteisele järgnevatest pöördepunktidest , mitte hambapastatuubide tühjendamisest . </s> <s> Sellepärast ma tunnengi kunsti ja kirjanduse vastu vahel vastikust . </s> <s> Ta on nii kuradi valelik . </s> <s> Ja ometi ma usun teda , sest mida muud mul uskuda on . </s> <s> Ei saa ju uskuda , et prügikoti perioodiline täitmine ja väljaviimine ongi elu . </s> <s> Usk on see , et elu peab olema midagi muud , kui ta paistab , et elu jaoks on olemas mingi teine , kõrgem vaatepunkt kui see madal päevast päeva elamise vaatepunkt . </s> <s> Kunst lubab vaadata oma elu nii , nagu kull vaatab hiirt . </s> <s> Aga kui hiir tõstab oma mustad vurrud selle hiilgava taevasina poole , kust kull teda luurab – mida tunneb ta siis muud kui pimedat hirmu ? </s> </p>
<p> <s> Sellepärast tegigi eilne vihane sügisilm mind nii rõõmsaks , tekitas peaaegu eksalteeritud meeleolu . </s> <s> Lõpp sellel lehtede lõputul liuglemisel ! </s> <s> Nüüd rebis tuul neid salkudena võradest lahti ja kihutas mööda maad , hangedesse ja hunnikutesse . </s> <s> Sügis tuleb ! </s> <s> Ajale on sõit sisse tehtud . </s> <s> Inimesed kiskusid mantlihõlmu koomale , sest see tuul oli äkki nii külm . </s> <s> Pilved kihutasid . </s> <s> Luksemburgi aias nägin isegi vikerkaart . </s> <s> Aga kõige teravamalt jäi sellest päevast meelde üks puu Monceau pargis . </s> <s> Ma ei tea , mis puu see on . </s> <s> Tema jäigad lehed on läinud tumepunaseks ja tema õunasuurused viljad on küpsenud oranžiks . </s> <s> Madal päike valgustas teda ja pani ta kiirgama , kuidagi liikumatult kiirgama keset seda suurt liikumist ja heitlemist , mis valitses ümberringi . </s> <s> Ta püsis paigal nagu vikerkaargi , kuni see kustus ja vihm minuni jõudis . </s> <s> Sellistes mühisevates sügise tulemise päevades on alati ka mingi liikumatu punkt , mingi ainitine sära , mis seda kõike pealt vaatab . </s> </p>
<p> <s> See oranžide viljadega tumepunane puu tuletas meelde seda aialille , mida kutsutakse hiina laternaks ja mille oranžid laternad krabisesid kuskil Tartu puumajaaedades keset pimedat sügisilma . </s> <s> K. kirjutas eile Tartust , tähendab , ta oli kirjutanud 1. novembril , eile kiri tuli : " Ah , küll sügis on ikka võimas ! " </s> <s> See oli pöördepunkt kirjas , enne seda oli ta kirjutanud kirjanduselust , Kaalepist ja Merilaist , ja see lause oli nagu sügav väljahingamine , suur kergendus . </s> <s> Sügis on võimas ! </s> <s> Ta viib kõik kaasa oma pöörises , nii vanad lehed kui ka vana kirjanduselu . </s> <s> Millestki ei jää midagi . </s> <s> Õnneks . </s> <s> Õnneks on olemas see aastaaegade suur liturgia , see perioodiline patukustutus . </s> <s> Sügise preester sosistab midagi videvikus , pole näha , mis ta seal teeb , kui mitu korda ta kummardub oma pimeda altari poole , see kõik on nii aeglane ! , aasta läheb nii aeglaselt , sosin on nii ühetooniline , miski ei muutu , tukastus tuleb peale ... </s> <s> Ja siis äkki pöörab ta , vuhhti ! ringi , tuled löövad korraks särama , ta tõstab hostia üles pea kohale . </s> <s> Kõik on möödas . </s> <s> Jälle on pime . </s> <s> Jälle on valge . </s> </p></div2><div2 type="alaosa"><head> 10. 11. 01 </head>
<p> <s> Ilus sümmeetriline kuupäev , kas pole ? </s> <s> Peaaegu nagu sõna piiririik : kiiririik . </s> <s> Eile avastasin , isa sünnidaatumit kirja pannes ( pidin ühe salakoodi ära vahetama , enne oli see ema sünnikuupäev ) , et nendes , ema ja isa kuupäevades on omamoodi sarnasus : 04.04.28 ja 21.03.21. </s> <s> Kummalgi kaks korduvat numbrit . </s> <s> Nagu nimedki , Vaike ja Vahur . </s> <s> Ja terve elu , nagu mulle tundub , on nad vaeva näinud teineteisega kohanemisega , ilma et see kunagi päriselt õnnestunud oleks . </s> <s> Lõpuks , vanana , on nad ehk parimal juhul harjunud . </s> <s> Aga tõenäoliselt ärkab isa ikka keset ööd või vastu hommikut ja hakkab ajalehega krabistama , kuigi ema kuuleb iga krõbinat . </s> <s> Isa jääb pärast uuesti magama , aga ema on pool ööd üleval . </s> <s> Isa tahaks veelgi reisida , minna välismaale ( läinud kevadel , pärast oma 80. juubelit , võttis ta kätte ja läks üksi bussireisiga Hollandisse , ma arvasin , et pärast seda ei taha ta enam kuhugi minna , aga võta näpust , muust ei räägigi ) , aga ema ei taha reisimisest enam midagi kuulda . </s> <s> Kooselu , on mulle jäänud mulje , on lakkamatu vaikne võitlus sellesama kooselamise nimel . </s> </p>
<p> <s> Praegu avastasin veel , et nende sünnikuupäevade ristsummad on ka võrdsed ! </s> <s> Ja mida see tähendab ? </s> <s> Mul pole aimugi , kas miski tähendab midagi , see tähendab , kas meie viis maailma kirja panna ( näiteks aega kuupäevades ) on kuidagi vastavuses sellega , mis maailm on , ilma et me seda näeksime , või on see täiesti juhuslik . </s> <s> Viimast on mul tegelikult võimatu uskuda . </s> <s> Kui ma seda usuksin , ei saaks ma kirjutada , nii nagu ma kirjutan , sest mu kirjutamine on katse midagi ära tabada , ära sõnastada – midagi sellest , mis on , aga muidu ei paista . </s> <s> Kust see kihk , muide ? </s> <s> Vaat selle üle ma pead murrangi . </s> <s> Tavaline , normaalne inimene kasutab sõnu teistega suhtlemiseks , olgu kõnes ( kui võimalik ) või kirjas ( kui just tuleb ) . </s> <s> Ta on sisemiselt veendunud , et see , mis ta ütleb , on see , mis ta tahab öelda , ja kui teine ei saa temast aru , siis kas sellepärast , et ei taha saada , seega pahatahtlikkusest , või sellepärast , et too teine on liiga juhm , niisiis küündimatusest . </s> <s> Aga üldiselt , ja see on kõige suurem müsteerium , saab see tavaline inimene oma tavalise , piiratud ja jäiga sõnavaraga kõik asjad ära aetud . </s> <s> Üldiselt jääb talle alati õigus ja õigust veel ülegi , nagu öeldakse . </s> <s> See , et inimestel õnnestub üksteisele ennast väljendada , on minu meelest kõige suurem ime ja praktiliselt jäljendamatu , nagu kõik imed , mida sa kõrvalt näed . </s> </p>
<p> <s> Mina ei oska ennast väljendada , sellepärast ma kirjutangi . </s> <s> Ma ei tea , mida ma tahan öelda , sellepärast ma püüangi seda kirja panna , et ehk see tuleb siis kuidagiviisi välja . </s> <s> Ehk keegi taipab lugedes , mis see oli , mida ma öelda tahtsin , ja ütleb seda mullegi . </s> <s> Siis ma saaksin teada . </s> <s> Kui ma saaksin teada , ma ei kirjutaks enam ridagi . </s> <s> Üldiselt on kirjutamine pateetiline ja üsna lootusetu . </s> <s> Parem oleks olla kirjutamata , elada kokkulepitud signaalide maailmas nagu kõik inimesed . </s> <s> Kõik inimesed , kes ei kirjuta , näib mulle , on suhteliselt õnnelikud . </s> <s> Mina olen õnnelik vahel ainult siis , kui ma kirjutan , ja vahel siis , kui mul kirjutamine ja üldse kõik meelest ära läheb . </s> <s> Kogu ülejäänud aja olen ma sõnade vaevas . </s> <s> See on lõputu lausetetegemine , lõputu monoloog . </s> <s> Ma ei saa seda rääkida , sest keegi ei kuulaks tundidepikkust monoloogi ( mina küll vahest kuulan , s.t. ma olen lihtsalt vait ja lasen rääkida , sest ma ei oska midagi vastu öelda ja inimesed võtavad seda mõistmisena ) , pealegi , rääkides ma takerduksin , paus tuleks sisse , ma hakkaksin kätega vehkima jne. </s> <s> Varem või hiljem jääksin ma toppama , sest ma näeksin , et teine ei saa millestki aru . </s> <s> Mingist tema reaktsioonist ma mõistaksin , et mu sõnadel on olnud täiesti juhuslik efekt , sõltuv rohkem sellest , mis sellel teisel parajasti peas on , kui sellest , mis ma öelda tahtsin , seda enam , et ma seda ei teagi . </s> <s> Kui mulle öeldakse , mis ma öelda tahtsin , olen ma sellega enamasti kohe nõus . </s> <s> Selles mõttes on enda kirjutatu kohta kirjutatut lugeda alati huvitav . </s> <s> Ühtlasi saab alati selgeks , et põhiline on ikkagi ütlemata jäänud . </s> <s> Iga raamat , iga luuletus , iga artikkel on olnud põletav , häbistav läbikukkumine , sõltumata sellest , kas neid on kiidetud või laidetud . </s> <s> Võib-olla mõni luuletus mitte . </s> <s> Nende kohta pole osatud midagi öelda , aga mõni on neid lugenud ja noogutanud , ja siis on jäänudki mulje , et ehk seal ikka on midagi , ehk ikka õnnestus midagi öelda . </s> <s> Luule on selles mõttes kõige petlikum . </s> </p>
<p> <s> Aga mind huvitab ikkagi väga , kust tuleb see ebanormaalne , hüpertrofeerunud tahtmine öelda . </s> <s> Sellele pakutakse , nii palju kui ma tean , laias laastus kolme seletust . </s> <s> Esimene on psühhoanalüütiline , mis seisneb selles , et minus on unbewusste , väljendamatu ehk alateadvus , mis tahab saada väljendatud , aga kuna ta nimelt on unbewusste , siis ta ei saa väljendatud , sest mingi võimas keeld , õigemini hirm on ees . </s> <s> Selle asemel , et seda välja öelda , välja oksendada , ma käin nagu kass ümber palava pudru . </s> <s> Aga see muudkui vaevab ja vaevab ja siis ma muudkui räägin ja räägin . </s> <s> Mu keha , mu teadvus ( või hing , psüühe ? ) mäletab midagi , mida mina ei mäleta , midagi valulikku . </s> <s> Midagi on talle tehtud . </s> <s> Talt on tema õigus ära võetud ja see on talumatu . </s> <s> Õigus tuleb tagasi võita . </s> <s> Aga see , mis keelab mulle mu õigust , on minus võimsam kui see , mis teda taga nõuab . </s> <s> Siis ma muudkui kirjutangi , teengi sõnu , räägin üksi , sest ükskord mäletamata minevikus ma ei saanud öelda kellelegi midagi eluliselt tähtsat . </s> <s> Nüüd on selle ütlemiseks muidugi hilja , aga ma üritan ikka ja jälle , ma olen välja arendanud terve üksirääkimise keele , ma olen seda õppinud muidugi raamatutest , kirjandusest , sellest üksirääkimise kunstist . </s> <s> Mul on tunne , et see leevendab , rahustab natuke . </s> <s> Aga päriselt see ei aita ja mul on oht lõpetada sama halvasti , kui kirjanikud enamasti on lõpetanud . </s> <s> Sest kõik , niipalju kui ma tean , on halvasti lõpetanud . </s> </p>
<p> <s> Teine seletus oleks ka psühhoanalüütiline , aga selle kohaselt ei pärineks see unbewusste , see väljaütlemata asi , see sõnastamata hirm mitte minu isiklikust minevikust , mitte lapsepõlvest , isegi mitte imikueast , vaid kuskilt eelmisest põlvkonnast , tavaliselt üle-eelmisest . </s> <s> Nagu Vanas Testamendis on öeldud , et vanemate patud jne. </s> <s> Seda võimalust uurib või sellel teemal spekuleerib transgeneratsiooniline psühhoanalüüs . </s> <s> Eile ostsin poest selleteemalise raamatu . </s> <s> Vaatame . </s> <s> Ja nendest hirmsatest asjadest kaks põlve tagasi , neist pole ju puudu , aga ... </s> <s> Aga ma ei oska nendega midagi peale hakata . </s> <s> Ma võin ju endale sugereerida , et kõik tuleb sealt ja sealt ja seda mõneks ajaks uskuma jääda ja mõnda aega käia ringi äraseletatud näoga , aga lõpuks tuleb ikka vana ängistus tagasi , lauseteveski hakkab mu peaajus jälle tööle , jälle ma tahan rääkida , rääkida , rääkida . </s> <s> Ja sealjuures olen ma päevad otsa põhiliselt vait . </s> <s> Ja ma ei tahagi eriti rääkida . </s> </p>
<p> <s> Kolmas seletus on mõistagi metafüüsiline , mis seisneb selles , et miski või Keegi räägib meis , meie kaudu . </s> <s> Meie elu on Kellegi kõne . </s> <s> Lihtsamal juhul see Keegi kõneleb nii , et elu on nagu elu ikka : võetakse naine või minnakse mehele , saadakse lapsi ja teenitakse raha . </s> <s> Ühesõnaga , elatakse inimese elu . </s> <s> Teisel juhul on sellel Kellelgi meiega natuke teised plaanid . </s> <s> Ta tahab , et me räägiksime . </s> <s> Aga kuna Tema jääb alati varjatuks , siis jääb meie kõne ka alati segaseks . </s> <s> Me kokutame nagu Mooses . </s> <s> Me ei tea , mis ta meist just täpselt tahab . </s> <s> Tegelikult võib see , mis ta tahab , olla väga lihtne , aga oma pärispatuses loomuses me ajame kõik kole keeruliseks . </s> </p>
<p> <s> Neljas seletus on , et on veel üks neljas seletus , mis on õige , selge ja arusaadav , aga me ei saa seda kätte , sest ... </s> <s> ( vt. kolm eelmist seletust ) . </s> </p>
<p> <s> Ja tõde on veel see , et kogu oma väärastunud lobisemishimus ei igatse ma midagi rohkem kui vaikust . </s> <s> Et see jääks vait . </s> <s> Et see vaikiks , nagu vaikib taevas , pilvede liikumine , puude kohin , lindude laul , linna mühin , arvuti surin , südamelöögid , öö ja päev , mis mind ühest unest teise tantsitavad . </s> <s> Ma tahan , et need kaks und saaksid kokku , et unbewusste saaks välja oksendatud , et tuleks palavik ja paranemine . </s> <s> Ma tahan nutta ja karjuda , ma tahan endal juhtme kokku lasta . </s> </p>
<p> <s> Ma kirjutan , et vabaneda kirjutamisest , aga mulle näib , et see töötab hoopis vastupidi . </s> <s> Kirjutades ma põlistan oma vale . </s> <s> Ma loen seda ja hakkan seda lõpuks uskuma . </s> <s> Sõnad , mida paber või arvuti kõvaketas mäletab minu asemel , hakkavad ka elama minu asemel . </s> <s> Ma loen ja noogutan : õige , õige . </s> <s> Või loen ja ei saa midagi aru . </s> <s> See pole ikka see , see pole ikka mina . </s> <s> Ühed elavad teiste kirjutatud , raamatutest loetud elu , teised kirjutavad ise endale elu ja elavad seda . </s> <s> Vahet pole . </s> <s> Teine variant on võib-olla isegi ohtlikum . </s> </p>
<p> <s> Ma tahan ennast sõnademetsast läbi ja välja kirjutada , jõuda lagendikule , kus ma lõpuks näen , kuhupoole minna . </s> <s> Isegi kui selguks , et ma olen tulnud täpselt vastassuunas , oleks see ikkagi kergendus . </s> <s> Väljajõudmine on alati kergendus . </s> </p>
<p> <s> Kirjutamine on kõigist kunstidest kõige visuaalsem , ta püüab kõike visualiseerida , ka seda , mis pole üldse nähtav . </s> <s> Nagu seda vaikimist , mis on kõigi asjade olemus ja mida ma mõnikord nii selgesti näen , tõstes silmad oma kirjaridadelt , arvutiekraanilt , ja vaadates valget seina , millele kumab väljast sellist valgust , mis ütleb , et päike on välja tulnud ja paistab üle õue katustele . </s> <s> Nüüd ma näen seda juba peegeldumas arvutiekraanil , ilma et mul pruugiks pead pöörata . </s> <s> Peale sõnade , mis ma olen kirjutanud , paistavad sealt need katused , taevast ja minu , kirjutaja , must siluett kahe maailma vahel . </s> </p></div2><div2 type="alaosa"><head> 11. 11. 01 </head>
<p> <s> Päike on tõusnud ; alguses oranžikas , siis kollakas , siis valge valgus on roninud üle-õue maja valget sakilist seina pidi allapoole , jõudmata siiski veel ülevalt kolmanda korruseni . </s> <s> Tuvid soojendavad ennast karniisidel vastu päikest , öö oli külm , isegi vist alla nulli . </s> <s> Õhk , kui aken lahti teha , on jäine , aga vaiksem ja puhtam kui tavaliselt , sellest saab aru , et on pühapäev . </s> <s> Varahommikul oli selles isegi mingit taimset hõngu , härmatanud rohu , külmavõetud lehtede lõhna . </s> <s> Näis , kas nüüd tulevad lehed puude otsast maha . </s> <s> Eile oli Saint-Germaini mets küll veel üsna tihe , kuigi ta laseb madalat päikest juba paremini läbi . </s> <s> Ja mõni puu keset raiesmikku kiirgab kollaselt vastu eresinist taevast , kui õhtupäike talle peale paistab . </s> <s> Seisin ja vaatasin seda puud . </s> <s> Olin jooksnud , niisama vahelduseks ja et sooja saada , jäin päikese käes seisma , süda tagus , kopsud lõõtsutasid , aga aeglasemalt , aeglasemalt . </s> <s> Seal teeraja kõrval oli laik ererohelist karusammalt , kõige peenemate lehekesteni välja valgustatud , läikiv . </s> <s> Vaatasin , pea kuklas , seda kollaselt kiirgavat puud vastu sinist , õhtu poole aina sügavamat sinist taevast . </s> <s> Vaatasin teda nagu usklik ikooni . </s> <s> Ikoonid või üldse pildid ei sisenda mulle enamasti midagi . </s> <s> Neil võib olla küll sära , aga mis on see taeva ja puude säraga võrreldes ? </s> <s> Pildimuuseumi parimad pildid on alati need , mis avanevad kuskilt katteta jäetud aknast , ükskõik , mis sealt siis ka ei paistaks . </s> <s> Vaatasin seda puud , nagu võib-olla usklik vaatab kullatud ikooni , sest ma ei tea , kuidas ta seda vaatab , aga ma arvan , et umbes nii . </s> <s> Et ta vaatab nii , et ikoon kaob ja selle asemel näeb ta midagi muud , õieti mitte midagi , lihtsalt sära , rahu , ma ei tea mida . </s> <s> Mitte et ma kummardaksin puud või ka päikesevalgust , mis tema peale paistab , või ka sinist taevast , selle tühjust . </s> <s> Ma ei kummardanud , seisin niisama . </s> <s> Puu pole Jumal , päike pole Jumal , taevas pole Jumal , ja ma ei tea , kas Jumal on nende kõikide sees või kohal või taga või on ta need loonud nii , et ma neid vaataksin , andnud mulle selleks vaatamise . </s> <s> Ma tean , et hea on sellisel külmal selgel sügispäeval joosta mööda pruunidest ja punastest lehtedest kaetud rada , kuni süda hakkab taguma , kopsud lõõtsutama ja kogu keha läheb teisele soojusrežiimile . </s> <s> Jooksma hakata ainult on raske , kui pole ammu jooksnud , tundub , et selg valutab , et hing jääb kohe kinni jne. </s> <s> Aga pärast on hea . </s> <s> Jääda päikese käes seisma ja rahuneda , pilk läheb sügavamaks koos hingamisega . </s> <s> Kaks musta varest lendavad vuhinal otse mu kõrva juurest mööda , panevad võpatama . </s> <s> Vist ei pidanud mind inimeseks , ei vaevunud ringi tegema . </s> <s> Rõõm ja rahu on kehalised , ikka ja alati kõigepealt kehalised . </s> <s> Ja mõtlemine ei vii kuhugi , see on häiritud keha reaktsioon , ebamugavustunne , mida olemasolemine paratamatult tekitab , muud midagi . </s> </p>
<p> <s> Vahepeal helistas Ly Tallinnast . </s> <s> Oli ennast üksi tundnud , ma lohutasin teda , et ma olen kogu aeg üksi , mul ei tule muud varianti meeldegi . </s> <s> Ta rääkis , et oli lehest lugenud intervjuud ühe noore autoriga , kes olevat oma esimese romaaniga hakkama saanud . </s> <s> See pole veel ilmunud , keegi pole seda lugeda saanud , aga autor annab juba intervjuud , et kujutage ette , ma tegin seda ! </s> <s> Ta olevat istunud kaks ja pool nädalat ja see olevat muudkui tulnud ... </s> <s> Ma tean , et see on suurepärane tunne , eufooria , rahulolu , vabanemine . </s> <s> Aga ma pole kunagi uskunud , et see tunne oleks kuidagi vastavuses tulemusega . </s> <s> Rahulolu tuleb sellest , et oled rääkida saanud , et see on paberile voolanud . </s> <s> Mida see teistele ütleb või kas ütleb , kuidas sa seda teada saad ? </s> <s> Varsti vist antakse intervjuusid juba teemal , et mul tuli mõte kirjutada romaan , teate , kui lahe tunne see oli ... </s> <s> Ja eesti kultuuriilm võib jälle kergemalt hingata : ühel meist tuli mõte pähe ! , eesti kultuur pole surnud , vaid elab , halleluuja ! </s> <s> Sirp saab edasi ilmuda , Looming ja Vikerkaar saavad edasi ilmuda , me saame üksteist vastastikku kiita ja austada ja Kultuurkapitali helde allikas voolab igavesti meie väljasirutatud karikatesse ! </s> </p>
<p> <s> See kõik on üsna ebaoluline , aga ikkagi kurb . </s> <s> Kultuur on õigustus , kuigi aina ebaolulisem , kultuuriadministratsiooni ja kultuuriinstitutsioonide edasikestmiseks . </s> <s> Ei , kirjandus- ja kultuurieluga kokkupuutumine , isegi kaugelt , on kahjulik . </s> <s> See määrib , reostab mõtteid . </s> <s> Mis minul selle kõigega pistmist on ? </s> <s> Ma olen tahtnud saada osaks sellest ja nüüd ma tahan sellest lahti saada . </s> <s> Ma kirjutasin ennast sinna sisse , Sirpi , Vikerkaarde , Loomingusse . </s> <s> Nüüd on aeg ennast välja kirjutada . </s> <s> Ma ei tea , kas see on võimalik , aga ma tahan proovida . </s> <s> Igaühel peab ju vähemalt üks vabanemisvõimalus olema . </s> <s> Iga asi näib huvi pakkuvat ainult sedavõrd , kuivõrd temaga kokkupuutumine , teda tundma saamine laseb näha tema tühjust . </s> <s> Muidu jäädki arvama , et seal on midagi . </s> </p>
<p> <s> Selleks et Pére-Lachaise'i surnuaiale saada , tuleb kõigepealt endal minna maa alla , metroosse . </s> <s> Ma ei armasta seda metrood enam sugugi . </s> <s> Varem mulle päris meeldis seal sõita ja inimesi vaadata . </s> <s> Enam ma ei taha neid inimesi näha , pealegi veel seal igaveses hämaruses , suletuses . </s> <s> Mulle tundub , et televisioon näitab mulle inimkonda täiesti piisavas annuses . </s> <s> Telekat saab kinni ka keerata . </s> <s> Metroos saab ainult silmad kinni panna , aga see eriti ei aita . </s> <s> Inimesed on peaaegu kõik murelike , tõrjuvate , vahel lausa vaenulike nägudega . </s> <s> Nad on sunnitud selles vagunis , selles tunnelis , selles linnas , selles ühiskonnas , selles sajandis , selles elus koos olema , aga neil pole sellest mingit rõõmu . </s> <s> Mõni lõbus seltskond , kui selliseid juhtub olema , mõjub lausa häirivalt , ebaviisakalt selles pingelises õhkkonnas . </s> <s> Ja siis veel need pillimehed oma kääksutamisega , oma tuimade valenootidega , kistud naeratusega ja alati samade viisidega , mis metrookolinaga ebameeldivalt segi lähevad . </s> <s> Kõige parem metroo juures on ikkagi see , et lõpuks saab sealt välja . </s> </p>
<p> <s> Surnuaial pole inimesi eriti tihedalt , ka mitte pühapäeval nagu täna . </s> <s> See on meeldiv . </s> <s> Elavaid , ma mõtlen , sest surnud ei loe . </s> <s> Hea , et on olemas see laibakultus , mis on teinud surnuaia ja jätnud sellega natuke maad majadest vabaks . </s> <s> Kuigi ka see maa on kaetud kividega ja ehitatud täis väikesi surnumajakesi , ei varja need väljavaadet , ei riku avarust . </s> <s> Ja puid on seal siiski ka , isegi vanu lõhnavaid küpresse . </s> <s> Nende juures tuli mul meelde , et vanaema rääkis alati suure austusega elupuust ja näitas mulle elupuud kuskil Rõõmu tänava aias , kui ma temaga seal jalutasin ( see oli mu kohustus , vanaemaga jalutada , et temaga midagi ei juhtuks , et ta surnult maha ei kukuks ) . </s> <s> Ma sain aru , et elupuu omamine aias on tõeline privileeg . </s> <s> Vanaema oli need oma aeda istutanud , sinna aeda , selle maja juurde , mida ma kunagi ei näinud ja mida ma võisin kujutleda kaotatud paradiisina . </s> <s> Vähemalt üks elupuu on seal veelgi alles , üsna rääbakas ja poolkuivanud , sest ta on teiste puude alla jäänud . </s> <s> Ma nägin teda seal , aga siis mul ei tulnud vanaema elupuu-austus enam meelde . </s> <s> Lapsena ma rääkisin isale , et meil aias võiks ka elupuu olla , aga isa millegipärast ei võtnud vedu . </s> <s> Ma arvan , ta tahtis pigem unustada neid elupuid seal Vahukülas , mille järgi ta nimegi vist on saanud . </s> <s> Seda enam olin mina sunnitud neid mäletama . </s> <s> Meie mälu on täis asju , mida me eluski näinud pole , ja neisse usume me kõige vankumatumalt , täiesti ebateadlikult . </s> <s> Seda nimetataksegi vist kultuuriks . </s> </p>
<p> <s> Vanaisast ja vanaemast jutustas isa hiljaaegu sellise loo . </s> <s> Vanaisa oli käinud Kaitseliidu laskevõistlustel ja saanud seal esimese koha . </s> <s> Teisel aastal oli ta tahtnud uuesti minna , aga parajasti oli rukkilõikus käsil . </s> <s> Vanaema oli oma hargi põllul maa sisse löönud ja kuulutanud , et kui Juhan mõtleb minna laskevõistlustele , siis tema ka põllule ei jää . </s> <s> Vanaisa oli siis öelnud , et hea küll , ja oligi minemata jätnud . </s> <s> Isa kommentaar oli selline , et vanaema ise armastas küll mööda lüpsivõistlusi käia ja pidas oma auhindadest väga lugu . </s> <s> Mulle armastas ta korrata , kuidas ta pidi hommikul kell neli lehma alla minema ja kuidas lapsed tuli ju koolitada . </s> <s> Vanaisast ei rääkinud ta mulle kunagi midagi . </s> <s> Ma pidin temaga ikka jalutama mööda ühtesid ja samu Pääsküla tänavaid , käest kinni . </s> <s> Ma ei tohtinud ära kaduda , nii nagu Juhan ühel päeval oli kadunud , kui ta need mehed sinna põllule oli juhatanud . </s> <s> Sest kadunud oli ta jälgi jätmata . </s> <s> See võib inimesega juhtuda . </s> <s> Mina ei tohtinud kaduda , ma pidin saama iseenda vanaisaks . </s> <s> Ma ei rääkinud ka kunagi vanaemale vastu . </s> </p>
<p> <s> Pére-Lachaise'i surnuaia väravas müüakse plaane , mille järgi jalutajad saavad kuulsuste haudu leida . </s> <s> Sattusin täna juhuslikult Chopini hauale . </s> <s> Mis see on , mis inimesi sinna tõmbab ? </s> <s> Chopini haud ei tundu küll kuidagi huvitavam kui mõne Duponti või Duvali haud , vastupidi , need unustatud inimeste unustatud draamad on palju intrigeerivamad . </s> <s> See sajandialguse haud kirjaga : " Emale . </s> <s> Ainus , kes mulle oli jäänud . " </s> <s> Mõnele perekonnahauale on graveeritud ka sõjas kadunud või deporteeritud ja hukatud perekonnaliikme nimi . </s> <s> Nagu vist on ka vanaisa nimi vanaema nime all Karjaküla surnuaias , kuigi vanaisal pole selle Karjakülaga iial mingit pistmist olnud . </s> <s> Võimalik , et mu kirjutamine pole muud kui paaniline püüd mitte kaduma minna , kuulata lõpuni vanaema sõna . </s> </p>
<p> <s> Metroos tagasiteel arvutasin ajaviiteks , et ma olen Eestis suhteliselt rohkem raamatuid müünud kui Houellebecq Prantsusmaal . </s> <s> Eesti kirjanikul pole praktiliselt mingit võimalust ennast vabaks kirjutada , ennast inimestele sõnade müümisega inimestest vabaks osta . </s> <s> See natuke raha , mis sa saad , ainult demoraliseerib . </s> <s> Sest kui oled kord maigu suhu saanud , siis tundub igasugune teine teenistus nii mage ja mõttetu , et ei tasu mitte proovidagi . </s> <s> Sõnadega raha tegemine on nagu õnnestunud valerahategemine , aga veel parem , sest täiesti seaduslik . </s> <s> Sa võid enda lihtsalt rikkaks rääkida , teha oma elu rahaks , seda ometi endale hoides . </s> <s> Kuigi ma ei tea , kas see õnnestub . </s> <s> Võimalik , et sul seda elu siis enam ikkagi ei ole . </s> <s> Mis müüdud , see müüdud . </s> <s> Ma tean maailmas kirjanikke , kes on oma raamatutega rikkaks saanud , aga ma ei tea mitte ühtegi , kes oleks saanud ka õnnelikuks . </s> <s> Hea kirjandus sünnib meeleheitest . </s> <s> Sa kas tapad enda ära või kirjutad romaani , mis müüb . </s> <s> Kusjuures esimene välistab küll teise , kuid teine ei välista ikkagi esimest , in posteriori . </s> <s> Kirjutamine mõjub suurepärase valuvaigistina , isegi antidepressandina , aga tema mõju ja mõnu vähenevad aastatega nagu ravimitegi puhul . </s> <s> " Minu kurbust ei kustuta kellegi jaks , selle saatsid sa , Jumal , ise , " nagu kirjutab poeet ja tal on õigus , ja tema õigus ei aita teda . </s> <s> Arusaamine ei too leevendust . </s> <s> Ikkagi ma tegelikult kadestan seda tüüpi , kes oma romaanikirjutamisest Sirbile intervjuu andis . </s> <s> Tal on see esimest korda . </s> <s> Ja esimest korda on see kõige võimsam . </s> <s> Seda enam ei tule . </s> </p>
<p> <s> Pühapäeva õhtupoolik on üksiku elus ikka see kõige raskem . </s> <s> Mitte et ta kuigivõrd erineks teistest õhtupoolikutest ja mitte et sa isegi mõtleksid kõigile neile perekondadele , kes on oma koosolemises ( ja kes on ka pühapäeva õhtupoolikuks enamasti tülli läinud , sest ka perekondadele on see raske ) , aga elu mõttetuse vastu igapäevased rohud siis ei aita . </s> <s> See on selgemast selgem , see mõttetus ja see , et ta kuhugi ei vii . </s> <s> Pühapäeva õhtupoolikul tuleb sulle meelde , et Camus' suure aplombiga asetatud küsimus enesetapust jäi tal vastamata , nii kirjanduses kui ka elus . </s> <s> Õigemini ta vastas , aga vastus jäi kahemõtteliseks : see autoõnnetus , lõppude lõpuks ... </s> </p></div2><div2 type="alaosa"><head> 12. 11. 01 </head>
<p> <s> Kirjutamine on regressioon , tagasiminek , sukeldumine mällu , lootusega sealtkaudu ringiga tulevikku jõuda . </s> <s> Kirjutamine on enda ankurdamine ajas , aga aeg ise ei seisa paigal , sellest see iha öelda midagi uut , midagi uutmoodi : leida endale ankrupaik eespool , seal , kuhu vool ei ole sind veel kandnud . </s> <s> Küsimus on , kas saab kirjutades leida lõputult uut või muutub kirjutamine ise lihtsalt harjumuseks . </s> <s> Mu viis rääkida , mu kõnerütm , mu lausekonstruktsioon ei muutu eriti , ma võin nad ainult täiuseni välja arendada , välja lihvida oma kõnepuusliku , nii et ta juba kaugelt ära tuntav oleks . </s> <s> Kui see on nii , siis mul ei ole võimalik öelda midagi uut , mida ma poleks juba öelnud . </s> <s> Sest see , mida on võimalik öelda , ei ütle ennast mitte mu ette valmis mõeldud mõtetes , vaid selles sõnameloodias , sõnakoes , mis koob ennast minu teadmata ja tahtmata . </s> <s> Aga – ta koob ennast aina ja ikka ühtemoodi . </s> <s> Tahtlik muutmine ei aita . </s> <s> Ei aita üleminek lühilausetele , võrdluste vältimine , harjunud lausepöörangutest hoidumine . </s> <s> Kui mul oleks mingi uus sisu , siis see laulaks ennast ise teisel viisil . </s> <s> Igal linnul oma laul , ja mina laulan ikka nii , nagu nokk loodud . </s> <s> Mu viis mõelda ja öelda , mu kõneviis , mu lauluviis takistavad mul ütlemast midagi uut . </s> <s> Mu kõne on vurrkann , mis pöörleb ühe koha peal , kuni ümber kukub . </s> <s> Siis on vaikus , ainult kaja kumiseb veel kõrvus . </s> <s> Mida ma tahtsingi öelda ? </s> <s> Mäletan ainult seda , et tahtsin midagi öelda . </s> </p>
<p> <s> Romaanivorm on omapärane vorm. Kuigi ta näib nii vedel , on ta siiski väga kindel ja üldse mitte nii palju lubav . </s> <s> Romaan on enda positsioneerimine ajas , ühiskonnas , metafüüsikas , psühholoogias . </s> <s> See on teatud inimesekoordinaadistik , korraga väga isiklik ja väga sotsiaalne . </s> <s> Romaan on ülimalt seltskondlik vorm. Kui sul on silma oma koordinaate ära tunda , siis tunneb ka seltskond ennast ära neis koordinaatides , need saavad fikseeritud , nüüd ja igaveseks . </s> <s> Romaan pakub alati üht kindlat vaatepunkti inimene-olemisele , võimalust ennast ära tunda , endast mõelda ja rääkida . </s> <s> Vaata inimest ! </s> <s> Selline ta siis ongi . </s> </p>
<p> <s> Romaanitraditsioon on kõigepealt evangeelne traditsioon , ta sai tuule tiibadesse siis , kui ühiskond sekulariseerus , traditsiooniline religioon ei pakkunud enam piisaval määral seda koordinaadistikku , evangeeliumidest enam ei aidanud enese jutustamiseks . </s> </p>
<p> <s> Ükskõik kui palju poleks romaanis tegelasi , on seal alati üks kangelane , kirjutaja ja lugeja alter ego . </s> <s> Ma pole veel näinud romaani , kus oleks kaks võik rohkem kangelast . </s> <s> Arvatavasti sellist ei saagi kirjutada . </s> <s> See kangelane ei pruugi ilmuda sugugi kohe , esimestel lehekülgedel , esimestes peatükkides . </s> <s> Perekonnaromaanides võib kuluda mitu köidet , enne kui kangelaseni välja jõutakse . </s> <s> Kõigepealt on Vana Testament , siis alles tuleb Evangeelium . </s> <s> Kogu perekonnaloo mõte aga on selles , et kangelane selle loo lõpuks lunastab . </s> </p>
<p> <s> Moodne romaan on siiski pigem uustestamentlik , kangelane on kohal algusest peale , tihti on tegemist minaga . </s> <s> Minajutustus on muidugi erakordne leiutis , aga sealjuures täiesti loogiline trinitaarse maailmapildi väljendus . </s> <s> Selles minas saavad kokku Isa ( mina kui jutustaja , see , kes selle kõik on teinud ) , Poeg ( mina kui ise , kui inimene ise ) ja Püha Vaim ( jutustusviis , see poeetiline miski , mis loole elu sisse puhub ) . </s> <s> Kolmainsus : autori mina , autor ise ja autori hääl . </s> </p>
<p> <s> Romaanikangelase kristoloogiline olemus on ilmne . </s> <s> Kangelases – olgu ta siis mina või mõni tema , aga kõik me teame , et Madame Bovary , see olen mina – ühineb inimlik alge jumalikuga . </s> <s> Kangelase inimlikkus seisneb tema ainukordsuses , isiklikkuses , veidruses , neis asjades , mida me otseselt ei saa temaga jagada . </s> <s> Küll aga saame temaga jagada seda , et veidrused on olemas , et meiegi , nagu kangelane , oleme üksikinimesed , kõigist teistest erinevad . </s> <s> Meie üksikus on universaalne . </s> </p>
<p> <s> Kangelase jumalikkus seisneb selles , et alati esindab ta mingit ideed , mingit inimlikku omadust , mis oma äärmusesse jõudes muutub üld- ja seega üleinimlikuks . </s> <s> Kangelane on kas väga suur armastaja , väga suur kõhkleja vms. </s> <s> Tegelikult on ta vist alati kõigepealt väga suur armastaja , kuni selleni , et tema armastus ei leia enam mingit inimlikku väljundit , moondub mõrvaks , enesetapuks , täielikuks üksildumiseks , loobumiseks , mingiks seksmaniakaalsuseks kuni kompulsiivse sadismini näiteks " American Psycho's " . </s> <s> Igal juhul on selles midagi nii suurt , et see paneb meid värisema iseenda tundmatu põhjatuse ees . </s> <s> Üldiselt me ise , ei autori ega lugejana , pole võimelised minema sellise äärmuseni , aga me tunneme endas seda absoluudiiha , iha viia armastus selle hirmsate , jumalike järeldusteni . </s> <s> Jumal on armastus , aga Jumal on ka hirmus , nimetu Jumal . </s> </p>
<p> <s> Sealjuures on tähtis , et see inimlik-jumalik draama leiaks aset mitte kuskil abstraktsuses , vaid keset meile tuttavat keskkonda , keset ajastule omast siginat-saginat . </s> <s> Kangelane peab olema kootud samasse ajavõrku , kus me kõik sipleme . </s> <s> Ta peab kokku puutuma selle ajastu vastuoludega , õigemini nendega kokku põrkama . </s> <s> Tema inimlikkus avaldub selles , et ta on nagu üks meie seast , kas bürooametnik , rantjee , krahv , maa-arst , üliõpilane , investeerimispankur vms. oma sotsiaalsete sidemetega , oma sotsiaalse piiratusega . </s> <s> Tähtis on , et ta elaks meile üksikasjadeni tuttavas või kui mitte meile , siis autorile üksikasjadeni tuttavas maailmas . </s> <s> Vajaliku detailsusega loob autor reaalsuseillusiooni : see kõik , mis toimub , toimub kindlas ümbruses , kindlates oludes . </s> <s> Need olud on konkreetsed kuni haistetavuseni . </s> <s> Neid ei saa välja mõelda , need peavad olema kogetud . </s> <s> Ajalooline romaan on kimäärne vorm , ta üritab autorile tundmatut aega täita samasuguse äratuntavusega . </s> <s> Kuid selle äratuntavuse kude ( asjade märkamise loogika ) pärineb muidugi autori kaasajast . </s> <s> Ajalooline romaan on lõpuks üks romaani arvukatest sünnitistest , kõrvalteedest , täiendustest . </s> <s> Magistraalne romaan on see , mis toimub jutustamise kaasajas , igal juhul jõuab sinna välja . </s> <s> Romaan on tunnistus ja tal peab olema äratuntav tõeväärtus . </s> <s> Nagu ütleb evangelist : ma kirjutan ainult sellest , mis ma oma silmaga nägin ja oma kõrvaga kuulsin . </s> </p>
<p> <s> Evangeelsel traditsioonil on veel üks äärmiselt omapärane ja romaani seisukohalt hindamatu väärtusega omadus . </s> <s> Evangeeliume on neli ( pluss veel " salajased " , kadunud , apokrüüfsed evangeeliumid ) , neli eri jutustust põhimõtteliselt ühest ja samast loost . </s> <s> Need jutustused on korraga kokkulangevad ja erinevad . </s> <s> Et saada teada tõde , ei piisa ühest tunnistusest , kuigi see tunnistus iseenesest võib olla ammendav . </s> <s> Ühe romaani tõde ei kahanda teise tõeväärtust , alles nad kokku , kirjandusena , konvergeeruvad üheks inimesetõeks , mida me usume ja millesse me usume , kuigi sellest pole kombeks rääkida . </s> </p>
<p> <s> Romaan on evangeelse traditsiooni suhtes muidugi hereetiline selles mõttes , et tema kangelane pole alati Jeesus , vaid on iga kord ise inimene , kes siiski – siiski ! – pürib iga kord olema rohkem kui inimene : Inimene . </s> <s> Ükskõik kui alandlik ka poleks autori positsioon , ükskõik kui tühine ja partikulaarne ka poleks kangelane . </s> <s> Seda enam ! </s> <s> Jeesus , nagu teada , oli puusepapoeg jne. </s> <s> Heale romaanikangelasele ongi omane teatud keskmisus , tüüpilisus , hallus , mille taustal tema jumalik erakordsus heledalt särama saab lüüa . </s> <s> Ja teiselt poolt : ükskõik kui vastik tüüp romaanikangelane ka poleks , mingi absoluudiperspektiiv peab temas avalduma , muidu me lihtsalt ei tunne ega tunnusta teda kangelasena , inimesena , endana . </s> <s> Märkigem sedagi , et romaanikangelane peab kas hukkuma või vähemalt kuidagi kaduma , minema ühest ilmast teise , et tema elul ja jutustusel oleks tõeline kristoloogiline väärtus . </s> <s> Isegi kui tema hukkumine ei toimu romaanilehekülgedel , on see aimatav . </s> <s> Ta hullub , mandub perekonnarüpes , resigneerub . </s> <s> " Õnnelik lõpp " pole põhimõtteliselt mõeldav , või kui , siis ainult teatud pahupidises tähenduses . </s> <s> See , et meid raamatu lõpus romaani kangelasest lahutatakse , on iseenesest traagiline , jätkugu siis selle kangelase elu meile teadmatuses või mitte . </s> </p>
<p> <s> Kuid ( kanoonilistel ) evangeeliumidel on veel üks huvitav omadus , kui nii võib öelda . </s> <s> Kolm neist on teatavasti sünoptilised , üsna sarnased , kirja pandud teatud realistlikus stiilis . </s> <s> Autori kommentaar on mõistmise seisukohalt marginaalne . </s> <s> Tõde selgub sündmustest , nende järgnevusest , kangelase sõnadest , tema suhetest teiste tegelastega . </s> <s> Kusjuures , märkigem , milline tegelaste galerii on neis lühikestes jutustustustes – tõesti , lausa " Dostojevski-vääriline " ! </s> <s> Need episoodilised ja punktiirsed tegelased on muidugi endale luu ja liha kasvatanud pigem hilisemas traditsioonis , evangeeliumide lõputus ümberjutustamises . </s> <s> Laatsarus ja Maria-Magdaleena , Juudas ja Peeter , Pilaatus ja tema naine , Heroodes ja Jaan ( Ristija ) , kaks röövlit – kõik nad tunduvad meile peaaegu nähtud , kohatud inimestena . </s> <s> Ja nende peamine funktsioon jutustuses on see , et kangelane Jeesus saab nendega suhetesse astuda ja nende suhete kaudu avaldada oma erakordsust ja üldisust , oma jumalikkust ja inimlikkust . </s> </p>
<p> <s> Kolm sünoptilist , " realistlikku " evangeeliumi kehastavad ühtlasi ka romaani peavoolu . </s> </p>
<p> <s> Kuid neljas , Jaani ( Johannese ) evangeelium erineb teistest oluliselt . </s> <s> Ta algab evangelisti nii-öelda poeetilise lendutõusuga ja päris maa peale tagasi ta enam ei laskugi . </s> <s> Nii nagu erineb autori positsioon , erineb ka kangelase esitus ja lõpuks kangelase olemus . </s> <s> Jaani Jeesus on kirgastunud Jeesus . </s> <s> Peale selle , Jaan enam mitte lihtsalt ei jutusta , mis ta nägi ( või mis teised nägid ) , ta elab seda läbi . </s> <s> Ta elab läbi ka Jeesust , samastub temaga ( tema autorikujundiks on õpetaja rinnale naalduv õpilane , selle tundelise liigutusega ta nagu tahab Jeesuse sisse pugeda ) . </s> <s> Sama hästi oleks ta võinud oma evangeeliumi minavormis kirjutada , aga see polnud , mõistagi , veel võimalik . </s> </p>
<p> <s> Jaan esindab romaani seda suunda , mida võib nimetada romantiliseks , ilma et ta oleks seotud ainult vooluga , mida kutsutakse romantismiks , või kui , siis sedavõrd , kuivõrd me tunnistame , et see vool ei ole mitte kadunud , vaid saanud pigem kirjanduse peavooluks . </s> </p>
<p> <s> Huvitav on küsimus , miks just vene kirjanikud romaanivormi ( ja üldse moodsasse kirjandusse , mille keskel romaan seisab ) nii suure panuse on andnud . </s> <s> Ilma Tolstoi ja eriti Dostojevskita pole romaan kui selline mõeldav ja nad on , ükskõik , kas neid armastatakse või põlatakse , vajutanud oma pitseri kogu järgnevale romaanile . </s> <s> Enamasti on prestiižikate , mõjuvõimsate kultuurinähtuste esiletõus seotud poliitilis-majanduslike tõmbe- ja kiirguskeskuste esiletõusuga , aga Venemaa ju ometi polnud XIX sajandi lõpus mingi maailmanaba . </s> <s> Kuigi jah , võib-olla saab vene kirjanduse erakordset mõjuvõimu XX sajandil seletada ka vene revolutsiooni erakordse poliitilise tähtsusega terve selle sajandi jooksul . </s> <s> Umbes nii , et Tolstoi ja Dostojevski olid selle revolutsiooni ja tema vastuolude prohvetid , nende mõistmise läbi on üritatud mõista üldse XIX-XX sajandi inimest . </s> </p>
<p> <s> Mulle tundub siiski , et olulisem on miski muu , ja nimelt see religioosne traditsioon , kust või vähemalt mille taustal vene kirjandus sündis . </s> </p>
<p> <s> Rooma-katoliiklus ja sellest sündinud protestantism on teatavasti suhteliselt tserebraalne , ajulik traditsioon , Kristuse inimlikkuse ja jumalikkuse vastuolule on seal ikka püütud leida mingi mõistuslik lahendus , ratsionaalne selgitus . </s> <s> Praktikas näeb see minu arust välja nii , et nendest on saanud kaks erinevat " funktsiooni " , kaks eraldi ja lahus olevat asja , mis tõsi küll , usu saladuses kuidagi ühinevad , aga meie mõistuses on soovitavad siiski lahus hoida , et mitte langeda usuliialdustesse , mis alati on sotsiaalselt ohtlikud , potentsiaalselt korravastased . </s> <s> Katoliiklik Jeesus paistab olevat kord inimene ja kord Jumal , vastavalt olukorrale . </s> <s> Aga pigem inimene , vähemalt oma maisel teekonnal , seda rõhutab kogu katoliiklik ikonograafia , mis armastab kujutada kõiksugu Jeesuse elu stseene ja eriti muidugi ristiteekonna etappe , Jeesuse füüsilist kannatust , inimlikku alandust . </s> <s> Jumalaks-valitsejaks saab ta alles pärast , väljaspool maist ringi . </s> <s> Läänekristluses on rohkem humanismi kui deismi . </s> </p>
<p> <s> Sellest tserebraalsest religioonist sündis ka üsna tserebraalne kirjandus , mille autorid , olenevalt sellest , kas nad on agnostikud ( enamuses ) või avalikult katoliiklased , paigutavad oma kangelase üldinimlikkuse kas eranditult siinpoolsusesse ( üldiselt armastusse ) või siis eksklusiivselt sealpoolsusesse ( kangelasel , kes siin on kõik kaotanud või kellel siin ei olegi mingit osa , lastakse aimata üht hüpoteetilist lootust sealpool ) . </s> <s> Üldiselt aga , need vähesed katoliiklikud autorid välja arvatud , sünnib lääne-euroopa romaan pigem postkristlikus maailmas . </s> <s> Koos muu kultuuriga rajab ta täiesti uue religiooni , inimesereligiooni , humanismi ( kõige otsesemas ja ühtlasi kõige laiemas mõttes ) , mis eriti ei taha mäletada oma sidet eelmisega . </s> <s> Romaanist saab selle uue religiooni evangeelium . </s> </p>
<p> <s> Idakirik pole aga eriti hoolinud dogmaatika ratsionaliseerimisest ja neil on paremini õnnestunud assimileerida Kristuse kaks loomust nii , et neist saab üks . </s> <s> Jeesus on küll inimene , aga valgustatud , teistmoodi kiirgav inimene . </s> <s> " Issanda muutmine " , transfiguratsioon , on idakirikus teatavasti hoopis olulisem kui läänes . </s> <s> Läänekiriku ususaladus asub pigem kuskil hämaruses , katedraali krüptis , idakiriku ususaladus on aga pigem hiilgav , silmipimestav . </s> <s> Kuldselt , ebamaiselt kiirgav Jeesus sammub aeglaselt läbi liturgiate sära . </s> </p>
<p> <s> Vastavalt sellele erineb ka inimeseideaal siin ilmas . </s> <s> Kui roomakatoliikliku kristuseimitaatori suurimaks saavutuseks on stigmad , s.t. ta saab Kristuse sarnaseks just selle ülimas inimlikkuses , kannatab oma lihas , nagu Jeesus kannatas lihas , siis kreekakatoliku pühamees , vene starets , paistab silma oma " hiilgava palge " poolest : ta realiseerib juba siin ilmas natuke Kristuse jumalikkust , saab tema sära peegliks või õigemini lambiks . </s> <s> Kõigis meis on peidus jumalik õli , aga pühamees oskab selle läita , milleks muidugi on vaja palveid , harjutusi , palverännakuid , paastumist ja lõpuks sedasama maist kannatust , mida rõhutab läänekirik . </s> <s> Aga idakirikus on selle kannatuse eesmärk natuke teine : ta ei pea meist välja puhastama mitte Jumala inimlikkuse , vaid inimese jumalikkuse . </s> <s> Selles mõttes ongi ortodoksne kristlus " orientaalsem " , lähem budistlikule õpetusele ja võib-olla ka sellele kristlusele , mis kunagi sealt Oriendist alguse sai . </s> </p>
<p> <s> Nii on ka lääne-euroopa romaan oma peavoolus ülimalt materialistlik , agnostiline . </s> <s> Kuna usk lääne mõttes seisneb sedavõrd dogmade mõistuslikus tunnistamises , need aga on XIX sajandi valgustatud mõistusele üldiselt vastuvõetamatud , ja kahtlus viib otseteed uskmatusse , siis on see " etapp " romaanikangelase jaoks seljataha jäänud . </s> <s> Metafüüsiline kahtlus pole talle enam draama , vaid pigem loomulik seisund , teatud mõttes veendumus . </s> <s> Kogu tema draama on siinpoolsuses . </s> <s> Tema vastupandamatu õnneiha viib teda aina lähemale oma inimlikkuse täielikule realiseerimisele , iseendaks saamisele , sotsiaalse ettemääratuse ja konventsioonide murdmisele . </s> <s> See " maine absoluut " jääb tal küll iga kord saavutamata , sest ta hukkub , tema inimlikkus litsutakse puruks vastu ühiskonna jäika struktuuri . </s> <s> Lääne romaani , lääne uue evangeeliumi kangelane on lõppude lõpuks tõesti Sisyphos , kelle lootusetule jõupingutusele Camus mingit humanistlikku transtsendentsust püüab leida . </s> <s> Õnne pole olemas , formuleerib XX sajandi lõpus Michel Houellebecq humanistliku otsingu tulemuse . </s> </p>
<p> <s> Seevastu vene romaani külgetõmbejõud paistab seisnevat just tema spirituaalsuses . </s> <s> Kuna usk on rohkem armu vastuvõtmine kui dogmade mõistuslik omaksvõtt , siis pole usku täielikult võimalik kaotada ja kahtluse draama heidutab ka moodsat inimest . </s> <s> Vene kirjanik võib küll olla ateist , s.t. pahupidiusklik , aga vist mitte agnostik . </s> <s> Teda vaevab küsimus : kui siiski kõik on teisiti ? </s> <s> Mitte kuskil kättesaamatus , nähtamatus ja kontrollimatus sealpoolsuses , vaid juba siin . </s> <s> Romaanikangelane otsib radikaalselt teistsugust , tema ülimad eesmärgid jäävad väljapoole inimliku õnneotsingu piire või õigemini on need piirid nihutatud kaugemale enese inimlikkuse realiseerimisest . </s> <s> Ta otsib küll maist õnne , taob ennast vastu ühiskonna jäiku struktuure ja taotleb armastust , nagu iga inimene , kuid tema ülim , salajane eesmärk on kaugemal , see on mingi üleinimlik armastus , rahu , valgustus , sära , mis näitaks seda viletsat maailma meile lõpuks ometi tõelises valguses , ümbermuudetuna . </s> <s> Säärane kangelane nagu vürst Mõškin ei hukku mitte sellepärast , et ta põrkuks oma inimlikkust realiseerides vastu ühiskondlikke piire , vaid sellepärast , et ta põrkub oma jumalikkust , oma täielikku teistsugusust realiseerides vastu inimlikke piire . </s> <s> Tema " teine armastus " aetakse traagiliselt segi " selle armastusega " . </s> </p>
<p> <s> Õnn on küll illusioon , aga sellest pole veel midagi , näib kinnitavat Houellebecqi kaasaegne Viktor Pelevin . </s> </p></div2><div2 type="alaosa"><head> 13. 11. 01 </head>
<p> <s> Lõpetasin praegu selle romaani-essee tundega , et lõppude lõpuks , kas see romaan , kas see meie kirjandus on üldse nii suur asi , nagu ma paistan väitvat . </s> <s> Sama hästi võib ta olla vaid üks seltskondlik meelelahutus , mille inimkond vahelduseks on leiutanud . </s> <s> Üks viis oma elu edasilükkamiseks neile , kellele see elu millegipärast nii raskesti talutav on . </s> <s> Aga mis meil üle jääb ? </s> </p>
<p> <s> Mul tuli eile meelde , et Anneli tõi Tallinnast Vikerkaare ja Loomingu . </s> <s> Otsisin need riiulist välja , Vikerkaare võtsin koju kaasa . </s> <s> Seal paistis olevat lugemist , mis vabastab õhtusest telekavaatamisest . </s> <s> Lugemine on siiski kuidagi nooblim , kuidagi vabastavam ajaviide kui telekas . </s> <s> Aga millegipärast pole alati midagi lugeda . </s> <s> Kuigi poes on raamatuid küll . </s> <s> Ma ei mõtle romaane , millest enamik on lihtsalt talumatud . </s> <s> Aga näiteks ajalooraamatuid . </s> <s> Millest kõigest pole kirjutatud ajalugusid ! </s> <s> Uuemad väljaanded , mis poes silma jäid : " Vanavanemate ajalugu " , " Pisarate ( nutu ) ajalugu " . </s> <s> Ajalooraamatute lugemine on valgustav , aga teatud punktini , samuti nagu romaanide lugemine . </s> <s> Lõpuks on nad ikka ühest ja samast asjast , kust edasi minna ei aita sind keegi . </s> </p>
<p> <s> Vikerkaar on pühendatud holokaustile ja millegipärast on see teema , üldse koonduslaagrite ja tagakiusamise teema mind lapsest saati väga erutanud . </s> <s> Alati mõned pääsevad , ükskõik kui põhjalik ja julm poleks süsteem . </s> <s> Selles on midagi kummalist . </s> <s> Samuti on kummaline inimeste abitus , leppimine ühiskonna masinavärgiga . </s> <s> Selles on vist oma osa veendumusel , et mina ei saa ju hukkuda , et enne lõppu juhtub ikka midagi , mis mu ära päästab . </s> <s> Parem ma praegu ei hakka vastu , see on ohtlik ... </s> <s> Vanaisa oli ka harjunud käsku täitma , endine soldat , nagu ta oli . </s> <s> Ta läks püssimeestega kaasa . </s> <s> Tema ei pääsenud , aga isa pääses . </s> <s> Kui vanaisa oleks pääsenud , poleks mind ilmselt olemas , sest siis oleks kogu elu läinud teisiti , see oleks olnud üks hoopis teine põhjuste ja tagajärgede võrgustik . </s> <s> See tekitab tunde , et kõik on kindlaks määratud ja me vaatame oma elu nagu filmi või nagu romaani , aeg-ajalt põnevusest küüsi närides : kas pääseb või ei pääse ? </s> </p>
<p> <s> Lugesin sealt Vikerkaarest eile õhtul läbi Klempereri päeviku katkendi , mis oli taas väga ärevakstegev . </s> <s> Talle oli muuseas väga tähtis , et keset pidevat äraviimisehirmu ja kõhumuret ( seda lugedes lausa haistsin vanade , idanenud , poolmädade kartulite lõhna ) oleks ikka midagi lugeda ( ja et ta ikka edasi kirjutaks , õieti ükskõik mida ) . </s> <s> Ta teadis , et alati on tal tagavaraks " Wilhelm Meistri rännuaastad " , mida ta oma teada veel lugenud polnud . </s> <s> See raamat oli meil kodus riiulis ja millegipärast ma vaatasin alatihti seda pealkirja seal seljal , see keerles mul peas nagu mantra : Wilhelm Meistri õpiaastad , Wilhelm Meistri rännuaastad . </s> <s> Ma olin veendunud , et raamat on talumatult igav , et seda ei tasu isegi lahti teha . </s> <s> Aga et kunagi tuleb see ikkagi läbi lugeda , ja see perspektiiv tundus kurb . </s> <s> Kunagi pole enam muud lugeda kui " Wilhelm Meistri rännuaastad " ja siis tuleb see ikkagi käsile võtta . </s> <s> Sinnamaale ma veel pole jõudnud . </s> </p>
<p> <s> Anneli käis eile pärastlõunal saatkonnas ja tuli sealt tagasi teatega , et New Yorgi peale , Queensi , on jälle üks lennuk kukkunud . </s> <s> See uudis jättis suhteliselt külmaks . </s> <s> Seda enam , et tegemist polnud vist terroriaktiga . </s> <s> 11. septembri suurt sümbolistlikku akti pealegi ei saa ületada , vähemalt mitte lennukitega . </s> <s> See oleks ainult kordus , järeleaimamine , isegi kui nad lennuki Valge Maja peale kukutaksid . </s> <s> Me vajame juba uusi , võimsamaid vaatemänge . </s> </p>
<p> <s> Prantsuse lehtedes ja teles-raadios räägitakse viimasel ajal aina sellest , et ühiskond muutub aina vägivaldsemaks , et noored ei austa enam seadust ega politseid jne. </s> <s> Et kuritegevus muutub jõhkramaks . </s> <s> Imelik , et nad ikka veel usuvad , et nemad sellest lagunemisest , mis Nõukogude Liidust alguse sai , puutumata jäävad . </s> <s> Neid , kes tunnevad , et nad ei jaksa enam võidu joosta , et see ei aita , et nad on niikuinii maha jäänud , on aina rohkem . </s> <s> Õnne pole olemas . </s> <s> Neid on petetud . </s> <s> Ja siis haaravad nad esimese pakutava lahenduse järele , mis siis , et see on veel petlikum . </s> <s> Imelikul kombel on maisesse õnne , humanistlikesse eesmärkidesse selle XXI sajandi alguses uskuda raskem kui ükskõik millesse muusse . </s> <s> Ühtedele jääb meeleheitlik tarbimine , teistele niisama meeleheide . </s> <s> Lääne ühiskonnamudel ei paku tegelikult enam veenvat perspektiivi , see on ainult lõpu lõputu edasilükkamine iga hinna eest . </s> <s> Nagu 80ndate aastate NSV Liidus . </s> </p>
<p> <s> Täna hommikul teatati raadios , et Põhjaallianss on tunginud Kabuli . </s> <s> Sealgi ei paista olevat mingit lahendust . </s> <s> Miks peaksid nad üksteise võimu tunnistama ? </s> <s> Maailma oleks nagu tabanud legitiimsuse kriis . </s> <s> Tagantjärele tundub lausa imelik , kui palju " vanasti " oli maailmas legitiimsust , kui " kergesti " inimesed leppisid võimuga . </s> <s> Ja lasid ennast muuseas ka gaasiahju sõidutada . </s> <s> Klemperer usub ka lõpuni Saksamaasse , siiski . </s> <s> Ta usub , et kuskil on tõeline legitiimsus alles . </s> <s> Et inimesed tulevad lõpuks mõistusele . </s> </p>
<p> <s> Eile oli üle hulga aja terve päev pilves , päikest ei näinud üldse ja lõunast hakkas vihma sadama . </s> <s> Sain teel kontorist koju märjaks ja otsustasin lõpuks Monoprix'st vihmavarju osta . </s> <s> Võtsin kõige odavama , 41-frangise . </s> <s> Kui poest välja läksin ja tahtsin varju lahti lüüa , selgus , et selle nupp ei tööta . </s> <s> Läksin kassa juurde tagasi . </s> <s> Ma vihkan selliseid olukordi . </s> <s> Asjade ostmisega tuleb neid tihti ette . </s> <s> Ma olen tähele pannud , et tarbimine pole sugugi nii lihtne , kui pealt paistab ja kui tarbimisühiskonna ideoloogia tahab meid uskuma panna . </s> <s> Asjade ostmisega on peaaegu alati palju tööd ja jama . </s> <s> Ainult poest toitu osta ja putkast ajalehte on suhteliselt lihtne . </s> <s> Kassapidaja võttis sisetelefoniga ühendust , nagu nad teevad , ja ütles , et läheksin tooksin alt osakonnast uue samasuguse vihmavarju . </s> <s> Läksin alla , aga seal ei olnud rohkem täpselt samasuguseid , musti . </s> <s> Oli siniseid sama hinnaga . </s> <s> Proovisin ühte , see ka ei avanenud . </s> <s> Sain aru , et tuleb ikkagi osta kallim , 71-frangine , mis on juba päris palju ühe kokkupandava vihmavarju kohta , mida pealegi pole kunagi siis kaasas , kui tegelikult vihma sajab . </s> <s> Kuna ma ei tahtnud sabas ette trügida ja inimestele seletada , siis seisin uuesti saba ära ja lõpuks sain oma varju vahetatud , maksin 30 franki juurde . </s> <s> Kui õue astusin ja varju lahti tegin , sain aru , et vihm on üle jäänud . </s> <s> Panin ta uuesti kokku ja kõmpisin koju . </s> <s> Täna enam ei saja , hoopis päike on pooleldi välja tulnud . </s> <s> Päikesepaiste , see , et teda ikka iga päev näha on , nüüd , novembris , tundub lausa inimõigusena . </s> <s> Ma tean , et Eestis ei pruugi teda sel aastaajal nädalate kaupa näha . </s> <s> Ja see natuke kohutab mind . </s> <s> Ta teeb ikkagi palju head . </s> </p></div2><div2 type="alaosa"><head> 14. 11. 01 </head>
<p> <s> Hommik on jälle käes . </s> <s> Päike paistab . </s> <s> Ukse alt tuleb teravat põrandapoonimisvahendi lõhna , Madame Renard on oma töö teinud . </s> <s> Eile õhtul hakkas korraga kahju , et pean siit ära minema . </s> <s> Ma ei armasta Pariisi , aga olen siin ära harjunud ja tulevik teeb mulle hirmu . </s> <s> Pole nagu õieti kuhugi minna . </s> <s> Ma ei tea , kus on mu koht . </s> <s> Uurisin jälle Eesti kaarti . </s> <s> Eesti teed . – Eesti teed , Kaplinski ja Cohen , need on mu hommikuse " meditatsiooni " taust . </s> <s> Kaplinski varased luuletused on siiski enamuses loetamatud , liiga murtud , rabedad , ei ütle midagi , ei jõua öelda ; riimis värsid päris tühjad , peale mõne üksiku . </s> <s> Oma hääle leidis ta päriselt alles kogus " Õhtu toob tagasi kõik " . </s> <s> Õhtu tõi talle hääle ka tagasi . </s> <s> Õhtu , see , mis tuleb neljakümnenda eluaasta kandis . </s> <s> Miks ta siis õnnelik ei ole ? </s> </p>
<p> <s> Hommikust kasvavat päikesepaistet vaadates tuli kujutlus : oleks mul üks laps , päris väike , vastsündinud lapsekonnake . </s> <s> Küll ma teda hoiaksin ja kussutaksin , vaataksin ta järele , ei laseks tal kasvada samasuguseks , nagu mina olen . </s> </p>
<p> <s> Võib-olla on selleks liiga hilja , võib-olla liiga vara , ma ei tea . </s> <s> Enamasti tundub mõte lapsest mulle vastuvõetamatu . </s> <s> Seda arusaamatust , mis ma olen , poleks küll vaja reprodutseerida . </s> <s> Laadida see uue elu kaela , see , millest ma ei tea , mis ta on ja kust ma olen ta saanud . </s> <s> Ma ei tea , kust ma pärit olen . </s> <s> Kui ma teada saan , kui ma saan sellest vabaks ja enda ära tunnen , siis vast võib ka tulla laps , lapsekonnake , ja ma ei koormaks teda enam selle tundmatu enda raskusega , ei sunniks teda mängima seda näidendit , mille ma olen kuskilt pärinud ja millest ma aru ei saa , miks ma teda mängin . </s> </p>
<p> <s> Ma ei tea , kust ma olen pärit , kus on mu päriskodu . </s> <s> Mulle näib , seni kui ma seda ei tea , ma ekslen , ei tea , kuhupoole minna , otsin aina tagasiteed . </s> <s> Kui oleks üks alguspunkt , üks kodukoht , vanem , palju vanem kui mina ja sellisena kadumatu , siis ma oleksin vaba minema ja olema kus tahes . </s> <s> Kas või Pariisis , see ei loeks enam midagi . </s> <s> Aga seni ma ekslen , igal pool tundub olevat vale koht ja õige koht on alati seal , kuhu ma veel jõudnud pole või kust ma juba olen jalga lasknud . </s> </p>
<p> <s> Eesti teed . </s> <s> Täna keskendusin Viljandimaale . </s> <s> Suure- ja Kolga-Jaani , Võhma ja Mustla , Tänassilma , Leie ja Lalsi . </s> <s> Need viimased on Alveri luuletusest ja nad on seal Võrtsjärvest põhja pool . </s> <s> Kurb ja madal järv . </s> <s> Kurb maa on siiski see Eesti . </s> <s> Aga võib-olla on iga maa kurb , kui sa sealt pärit oled , sest maad kuuluvad rohkem surnutele kui elavatele . </s> <s> Ma ei tea , ma pole mujalt pärit olnud , teiste maade kaarte pole ma nii uurinud . </s> <s> Teiste maade kohti ei oska ma nii mõelda , nagu neid tokerdanud põlde praegu , ohakaid ja pujuvarsi võib-olla madala lume sees , talvekuu videvikus , võsaviirgu , mõnda suitsukoonalt , kui neid veel on tõusmas , siit ja sealt , ühte kirikutorni , samuti " tõusmas " , üksi torkimas seda videvikku , karjamaa-aia postide rivi piki teed . </s> <s> Kedagi pole näha . </s> <s> Võib-olla vareseid . </s> <s> Ja minugi teekene on sealt läbi käinud , minugi väike eluseiklus . </s> <s> Viljandimaa , Kõo ja Pilistvere , üks korter uues kolhoosimajas keset lagedaid põlde , üks hämar pastoraat suurte puude keskel . </s> <s> Ega ma palju ei mäleta , aga mõned pildid mälus on , imelik , et nad seal on ja ära ei kao . </s> <s> Tallinn–Viljandi buss , suveõhtu , lopsakas rohi ja raske lõppematu valgus , lehmade ammumine kuskil , teeperve tolmu ja teeperve rohtude lõhn . </s> <s> Seitse kilomeetrit , vaatasin kaardi pealt . </s> <s> Mälus on see tee lühem . </s> <s> Ta läks nagu päris ruttu , aga kohalejõudmisest ja sellest , mis siis oli , ei mäleta ma mitte midagi , kuigi kõik oli selle pärast , kellegi pärast , kelle ma endale olin välja mõelnud . </s> <s> Väljamõeldis on haihtunud , aga see suveõhtune tee , mis tema juurde viis , on alles . </s> <s> Isegi üks teeäärne koht , suur lagunev maja , mingi koolimaja või meierei oma pärnade all , mingid koerad , kes seal haukusid ja keda ma kartsin . </s> <s> Need teeäärsed kohad on vaenulikud . </s> <s> Kes seal veel elavad , sellest ei saa päris hästi aru . </s> <s> Umbrohtunud aiast paistab mingi küürus kogu hallides riietes , vanaeit , üksi oma pikas lagunevas majas maantee ääres , harjunud sellega , et temast aina mööda sõidetakse , et ta on sinna maha jäetud . </s> </p>
<p> <s> Viljandi tundus 1979. aastal täitsa romantilise kohana . </s> <s> Seal oli punasest tellisest maju ja raamatuantikvariaat , kust võis leida haruldasi Loomingu Raamatukogusid ja luulekogusid . </s> <s> Samuti teater , kuhu sõideti nii Tallinnast kui ka Tartust , ma ei tea , mida vaatama . </s> <s> Võib-olla Tooming lavastas seal ? </s> <s> Hämar saksa stiilis kohvik – aga siis ma ei teadnud , et see on saksa stiil . </s> <s> Mu õde läks sinna elama , kui oli Räpina tehnikumist jalga lasknud , tegi vist midagi teatri juures , üüris tuba mingilt tigedalt räpaselt vanamehelt . </s> <s> Sõitsin talle rongiga külla . </s> <s> Rong oli tollal rahvast täis , nagu oleks Viljandi ei tea mis suur linn . </s> <s> Kõik need kohad on nüüd palju väiksemaks jäänud ja ennast häbenema hakanud , siis nad ei osanud veel ennast häbeneda . </s> <s> Jalutasime lossimägedes ja sõime kohvikus saia , mind valdas korraga kohutav igavus ja kohutav ärevus , nagu sellel ajal peaaegu alati . </s> <s> Kuhugi sõita ja kuskilt ära sõita leevendas seda seisundit hetkeliselt ; rongis ja bussis , Eesti teedel , andsid igavus ja ärevus järele , aga ootasid alati ees seal , kuhu rong või buss viis . </s> <s> Viljandi antikvariaadis , kohvikus , lossimägedes ja teatris sai veel Tartustki käidud . </s> <s> Tagasi sai öise Saaremaa bussiga , seda pidi bussijaamas mitu tundi ootama . </s> <s> Teatrietendustest ei mäleta ma küll mitte midagi . </s> <s> Eestis oli tollal minu jaoks kolm linna : Tallinn , Tartu ja Viljandi . </s> <s> Ühes olles võis kujutleda , kuidas oleks teistes . </s> <s> Oli , kuhu igatseda või kuhu sõita , nii oli see maa päris suur , mitme suure linnaga , kus igasugu asju võis ette tulla . </s> <s> Kohal olles olid kõik need linnad päris väikesed . </s> <s> Pariis on ka päris väike linn , mitte eriti suurem Viljandist , igal juhul mitte eriti suurem Tartust . </s> <s> Ainult kujutlus ja see neetud igatsus olla kuskil mujal teeb linnad suureks . </s> <s> Kohal olles muudan ma nad kõik täpselt enda suuruseks . </s> <s> Suur Võimalus on alati mujal , mitte sellel Emajõe või Seine'i kaldapealsel , kus ma parasjagu kõnnin . </s> <s> Sinna paistab ainult tema peegeldus , mingi kuma sügistaevas , lõhe pilvedes , tükk kahvatut jõevett , mis mulle temast jutustab : kuskil ta peab ju olema , see suurus , vabadus . </s> </p>
<p> <s> Ma ei tea , et mul Viljandimaaga mingit seost oleks . </s> <s> Tartus olles ma küll vahel unistasin elust Viljandis , ikka vist nende vanade punaste tellismüüride pärast , müstiliselt hõõguva kevadekuma pärast neil müüridel , läbi raagus viinapuuväätide , varblaste kisa . </s> <s> Aga huvitaval kombel on mõlemad õemehed Viljandimaalt pärit . </s> </p>
<p> <s> Ka mina tahan kuskilt pärit olla . </s> <s> Ma pean selle teada saama , kust . </s> <s> Isa kodukohas on see lage plats kolhoosikuivati kõrval , nõgesed , millest ma juba rääkisin . </s> <s> Seal ma olen nüüd vähemalt käinud . </s> <s> Isegi isaga koos . </s> <s> Isa tahtis käia neid tagastatavaid metsi vaatamas , et mis seal on . </s> <s> Ta kipub sinna nüüd üldse alatihti , mingeid metsahindamisi ettekäändeks tuues . </s> <s> Ja nad tahavad selle kõik maha müüa . </s> <s> Vantsisime seal soises metsas jõeni ja tagasi . </s> <s> See on kraaviks süvendatud oja , selge allikase veega , vesikatku täis . </s> <s> Vanasti olid seal sooheinamaad , pärast jõe süvendamist on sinna mingi mets kasvanud , aga mitte just suurem asi , rabamets . </s> <s> Vana suur mets kõrgemal kohal võeti kolhoosi ajal maha . </s> <s> Kuna nad seal ei elanud , võeti maha just nende mets , teiste metsad ümberringi jäeti kasvama . </s> <s> Seal on nüüd päris ilus noorendik , noored kased ja lepad , nende all palju väikesi kuuski . </s> <s> Kaski ja leppi peaks välja raiuma , kui tahta , et kuused kasvavad , räägib isa . </s> <s> On hilissügis , aga kuiv ilm . </s> <s> Pärast käime ka seal majakohas ja põllul , isa otsib suurt kivi , mis oli ühes põllunurgas , aga ei leia seda . </s> <s> Karjakoplis on küll mõned kivid , aga need polevat need , seda kivi mäletavat ta täpselt . </s> <s> Uduvihma hakkab sadama , lähme autosse , ema on meile termosega teed ja igavese hulga võileibu kaasa pannud , õunu . </s> <s> Auto seisab kumeruse otsas karjakopli servas . </s> <s> Isa on seal kunagi kündnud ja külvanud , aga ma ei tea , mida ta praegu mäletab või millele ta mõtleb . </s> <s> Ega me ju vanades kohtades tingimata meenuta , mis seal oli . </s> <s> Hoopis muud mõtted võivad pähe tulla , tulevikuplaanid , ka seitsmekümne üheksa aastaselt , vahet pole . </s> <s> Uduvihm sajab auto akendele ja voolab niredena alla , teeaur teeb seest klaasid uduseks , kumerat lagedat põldu pole enam eriti näha . </s> <s> Isa räägib midagi , ta on nii õnnelik ja elevil , nagu ma teda pole õieti näinudki . </s> <s> Tagasiteel jääb ta tukkuma . </s> </p>
<p> <s> Ema kodukohas olen ma kunagi üsna väiksena käinud , seal elas siis tema vend . </s> <s> Nüüd on kõik ta õed ja vennad surnud ( neid oli kokku seitse , aga kaks surid lapsena , üks neiuna ) , kõige vanem , Elli , suri läinud talvel , kui ma Pariisis olin . </s> <s> Laine , kes käis Siberis , oli halvatud , ta elas ka seal lähedal , Soonurmes . </s> <s> Tema matustel ma käisin , need olid esimesed matused mu elus . </s> <s> Ma olin midagi kümne aasta ringis . </s> <s> Nutsin seal koledal kombel , keegi vist ei nutnud nii palju , see oli lausa kohatu . </s> <s> Mitte et mul tädi Lainest nii kahju oleks olnud , ma vaevalt tundsingi teda . </s> <s> Võib-olla nutsin oma surma pärast või kõikide teiste surma pärast , kes elasid – vanaema , ema , isa . </s> <s> Kui vanaema tegelikult suri , siis ma enam ei nutnud , olin selle võime juba kaotanud . </s> </p>
<p> <s> Seal ema kodukohas on ammugi juba ainult suur auk , põlevkivikarjäär . </s> <s> Nii et pole kohtagi , kuhu võiks minna . </s> <s> Ainult hauad Lüganuse surnuaial , kus ema ikka igal suvel tahab ära käia . </s> <s> Ta ei arva , et meie seal pärast tema surma enam käima peaksime . </s> <s> Mäletan , kui räägiti , et Aadule , ema vennale , makstakse majad ja marjapõõsad välja , aga see raha pole kuigi suur . </s> <s> Nüüd olevat kaevandus maha jäetud ja seal olevat vesi , suur järv . </s> <s> See on isegi kaardile kantud . </s> <s> Nii et mu ema on pärit külast , mis kadus järve , nagu muinasjutus . </s> <s> Tema ema oli Ida , isa Joosep . </s> <s> Joosep oli väikest viisi tisler ka , nende talu oli vaene . </s> <s> Peale selle laulis Joosep pulmades pikki lugulaule . </s> <s> Ema , siis väike tõsise näo ja valge peaga tüdruk ( fotolt ) , häbenes seda ja pani ennast peldikusse kinni selleks ajaks , kui isa laulis . </s> <s> Joosepil oli mingi astmasarnane tõbi , ta suri ära , kui ema oli vist 12-aastane . </s> <s> Ida oli usklik , pildil on ta musta pearäti ja range näoga . </s> <s> Keegi ema onu oli olnud raudteelane ja elanud väikeses raudteevahimajakeses . </s> <s> Neil polnud lapsi ja nad kutsunud Vaiket , mu ema , ikka enda juuxrde . </s> <s> Ema olevat mõelnud , et ta lähebki sinna elama , see olevat huvitav tundunud . </s> <s> Mulle on ka raudteevahimajakesed alati meeldinud , ma olen neid ikka igatsusega vaadanud . </s> <s> Nad tunduvad nii hubased . </s> <s> Rongid muudkui sõidavad mööda , neil on mõni õunapuu ja pikk kartulimaa piki raudteeäärt . </s> <s> Nüüd on need raudteevahimajad enamuses tühjaks jäänud ja maha lõhutud . </s> <s> Teine onu või mingi sugulane elanud tal kuskil metsa sees üksikus talus ja need olevat teda ka enda juures pidanud . </s> <s> Seal olevat ta istunud väikese köögiakna all ja vaadanud metsaserva . </s> <s> Ühel kuusel oli olnud selline oks , mis paistis nagu lind . </s> <s> See olnud tema kägu . </s> <s> Lõpuks olevat ta ikka koju ema juurde jäänud . </s> <s> Sõja ajal käis ta Tallinnas koolis ja elas Elli , selle kõige vanema õe juures , kes oli kas majateenija või kuskil vabrikus . </s> <s> Pärast sõda tõid nad oma ema Ida ka linna enda juurde . </s> <s> Kui ema laulukooriga Vilniuses oli , läks Ida Hiiul tänavale , mõtles minna leiba ostma , ta ei näinud autot ja sai surma . </s> <s> Ma arvan , et ema tundis ennast süüdlasena . </s> <s> See on enam-vähem kõik , mis ma Idast ja Joosepist tean . </s> <s> Aga keegi sugulane olevat uurinud nende sugupuud ja jõudnud isegi 18. sajandisse või veel kaugemale . </s> <s> Seda uurimust pole ma kunagi näinud , aga sellest olevat välja tulnud , et nende perekonnanimi , Pungas , oli olemas juba enne perekonnanimede panemist ja seega pärinevat nad vabadest talupoegadest , rannarootslastest . </s> <s> Aga see kõik on natuke kahtlane ja vajab täpsustamist . </s> <s> Võib ju olla , et seda ma otsisingi sealt Hiiumaalt , Reigist ja Rootsikülast . </s> <s> Hiiumaal ma tundsin ennast kohe esimene kord kodus olevat . </s> <s> Ja emale meeldis seal ka , palju rohkem kui isale . </s> <s> Ta igatseb vist sinna ikka tagasi , sest ma kolisin nad seal ära ja müüsin maja maha . </s> <s> Ema ja isa ei soetanud meile kunagi maakodu , kuigi see oli sellel ajal kombeks ja kuigi see oleks võimalik olnud ; maaparanduse süsteemis , kus nad töötasid , pidid saadaolevad talumajad ju üsna hästi teada olema . </s> <s> Hoopis mina unistasin talumajast ja elust maal , mida ma kunagi näinud ei olnud , ja läksingi maale elama , talumajja , aga see polnud sugugi nii lihtne . </s> <s> Ema ja isa said seal tegelikult palju paremini hakkama . </s> <s> Lõpuks nad elasidki seal minu asemel ja mul polnud ikka oma kohta , pole tänini , kuigi mul on ju alati olnud , kus elada . </s> <s> Paljud minuealised on talumaja ostnud või isegi maale elama läinud . </s> <s> Ma arvan , me kõik püüdsime täita seda tühjust , seda puuduvat päritolu , mis vanemad meile pärandasid , minna tagasi sinna , kust nad olid tulnud , kuigi seda kohta polnud enam olemas , sest seda aega pole enam . </s> <s> Tagasi minna ei saa . </s> <s> Eks ma lähe siis edasi , selg ees . </s> <s> Ma vaatan seal taga seda talu , mille ma maha müüsin ja millest nüüd on saanud mu kaotatud paradiis . </s> <s> Ma ei saa ikkagi aru , kuidas ma sinna enam minna ei saa , see tundub täitsa võimatu . </s> <s> Kas isal oli samasugune tunne 1950. aastal ? </s> <s> Või oli rõõm , et ta üldse elus oli ja mitte Siberis , sellest suurem , rõõm , et ta oli pääsenud ? </s> </p>
<p> <s> Ma lähen , selg ees , aga ma tahan veel kaugemale taha näha , kui ulatub mu enda elu : ma olen kindel , et kõik see algab hoopis kaugemalt ja praegu on mul käes ainult ühe pooleksrebitud raamatu viimased lehed . </s> <s> Midagi ma saan sealt aru , aga mul on tingimata vaja algus üles leida . </s> <s> Muidu ma jäängi keskelt alustama , jätkama pimesi jutustust , millest ma aru ei saa . </s> </p>
<p> <s> Kultuur on see , et surnud räägivad elavate häälega . </s> <s> Surnutel on nii palju ütlemata jäänud . </s> <s> Aga neil endal pole enam häält . </s> <s> Et nad rahu saaksid , pean ma selle kõik kirja panema . </s> <s> Mis kõik , sellest pole mul aimugi . </s> <s> Aga siis ma saan ehk jälle ennast õigetpidi keerata ja alustada oma lugu . </s> </p></div2><div2 type="alaosa"><head> 15. 11. 01 </head>
<p> <s> Kui atlas " Eesti teed " selle koha pealt lahti teha , kus ühel leheküljel on Viljandi , kõrvalleheküljel Tartu , siis hämmastab selle pildi sümmeetria . </s> <s> See on nagu mingi organismi läbilõige , keskel Võrtsjärv , kummalgi pool umbes sama kaugel kaks organit , peaaegu ühesuured , mõlemast hargnemas ühepalju punaseid veresooni igasse külge ja eriti üksteise poole , ümber Võrtsjärve haarates . </s> <s> Need on asfaltteed . </s> <s> Kollased on kruusateed . </s> <s> Teede muster on maastiku tõlge inimkeelde . </s> <s> Osalt ta järgib loodust , reljeefi , see tähendab kuivemaid-kõrgemaid kohti , osalt käib looduse loogikast risti-põiki läbi ja üle . </s> <s> Järv on vaieldamatu takistus , läbi suurte soode ei käi ühtegi teed . </s> <s> Kui seda teede mustrit vaadata , tekib aukartus inimtsivilisatsiooni ees : kui palju ikka on vaeva nähtud ühe maa kodustamiseks , sõidetavaks , kättesaadavaks muutmiseks . </s> <s> Ja just siis , kui teede tihedus ja headus on saavutanud enneolematu taseme , jäetakse see maa maha . </s> <s> Enam ei huvita see kedagi . </s> <s> Kobilu , Koopsi , Majala , Poole , Lembevere , Kaimi , Vihavu , Võllinge , Rämsi on varsti veel ainult imelikud ajaloolised kohanimed . </s> <s> Neist ei tule enam kedagi välja , välja metsa tagant ja soo tagant , Tartu ülikooli välja . </s> <s> Teed ekslevad läbi tühja maa , keegi ei saa enam aru , miks nad käivad just siit ja sinna . </s> </p>
<p> <s> Aga kaardi pealt vaadates on Viljandi tõesti suur ja tähtis koht , peaaegu sama suur ja tähtis kui Tartu . </s> <s> Punased sooned lähevad temast : üks itta Puhja ja Tartu peale ( seda mööda sai Viljandi teatrisse sõidetud ) , kagusse Mustla ja Pikasilla peale , lõunasse Karksi-Nuia ja Valga peale , läände Kõpu ja Pärnu peale , vahepeal loodesse üks väike punane sooneke , mis ei vii eriti kaugele , ainult Kobruvereni , sest sealpool on suured Kõpu–Vändra metsad ja sood , siis põhja Tallinna peale ( võimalik valida kas Rapla kaudu või Tartu maantee kaudu ) , lõpuks kirdesse Kolga-Jaani ja Põltsamaa peale . </s> </p>
<p> <s> Välja arvatud Pärnu , Tallinn ja Tartu , tunduvad kõik need kohad anakronistlikud , ajast ja arust . </s> <s> Miks on olemas Mustla ? </s> <s> Karksi-Nuia ? </s> <s> Mis seal tehakse , mis elu elatakse ? </s> <s> Ajalehed pühendavad neile kohtadele vahel oma provintsireportaaže . </s> <s> Ülbe ja loll ajakirjanik , umbes 25 aastat vana , satub sinna muidugi esimest korda ja vaatab kõike kui kuriositeeti , mingit arhailist huviväärsust oma kosmopoliitse tallinlasepilguga . </s> <s> Kujutage ette , seal elavad ka inimesed . </s> <s> Praktiliselt samasugused kui meie . </s> <s> Ainult natuke metsikumad , lihtsameelsemad . </s> <s> Ainsa restoran-kohviku pruunidesse kardinatesse on settinud nii võluvalt ( kuigi natuke jubedalt ka ) 70ndad-80ndad aastad . </s> <s> Vene ajal oli neil kohtadel veel tähtsust , kui mitte mujal , siis toitlusprogrammis . </s> <s> Seal oli EPT või KEK või midagi sellist , need hallid , mahakukkunud krohviga arhitektuuriimed . </s> <s> Mõnes neist alevitest on tõelise teatrisaaliga kultuurimaja . </s> <s> Mis kultuuri jaoks või mis see kultuur üldse on , ei tea enam keegi . </s> <s> Eks Tallinnas ministeeriumis teata . </s> <s> Toit selles brežnevlikus restoranis on muidugi sama jube kui interjöör . </s> <s> Mitte maatoit , mulgi rasvased praekartulid , vaid mingi segu nõukogude restorani " praest " ja jumal teab mis " Euroopast " . </s> <s> Miski pole värske ega kohalik , nagu oleks maa äkki viljatuks jäänud . </s> <s> Õhtuks on korrespondent Tallinnas tagasi , õnnelikult , pääsenult oma tuttavas klubimöllus . </s> <s> Alguses ta üritab tuttavatele oma muljeid pajatada , ta on siiski natuke vapustatud , aga siis saab aru , et ta räägib millestki kohatust ja tegelikult ebahuvitavast . </s> <s> See kukub välja umbes nagu oma unenäo jutustamine . </s> <s> Muusika on ka tegelikult nii vali , et saab ainult karjuda . </s> <s> Tegelikult tal on artikkel juba valmis ; toimetus kärbib seda siit ja sealt , et see ilusti reklaami ja suurte fotode vahele ära mahuks ( fotol on kindlasti mingeid värvikaid inimesi , vanaaegselt riides , piimamannerg jalgrattaleistangil ) . </s> <s> Homseks on ta kõik selle unustanud , see oligi unenägu . </s> <s> Reaalsus on siin . </s> <s> Reaalsus on see , mida " kõik " tunnevad ja elavad . </s> <s> Kui mõnikord mõnel Pariisi lehel tuleb veider mõte Tallinnast reportaaž teha , siis tuleb see välja umbes samasugune . </s> <s> Ülbe ja ignorantne prantsuse ajakirjanik " maandub " selles kolkas , kõik on seal natuke uskumatu , segu " mondialiseerunud " maailmast ja vanaaegsusest , inimesed näevad välja tahumatud ja inetud , aga neis ei puudu teatud südamlikkus jne. </s> <s> Oma Pariisis tagasi olles ei saa ta sellest õieti kellelegi rääkida . </s> <s> See oli unenägu . </s> <s> Fotolt vaatab vastu mõni värvikas kuju , mobiiltelefoniga ärimees oma mersu najale nõjatumas , taustaks Lasnamäe tühermaad või , veel parem , Kopli lobudikud jne. </s> </p>
<p> <s> Võib-olla saab kuskilt tulles samamoodi näha ka Pariisi , ma ei tea . </s> <s> Pariisi müüt on liiga võimas , kõik teavad seda liiga hästi , et selle taga armetust , anakronismi näha . </s> <s> Võib-olla kuskilt uskumatust Kagu-Aasia linnast tulles tundub ka Pariis provintslik , aeglane , mõttetu . </s> <s> Nagu Karksi-Nuia või Kolga-Jaani . </s> <s> Väga võimalik . </s> </p>
<p> <s> Miks Karksi-Nuia ja Kolga-Jaani on olemas , seda teab veel ehk mõni baltisaksa vanamees oma Müncheni äärelinnamajas või Kölni lähedal vanadekodus . </s> <s> Neid on seal veel elus , kõik nad tahavad kangesti eesti keelt rääkida , rääkida kellegagi , kes saab aru nende kaotatud kodumaast . </s> <s> Aga keegi ei saa aru . </s> <s> Seda maad pole enam olemas . </s> <s> Nad teavad seda ise ka , nad on seal käinud ja näinud . </s> <s> Mets ja võsa on nende lapsepõlveunenäo kinni katnud . </s> <s> Rahvas , kes seda maad nüüd valitseb , ei saa aru , et maa on maa , künkad , põllud , järved , jõed , teed , metsad , mitte ainult nimi . </s> <s> Rahvas , kes seal nüüd elab , ei taha sellest maast midagi kuulda . </s> <s> See on liiga keeruline , liiga kulukas . </s> <s> Nad tahavad ainult unustada , unustada oma väikese armetu mineviku , pimeda ja vaese , talu- või popsikoha , et selle asemele kujutleda midagi suurt ja ebamäärast . </s> <s> Või üldse mitte midagi . </s> <s> Kes on öelnud , et üldse mingi minevik peab olemas olema ? </s> <s> Või mingi maa . </s> <s> Kas ilma nendeta ei saaks ? </s> </p>
<p> <s> Niisiis on kõik , mis " kuulub minevikku " , natuke ebamugav , piinlikkust tekitav . </s> <s> Isegi Tartu . </s> <s> Tartu on eesti kultuuri sünonüüm . </s> <s> Kui ma mõtlen eesti kultuuri , siis tuleb mulle kõigepealt silme ette üks pilt . </s> <s> See on Anne Maasik Tartu Vanemuise laval , umbes 1981. või 1982. aastal , laulmas laule , mis ta on teinud eesti luuletajate luuletustest . </s> <s> Ta on laval üksi , põlvili maas , hall " takune " seelik põrandal laiali , mingi võru pikkade juuste ümber , pea on langetatud , nii et juuksed langevad silmile , nägu pole hästi näha , šamaanitrumm või igatahes mingi väike trumm käes , seda ta lööb aeg-ajalt , lisades laulule dramaatilisust . </s> <s> Lava on tühi ja hämar , seda kaunistavad mingid kõrred või raod . </s> <s> Ilmselt on seal sügis . </s> <s> Või talv . </s> <s> Anne Maasik skandeerib Underit : Hingede aeg tuli rajus , meri kurjalt õõtsus , lehm ja lammas longu vajus , hobunegi lõõtsus ... ; siis , ikka pooleldi skandeerides , Ennot : Need teed , miks on nad nii kõvad kui keed , mind hoidsid kui pruudiks enesele , ei siiski saand pärale kanda ... </s> </p>
<p> <s> See oli väga populaarne lavastus . </s> <s> Inimesed tundsid seal rahvustunnet . </s> <s> Ma käisin seal koos selle õega , kes elas vahepeal Viljandis . </s> <s> Sel ajal oli ta Tartu kunstikoolis , ühiselamu oli kuskil täiesti külmal pööningul , kõigil tüdrukutel olid seljas laiad hallid kampsunid ja pikad hallid seelikud , mis ohtrates voltides nende ümber lainetasid , kui nad seal voodi peal või põrandal istusid või põlvitasid , just nagu Anne Maasik . </s> <s> Me tõotasime õega teineteisele , et kui Eesti kunagi saab vabaks , siis me hakkame hoopis teisteks inimesteks , virkadeks , töökateks ja edasipüüdlikeks . </s> <s> Üldiselt see tundus üsna ebatõenäoline , nii et seda oli kerge tõotada ja väga pühalik tunne oli . </s> <s> Ma ei tea , kas Eesti on vabaks saanud . </s> <s> Aga Anne Maasiku skandeeriv laul ja tema tämber kumiseb mul siiamaani kõrvus . </s> <s> Seda Enno teede luuletust , mida ma väga armastan , ma ei saagi sestpeale teisiti lugeda kui tema rütmis . </s> <s> Ja laiade hallide seelikutega tüdrukuid võib Tartus tänapäevani kohata ; nad tulevad kirjandusõhtule , istuvad mauhti põrandale maha , löövad oma seeliku enda ümber laiali ja vaatavad unistava pilguga . </s> <s> Tartust on kõik see , mida kutsutakse eesti kultuuriks , mida me sellena tunneme , enfin , mida mina sellena tunnen , alguse saanud ja sinna ta siis loogiliselt lõppeb ka . </s> <s> Eesti kultuuris on algus ja lõpp ikka kuidagi dramaatiliselt lähestikku olnud , üksteist peaaegu suudlemas . </s> <s> Vaevalt miski saab alata , kui ta juba on läbi . </s> <s> Aega pole millekski . </s> <s> Suvi on lühike . </s> <s> Ükski looming ei jõua suureks kasvada . </s> <s> Ei tohi . </s> <s> Väikesel rahval on mõned väikesed kirjanikud . </s> <s> Mina olen üks neist , ka Tartust alguse saanud , mis parata . </s> </p>
<p> <s> Tartu on muide Eesti ainuke linn , jõe ja sildadega , nagu käib . </s> <s> Linna seal muidugi sama hästi kui pole , aga see on siiski ainus unistamiseks kohane linn Eestis . </s> <s> Pariisis tabavad mind alatihti mingid Tartu flashbackid , mitte kunagi Tallinna . </s> <s> Mingi lõhn lööb ninna , mingi maitse tuleb keelele , mingi valgus , mingi meeleolu tuleb meelde . </s> <s> Ma arvan , et mul on see Pariis õnnestunud muuta umbes Tartu-suuruseks . </s> <s> Samamoodi saab siin kõmpida mööda jõekallast , kui õhtu tuleb ja vesi helgib siniselt , tuled pole veel süüdatud . </s> <s> Kummarduda üle sillakäsipuu . </s> <s> Jõgi lainetab , rahvas voorib mööda . </s> </p>
<p> <s> Ma ei tea ainult seda , kas mul kunagi enam õnnestub mõelda Tartut Pariisi-suuruseks , nagu kunagi , kui ma seda linnakolakat veel ei tundnud . </s> <s> Ja kas seda ongi vaja . </s> <s> Minus need kaks linna vastastikku loovad ja tühistavad üksteist . </s> <s> Ma tahaksin , et neist lõpuks enam midagi ei jääks , ühtegi unistust . </s> <s> Kui ma liftiga alla sõidan ja majast välja lähen , siis ma imestan , nagu igal hommikul , et ma leian ennast keset seda Porte de Champerret' igapäevast saginat ja mitte Tartu talvehommikust . </s> <s> Selles on mingi arusaamatus . </s> </p>
<p> <s> Olen püüdnud ette kujutada , kuidas oleks olla prantslane . </s> <s> Siis oleksid minu omad kõik need suured ja vähem suured kirjanikud , kõik need Henrid ja Louis'd ja nende Blois'd ja Versailles'd ja Millet' alandlikud talupojad ja Verduni gaasitatud . </s> <s> Või oleks see kuidagi teisiti ? </s> <s> Ma arvan , et ma ei peaks neid siis nii väga enda peale võtma . </s> <s> Ma teaksin instinktiivselt , et iga asja jaoks on mõni inimene , mitu põhjalikku vanameest , kes uurivad Verlaine'i või Rimbaud'd , nende loomingut ja isiklikke kannatusi . </s> <s> Mul ei pruugi ennast sellesse segada . </s> <s> Ma võiksin selle kultuuri sisse uuristada endale päris paraja pisikese isikliku uru , ilma et ma peaksin kartma , et kogu see kupatus mulle kaela langeb . </s> <s> Neid , kes teda püsti hoiavad , on nii palju ! </s> <s> Pole ta tänini langenud , ei lange ka edaspidi . </s> <s> Eesti kultuuris , kui sa sellesse kord oled ennast seganud , on selline tunne , et sa pead võtma korraga kõik , et see on nagu perekonnaasi , üks vana talumaja kuskil looduslikult mittekaunis kohas , mille kordategemise pärast õed ja vennad kisklevad . </s> <s> Kasu tast suurt ei ole , aga maha müüa ka ei saa . </s> <s> Keegi ei ostaks ja pealegi , siis poleks sedagi . </s> <s> Ikkagi koht , kuhu minna . </s> </p>
<p> <s> Aga ma ei usu , et mu maailm oleks suurem , kui ma oleksin prantslane . </s> <s> Ma teeksin ta ikka täpselt enda jaoks parajaks . </s> <s> Võib-olla oleksin ma siis mingi regioonaalkirjanik , kummarduksin Auvergne'i või Bretagne'i kaardi kohale samamoodi , nagu ma nüüd kummardun Eesti kaardi kohale . </s> <s> Ma leiaksin endale ikka paraja maailma . </s> <s> Ja vahel see tunduks mulle nii ahistavalt väike , vahel nii koormavalt suur . </s> </p>
<p> <s> Eile õhtul ei saanud kuidagi und , millegipärast tuli meelde see , kuidas nad otsustasid mere äärde põgeneda ja laevale minna , 44. aasta suvel , kui venelane ida poolt peale tungis . </s> <s> Vanaema , isa ja tädi jutustusest on mul tekkinud sellest põgenemiskatsest kindel ettekujutus , juba lapsepõlves . </s> <s> Nüüd elustus see stseen mu poolunises teadvuses ja lõi selle ebameeldivalt ärkvele . </s> <s> Silmapiiri tagant kostab kahurite kõminat . </s> <s> Õuel valitseb segadus . </s> <s> Naised jooksevad edasi-tagasi . </s> <s> Tingimata on seal palju naisi , veel mingid tädid , vanaema või vanaisa õed . </s> <s> Hobune on ette pandud . </s> <s> Loomad on hommikul jõe äärde metsakarjamaale aetud . </s> <s> Vanavanaema , vanaema ema , jääb loomi ja maja valvama . </s> <s> Kes teda , vanaeite , ikka puutub . </s> <s> Keegi naine tuleb toast suure pesukorviga , mis on raamatuid täis , need on kodukootud riidesse , tumepruuni , ruudulisse , köidetud raamatud . </s> <s> Mis seal täpselt on , pole näha , köidetel pole pealkirju . </s> <s> Aga korv on täis ja raske , naine on küürus . </s> <s> Ta vinnab korvi vankrile . </s> <s> Tema järel jookseb teine , vanem naine ja karjub midagi vihaselt , pearätik on tal kuklale langenud . </s> <s> Ta haarab jõulise liigutusega korvi vankrilt , jookseb sellega lauda poole . </s> <s> Lauda väravad on pärani lahti . </s> <s> Ta kaob korviga sinna , pimedusse , kummutab selle sisu sõnnikuhunnikule ja jookseb tühja korviga toa poole . </s> <s> Toas on segadus veel suurem . </s> <s> Üks naistest rullib põrandariideid kokku , teine korjab kapist seljariideid . </s> <s> Need on tumedast kodukootud villasest riidest kirikukleidid ja -ülikonnad . </s> <s> Neist saab tema käe peale suur tume hunnik , varrukad , seelikuservad ja püksisääred ripuvad abitult alla . </s> <s> Ta viskab selle virna voodi peale ja istub ise sinna kõrvale . </s> <s> See naine , kes pesukorvi raamatutest tühjaks tegi , on puhveti kallal . </s> <s> Ta üritab viinapitse ja praetaldrikuid pakkida valgete kodukootud laualinade vahele , nii et nõud katki ei läheks . </s> <s> Ta on käinud kodumajanduskoolis ja teab , kuidas lauda kaetakse , kuhupoole pannakse nuga , kuhupoole kahvel , kuidas kartulisalatit ja marjatarretist valmistada . </s> <s> Väljas on sama muretu suvepäev kui kolm aastat tagasi . </s> <s> Pääsukesed vidistavad ja vuhisevad samamoodi lahtise akna tagant läbi , valge pitskardin lehvib . </s> <s> Vanaema , see tähendab ema , keskealine tugeva kondiga naine , mustad juuksed musta rätiku all ( lein ) vastu peanahka vajutatud , tuleb piimaköögist suure piimanõuga . </s> <s> Täna jäi meiereis käimata , muist piima valas ta lauda taha maha . </s> <s> Ta mõtleb oma lehmadele : kas ta näeb neid veel ? </s> <s> Eriti kahju on tal sellest suure udaraga friisi tõugu Kirjakust . </s> <s> Mis Juhan selle põgenemise peale oleks öelnud , mis üldse oleks , kui Juhan kodus oleks ? </s> <s> Juhan on sõjas olnud , ta teaks , mis teha . </s> <s> Tema , Marta , pole kunagi mere ääres käinud , laevaga sõitnud . </s> <s> Aga vähemalt ta tegutseb . </s> <s> Tookord , kolm aastat tagasi , kui sõdurid tulid , oli ta hirmust halvatud , nüüd on ta korraga peremees ja perenaine , nad hakkavad minema . </s> <s> Kumbagi poega pole kodus , mõlemad on Tallinnas . </s> <s> Uksed pannakse kinni , vanem tütar istub vankrile pesupambu osta , ema Marta võtab ohjad ja nõõtab . </s> <s> Väravas vaatab ta tagasi . </s> <s> Elupuud on alles päris väikesed , aga tammed on juba kasvanud , õu paistab tühi ja vaikne . </s> <s> Nad keeravad maantee peale , Koeru poole . </s> <s> On keskhommik , juba on palav , hobune vehib parmusid , kahurikõmin on vait jäänud . </s> <s> Tee peal on teisigi hobuseid ja vankreid , kõik lähevad ühele poole , nagu oleks Koerus laat . </s> <s> Nad sõidavad kirikust , surnuaiast , kõrtsist ja Tarvitajateühisuse poest mööda . </s> <s> Pood on kinni , alevirahvast pole kuskil näha . </s> <s> Paide all kuulevad nad tagantpoolt mootorimürinat , keegi karjub : tulevad ! metsa ! keerake metsa ! </s> <s> Nad ajavad hobuse põllule , läbi kellegi vilja , mets on seal taga . </s> <s> Metsaservast nad näevad , kuidas paar Saksa mootorratast suure kiirusega mööda sõidavad . </s> <s> Siis on vaikus . </s> <s> Siis kostab laskmist , aga mitte sealtpoolt , kust nad tulid , vaid eestpoolt , Paide tagant . </s> <s> Keegi ütleb , et rinne on mööda läinud . </s> <s> Vähemalt nii vanaema ütles : rinne läks Paide all meist mööda . </s> <s> Rinne , rinne , see tundus mulle imelik sõna . </s> <s> Ahjaa , Artur Rinne , kui ta laulis , siis lasi vanaema alati raadio kõvemaks keerata . </s> <s> Mõnikord ta laulis ise , ta pidas viisi küll , natuke kileda vanainimesehäälega : Ei me ette tea , mis elu meil tuua võib , aga see , mis peab , tuleb kindlalt kõik . </s> <s> Laulu nimi oli " Ei me ette tea " . </s> <s> See oli vanaema lemmiklaul . </s> <s> Perekonna suurtel olengutel , kui laual olid tema päästetud viinapitsid ja morsiklaasid , tema juhatusel valmistatud sült , kartulisalat , rosolje ja kompott vahukoorega , laua ümber kõik tema neli last ja nende lapsed ja veel mõned tädid ja onud , kelle täpset sugulusastet ma ei tea siiamaani , kõigil juba palged õhetamas paarist viinapitsist ja tugevast toidust , siis lauldi seda ka : ei me ette tea . </s> <s> Vanaema oli sõiduvees , ta istus seal , laua otsas , taldrik ees , korraga matroon ja patroon . </s> <s> Ma muide ei mõelnud kunagi , et tal võiks mingi sugu olla . </s> <s> Ta oli vanaema , suur nina ja suured käed , kaelasooned ja ohkamine : oh jumal-jumal küll ! </s> <s> Mu lapsepõlve sootu ülempreester . </s> <s> Pruuni puupeaga roostevaba nuga tema käes , lõikamas püha toitu . </s> <s> See oli vanaema nuga , see pidi tal ka igal söögiajal käepärast olema , ainult pidulauda ta seda ei võtnud . </s> <s> Neil vanadel maanaistel on vist alati mingi oma nuga , ununenud mälestus sellest ajast , kui nad seda veel tupes vöö peal kandsid . </s> <s> Selle kulunud , mustunud puupeaga noa ( tera hoidsid kaks vaskset neeti , terale oli pressitud vene tähtedega nerž , neržavaja ) oleks võinud talle hauda kaasa panna , aga küllap see oli selleks ajaks juba kadunud . </s> <s> Selle eest pandi talle hauda kaasa , vastavalt tema soovile tütre sõnul , tema külma hingetu keha peale ta sinine vatitekk . </s> <s> Et hauas soe oleks . </s> <s> Üksi , nagu ta viimased viiskümmend kaheksa aastat oma elust maganud oli . </s> <s> Haua peal kivil on küll Juhani nimi ka . </s> <s> See kivi on ainus , millel ma oma perekonnanime olen näinud . </s> <s> Seda oli huvitav vaadata . </s> <s> Ma ei tea , mis tunne on oma nime kanda neil , kes seda arvutute vanade hauakivide pealt lugeda võivad . </s> </p></div2><div2 type="alaosa"><head> 16. 11. 01 </head>
<p> <s> Tuvi tiibade lagin hoovis , kiirabi- või politseiauto kolmenoodiline melanhoolne tuututamine all kiirteel , kasvav , siis vaibuv , linna kohin , ei kasvav ega vaibuv , vee kohin torudes , kuskil all korteris võetakse dušši , liftiuste kolksumine . </s> <s> Kõik , mis liigub , teeb müra . </s> <s> Ainult valgus liigub mööda valget seina hääletult allapoole , tema ees vari , kunagi õue põhja jõudmata sel aastaajal , enne hakkavad nad tagasi üles liikuma . </s> <s> Ometi on valguse liikumine kõigist liikumistest kõige tähtsam ja võimsam , sellest saavad teised alguse . </s> <s> Naftagi pole muud kui aastamiljonite eest ladestunud päevavalgus , mida linn nüüd kulutab . </s> <s> Säravad lennukid tõusevad hommikupäikesesse . </s> <s> Radiaatorid on soojad , tuba on soe , väljas on üpris külm , ühekordsed aknad lausa õhkavad külma . </s> <s> Väljapoole õhkavad nad siis sooja . </s> <s> Ainult elektri osas , mille jõul see arvuti töötab ja mille toel ma niisiis kirjutan , pole ma kindel . </s> <s> Prantsusmaal on see peamiselt tuumaenergia . </s> <s> Tuumaenergia pole sündinud eilsest ja muistsest päikesevalgusest , ta on sama loomust , mis päike ise . </s> <s> Kiirgav mateeria . </s> </p>
<p> <s> Inimelu , nagu öeldakse , pole muud kui võitlus oma kohakese eest päikese all . </s> <s> Oma kohakese eest valguses , sümboolses ja tõelises . </s> <s> Tõusta võimu ja kuulsuse valgusesse tähendab rohkem osa saada ka valguseandidest , võida voli pärast põletada naftat , gaasi , tuumakütust , toitu ja jooki , maa andisid , toodud ükskõik kui kaugelt . </s> <s> Poodi on müügile tulnud värsked Korsika mandariinid , rohelised lehed veel küljes . </s> <s> Nad on karged ja pringid nagu need külmad novembripäevad , nende veerandikud lõhkevad meeldivalt vastu suulage . </s> <s> Nad meenutavad mulle mandariine , mida Hemingway sööb talvel Pariisis , raamatus " Pidu sinus eneses " . </s> <s> Ta on osanud selle mandariinisöömise sümboolseks kirjutada , justkui oleksid need talvised mandariinid olnud teadmisepuu viljad , millest ta oma kirjutamisoskust ammutas . </s> <s> Minagi võin neid endale lubada , sest elan praegu siin ühiskonnas , kus need pole luksus , lähedal impeeriumi gravitatsioonikeskusele . </s> <s> Kui ma elaksin Ameerikas , selles gravitatsioonituumas endas , võiksin ma tõenäoliselt endale veel rohkem hüvede kulutamist lubada , keskmiselt , kuigi võiksin olla ka väga vaene . </s> <s> Hemingway ei saanud õnnelikuks sellest hoolimata , et ta sõi talvel Pariisis külmi kargeid mandariine ja õppis kaasakiskuvalt kirjutama . </s> <s> Kirjutamine on ikka käesirutamine teadmisepuu vilja järele ja ikka saad sa vastu näppe . </s> <s> Kui sul läheb hästi , on sinu omad kõik maa annid , kõik valgusesaadused , muistne nafta ja tänavused Korsika mandariinid , aga teada ei saa sa ikka . </s> <s> Kirjutamine , nii kurb kui see ka pole , on vaid oma liigikaaslaste sõnade võrku püüdmine , neilt ilusa jutuga raha väljameelitamine . </s> <s> Ole sa Martin Amis või Jacques Derrida . </s> <s> Ja kui sa oled juba raha saanud , kui sa oled endale oma kohakese päikese all välja rääkinud , mis sa siis veel tahad ? </s> <s> Eilses Le Monde des livres'is kirjutati ühest noorte briti autorite manifestist ja kogumikust . </s> <s> Nad vastandavad ennast vanadele dinosaurustele , nagu Amis ja Rushdie . </s> <s> Nende meetod on teistsugune : jutustus , lihtne ja selge , lineaarne , ammutatud tänapäevast ja oma ümbrusest . </s> <s> Keegi neist oli töötanud telemüügifirmas ja kirjutas jutu , milles ta oma sõnade järgi " näitab telefonimüügis töötavate inimeste inimlikkust ( humanity ) " . </s> <s> Jõudu neile . </s> <s> Nemadki võitlevad oma kohakese eest päikese all , nagu eesti noored autorid , kes organiseeruvad gruppidesse ja kirjutavad manifeste eesmärgiga tõrjuda kõrvale minusugused dinosaurused . </s> <s> Nende meetodiks on rääkida ainult endast ja oma sõpradest , nagu kirjandus algaks nendega , isegi kui nad midagi eriti veel kirjutanud pole . </s> <s> Tegelikult on nad teinud õiged järeldused : eesti kirjanduselus on tähtis võita endale väike stabiilne kohake , siis pole karta , et sind kunagi enam päris sügavasse pimedusse tõugatakse . </s> <s> Looming pole lõppude lõpuks eriti oluline , peamine on teha endale nimi . </s> <s> Teatud mõttes on nad süsteemi ära tabanud , aga ma kardan , et see on ennast õgiv süsteem , eesti kultuur ei saa lõputult püsida ainult kinnitusel , et eesti kultuuri on vaja . </s> <s> Kultuuridki võitlevad oma kohakese eest päikese all , see tähendab , oma kohakese eest inimeste vajaduses . </s> <s> Keegi ei ela ilma kultuurita ja inimesed enamasti ei teadvusta endale kuigi selgelt seda kultuuri , milles ja millest nad elavad . </s> <s> See võib olla mis tahes , see imaginaarne maailm , see elu ümberjutustus , mis annab elule seletuse ja mõtte . </s> <s> Enamiku eesti inimeste jaoks on see jutustus ammugi rohkem Ameerika seriaalides kui mingis Tammsaares või Kaplinskis . </s> <s> Ja kelle jaoks pole seriaalides , nende jaoks on võib-olla Amises või Ellises või isegi Derridas . </s> <s> Akulturatsiooni ulatusest ei anta endale veel üldse aru . </s> <s> Seda enam , et kõik ju peavad eesti keelt ja kultuuri kole tähtsaks , kui neilt küsitakse . </s> <s> Ja ta ongi tähtis , ilma selleta muutuks elu seal pimedas ja kurvas , siiski pimedas ja kurvas maanurgas talumatuks . </s> <s> Elujutustuse ja elu vahel peab siiski säilima mingi seos . </s> <s> Aga võib ka olla , et see on palju tahetud . </s> <s> Lõppude lõpuks võib ju õnnelikult elada ka usus , et su ema on Madonna ja isa Tom Cruise . </s> <s> Akulturatsiooni näide kirjanduses : Hirami " Mõru maik " . </s> <s> Tegevus toimub eikellegagi eikuskil , raamatutegelastega raamatus , seriaalitegelastega seriaalis . </s> <s> Elu ongi lakanud olemast . </s> <s> Akultureeritud kultuur ei toida enam kedagi . </s> <s> Maa jäetakse maha ja võib-olla see ongi inimkonna tulevik , ma ei tea . </s> <s> Ma tean seda , et mina selles tulevikus elada ei oska . </s> </p>
<p> <s> Mu kalendris , tumeda novembripildi all , on tänasele kuupäevale tehtud väike Eesti lipp ja kirjutatud " taassünni päev " . </s> <s> See vist meenutab aastat 1990. </s> <s> Iseseisvuse kõige suurem paradoks on see , et need kümme aastat on olnud kõige võimsam akulturatsiooni , omakultuurist vabanemise periood , vähemalt viimase sajandi jooksul . </s> <s> Eesti kultuur ununeb tohutu kiirusega . </s> <s> Näib , Eesti sai iseseisvaks , et ise endaga lõpparve teha . </s> <s> Võib-olla on see kõigi rahvaste saatus ja praegu ei ole kellelgi pakilisemat tegevust kui see : eneselikvideerimine . </s> <s> Mõned veel võitlevad oma iseseisvuse eest , et ka saaks asja kallale asuda . </s> <s> Et saaks võtta oma maa ja see Jumalale tagasi anda . </s> <s> Näe , siin ta on , mis Sa meile andsid . </s> <s> Me proovisime küll , aga me ei saanud õnnelikuks . </s> <s> Las nüüd katsuvad teised ja teisiti . </s> <s> Meie tahame ainult unustada . </s> <s> Aga Jumal ütleb : oot-oot . </s> <s> Enne kui te saate unustada , peate te kõik meelde tuletama . </s> <s> Kõik . </s> <s> Algusest peale . </s> <s> Vähemalt seitsmendamast põlvest saadik . </s> <s> Enne te mul vabaks ei saa . </s> <s> Nii et hakake aga pihta . </s> </p>
<p> <s> Ma olen peale tunde jäetud koolipoiss . </s> <s> Tund eesti kultuur on küll otsas , teised lapsed on koju läinud telekat vaatama ja arvutimänge mängima , aga kuna mina oma tükke korralikult üles ei öelnud , siis pean ma nüüd istuma siin ja kõike kordama . </s> <s> Aga mina kõlgutan laua all jalgu ja vahin aknast välja . </s> <s> Väljas on veel üks hiilgav novembripäev saavutamas oma hiilguse tippu . </s> <s> Siis hakkab ta kiiresti kahanema . </s> <s> Eile tegin õhtupoolikul pika tiiru mööda kaldapealseid , kahju oli seda päikesepaistet niisama ära lasta . </s> <s> Vastu kaldapealse müüri ta veel soojendas . </s> <s> Helekollaseid paplilehti lipendas vastu tumesinist taevast , jõepolitsei paat kihutas mööda jõge , pani vee lainetama . </s> <s> Mis see elu muud on kui üürike võimalus ennast päikese käes soojendada . </s> <s> Juba ta hakkas vastaskalda katuste taha kaduma . </s> <s> Seal , kus vastaskalda majad olid rohkem jõe ääres ja kõrgemad , oli päike juba läinud . </s> <s> Käänaku taga tuli ta uuesti välja . </s> <s> Aleksander III silla kuldsed inglid särasid ja läikisid veel . </s> <s> Loojang tuli nii ruttu . </s> <s> Nagu selles Baudelaire'i luuletuses , kus ta soovitab loojuvale päikesele järele joosta , et veel ta kiiri püüda . </s> <s> Courons vite ! </s> <s> Jookseme ruttu ! hüüatab ta . </s> <s> Aga kuigi päevad ja ööd võivad tunduda nii aeglased , liigub maakera ometi sellise kiirusega , et jooksmine ei aita midagi . </s> <s> Päike kaob silmapiiri taha ikka sama ruttu . </s> <s> Öö tuleb . </s> <s> Concordiga saab ööst ja päevast ette lennata . </s> <s> Aga ainult korraks , siis ta peab maha laskuma , sest kütus lõpeb otsa . </s> <s> Ja päike saab meist ikka ette . </s> </p>
<p> <s> Võib-olla on kogu meie kultuur vaid selline loojuva päikese järele jooksmine . </s> <s> Me usume , et saame hoida tema kiiri pihus nagu ohje , peatada päeva nagu Joosua . </s> <s> Ta kinni püüda , nagu soovitasid virgad ladinlased . </s> <s> Hiinas oleks carpe diem vist võimatu , kuigi nad on veel virgemad . </s> <s> Aga nad teavad , et päev ei jää pihku . </s> </p>
<p> <s> Lennukite kiirgav ballett linna kohal , kui all on päike juba kadunud . </s> <s> Nende lühikesed heledad kriipsud nii- ja naapidi . </s> <s> Maailmas elamine on ikkagi väga kurb . </s> <s> Ma aina ootan , et keegi tuleks mind elamisest lohutama . </s> <s> Aga pole kedagi . </s> <s> Ainult pimedus tuleb . </s> </p></div2><div2 type="alaosa"><head> 17. 11. 01 </head>
<p> <s> Imelik on seda arvutit sisse lülitada . </s> <s> See on nii suur masin , suriseb ja sahiseb . </s> <s> Ja ma teen sellega nii väikest asja , nagu see kirjutamine . </s> <s> Ma kasutan tema võimsusest võib-olla 0,1 % , võib-olla veel vähem , ma ei tea . </s> <s> Kirjutamine on nii marginaalne tegevus , et selle jaoks eraldi masinaid muidugi ei tehta . </s> <s> Kompuuter on rohkem kommunikaator . </s> <s> Ja meelelahutaja . </s> <s> Ja ma ei oska enam käsitsi kirjutada , pastaka ja paberiga mul ei tuleks sedagi välja , mis siin tuleb . </s> <s> Ma ei tea , miks . </s> <s> Kas selle pärast , et ajas ei saa tagasi minna , et nüüd kirjutatakse arvutiga ? </s> <s> Et ma peaksin loobuma eelistest , mis arvuti annab , aga need eelised kuuluvad juba mu kirjutamise sisse , on osa selle tehnoloogiast , selle vaimsest seisundist , mille hulka kuulub see , et kõike saab muuta , kõike saab parandada , millestki ei jää mingit jälge . </s> <s> Kirjutusmasinaga kirjutamine nõuab suuremat kontsentreerumist kirjutamisele endale . </s> <s> Paberile pandud mõte on midagi täiesti erinevat peas olevast mõttest : tal on kindel kuju . </s> <s> Arvutisse pandud mõte on natuke nagu teise pähe pandud mõte . </s> <s> Kuigi ma olen pidanud talle andma kuju sõnade ja lausetena , formuleerima selle , mis on peas olemas ainult ... – mida peas ei ole olemas , mis on peas ainult realiseerimata võimalusena , ühena miljarditest . </s> <s> Potentsiaalselt võin ma öelda kõike , absoluutselt kõike , ka seda , mida öelda ei saa . </s> <s> Täpselt nagu arvuti . </s> <s> Sünapsid ajus töötavad , nii palju kui ma tean , samuti 1/0 põhimõttel ( vool on , voolu pole ) , nagu arvutigi ... </s> </p>
<p> <s> Kirjutusmasinaga kirjutamine nõuab kahtlemata suuremat meisterlikkust ja see meisterlikkus on muutunud tarbetuks . </s> <s> Võib-olla kogemusest olla kirjutanud käsitsi ja punase Unis-kohverkirjutusmasinaga , mille klahvid käisid raskelt – võib-olla sellest kogemustest on kasu : ma ei tea . </s> <s> Võib-olla jääb see kuhugi alles kui midagi sellist , mida pole neil , kes algusest peale hakkavad arvutiga kirjutama . </s> <s> Igatahes arvuti peaks kirjutamist demokratiseerima , ma ei tea , kas inimesed on seda juba taibanud . </s> <s> Kui lihtne see tegelikult on . </s> <s> Ainult mulle on see raske . </s> <s> Ma elan ikka selles kiviajas , kui sõnad jäid paberile alles . </s> <s> Ma ei ole veel taibanud , et kirjutamise ja mõtlemise vahel pole suurt vahet , et neil on peaaegu ühe vähe tähtsust . </s> </p>
<p> <s> Ühed hakkavad kirjutama sellepärast , et neile lihtsalt meeldib kirjutada . </s> <s> Neile meeldib laua taga istuda ( nad ei armasta liikuda ) , paberites ja raamatutes krabistada ja paberile lugusid jutustada . </s> <s> Ma usun , nad on lapsest saadik teadnud , et nad hakkavad kirjutama . </s> <s> Sellised kirjanikud on minu meelest Jaan Kross ja Andrus Kivirähk . </s> <s> Kirjanik on nende jaoks tõeline amet , korralik ja regulaarne nagu iga teine amet . </s> <s> Peale selle saavad nad elada elu , mis neile sobib . </s> <s> Ma usun , nad on üsna õnnelikud . </s> <s> See , mis nad kirjutavad , ei huvita mind põrmugi . </s> <s> Minu jaoks on see liiga tavaline , liiga monotoonne . </s> <s> Aga ma leian , et nende kirjanikuksolemises on midagi hubast ja turvalist , midagi respektaablit ja normaalset . </s> <s> Selle vaikset kodanlikku sära langeb natuke minugi peale , kui ma teesklen , et ma olen kirjanik . </s> <s> Neid on vaja , nad ise ei kahtle oma ameti vajalikkuses ja ühiskond vastab neile samaga . </s> <s> Nad väärivad seda armastust , mida ühiskond neile kingib . </s> <s> Nad teenivad oma leiba auga . </s> <s> Nad on kirjanikud selle sõna positiivses tähenduses . </s> </p>
<p> <s> Teised hakkavad kirjutama sellepärast , et nad ei tea , mida teha . </s> <s> Või mida mõelda . </s> <s> Kuna kirjutamine on ( tänu esimest liiki korralikele kirjanikele ) üks tunnustatumaid eiteamidategemise vorme , siis nad proovivad seda . </s> <s> Midagi võib välja tulla . </s> <s> Võib selguda , et kirjutamisega saab ennast osaliselt vabastada kohustusest elada seda elu , millest sa aru ei saa . </s> <s> Kirjutamisega võib luua teatud distantsi enda ja ühiskonna vahele . </s> <s> Sa ei pälvi küll austust , aga sulle ei tulda ka otse kallale . </s> <s> Inimesed ei tea , mida sinust mõelda , ja jätavad su parem rahule . </s> <s> Teatud mõttes oled sinagi saavutanud selle elu , mida sa oled tahtnud elada . </s> <s> Või õigemini , sind tuleb defineerida negatiivselt : sa oled saavutanud , et sa ei ela elu , mida sa ei taha elada . </s> <s> Oled saanud ajapikendust . </s> <s> Mõnda aega veel ei saa inimesed sind kätte . </s> <s> Võib-olla surmani ( sellest lootusest ka sagedased enesetapufantaasiad – soov muuta pääsemine kohe lõplikuks ) . </s> <s> Aga kroonukiri võib tulla iga päev . </s> <s> Sind paljastatakse , sind naelutatakse häbiposti . </s> <s> Ausa kirjaniku kuue all varjas ennast häbitu päevavaras , argpüks , väejooksik . </s> <s> Me veel õpetame talle , mida tähendab elu ja selle elamine ! </s> </p>
<p> <s> Inimesed , ka kõige heasoovlikumad , tavatsevad öelda , et elu on võitlus . </s> <s> Järelikult on elu kõige puhtam ja rikkumatum väljendus ühiskonnas sõda . </s> <s> Siis ometi ei seata enam elule , s.t. võitlusele mingeid kunstlikke ja ahistavaid piire . </s> <s> Sõjas saab elu elada täie rinnaga ( siit ka sõna rinne , rinnaga peale minek ) . </s> <s> Vana aja inimesed taipasid seda hästi : sõda oli kuningatele ja aadlimeestele ainus vääriline meelelahutus . </s> <s> Need , kelle käes oli kõige rohkem vabadust , kasutasid seda loomulikult elamiseks , see tähendab sõdimiseks . </s> <s> Kui kevadel maa haljendama lõi , läks ratsamees sõtta . </s> <s> Seni kui kondid kandsid . </s> <s> Kui enam ei kandnud , eks siis saanud kodus kolde ees istuda ja heietada ilusaid elu- , see tähendab sõjamälestusi . </s> <s> Ja kui sind rõõmsas taplusemöllus maha löödi , mis sest ikka . </s> <s> Elu elatud , sõda sõditud . </s> </p>
<p> <s> Ratsameestel ehk aadlikel oli sõjapidamiseks muidugi vaja ka sulaseid . </s> <s> Mida rohkem hobuseid ja mehi keegi sõtta viia suutis , seda suurema lõbu ja au osaliseks ta saada võis . </s> <s> XX sajandil jõudsid kindralid teatavasti sinnamaale , et sõjasulasteks tehti üldise väeteenistuse kaudu kõik mehed . </s> <s> Naistest said haavasidujad . </s> <s> Sõda muutus ometi kord kõigile kättesaadavaks , demokraatlikuks . </s> <s> Ühtlasi kaotas ta korraga kogu oma võlu , muutus korraga vastikuks ( ja koos temaga muutus vastikuks poliitika , mis seni oli kujutanud endast sõja ettevalmistustööd ja sõjasaagi jagamist ) . </s> <s> I-le pani punkti ilmselt aatompommi leiutamine . </s> <s> Mis mõnu on enam sõjal , kui selle saab lõpule viia paari liigutusega . </s> <s> Adrenaliin ei jõua veel tõustagi . </s> <s> Sõda lakkas olemast seiklus , ta tuli transformeerida , sublimeerida millekski muuks ja ühtlasi anda talle tagasi tema aadellik iseloom . </s> <s> Konfiskeerida ta rahvarämpsult . </s> </p>
<p> <s> Mina sündisin 1962. aastal . </s> <s> See oli aasta , kui Prantsusmaa taandus Alžeeriast ja Kuuba kriis lahenes sellega , et Nõukogude Liit tõmbas oma tuumaraketid tagasi . </s> <s> Vanaaegsed , napoleonlikud armeesõjad kaotasid lõplikult oma prestiiži ja suur tehnoloogiasõda , armagedon , mis jäi tulemata , sublimeeriti ilmselt millekski muuks . </s> <s> Ma sündisin ajapikenduse tähe all . </s> <s> Kuus aastat hiljem hoolitses isa selle eest , et ma läheksin kooli enne seitsmeaastaseks saamist . </s> <s> Ta arvas , et kuna ma siis astun ülikooli enne 18-aastaseks saamist , pääsen ma kergemini väeteenistusest . </s> <s> Ta ise oli sõja ajal Saksa väeteenistusest pääsenud alguses sellega , et oli vanem poeg ja , kuna ta isa oli kadunud , taluperemees , s.t. tootis sõjaväele toidumoona . </s> <s> Teise , karmima mobilisatsiooni ajal muretses ta endale tuttavalt Koeru arstilt tõendi , et tal on kopsud haiged ( poisikesena oli tal tõepoolest avastatud kopsuplekid , ja kuna kopsuhaigust tollal hirmsasti kardeti , siis vabastati pärija igasugusest tööst ja kooliskäimisest ning ta sai , nagu ta õde siiamaani kadedalt märgib , niisama küla vahel ringi joosta– noor tugev mees ! ) . </s> </p>
<p> <s> Oma esivanematelt pole ma pärinud mingit militaarset traditsiooni , ainult sõjahirmu . </s> <s> Sõda ei tähenda au ega seiklust , vaid ainult metsapõgenemist , loomaderöövimist , majadepõletamist , nälga , nekrutivõtmist . </s> <s> Vanaisa sõjamälestustest on minuni jõudnud ainult üks : see , kuidas ta kord kuskil Lõuna-Eestis või Põhja-Lätis , ühesõnaga Liivimaal , oli pandud kirikutorni suurtükituld juhtima . </s> <s> Ta oli olnud mitu ööd magamata ja siis oli ta sinna kirikutorni põrandale pikali heitnud ja maganud , hoolimata sellest , et ümberringi käis lahing ja kahurituli . </s> <s> See polnud teda seganud . </s> <s> Ja kirikutorn polnud imekombel pihta saanud . </s> <s> Minagi eelistan sõjale und , näha und oma kirikutornis keset elumöllu . </s> <s> Dormir , dormir , plutōt que vivre ! </s> <s> Magada , magada pigem kui elada . </s> </p>
<p> <s> Kuigi unenäod on arusaamatud ja häirivad . </s> <s> Võib-olla need , kes elavad , on aru saanud , et elada on lõppude lõpuks lihtsam kui und näha : elamine vabastab su arusaamatusest . </s> <s> Täna öösel nägin muu hulgas unes , et talumaja toas seina ääres potis kasvas üks noor roosipõõsas või kibuvits . </s> <s> Õisi tal veel peal ei olnud , aga need pidid olema punased . </s> <s> See oli intsestist , õe ja venna vahelisest ühendusest sündinud laps , keda pidi tingimata varjama , ta ei tohtinud kunagi inimeste silma ette sattuda . </s> <s> Ta pidi igaveseks sinna seina äärde jääma . </s> <s> Minul aga oli naine , kes oli vana ja haruldaselt kole , aga miski mind temaga siiski sidus , miski , millest keegi ilmselt aru ei saanud : ma häbenesin teda . </s> <s> Ta hõredad hallid juuksed olid pea peale palmitaolisse tutti seotud . </s> <s> Ta pildus peldikus istudes sellele palmile peoga vett , et ennast rahustada . </s> <s> Ta oli väga närviline . </s> <s> Tema nahk oli pruun , nagu parkunud . </s> <s> Maja ees oli meil küntud peenramaa . </s> <s> Minult küsiti , kas ma tõesti tahan maal elada , kus ei saa kontserdil ega teatris käia . </s> <s> Vastasin püüdlikult prantsuse keeles , et ma ei taha linnas ka kontserdil ega teatris käia . </s> <s> Aga et siin , maal , on vähemalt olemas mingi subsistance , ma pidasin silmas peenramaad . </s> <s> See polnud küll kuigi suur . </s> <s> Ma vaatasin , ega puude varjud sellele väga peale käi . </s> <s> Maja oli poollagunenud katusega , mingi igihaljas väänkasv , justkui okaspuu , oli pool katust enda alla matnud . </s> <s> Otsustasin , et kui meil sünnib laps , siis ma kasvatan teda võimalikult ise , algusest peale , et ta võimalikult vähe päriks oma emalt . </s> <s> Aga kas mul õnnestub teda endasarnaseks kasvatada ? </s> <s> Arvasin siiski , et hakkan teda armastama . </s> </p>
<p> <s> Eile õhtul kohtusin Marais's Etoile manquante'is ( Puuduva Tähe kohvikus ) Jerōme'iga , kes oli tulnud koos oma tüdrukuga Pariisi nädalalõppu veetma ja oli mind kutsunud ühte klaasikest jooma . </s> <s> Seal olen ma kunagi varemgi istunud , paar korda , aastate eest , suurte ebamääraste lootustega kedagi kohata . </s> <s> Kui arusaamatud need lootused nüüd tunduvad , kui ebaloogilised . </s> <s> Mul polnud põrmugi tahtmist sinna minna , oleksin parema meelega koju oma televiisori juurde tulnud . </s> <s> Olin väsinud , pidin töö juures aega parajaks tegema , kohtumine oli kell pool kaheksa . </s> <s> Metroos teatati , et Hōtel de Ville'is on colis suspect , kahtlane pakk ( võimalik lõhkekeha ) , ja liiklus on katkestatud . </s> <s> Rong venis kuidagi Chātelet'ni ja edasi tuli jala minna . </s> <s> See pole sealt väga kaugel . </s> <s> Jerōme oli sinna kutsunud ka ühe oma sõbra , norra keelest tõlkija . </s> <s> Päris armas poiss oli , rõngas kõrvas , kindlasti homo ( mitte rõnga pärast , lihtsalt , see oli selge ) . </s> <s> Jutu sees tuli välja , tunnistasin üles , et ma lähen instituudist töölt ära . </s> <s> Jerōme küsis , kas ma jään Pariisi edasi elama . </s> <s> Ja kui ma vastasin , et ei jää , loomulikult – mis ma siin teeksin ? – , küsis , mida ma edasi tegema hakkan . </s> <s> Ma ütlesin , et ei tea . </s> <s> Mis on tõsi . </s> <s> Siis läks jutt sellele , mida keegi teeks , kui ta ei saaks enam teha seda , mida ta teeb . </s> <s> Tõlkija arvas , et võib-olla võiks ta kokaks olla . </s> <s> Aga üldiselt ta tõlgiks , ei ajakirjandus ega õpetamine ei tuleks eriti kõne alla . </s> <s> Keegi ei teadnud tegelikult , mis ta teeks , kui ta ei teeks seda , mis ta teeb . </s> <s> Küsisin , kas Prantsusmaal saab tõlkimisega ära elada . </s> <s> Tõlkija-poiss vastas , et ei saa . </s> <s> Aga ta elab siiski . </s> <s> Ma arvan , et nagu minagi , kardab ta elu ja eelistab sellest võimalikult kaugel olla , olla omaette . </s> <s> On mõned inimesed , kes eelistavad olla omaette . </s> <s> Kahjuks ei luba eesti keelde tõlkimine enam vist niigi palju ära elada . </s> <s> Muidu ma võiksin seda teha . </s> <s> Ajakirjandus langeb ka tegelikult ära , sest see on juba liiga vastik . </s> <s> Õpetamine ? </s> <s> Mida ma õpetaksin , kui ma isegi ei oska elada ? </s> <s> Ma tunnen ennast rohkem koolipoisi kui õpetajana , ikka veel . </s> <s> Nii et ega midagi eriti ei jäägi . </s> <s> Kunagi ma unistasin kohast looduskaitsealal , nüüd ma ei julge sellest enam eriti unistadagi . </s> <s> Pealegi on see ametnikutöö , mis on lihtsalt üks väeteenistuse vorm. Aga mina loodan ikka saada ajapikendust . </s> <s> Mitte veel olla sunnitud elama hakkama . </s> </p>
<p> <s> Hommikul ärkasin tõelise tulevikuhirmuga . </s> <s> Kust saada raha ? </s> <s> Oli aeg , kui ma uskusin , et armastus lahendab kord kõik ja see on ainus asi , mida tasub taotleda . </s> <s> Kõik muu oli selle aina käest libiseva eesmärgi kõrval täiesti tühine . </s> <s> Raha või mitte raha . </s> <s> Mis mul rahast , kui mul pole armastust niikuinii . </s> <s> Nüüd ma sellesse eesmärki enam ei usu . </s> <s> Ma ei usu , et armastus on olemas , sellisena , lunastusena , mis vabastaks mu elamisest , kõigest . </s> <s> Armastus on inimlik ja suhteline , ta kustutab ainult ajutiselt mõned probleemid . </s> <s> Armastus on kujutlus , et teine võtab su enda kanda , kogu su mina , su elu . </s> <s> Aga teine ootab sinult sama ja kummagi ootus ei täitu . </s> <s> Ma tean , et miski ei vabasta mind lõplikult , miski maine , et mu pettuste arsenal hakkab otsa saama . </s> <s> Ainus reaalne pääsetee paistab olevat rent . </s> <s> Aga seda ei paista kuskilt . </s> </p>
<p> <s> Tänapäeva sõjamehed on ärimehed , börsimaaklerid , managerid . </s> <s> Vaadake ainult nende jõulisi profiile . </s> <s> Nende pilgus on puhas adrenaliin . </s> <s> Nende läikivad kinganinad on sexy . </s> <s> Kallis ülikond , kallis auto jne. on nende munder , raudrüü , sõjaratsu . </s> <s> Nemad on aadel , nende kätte voolab kõigi väikeste inimeste , tänapäeva sunnismaiste talupoegade töö kogu maailmast , mida nad on aina vallutamas ja ümber jagamas . </s> <s> Mõned neist langevad , uued hüppavad sadulasse . </s> <s> Mõni ehk saab ka vanaduses kolde ees oma jalgu soojendada ja elumälestusi heietada . </s> <s> Rahva kannatused , vaeste viletsus huvitab neid sama palju kui läbi kevadise õitsemise lahingusse kappavaid rüütleid . </s> <s> Neile pole vaja ei riiki ega rahvust , nad taluvad nende kulukat olemasolu vaid esialgu , seni kuni nad on saanud küllalt võimsaks , et kõik see enda kätte võtta . </s> <s> Siis alles hakkab nalja saama . </s> <s> Seda kultuuri , mida esindavad minusugused , pole neile loomulikult vaja . </s> <s> Me kuulume kuidagiviisi riigi ja rahvuse eneseõigustuse juurde . </s> <s> Rüütlid ei vaja seda mälu , mida me kanname . </s> <s> Ega seda unustust , mida me pakume . </s> <s> Kunagi nad hakkavad seda võib-olla taga igatsema , aga siis on juba teised , kes neile seda pakuvad . </s> <s> Kes neile midagi uut välja mõtlevad . </s> <s> Meist ei jää midagi . </s> </p>
<p> <s> Kui kaua saan ma veel ajapikendust , millal elu kabjaplagin peatub mu ukse taga ? </s> <s> Kas mul on siis püstol käepärast ? </s> <s> Enda jaoks muidugi , mitte elu jaoks . </s> </p></div2><div2 type="alaosa"><head> 18. 11. 01 </head>
<p> <s> Hall vaikne pühapäevahommik . </s> <s> Osal korteritest on veel kella poole üheteistkümne ajal luugid või kardinad ees . </s> <s> Aga selles , mis on otse minu akende vastas üle õue , kuhu otse sisse paistab , istuti juba lambi all ja loeti . </s> <s> Seal korteris loetakse palju . </s> <s> Alatihti paistab nende rõduuksest raamat , mis on kellegi käes , ja selle kellegi väljasirutatud jalad . </s> <s> Ta ise istub ilmselt lambi all tugitoolis . </s> <s> Seal elab kaks inimest , mees ja naine . </s> <s> Kes lambi all loeb , on naine . </s> <s> Mis raamatuid seal loetakse , seda ma ei tea . </s> <s> Linn tähendab tohutut hulka võõraste elude pilte , mille tähendust me kunagi teada ei saa . </s> <s> Keset seda tummfilmikatkendite ja pildita helikatkendite virrvarri tahaks oma elule tähendust leida , ehitada silda , mis ulatuks nii taha- kui ka ettepoole . </s> </p>
<p> <s> Unenägu , mis meelde tuleb , oli selline , et isal oli helikopter ja mina juhtisin seda . </s> <s> Õieti ta lendas ise , mina istusin roolis , aga ma ei osanud eriti midagi teha . </s> <s> Isa istus kõrval . </s> <s> Lendasime üsna madalal linna kohal , piki laia valgustatud tänavat . </s> <s> Mulle tundus , et me võime vastu mõnda kõrgemat maja põrgata , nende mustad siluetid olid sealsamas , peaaegu kõrval . </s> <s> Aga isa ütles , et ei põrka , et oleme parajal kõrgusel . </s> <s> Sain aru , et helikopter hoiab ise kõrgust . </s> <s> Siis aga hakkas ta silmanähtavalt laskuma . </s> <s> Üks mees oli süütevõtmed eest ära tõmmanud , tabloo oli pime . </s> <s> Me lihtsalt liuglesime allapoole . </s> <s> See mees jooksis mööda tänavat . </s> <s> See oli mingi arusaamatus . </s> <s> Kuidas ta võtmed nii kätte sai , et mina midagi ei märganud ? </s> <s> Helikopter laskus tänavale , mees hüppas trammi peale , jooksin talle järele ja vehkisin käega , tramm sõitis ära , aga arvatavasti oli mees siiski aru saanud , et meil on helikopteri võtmeid veel vaja . </s> <s> Aga oli ka võimalik , et see mees oli isa petnud , kui ta talle helikopteri müüs . </s> <s> Ja isa oli sellele kulutanud oma viimased säästud . </s> <s> Ema polnud helikopterit tahtnud . </s> <s> Edasi kaob lugu ( unenäod muutuvad lugudeks muidugi alles jutustades , nagu elugi ) mingisse perekondlikku uttu . </s> <s> Õed on ka seal . </s> <s> Mul on tuba , mille keskel on suur T-kujuline söögilaud ( mitu lauda kokku lükatud ) , see on juhuks , kui tuleb suurem olemine . </s> <s> Peale selle on seal palju vanast elukohast toodud toataimi . </s> <s> Üks väike kask on põrandal varjus kolletama löönud , tõstan ta aknale , kuhu paistab madal talvepäike : see polegi kask , vaid hoopis punane nõges , ta sobitub hästi päikesekiirtesse . </s> </p>
<p> <s> Eile õhtul näidati telekast kolme šveitsi kirjanikku . </s> <s> Üks oli noor mees , üsna kaine ja korraliku välimusega , kes kirjutas väga hulle ja vägivaldseid raamatuid . </s> <s> Ma arvan , see oli tal lihtsalt stiliseering . </s> <s> Midagi sellist , milline ta oleks tahtnud rohkem olla , aga milliseks tema kainus ja korralikkus teda kunagi saada ei lase . </s> <s> Teine oli noor naine , peaaegu tüdruk , kes oli juhtumisi kirjutanud bestselleri , mis oli juba tõlgitud kahekümne kuude keelde . </s> <s> See bestseller oli tema elust , algas umbes nii : Kui isa meie juurest ära läks ... </s> <s> Ta oli oma elu edust mõnevõrra segadusse aetud ja mängis enesekindlat staari . </s> <s> Ta ütles , et ta oli tahtnud lugeda raamatut , mis oleks tema elust , aga sellist polnud ja siis ta kirjutas selle ise , endale . </s> <s> Peaaegu täpselt selliste sõnadega olen minagi välismaal oma kirjutamisest valetanud . </s> <s> Kolmas oli tume ja närviline kuju , musta habemega , näotõmblusega , elas maal , keset karjamaid , lehmade ammumist ja lehmakellakolinat . </s> <s> Ta kõndis mööda karjamaadevahelist teed . </s> <s> Käimine on üks paremaid mõtlemise meetodeid , see on selge . </s> <s> Mõnedele . </s> <s> Ta kirjutavat aeglaselt . </s> <s> Siis ta kirjutavat selle veel tindiga ümber . </s> <s> Tint olevat sensuaalne materjal , midagi nagu veri . </s> <s> Tema raamatud olid kriminaalse koega . </s> </p>
<p> <s> Kirjutamine on miski , mis mõnedele elus juhtub . </s> <s> Miks just ühtedele ja mitte teistele , ma ei tea . </s> <s> Ma arvan , ta on seotud oma elu seletamatusega , ja kõigepealt mingi ebaõiglusega . </s> <s> Me oleme kas sündinud või kasvanud tundega , et " meile " ( mulle , mu ( esi ) vanematele , mu rahvale ) on liiga tehtud . </s> <s> Protsessi on võltsitud , tunnistusi pole arvestatud . </s> <s> Meist pole aru saadud . </s> <s> Igatahes , miski on läinud paratamatult valesti . </s> <s> See asi tuleb õigeks seletada . </s> <s> Kirjutamises on nii palju eneseõigustust , ka siis , kui ei kirjuta sugugi endast . </s> <s> Siis võib-olla veel enam . </s> <s> Õiguseotsimine , õigete sõnade , mõistvate , õigeksmõistvate sõnade otsimine . </s> <s> Aga õigus niriseb sõnade vahelt läbi , tõest rääkimata . </s> <s> Sõnad on liiga hõredad . </s> <s> Peab uuesti proovima , peab kuidagi katsuma punuda sellest materjalist nii tiheda põhja , et õigus sellele pidama jääb . </s> <s> Mingit moodi peab see ju ometi võimalik olema , lõpuks peab ju meid kuulda võetama . </s> <s> Inimesed peavad aru saama , et see pole nii , nagu paistab , et ma pole selline , me pole sellised . </s> <s> Liigutada südameid , kuhu on kivistunud hukkamõist . </s> <s> " Tõde ja õigus " . </s> <s> " Protsess " . </s> <s> " Idioot " . </s> <s> " Kameeliadaam " . </s> <s> Selle autori isa , Dumas vanem , oli vallaslaps , pealegi veel segavereline . </s> <s> Ta ise ei kirjutanud sellest midagi , tema mureks on vaid ennast selles ühiskonnas tõestada oma kirjutatu eduga . </s> <s> Alles tema poeg võtab teema üles , üritab oma vanematele nende inimlikkust tagasi anda , nad puhtaks pesta ebaõiglasest süüst . </s> </p>
<p> <s> Ma olen kindel , et Tammsaare perekonnaloost leiaks ühte ja teist , kui seda hoolikalt kaevata . </s> <s> Võib-olla on juba leitudki , aga pole märgatud . </s> <s> Peab seda asja uurima . </s> <s> Väga süüline , väga tõestav ja õigustav kirjanik . </s> <s> Tõeline advokaat , tihti talumatult sõnarohke . </s> <s> Aga siiski liigutav . </s> <s> Oskab auditooriumile südamesse minna . </s> </p>
<p> <s> Lapsena ma armastasin isale vastu vaielda , temaga vaielda . </s> <s> Minu koht köögilaua taga oli leivasahtli kohal vastu akent , tema koht oli laua otsas , meie vahele jäi lauanurk . </s> <s> Aga kujutluses tundub , nagu oleks ta olnud väga kaugel . </s> <s> Me olime teine teisel pool barjääri . </s> <s> Tema oli kohtualune , mina süüdistaja . </s> <s> Või tema kohtunik ja mina süüdistatava advokaat . </s> <s> Minu arust tal polnud õigus , mitte milleski . </s> <s> Aga ta ütles alati midagi sellist , nagu et " ah , poiss , ära seleta ! " või " ah , ära vaidle ! " </s> <s> Talle jäi õigus , mis talle ei kuulunud . </s> <s> Nüüd ma saan aru , et ta tundis ennast kaitsetuna minu süüdistuste ees , sellepärast oligi vaja , et talle õigus jääks . </s> <s> Minu tunne , et tal pole õigus , oli tema enda tunde peegeldus . </s> <s> Mu isa tundis ennast süüdi , teadmata , milles . </s> </p>
<p> <s> Vanaemaga ja emaga ei vaielnud ma kunagi , sellel poleks mõtet olnud . </s> <s> Ükskord ütlesin vanaemale " loll " . </s> <s> Pärast värisesin päev otsa karistuse ootuses : kui isa koju tuleb . </s> <s> Aga isa ei teinud midagi . </s> <s> Võib-olla ütles midagi , aga see polnud sugugi hirmus , võrreldes vanaema vaikse ähvardusega . </s> </p>
<p> <s> Isaga sai asju arutada , vähemalt oli see nii alguses . </s> <s> Teel Kivimäe sauna , mööda Põllu tänavat , või teel Jannseni poodi mööda Vabaduse puiesteed . </s> <s> Need olid parajalt pikad teed ja need on jäänud mu mällu kui kõige õnnelikumad lapsepõlvemälestused . </s> <s> See oli eksalteeriv : ma küsisin ja ta vastas kõigile küsimustele , pikalt ja loogiliselt . </s> <s> Ta andis seletusi . </s> <s> Ta oli väga tark . </s> <s> Keegi teine minuga nii ei rääkinud . </s> <s> Isa käis sellel ajal EPAs kaugõppes , tean ma nüüd , võib-olla see oli tema elus õnnelik aeg , eneseteostus . </s> <s> Ta noorem vend ja noorem õde olid saanud ülikoolis käia , kui tema talu pidas , tema pidi piirduma Jänedaga ja pärast sõda ta muidugi edasi õppida ei julgenud . </s> <s> Tal varastati Leningradi turul pass ära ja pärast seda elas ta aasta aega hirmu all , sest talle ei antud uut . </s> <s> Tema asja uuriti . </s> <s> Tema isa vari oli tema selja taga . </s> <s> Lõpuks läks kõik hästi , ta sai passi kätte . </s> <s> Ükskord jaanipäeva hommikul , kui ta oli tulnud rongiga kuskilt jaanitulelt , oli talle tühjal Raekoja platsil tulnud vastu üks nende küla mees , kes oli öelnud , et N. on metsavendadelt kuuli saanud . </s> <s> N-i peeti tema isa mahalaskjaks . </s> </p>
<p> <s> Ma ei tea , miks isa lakkas minuga rääkimast . </s> <s> Või mina temaga . </s> <s> Miks ma oma isa häbenema ja vihkama hakkasin . </s> <s> Põllu tänava ja Vabaduse puiestee õnnestavad jalutuskäigud jäid ilma järjeta . </s> <s> Nagu oleks isa mu maha jätnud . </s> </p>
<p> <s> Võib-olla sellepärast , et tema lemmiklapseks sai keskmine õde : ta hakkas ilmutama sportlikku talenti , sai väga noorelt ENSV meistersportlaseks ujumises . </s> <s> Isa tahtis temast teha kuulsust . </s> <s> Minul polnud mingit sportlikku huvi , nagu ma ükskord kuulsin teda emale kurtvat . </s> <s> See solvas mind hingepõhjani . </s> <s> Õe kuulsusetee lõppes halvasti . </s> <s> Trauma , buliimia , vaimuhaiglaga . </s> <s> Sestpeale said meist temaga liitlased . </s> <s> Kui ta oli edukas sportlane , siis ma vihkasin teda ja katsusin ta elu põrguks teha sellega , et käisin tal järel ja nõudsin , et ta meie ühise kirjutuslaua enda tagant ära koristaks . </s> <s> Ta oli trennist väsinud . </s> <s> Ma olin väga kiuslik . </s> </p>
<p> <s> Minu kirjanduslik kuulsusetee on võib-olla õe oma kordamine . </s> <s> Ja järeleaimamine . </s> <s> Õde oli see , kes hakkas esimesena kirjutama , kes hakkas esimesena kultuuri vastu huvi tundma , eitama isa materiaalset väärtusskaalat , kes tegi kunstist vabastusvõitluse lipu ja relva . </s> <s> Mina vaid aimasin teda järele . </s> <s> Tema oli tegelikult andekam , kõiges . </s> <s> Isa on minu üle küll uhke , aga ta ei usu minusse . </s> <s> Ta arvab , et see on ajutine . </s> <s> Ja mina teen kõik selleks , et läbi kukkuda , et mul lõpuks ometi elus halvasti läheks . </s> <s> Ma tean , et mul pole edule õigust . </s> <s> Et mul pole elule õigust . </s> </p>
<p> <s> Saint-Germain-en-Laye . </s> <s> Talv enne talve , rõske külm valkjashall päev . </s> <s> Taevas nagu oleks selgimas , aga selle asemel ta lööb ainult kergelt roosatama vastu õhtut . </s> <s> Riided tunduvad esimest korda liiga õhukesed . </s> <s> Inimestel on mütsid peas . </s> <s> Sülekoertel vestid seljas . </s> <s> Lehti on vahepeal kõvasti maha sadanud , eriti kastanilehti , neid on tee peal lademes . </s> <s> Pöögid on alt vaadates kollased , punakad . </s> <s> Aga siiski on mets veel päris tihe , kitsad rajad on hämarad . </s> <s> Vaikus , talvepühapäeva vaikus . </s> <s> Üks rähn häälitseb , kaugel mootorratas , väikese linnu pehme tiivavurin . </s> <s> Siis kellegi jalutaja mobiiltelefoni helin . </s> <s> Hobusekapjade tuhm matsumine . </s> <s> Ratsutajate õhetavad näod . </s> </p>
<p> <s> Õhtul telekast " Surm Veneetsias " . </s> <s> Kirjutamine on varjamise ja väljaütlemise mäng . </s> <s> Varjata nii , et kõik välja tuleks , kõik ära rääkida nii , et miski ei paljastuks . </s> <s> Thomas Mann oli kahtlemata varjamisvirtuoos , silmakirjakammerteener . </s> <s> Tema lapsed rääkisid oma eludega välja : homoseksuaalsus , enesetapud . </s> <s> Huvitav , kas Mahler tõesti suri Veneetsias ja koolerasse ? </s> <s> Tšaikovski suri koolerasse , seda küll ... </s> <s> Peab järele uurima . </s> </p></div2><div2 type="alaosa"><head> 19. 11. 01 </head>
<p> <s> Unenägu : korduv sauna kütmine . </s> <s> Tuli oli all ja heitis liikuvat kuma põrandale ja seinale . </s> <s> Puud olid seina ääres virnas , natuke liiga peenikesed , põlevad ruttu ära . </s> <s> Saunaminekuni ei jõudnudki , seltskond läks alati enne laiali , saun jahtus ära . </s> <s> Ta nagu ei läinudki hästi kuumaks , saunaahi oli millegipärast eesruumis , leiliruumi läks soojus ukse kaudu . </s> <s> Kirjutasin midagi ja tahtsin seda kohe lugeda anda , aga kõhklesin , et äkki peaks ise enne läbi lugema . </s> <s> Olin naabri Reinu , lapsepõlve mängukaaslase majas . </s> <s> Aga seal elas hoopis Mart . </s> <s> Samal ajal helistas Kauri vend : ta on mu uue maja juures Kalanas , millal ma tulen . </s> <s> Olin kaasa võtnud ainult käsikirja , et see talle üle anda , aga pidin ju andma veel ka jalgratta võtmed , kaheksakantvõtmete kimbu . </s> <s> Leppisin kokku , et kohtume Kalestes vana maja juures , kus ma ikka elasin ja kus võtmed olid , viie , ei , seitsme minuti pärast . </s> <s> Tegelikult kooserdasin seitsme minuti pärast ikka veel Reinu-Mardi maja ümber . </s> <s> Ta palus mul tule pliidi alla teha . </s> <s> Ta ise oli ukseavas tooli peal püsti ja parandas mingit kardinapuud ukse kohal . </s> <s> Kutsusin teda sauna , mis oli küdema jäänud . </s> <s> Pidin minema hakkama , sest kokkusaamine oli minu huvides , aga ei saanud kuidagi mindud . </s> </p>
<p> <s> Meie tänaval oli mul kaks sõpra : naabri Rein ja Tiina alt ülejärgmisest majast . </s> <s> Ma murdsin palju selle üle pead , kumb on mulle tähtsam sõber , kas Rein või Tiina . </s> <s> Üldiselt kaldusin Tiina poole . </s> <s> Aga mõlemaga oli oma kana kitkuda . </s> <s> Tiina oli aasta noorem ja minu meelest liiga rumal . </s> <s> Ta tahtis , et mina ka paitaksin seda hulkuvat kassi , kes meie keldri aknal peesitas . </s> <s> See oli pikakarvaline tokerjas kassivolask ; ma teadsin , et nad levitavad haigusi , ma kartsin teda . </s> <s> Kui ma ei tahtnud paitada , nimetas Tiina mind mõrtsukaks . </s> <s> Ma olin solvunud , peamiselt sellepärast , et ta ei teadnud , mis " mõrtsukas " tähendab ja seda ei saanud talle ka seletada . </s> <s> Ma olin mõrtsukas ja kõik . </s> <s> Nüüd ma mõtlen ikka vahel , et mul võiks kass olla . </s> <s> Maal oli kogu aeg mõni kass . </s> <s> Siia korterisse sobiks kass väga hästi . </s> <s> Ikkagi elav hing majas . </s> <s> Oleks põhjust veelgi rohkem koju kiirustada . </s> <s> Kass nurruks ja nühiks ennast mu jalgade vastu , kui ma külmkapi juurde lähen . </s> <s> Üle kõige armastavad kassid külmkappi , ma olen tähele pannud , külmkapi ukse hääl mõjub neile tõelise äratussignaalina . </s> <s> Vastast naabritel oli siin läinud talvel kass , kes kraapis vihaselt ust ja kräunus , kui ta üksi kodus oli . </s> <s> Ta tegi võimsat kolinat ja ma oletasin , et tegemist on väga suure kassiga . </s> <s> Kevadel ta tuli mulle paar korda akna kaudu tuppa , oli üle katuse roninud . </s> <s> Väga väike kõhna kass oli , liikus hääletult mööda mu korterit , alguses ma ei uskunud , et see on nende kass , aga Monsieur Renard kinnitas , et on . </s> <s> Neid polnud kodus . </s> <s> Monsieur Renard soovitas kõvemini koputada : magavad ! </s> <s> Sellest ma sain aru , et majahoidjate peres on kõigi üürnike kombed ja elu põhjalikult läbi võetud . </s> <s> Koputasin veel , siis lasin kassi katusele tagasi . </s> <s> Ükskord ta käis veel mul toas . </s> <s> Ma ei tea , kas ta läks kaduma või mis sai , igatahes kraapimine kadus ära . </s> <s> Ükspäev toodi neile uus kass , üks mootorrattakiivriga poiss tuli koos minuga alt lifti , tal oli kass põues , ainult pea paistis . </s> <s> Harilik kirju kass , vahtis ärevalt ringi . </s> <s> Poiss seletas , et kodus polnud tal lifti , nii et ta pole enne liftiga sõitnud , see kass . </s> <s> Seal korteris elavad mingid noored . </s> <s> Ma ei tea , kas kass jäi nende juurde , igatahes ta ei kraabi ust , nagu see endine . </s> <s> Võib-olla ma Eestisse tagasi minnes võtan endale kassi . </s> <s> Või koera . </s> <s> Ma ei tea küll , mis elu ma seal elama hakkan , või kus . </s> <s> Nagu ma poleks varem Eestis elanud . </s> <s> Aga kõik endised elud tunduvad võimatud , neid pole enam . </s> <s> Ma olen tähele pannud , et paljud minu ikka jõudnud mehed , eriti kui neil on suheteprobleeme või kui nad on üksikud , võtavad koera . </s> <s> Vahel ka kassi . </s> <s> See kuulub eluga leppimise juurde . </s> <s> Isegi Michel Houellebecq oli koera võtnud , kuigi tal pidi olema ilus noor naine . </s> <s> Ta väitis intervjuus , et nende suhted on ideaalsed , neil pole mitte mingeid suheteprobleeme , selle koeraga . </s> <s> Ma pole küll siiamaani tundnud , et loomadest tõeliselt seltsi oleks . </s> <s> Nad reageerivad sinu peale , nad sõltuvad sinust ja väljendavad seda sõltuvust mitmel eri moel , aga see on ka kõik . </s> <s> Nad elavad teises , väga kauges maailmas . </s> <s> Ma ei tea . </s> <s> Võib-olla ma siiski võtan kassi . </s> <s> Koera võtmine oleks juba revolutsiooniline samm , enda väga lähedalt sidumine kellegagi . </s> <s> See pole mul tänini kombeks olnud , olen ikka eelistanud säilitada distantsi ja vabadust , suhted katkestada . </s> <s> Koeraga ei saa suhteid katkestada . </s> <s> C'est ēa le probléme . </s> </p>
<p> <s> Rein oli minust jällegi neli aastat vanem . </s> <s> See tuli välja alles hiljuti . </s> <s> Mulle oli jäänud meelde , et ta oli minust natuke vanem , nii aasta või kaks . </s> <s> Imelik , et ta minusuguse titega üldse tegemist tegi . </s> <s> Endale ma siis küll titena ei tundunud , pidasin ennast temaga enam-vähem ühevanuseks ja isegi targemaks . </s> <s> Aga füüsiliselt ma temaga muidugi võistelda ei saanud . </s> <s> Ükskord me tegime Reinu algatusel Reinu aias puuriida sisse tehtud onnis lõket ja minu vanaema sattus peale . </s> <s> Rein tuli sealt välja , talle vastu , " nägu valge nagu paber " , jutustas vanaema hiljem perekondliku kohtumõistmise käigus tunnistust andes . </s> <s> Ma ei mäleta , et mingit karistust oleks järgnenud . </s> <s> Küllap ma ajasin kõik Reinu kaela , ta oli ju vanem . </s> <s> Ükskord ma ostsin tema käest kümne rubla eest tema punase valgete kummidega Saksa DV tõukeratta . </s> <s> Sellega ma käisin poest piima toomas , pudelid kolksusid vastu raami ja kippusid ratast tasakaalust välja ajama . </s> <s> Tühje pudeleid viisin ka tõukerattaga . </s> <s> Panin pudelite rahast muist kõrvale , kuigi see oli keelatud . </s> <s> Peenraha seisis köögikapis kalakujulise klaasvaagnakese peal . </s> <s> Keegi ei lugenud seda täpselt . </s> <s> Varastasin kümne- ja kahekümnekopikalisi ka isa taskust . </s> <s> Ma ei osanud veel õieti arvutada , see pidi siis olema enne kooli . </s> <s> Hõikasin emale teise tuppa : " Kui palju on nelikümmend liita seitsekümmend ? " – " Kas sa jälle loed oma kopikaid kokku või ? " küsis ema . </s> <s> Mul oli väga häbi . </s> <s> Mu saladus oli välja tulnud , osaliselt . </s> <s> Uurimist ei järgnenud . </s> <s> Uurimine ja protsess järgnes alles siis , kui läksin järgmisse etappi . </s> <s> Taskurätikute sahtlis olid ema ehted , pross ja merevaigust pärlid , sametpaberiga üle kleebitud karbis , ja ühed ümmargused , vist klaaspärlid , mis mulle meeldisid kõige rohkem . </s> <s> Peale selle mõned tsaariaegsed sajarublased Katariinad ( ? ) ja tsaariaegsed hõberublad . </s> <s> Ma ei tea , kumma perekonna pärandus see oli , küllap isa , oletan . </s> <s> Mingi lugu oli nende kohta . </s> <s> Mulle meeldis selles sahtlis sorida . </s> <s> Seaduslik alus sorimiseks oli sahtli koristamine , aga siis tuli reeglina koristada ka köögisahtlid , niidi-nõela sahtel , kus niidid olid segamini ja sorteeritud nööbid jälle vales karbis , samuti nugade-lusikate sahtel , mille uushõbedast lusikad pidi hambapastaga läikima nühkima . </s> <s> See kõik mulle tegelikult meeldis , mulle meeldis sahtleid korda teha ( see , mis ma siin praegu teen , on ka sahtlite koristamine , et saaks nad kinni lükata , sinnapaika jätta ) , aga üle kõige meeldis mulle ikkagi taskurätikute sahtel . </s> <s> Seal oli eriline lõhn , see lööb mulle praegugi ninna . </s> <s> Minu meelest lõhnasid nii ema pärlid . </s> <s> Hõberublad olid taskurätikute all . </s> <s> Ma viisin need ükshaaval Reinule . </s> <s> Ma ei mäleta , kas ma midagi nende eest sain ka , vist mitte , võib-olla mingi lubaduse hiljem maksta . </s> <s> Igatahes tuli asi avalikuks ja see oli juba suur protsess . </s> <s> Ma kartsin väga . </s> <s> Ma teadsin , et vargus on üks kõige hirmsamaid kuritegusid ja et vargale ei andestata mitte kunagi . </s> <s> Varas jääbki vargaks . </s> <s> Aga rahasid võttes ma seda ei mõelnud . </s> <s> Ma õigustasin ennast sellega , et keegi ei tee nendega midagi niikuinii , need on vanad rahad . </s> <s> Tegelikult ma teadsin küll , et nad on väärtuslikud . </s> <s> Aga ilmselt mul oli vaja Reinule ennast tõestada , osta endale võrdväärsus neli aastat vanemalt poisilt ; ma võisin olla siis nii viie-aastane . </s> <s> Igatahes mul oli kohutav hirm , kui asi avalikuks tuli . </s> <s> Sellest räägiti kuidagi sosinal . </s> <s> Ma seisin õues maja seina ääres , seal , kus on kibuvitsapõõsas , ja mulle tundus , et mu elu on läbi . </s> <s> Tahtsin väga , et seda kõike poleks olnud , aga sain aru , et enam ei saa seda olematuks muuta . </s> <s> Paratamatus ! </s> </p>
<p> <s> Karistust ma ei mäleta . </s> <s> Igatahes see polnud see , mille eest ema mind keldrisse viis ja käskis püksid maha võtta . </s> <s> See oli selle eest , et ma uued dressipüksid tavotiseks tegin . </s> <s> Millegipärast oli üks männitüvi aias tavotine . </s> <s> Võib-olla oli sinna autot parandades tavotiorki pühitud . </s> <s> Ma karjusin kõvasti , ega ema löönudki rohkem kui ehk paar nähvakat , ma karjusin juba enne , minu meelest see oli väga ebaõiglane , seekord ma polnud ju üldse süüdi , see juhtus . </s> </p>
<p> <s> Üldiselt ma püüdsin emale meele järele olla . </s> <s> Ma ootasin , kui ta koju tuli , ja viisin poekotid kööki ja ladusin toidud kappi . </s> <s> Tihti ma kõõlusin tänaval teda oodates ja jooksin talle vastu . </s> <s> Ema väitel olin ma ilmselt juba siis lühinägelik , sest ma olevat jooksma hakanud alles siis , kui ta juba poole tänava peal oli . </s> <s> Aga välja tuli see alles hiljem , koolis , ühes arstlikus kontrollis . </s> <s> See oli minu jaoks suur tragöödia . </s> <s> Saada prillipapaks . </s> <s> Varjasin prillitõendit , see isegi kadus vahepeal ära , ja ma teadsin , et selle varjamine ja kaotamine on kuritegu . </s> <s> Kõige rohkem ma vist kartsin seda , et ema pettub , kui teada saab , et ma ei näe . </s> <s> Ütleb , et ma olen ise süüdi , loen liiga palju , pimedas . </s> <s> Niikuinii ta pidas mind saamatuks . </s> </p>
<p> <s> Mind saadeti alati keldrist midagi tooma – katuleid , porgandeid , moosipurki , supipotti , mune . </s> <s> Ema saatis mind mune tooma . </s> <s> Mul olid jalas lühikesed traksidega sitsipüksid , millel oli kõhu peal selline taskuga lapp . </s> <s> Panin munad sinna taskusse , midagi oli mul veel käes . </s> <s> Ma olin harjunud kõhuga uksi lahti lükkama . </s> <s> Munad läksid muidugi katki . </s> <s> Ema ütles vihaselt : " Mis sa oled selline saamatu ! </s> <s> Kas sul käsi ei ole küljes ! " </s> <s> Ma olin väga solvunud ja midagi polnud öelda ka , eks ma olnudki saamatu . </s> </p>
<p> <s> Reinuga meil oli üksvahe isegi telefoniühendus ( telefone siis meie tänaval veel ei olnud ) . </s> <s> Need olid Riia VEFi lastetelefonid , värvilise traadiga ühest majast üle sirelipõõsaste teise veetud . </s> <s> Reinu pööningult minu tuppa . </s> <s> Traat läks tihti katki . </s> <s> Vaevalt me midagi eriti rääkisime nende telefonidega , aga ootus , et helistataks , on mul meeles . </s> <s> Nii Rein kui ka Tiina sõitsid suveks maale . </s> <s> Siis oli väga igav . </s> <s> Aga kui nad kodus olid ja me koos mängisime , siis kiskus jälle tüliks . </s> <s> Me tahtsime eri asju . </s> <s> Rein käskis mind ükskord oma isa töökotta höövelpingile pikali heita , püksid jalast ära . </s> <s> Ma küll eriti ei tahtnud , aga ei julgenud vastu ka rääkida , sest see oleks olnud memmekas ; ta tahtis mulle näidata , mis suured inimesed teevad . </s> <s> Aga mind see sugugi ei huvitanud . </s> <s> Ta heitis minu peale pikali . </s> <s> Mul oli pärast väga häbi . </s> <s> Ta vannutas mind , et ma sellest kellelegi ei räägiks , aga ega ma poleks niigi julgenud rääkida . </s> </p>
<p> <s> Kõige parem oli unistada koosmängimisest . </s> <s> Suviti veetsin minagi nädalakese maal , koos vanaemaga tädi juures Mõdrikul . </s> <s> Tädi , vanaema tütar ja isa õde , oli seal tehnikumi õpetaja , tal oli üks poeg , minust aasta-paar noorem . </s> <s> Temaga me tülitsesime ka palju ja varsti pärast kohalejõudmist ma hakkasin koju igatsema . </s> <s> Aga kogu ülejäänud aasta ma ootasin , et me läheksime Mõdrikule või et nemad tuleksid meile külla . </s> <s> Neil oli roheline Moskvitš 403. </s> <s> Iga päev koolist tulles ma jooksin viimase otsa teest , sest ma olin kindel , et seekord on nende roheline Moskvitš meie maja ees , kuigi seda polnud seal kunagi . </s> <s> Ma mõtlesin välja , mis mänge me koos mängiksime . </s> <s> Aga koos olles me läksime põhiliselt tülli . </s> </p>
<p> <s> Tädi Koidula korter Mõdrikul meeldis mulle , ma oleksin tahtnud , et meil oleks selline elamine . </s> <s> See oli kuidagi vaikne ja korras . </s> <s> Ühes toas oli terve sein raamaturiiul , raamatud veel kahelt kihilt laotud . </s> <s> Seal olid kõik " Seiklusjutte maalt ja merelt " , meil oli ainult " Aarete saar " ja veel midagi . </s> <s> Neid raamatuid ma seal voodi peal või tugitoolis neelasin . </s> <s> Ma ei tea , kus tädipoeg siis oli . </s> <s> Tädi Koidula juures ei tulnud keegi ütlema , et mis sa istud seal , nina raamatus , mine parem õue õunapuualuseid kõplama . </s> <s> Või midagi sellist . </s> <s> Tädi Koidula jättis hommikul tööle minnes hommikusöögi köögilauale valge rätiku alla . </s> <s> Seal oli värskeid tomateid , kuigi oli alles juuni . </s> <s> Tädi juures oli nagu mingi parem elu . </s> <s> Nad ei rahmeldanud kogu aeg , nagu meil kodus rahmeldati . </s> <s> Nende perekond hoidis väga kokku . </s> </p>
<p> <s> Lapsepõlvest kaasa võetud suhete muster näib korduvat terve elu . </s> <s> Ikka sama ootus , sama pettumus : inimesed ei vasta kunagi neile unistustele , mis ma nendega olen sidunud . </s> <s> Ikka samasugused eksklusiivsed , üksteist välistavad suhted . </s> <s> Ma ei integreerunud kunagi gruppi . </s> <s> Rahvastepalli ma kartsin . </s> <s> Nii Rein kui ka Tiina jäid ajapikku maha , Rein ilmselt sellepärast , et ta sai suureks poisiks , võib-olla tuli tal murdeiga ja mina olin ikka titt . </s> <s> Tiina sellepärast , et ta oli tüdruk ja mul ei kõlvanud enam nukkudega mängida . </s> <s> Sealjuures Rein ja Tiina välistasid teineteist : omavahel nad läbi ei saanud ja mina sooritasin alati reetmise , kui ühega neist mängisin . </s> <s> Aga siis jäi see kõik sinnapaika , nagu poleks olnudki . </s> <s> Aga muster on jäänud . </s> <s> Enamuse elust on mul olnud kaks sõpra , kelle vahel ma olen enda arvates pidanud valima : üks poiss ja üks tüdruk , üks mees ja üks naine . </s> <s> Alati minust vanemad või nooremad . </s> <s> Ja kunagi ei tule sellest midagi välja . </s> <s> Ma proovin aina uuesti ja uuesti , aga elus ei saa mitte midagi proovida . </s> <s> Sa kas elad või ei ela , proovielu pole ette nähtud ja teist katset ei anta . </s> <s> Ikkagi on mul tunne , veel nüüd , neljakümnendal eluaastal , et päriselu polegi veel alanud , et see kõik on olnud ainult proov . </s> <s> Ja kas ma tahangi päris elu elada ? </s> <s> Ma tahan teada saada , mis üks või teine asi on . </s> <s> Kui olen teada saanud , siis see mind rohkem ei huvita . </s> <s> Nii ei jõua muidugi kuhugi . </s> <s> Mitu elu sai ära proovitud juba lapsepõlves . </s> <s> Näiteks näitlejaelu . </s> <s> Ma tahtsin näitlejaks saada ja läksin , südame tagudes , ise omal käel majavalitsuse näiteringi . </s> <s> Jumal teab , kust ma selle välja võtsin , et sinna minna . </s> <s> Ma kartsin hirmsasti kõiki neid võõraid lapsi , kes sinna kogunenud olid . </s> <s> Aga lõppkokkuvõttes ma sain näärinäidendites peaosad : üks aasta olin harakas , üks aasta kukk , üks aasta näärivana . </s> <s> See oli mu näitlejakarjääri tipp . </s> <s> Ja tuleb tunnistada , et sinna tippu ronimine võttis siiski aastaid tööd . </s> <s> Juba enne , kui ma r-tähte ütlesin , õppisin ma luuletusi pähe ja isa pani mind juuksuri juures neid deklameerima . </s> <s> Mind pandi tabureti peale seisma ja ma lugesin oma kassiluuletust , kassid nurrusid : null-null , null-null . </s> <s> Number oli tädide hulgas väga populaarne . </s> <s> Umbes kolmandas klassis esitasin ma kogu kooli ees omal algatusel peast " Sputnikute nääriöö " , see oli väike tumesinine raamat , tegelasteks astronoom onu Ploom jt. </s> <s> Kujutan ette , kui igav võis teistel lastel olla , nad ootasid ju ainult kinki ! </s> <s> Aga mulle oli see tähetund . </s> </p>
<p> <s> Peale näitlejakarjääri ammendumist hakkasin loodusuurijaks . </s> <s> Võtsin kätte ja läksin Noorte Naturalistide Majja . </s> <s> Uurisin õhtud otsa kodus vanu Eesti Looduse aastakäike , paksu rohelises köites raamatut " Looduskaitse " ( koostanud Eerik Kumari ) , raamatuid " Eesti NSV linnud " , " Eesti NSV imetajad " , " Eesti NSV taimkate " , " Eesti NSV lindude välimääraja " . </s> <s> Looduskaitse temaatikaga olin väga kursis , linnu- ja taimenimed jäid mulle kergesti meelde , õppisin pähe ka teaduslikud , ladinakeelsed nimetused , kuidas siis muidu ! </s> <s> Ma olin ju teadlane . </s> <s> Talvel suusatasin Harku parki , püüdsin oma Smenaga linde pildistada , sinitihaseid , nad jäid väga väikeselt peale . </s> <s> Üldiselt oli seal kõle , külm ja üksik . </s> <s> Lindudest ei olnud küll mingit seltsi . </s> <s> Vist seitsmendas klassis kirjutasin uurimustöö " Raba kui ökosüsteem " . </s> <s> Sain selle eest sõidu Krimmi , teised kõik olid seal vanemad . </s> <s> Unistasin tööst looduskaitsealal , elust üksikus metsavahimajas . </s> <s> Fred Jüssi oli mu iidol . </s> <s> Käisin rongiga Mustjõel , ööbisin vanas saunas ja ükskord isegi kitsede söögimajas . </s> <s> Tegelik metsas käimine oli siiski palju ebahuvitavam kui metsaskäimisest unistamine . </s> <s> Haruldasi linde polnud kunagi näha . </s> <s> Kevadpäevad olid tühjad ja üksildased . </s> <s> Unistasin siiski metsavahimajast edasi . </s> <s> Loodusuurimine oli lõpuks ainult vahend saada metsavahimajja elama . </s> <s> Eemale kõigist oma hirmsa saladusega , mille ma uskusin olevat avastanud . </s> <s> Ja samas : keegi pidi kindlasti sinna majja tulema , ükspäev , ma ei pidanud seal tegelikult üksi olema . </s> </p>
<p> <s> Läksin keskkoolis bioloogia eriklassi , kuigi isa oleks eelistanud matemaatika-füüsika klassi , kus vanem õde oli käinud . </s> <s> Ma kartsin natuke matemaatikat-füüsikat . </s> <s> Bioloogiaklass oli Lillekülas , sinna pidi kahe bussiga või rongi ja bussiga , rongi ja trolliga sõitma . </s> <s> Bioloogiahuvilisi ei olnud seal peale minu ja mõnel määral mu vana kooli klassivenna , kelle ma endaga kuidagi kaasa agiteerisin , mitte ühtegi . </s> <s> Kohanesin uue kooliga väga halvasti , tegelikult alles viimaseks aastaks . </s> <s> Siis leidsin kaks sõpra üheksandast klassist , kaks aastat nooremate seast . </s> <s> Algul ühe , siis teise . </s> <s> Pluss veel ühe tüdruku , nende klassiõe ( tema vist õigemini leidis minu ) . </s> <s> Siis ma kirjutasin juba luuletusi ja olin vaimne . </s> <s> Võib-olla see neile imponeeris . </s> <s> Igatahes nemad olid juba loodushuvilised . </s> <s> Käisime koos ekskursioonil Astrahani looduskaitsealal . </s> <s> Sõpradesse olin armunud , algul ühte , siis teise , tüdrukuga käisin . </s> <s> Tema , see tüdruk , oli minusse armunud . </s> <s> Kooli lõpus sõitsin ühe sõbraga Lapimaa looduskaitsealale . </s> <s> Oli polaarpäev . </s> <s> Ta rääkis väga palju , oli tüütu , ma tundsin tema vastu ärritust . </s> <s> Palju mul sellest reisist meeles ei ole . </s> <s> Need kaks keskkooliaegset sõpra on siiski ainsad , kellega ka pärast vahepealset lahkuminekut uuesti olen sidemeid sõlminud ja kes kuidagiviisi on jäänud . </s> <s> Praegu tundub kellegi enam-vähem endavanusega sõprussidemete sõlmimine küll võimatu . </s> <s> Inimesed on nii valmis ja jäigad , mina ka . </s> <s> Paistab , et noorpõlvesõprust ei asenda miski . </s> <s> Nooruses me veel näitame ennast üksteisele , kuigi püüame varjata , aga siis veel ei oska : kest on alles nõrk , tunded löövad läbi . </s> <s> Enam midagi sellist ilmselt ei tule . </s> <s> See on küll kurb , sest siis pole elul ju enam midagi uut ja erutavat pakkuda . </s> <s> Peale noorte viirastuste " Surm Veneetsias " stiilis . </s> <s> Need viirastused polegi muud kui surma mask . </s> </p>
<p> <s> Ülikooli minek oli järjekordne mahajätmine . </s> <s> Valisin ikkagi bioloogia , kuigi see mind enam ei huvitanud . </s> <s> Eesti kirjandus tundus kuidagi liiga tühise erialana , peale selle oli mul ikka veel silme ees see looduskaitseala , metsavahimaja : luuletuste kirjutamiseks , tagasitõmbunud , aga siiski oma erandlikkuses silmapaistvaks eluks . </s> <s> Bioloogia oli sel ajal populaarne , see oli ajavaimus , samuti kui luuletused . </s> <s> Ma olen ikka ajavaimus olnud . </s> <s> Bioloogia oli natuke selliste eriala , kes ei teadnud päris täpselt , mis neid huvitab , kes võib-olla otsisid ennast . </s> <s> Luuletuste lugemine , muusika kuulamine olid seal au sees , vähemalt meie , väljavalitute ringis . </s> <s> Aga esialgu polnud mul mingit ringi , kohanesin jälle väga halvasti , esimene aasta ei teadnud ma kõigi kursusekaaslaste nimesidki . </s> <s> Üürisin tuba maal , Järistes ( Aiamaa peatuses , Elva rongiga ) , Tigase Jaani juures . </s> <s> Mu õde , kes oli otsaga kunstikooli jõudnud , tegelikult leidis selle koha . </s> <s> Ma ahvisin teda jälle järele . </s> <s> Ühtlasi see oli mu maaeluideaali elluviimine . </s> <s> Raudteejaamast tuli sinna minna üle lageda põllu , mul on meeles külmad talveõhtud ja hommikud , pimedus . </s> <s> Rong läks kell seitse , kui olid hommikused tunnid . </s> <s> Muidu sai üheksa kahekümnesega . </s> <s> Elasin väga üksildast elu , lugesin lohutuseks luuletusi , mida ma juba keskkooli ajal lugema olin õppinud . </s> <s> Uueks autoriks oli Aleksander Suuman oma Vilsandi-raamatuga " Meil siin Hüperboreas " . </s> <s> Tüdruk , kellega olin keskkoolis käima hakanud , tuli mulle vahest külla ; jalutasime üle lageda Tartumaa maastiku , kõrgepingeliini alt läbi , oli sügis . </s> <s> Ma tahtsin temast lahti saada . </s> <s> Sellest ei saanud midagi välja tulla . </s> </p>
<p> <s> Olin jälle üksi , kordasin Elva rongiga Tartusse või tagasi sõites peas mingeid ridu , oma palveid . </s> <s> Meil siin Hüperboreas , täpsemalt Thules , päevad lähevad reas , aina tuules ja tules . </s> <s> Kujutlesin ennast juba seal elavat , lumme mattunud Vilsandi saarel , kevadesaarel , kus soojas sajus oma vastset oodi loeb koovitajale üks koovitaja . </s> <s> Ma arvan siiamaani , et Suuman on väga hea luuletaja . </s> <s> Ma ei saagi teisiti arvata . </s> <s> Ma olen ta interioriseerinud , ta on osa minust , mu kultuurist , nagu Betti Alver ja Viivi Luik . </s> <s> Suuman on suhteliselt aus ja see on kirjaniku puhul juba väga haruldane . </s> <s> Aga ta pole kunagi saanud väga suureks . </s> <s> Mihhail Lotmanil on õigus , kui ta ütleb , et eesti kirjanduses on mehed andekamad , aga nad ei jõua kuhugi , naised on vähem andekad , aga saavad suurteks . </s> <s> Meeste kultuuriline enesetapp , sümboolne või reaalne . </s> </p>
<p> <s> 40 . eluaasta on mu surma-aasta . </s> <s> Üks neist . </s> <s> Ma kas hukkun või teen midagi , mis viib mind teise ellu . </s> <s> Iga korraga on see raskem . </s> <s> 4. eluaastal hakkasin lugema . </s> <s> 13ndal oli hirmus segadus , murdeiga , mis on surm niikuinii – rahuliku ratsionaalse lapse surm – , aga ma usun , et kirjutasin siis ka esimesed luuletused , olin esimest korda armunud ( Krimmis oma toakaaslasse , endast vanemasse ) jne. 22.eluaastal otsustasin hakata luuletusi avaldama , avaldasingi esimese luuletuse ja kirjutasin " Jõeäärse maja " . </s> <s> 31. eluaastal kirjutasin siin Pariisis " Piiririigi " . </s> <s> Mulle meeldib uskuda sellesse nelja-süsteemi : neli on mu number . </s> <s> Mingi korrapära elus on , peab olema . </s> <s> Ma usun , et on . </s> <s> Ja igalühel on see tegelikult üsna lihtne , aga väga raskesti nähtav . </s> <s> Kui selle ise ära näeks , siis oleks sellest vaba . </s> <s> Seni ta valitseb sind , sa elad teda pimesi . </s> </p>
<p> <s> Läinud aasta detsembris kohtusin Lyga . </s> <s> Ta tuli mind ajalehe jaoks pildistama . </s> <s> Selgus , et meie eludes on olnud palju sarnaseid elemente . </s> <s> Kõige üllatavam oli see , et tema on veetnud oma lapsepõlve suved seal Järistes , tema isa on sealt pärit . </s> <s> Võimalik , et me isegi kohtusime seal kunagi , kuigi mina olin suviti sealt enamasti ära . </s> <s> Aga ikkagi kummaline . </s> <s> Seal Järistes on ainult neli-viis maja . </s> <s> Kuskil on mingi süsteem , aga milline ? </s> <s> Selleks ma seda kirjutangi , et aru saada . </s> </p></div2><div2 type="alaosa"><head> 20. 11. 01 </head>
<p> <s> Hommikul tuli raadiost ühe Prantsusmaale põgenenud Alžeeria homoseksuaali tunnistus . </s> <s> Ta rääkis prantsuse keelt veatult ja aktsenditult , mitte nagu need araablased , kes juba kolmandat põlve siin elavad , aga markeerivad siiski oma erinevust kurguhäälse aktsendiga . </s> <s> Tema tahtis sarnaneda , unustada ja saada unustatud . </s> <s> Ta rääkis elust Alžeerias : sa tunned ennast inimestest alamana , sa ei saa anda seda , mis sul oleks anda ja mida sa tahaksid anda . </s> <s> See on häbi , häbi ! </s> </p>
<p> <s> Ma ei tea , kust ma võtsin siis , umbes 13-aastaselt , et sõna pederast midagi tähendab , peale selle et ta on lihtsalt sõimusõna , mida poisid koolis vastastikku loobivad . </s> <s> Kust ma veel võtsin selle , et see kuidagi minu kohta peaks käima ? </s> <s> Miks ma pidin ennast samastama kõige ropema sõimuga ? </s> <s> Olin hakanud peeglisse vaadates leidma , et ma olen väga inetu . </s> <s> Rinnakorv tundus lame , käed pikad ja peenikesed , jalad suured , nägu lai ja ilmetu . </s> <s> Vihkasin ennast südamest . </s> <s> Sellele vihkamisele pidi leiduma vaste ka sõnade seas , sõnaraamatus . </s> <s> Kõigepealt õngitsesin kõrgelt esikuaknalt alla sinna jäetud ( peidetud ) " Avameelselt abielust " . </s> <s> Sellest huvitas mind ainult üks väike lõik , mis kõneles hälvetest , ebanormaalsusest . </s> <s> Ma polnud ju normaalne . </s> <s> Lõigu all leidus joonealune märge , mis täpsustas , et vastavalt ENSV kriminaalkoodeksi paragrahvile see ja see on h . kriminaalkorras karistatav vabaduskaotusega kuni ... aastani . </s> <s> Seejärel võtsin riiulist kalingurköites Eesti entsüklopeedia , lapsepõlve armastatud lehitsemisvara , P tähe alt ... , siis ENE , mis samuti viitas lõpuks kriminaalkoodeksile . </s> <s> See oli hullem kui tsaarirublade varguse väljatulemine , hullem kui prilliretsepti saamine ( prillidest , mida pidi kandma tahvlile vaatamiseks ja teatris , polnud lõpuks midagi hullu , ainult ma istusin neid järjekindlalt katki , nii et vähemalt ühel klaasil oli alati pragu sees ) . </s> <s> See oli lõpp . </s> <s> Süütuse lõpp , sest süü oli lõpuks saanud nime . </s> <s> Nii . </s> <s> Aga see ei pea mitte kunagi välja tulema . </s> <s> Ja kuidas see , muide , peaks tulema ? </s> <s> Ma ei hakka ju ometi ... </s> <s> Ma isegi ei kujutanud ette , mida ei hakka . </s> <s> Elada tuleb üksi , inimestest kaugel , metsas . </s> <s> Kogu elu peab olema häbi peitmine , patukahetsus , süüst puhtaks pesemine ( sest ma olen must , räpane ! ) , tõestamine , et sellest hoolimata ... </s> <s> Minust peab saama kuulus teadlane , midagi sellist ... </s> <s> Siis inimesed ei julge ... </s> <s> Aga põhiline : varjata , varjata ! </s> </p>
<p> <s> Kogu mu elu on lõppude lõpuks üksielamise õppimine . </s> <s> Sellest on saanud teatud kirg . </s> <s> Kuna ma teadsin , et vanapoisid on vastikud , siis tõotasin endale , et igasugust minnalaskmist tuleb vältida . </s> <s> Meie naaber oli just üks vanapoiss , kes ei niitnud oma aiast rohtu ja lasi õunad puu alla ära mädaneda . </s> <s> Ta nimi oli , ütleme , Kuusemets ja " Kuusemetsa aed " oli meie peres teatud mõttes korratuse sünonüümiks . </s> <s> Kuusemetsa aia ja meie aia vahel polnud millegipärast tara ja Kuusemetsa lokkavas heinas sai hiilida . </s> <s> Kibe iroonia oli sealjuures see , et Kuusemetsal oli alati parem õunasaak kui meil , kes me vanaema juhtimisel lakkamatult oma õunapuualuseid kõplasime . </s> <s> Need pidid olema mustal mullal , umbrohuvabad ! </s> <s> Nüüd on Kuusemetsa aed muutunud tõeliseks džungliks , sest peale õunapuude on seal teisigi puid kasvama hakanud . </s> <s> Kuusemets elab endiselt seal , on endale ainult väikese koera võtnud ( kes on õues ketis ja klähvib lakkamatult ) . </s> <s> Ta madal majake on jäänud täiesti puude varju , tänavalt see ei paistagi ; Kuusemets on muutunud praktiliselt nähtamatuks , ainult koerake klähvib , nagu oleks tema Kuusemetsa hääl , mis tahab rääkida , rääkida ... </s> <s> Vahepeal istus Kuusemets pealegi vangis . </s> <s> Ma olin siis alles koolipoiss . </s> <s> Ta pidas tollal üürilisi , oli üks noorpaar . </s> <s> Üksõhtu , pimedas , oli mees meie ukse taga , sokkide väel , pea verine . </s> <s> Kuusemets oli talle pudeliga pähe löönud . </s> <s> Jumal teab , mis vanapoisil arus oli ! </s> <s> Oli purjus peaga koju tulnud ja hakanud tüli norima . </s> <s> Sellest vahejuhtumist sain ma aru , et üksi elades võib peast segi minna , võib hakata teiste õnne kadestama , kuni selleni , et võtad pudeli ja virutad . </s> <s> Kuusemets oli hea lukksepp , tegi vanglas tööd , sai varem lahti , ei võtvat sestpeale tilkagi , naabritega ei räägi niigi palju kui enne , kaob oma majja , lehestik lööb ta järel kokku , ainult koerake kargleb , klähvib ... </s> </p>
<p> <s> Negatiivne eeskuju oli niisiis olemas . </s> <s> Tähendab , tuleb õppida pesu pesema ja triikima , toitu valmistama , tube koristama , tuleb elada nagu korralikud inimesed , isegi paremini , puhtamini , kindlasti paremini ja puhtamini , sest võltsing peab alati olema veenvam kui originaal . </s> <s> See ei valmistanud mulle algusest peale raskusi , pealegi oli ema niikuinii sisse seadnud korra , et ma pean ise oma koolipluuse ja sokke pesema , pükse viikima . </s> <s> Tegin seda täie teadmisega , vastu rääkimata . </s> </p>
<p> <s> Teadsin , et on olemas räpased vanapoisid ja on olemas õilsad üksiklased . </s> <s> Neid polnud ma küll kohanud , aga nende olemasolu võis aimata kultuurist . </s> <s> Sain aru , et üksiku ainus tõeline kaaslane ja pääsetee on kultuur : kirjandus , kunst , muusika . </s> <s> Nende kaudu räägib ta surnutega , igavikuga . </s> <s> Ma ei ütleks , et ma julgesin mõelda veel mingist loomingust . </s> <s> Tuli lihtsalt olla kultiveeritud . </s> <s> Pealegi , pidi ju olema , et kuskil on olemas mõte , et küllalt sügavale kunsti kaevudes on võimalik leida seletus sellelegi armetule eksistentsile , mis pidi olema minu oma . </s> <s> Nagu kunagi isa käest kinni hoides ja aina küsides , miks see ja kuidas teine , teel Kivimäe sauna , hakkasin ma nüüd pinnima Kultuuri , haarasin tema käest . </s> <s> Isaga ei rääkinud ma niikuinii ammugi enam , selles mõttes . </s> </p>
<p> <s> Ma tegin endast ise deporteeritu , küüditasin ennast ise inimeste ühiskonnast . </s> <s> Ja alustasin ühtlasi lõputut rehabiliteerimisprotsessi . </s> <s> Selles mõttes olen ma olnud enda teadmata oma rahva vääriline poeg . </s> </p>
<p> <s> Ja sellisena , ma usun , tean ma paremini kui enamik inimesi , isegi kultuuriinimesi , mis on kunsti tähendus ja abi . </s> <s> Ta on väljatõugatute kodumaa , üksikute lootus , see kuulus Espérance . </s> <s> Ta aitab palju . </s> <s> Ta ei aita eriti midagi . </s> <s> Kuidas kunagi . </s> <s> Kultuur on midagi minu ja surma vahel ( sest üksik on lakkamatult oma surmaga , selle kummitusega , kahekesi , hanté par sa mort ) , õhuke , tuule käes liikuv ja kumerduv kardin selle jäleda ja kutsuva tühjuse ees . </s> <s> Mõned lohutavad sõnad , mõned värsiread , mis sul ikka on meeles . </s> </p>
<p> <s> Kunsti ja üksinduse vahel on mingi intiimne ja keeruline seos , see on peaaegu nagu abielu . </s> <s> Kunst sünnib üksinduses ( t ) . </s> <s> Isegi näitleja kunst , kui see on kunst , sünnib üksinduses . </s> <s> Näitleja on laval üksi , ta on inspireeritud olekus , ta räägib ju väljamõeldud inimestega , tegelastega , mitte inimestega . </s> <s> See on liigutav ja naeruväärne . </s> <s> Kõige üksildasem kunst on muidugi kirjutamine : nagu tõeline vaimust vaevatu räägid sa eikellegagi ja pöördud kõigi poole . </s> <s> Üksinduses on korraga midagi suurt ja midagi armetut , samuti kunstis . </s> <s> Ta on suur ja jälestusväärne . </s> <s> Ta on poolpõrunud vanapoisi üksipobisemine , ta on maailma vastupandamatu hääl . </s> </p>
<p> <s> Üksindus ise on sealjuures kunst , oskuse mõttes üksi olla . </s> <s> Selle omandamine pole sugugi lihtne , vähemalt minul on see läinud üle kivide ja kändude . </s> <s> Tundub , et nüüd hakkan juba hakkama saama , pole enam väga vigagi . </s> <s> Alguses oli ikka päris jube . </s> <s> Esimene üksielamise kogemus , Matsalu looduskaitsealal , kuhu ma esimesel keskkoolisuvel ennast praktikale saatsin . </s> <s> Kogu klass läks kuhugi praktikale , koos muidugi , mina komandeerisin ennast üksi Matsallu . </s> <s> Päeval käisin looduskaitseala töötajate ja teiste abilistega laidudel linnupoegi rõngastamas , vanu linde ka , kui õnnestus mõni pesalt kahvaga kinni saada . </s> <s> Pärast lõunat polnud midagi teha . </s> <s> Elasin mõisahoone alumisel asustamata korrusel väikeses niiskes toas , mida elektriradiaator sugugi soojaks kütta ei jõudnud . </s> <s> Sama maja ülemisel korrusel oli üks korter , kus elas teaduslike töötajate noor abielupaar . </s> <s> Nad kutsusid õhtul enda juurde telekat vaatama . </s> <s> Naine oli ümmargune ja emalik . </s> <s> Käisin vahest tema köögis niisama juttu rääkimas . </s> <s> Mõnikord seisin tema ukse taga , julgemata koputada . </s> <s> Kartsin , et segan neid liiga palju . </s> <s> Õhtune telekavaatamine nende hubases ( tundus , et ülimalt hubases ) kodus oli tõeline pääsemine . </s> <s> Sest mida teha üksi oma kongis ? </s> <s> Pihku peksta ja tunda häbi ? </s> <s> Lugeda – aga mida ? </s> <s> Paraku raamatud alati ei aita . </s> <s> Suveõhtud on pikad , valged ja meelad . </s> <s> Sul pole ennast kuhugi panna . </s> <s> Päeval sai minna Lihula sööklasse sööma . </s> <s> See oli peaaegu nagu linnaskäimine . </s> <s> Linn , kui ta on kaugel , tundub alati midagi pakkuvat , tundub sind ootavat ja kutsuvat – miski , keegi on tal varuks just sinu jaoks ! </s> <s> Ja seal , koha peal , pole midagi . </s> <s> Veidi meelelahutust inimeste jälgimisest . </s> <s> Nii Lihulas kui ka Pariisis . </s> <s> Üks pääsetee oli veel minna Leili juurde , kes oli vanema õe sõbranna ja kursusekaaslane , bioloogiatudeng . </s> <s> Ta elas eraldi kuskil saunas ja püüdis , mulle tundub , mingeid kahetiivalisi , uuris nende populatsiooni , nende osa luha ökosüsteemis . </s> <s> Leili oli suur pikk tüdruk , temaga sai lobiseda . </s> <s> Aga alati polnud tal aega . </s> <s> Liiga tihti ei saanud ka sinna minna , see oleks olnud oma üksinduse paljastamine . </s> <s> Tuli olla cool , kuigi seda sõna ma veel ei teadnud . </s> <s> See oli rohkem instinktiivne . </s> <s> Leilile tuli mõnikord ka tema peigmees ( nii ma teda mõttes nimetasin ) külla ja siis ma tundsin ennast kuidagi ebamääraselt alandatuna . </s> <s> Mina olin tal niisama , parema puudumisel . </s> <s> Ühesõnaga , see Matsalu-kuu , kui see kuud aega oligi , oli paras kolgata . </s> <s> Aga seda ei tohtinud välja näidata , kõige vähem tohtis seda näidata endale . </s> <s> Üksi mitte hakkama saamine tähendas üldse mitte hakkama saamist . </s> <s> Ema ja isa käisid mind seal vaatamas ja leidsid , et ma elan " niiskes keldris " , see oli nende meelest skandaalne . </s> <s> Mina seda nii ei osanud näha . </s> <s> Ema ja isa on mind igal pool mu elu- ja üksinduse paikades vaatamas käinud , isegi Klaipedas sõjaväelaagris , selles mõttes on nad olnud küll väga järjekindlad . </s> <s> Ainult siia , Pariisi , pole nad saanud tulla . </s> <s> Isa võib-olla tulekski , kui ma ainult kutsuksin . </s> </p>
<p> <s> Matsaluga võrreldes läks Järiste–Tartu periood juba päris libedasti . </s> <s> Võib-olla sellepärast , et ma sõitsin maalt iga päev linna . </s> <s> Rongisõit mulle meeldis . </s> <s> See oli vaheaeg elus . </s> <s> Midagi ei pidanud tegema , midagi ootama , rong hoolitses ise aja möödumise , maastiku vaatepildi möödumise eest . </s> <s> Elva rong oli mu igapäevane meditatsiooni kakskümmend minutit , kuigi ma sellest nii ei mõelnud . </s> <s> Ja Tartus , linna peal , koolis nägi igatahes inimesi . </s> <s> Näib , seda vaatemängu on üksikule vaja . </s> <s> Juba esimeses klassis armastasin ma riietehoius vaadata , kuidas teised lapsed mürasid . </s> <s> Ema räägib , et kord tulnud ta mulle järele . </s> <s> Riietehoius käinud hirmus mütsisõda ja turnimine , mina istunud , vaadanud teiste lõbu ja naernud kõigest südamest . </s> <s> Ise ma midagi sellist muidugi ei mäleta . </s> <s> Vahetunnis meeldis mulle kõige rohkem seista akna all ja õue vaadata . </s> <s> Seal akna all oli söehunnik , tagaplaanil männid , üks küngas ja kuur . </s> <s> See must söehunnik , sügisel kollastest kaselehtedest kirjatud , on mul praegugi täpselt silme ees . </s> <s> Seda vaadates unistasin ma lõputult erinevatest majadest , nukumajadest , kus ma elaksin , mudellaeva ehitamisest . </s> <s> See pidi tulema tõeliste purjedega , selline nagu entsüklopeedia pildil ( " purjelaevad " , " kuunar " ) ja tegema mind tõeliselt õnnelikuks , ma olin selles kindel . </s> <s> Mudellaeva puust kere , ostetud naabri Reinu käest , seisis kodus garaažis laua peal ja ma ei osanud sellega midagi teha . </s> <s> Garaaž oli hämar ja külm , isa tööriistad läikisid seal laua peal , lõhnas õli järele . </s> <s> Üritasin vineerist midagi välja saagida . </s> <s> Aga see igapäevane läbikukkumine garaažis ei takistanud mu igapäevast unistamist kooli söehunnikut vaadates . </s> <s> Kuni tuli õpetaja ja ajas jalutama . </s> <s> Siis tuli jalutada . </s> </p>
<p> <s> Aga näib , jah , et linn on üksinduseks talutavam dekoor . </s> <s> Tema alaline vaatemäng , inimeste liikumine , nende näod ja kehad , tulede süütamine ja kustutamine nagu teatris , lahutab meele endast ära . </s> <s> Tartugi lahutas . </s> <s> Ainult ülikool tundus mulle tõelise arusaamatusena . </s> <s> Keskkoolist vabanedes ma uskusin kuidagi , et nüüd on sellega lõpp , saan hakata oma elu elama ( kuigi mul seda polnud , ega olnud ka kuskilt võtta ) , aga ülikool oli veel hullem . </s> <s> Loengud olid pikad ja igavad , taimeanatoomia praktikumis pidi värviliste pliiatsitega mikroskoobist maha joonistama nagu viiendas klassis . </s> <s> Need pidid kaasas olema – pliiatsid ! </s> <s> Esimene eksamisess möödus nagu unes , aga kuidagi sain selle tehtud , isegi neljadele-viitele . </s> <s> Olen alati eksameid kartnud , hea , et neid enam ei pea tegema . </s> <s> Näen neid veelgi unes . </s> </p>
<p> <s> Otsustasin , et tuleb põgeneda , kohe . </s> <s> Milleks veel oodata , vaevelda kasutult viis aastat selles õnnetus ülikoolis . </s> <s> Kuulasin Matsalu looduskaitsealal maad . </s> <s> Neil oli tõepoolest olemas tehniku koht ( see on midagi nagu valvur-tööline ) ja isegi talumaja talle . </s> <s> Talumaja oli ilmetu võsa serval , madal pikk hall maja , nagu nad seal on . </s> <s> Oli talv , kui teda vaatamas käisin . </s> <s> Kujutlesin ennast seal elamas , üksiku , alandliku , peaaegu pühana . </s> <s> Ainuke probleem , tuli kuidagi pääseda sõjaväest . </s> </p>
<p> <s> Sõjaväest pääsemiseks , nagu ma teadsin , sai kasutada hullumaja . </s> <s> Tuli hullu mängida . </s> <s> Seda ma ei julgenud ega osanud , aga ma arvasin , et mul on üks trump . </s> <s> Tuleb psühhiaatrile rääkida sellest , see on ju ometi nagu vaimuhaigus ja veel hullem . </s> <s> Selliseid ometi sõjaväkke ei võeta ! </s> </p>
<p> <s> Ma olen administratsiooni ees ennast alati võimetu ja arana tundnud . </s> <s> Viimati tuli administratsioonihirmu kogeda siin , läinud talvel . </s> <s> Eesti administratsiooni ma enam nii ei karda , seal ma saan apelleerida tuntusele , see on ikkagi kaitse . </s> <s> Muide , isegi Crédit Lyonnais's arve avamisele aitas kaasa , kui ütlesin , et ma olen kirjanik . </s> <s> Neid siin austatakse , Prantsusmaa on ikkagi raamatumaa . </s> <s> Siis , 1981. aasta talvel Tartus , mul polnud midagi ette tuua . </s> <s> Mulle tundub , et sõjaväest kõrvalehoidjatega oldi tollal ka üsna karmid , arvestades Afganistani sõjaga , mis siis käis . </s> <s> Sellest räägiti juba hirmulugusid , aga neile ma eriti ei mõelnudki . </s> <s> Minu jaoks oli sõjavägi kui selline juba praktiliselt võrdne surmaga . </s> <s> Aga kuidas saada hulluarsti vastuvõtule ? </s> <s> Tuli välja , et selleks tuleb minna kõigepealt rajooni polikliinikusse ( kuna olin sisse kirjutatud Tartu rajooni ) ja võtta seal närviarsti saatekiri . </s> <s> Niisama otse ei saanud , igatahes mina ei osanud ega julgenud . </s> <s> Olen alati alandlikult teinud läbi kõik administratsiooni astmed , nagu ma olen näinud tegemas oma maalt pärit vanemaid . </s> <s> Nad pole kunagi osanud endale vähimaidki eeliseid taotleda , isegi poes polnud neil ühtegi tutvust ! </s> </p>
<p> <s> See oli jube . </s> <s> Närviarst oli mees , õde naine . </s> <s> Kabinet oli kitsas ja palav , me istusime seal kolmekesi . </s> <s> Ma pidin esitama oma kaebuse . </s> <s> Mis mul viga on ? </s> <s> Ja ma tegin seda . </s> <s> Arad ilmutavad ikka vahel meeleheitlikku julgust . </s> <s> " Olen täheldanud homoseksuaalseid kalduvusi " või midagi sellist ma ütlesin , hääl jäi kurku kinni , poos . </s> <s> Lause oli varem valmis mõeldud . </s> <s> Õde läks punaseks nagu peet . </s> <s> Arst üritas mitte midagi välja näidata . </s> <s> Ilmselt olin ma näost sinakaks tõmbunud . </s> <s> Ta katsus mu oimukohta , küsis , ega ma ole sellele viimasel ajal kukkunud , seal olevat kollane plekk . </s> <s> Mul ongi natuke kollakas jume . </s> <s> Igatahes ta kirjutas mulle vastuvaidlematult saatekirja . </s> <s> Veel aastaid hiljem , kui see stseen Tartu rajooni polikliinikus mulle meelde tuli , jäin häbist keset tänavat seisma . </s> </p>
<p> <s> Päris hulluarst oli seal üleval , üle jõe , Staadioni tänaval , Staadionis , nagu seda kohta Tartus kutsuti . </s> <s> Oli juba talvepoolne kevad , tihased laulsid . </s> <s> Vantsisin sinna nagu tapetu . </s> <s> Hulluarst oligi selline nagu raamatutes ja filmides . </s> <s> Huvitav , et elu aeg-ajalt ongi selline nagu raamatutes . </s> <s> Üldiselt seda ei usuks . </s> <s> See oli vana mees , lehvivate valgete juustega , silmanähtavalt imelik . </s> <s> Meile kõigile jääb elu , mida me elame , aastatega külge . </s> <s> See on võrdlemisi kurb ja pateetiline . </s> <s> Temale ei valmistanud miski inimlik enam üllatust . </s> <s> Ta küsis asjalikult : " Kas teie käite poisi juurde või poiss käib teie juurde ? " </s> <s> Sellest küsimusest ei saanud ma midagi aru . </s> <s> Nii praktilist lähenemist ei olnud ma oodanud . </s> <s> Mina ei olnud kellegi " juurde käinud " . </s> <s> Minu meelest piisas sellest , mis toimub peas ! </s> <s> Ma pomisesin midagi vastuseks , ma ei mäleta kumma variandi ma valisin . </s> <s> Aga administratsioonis tuleb alati valida üks pakutud variantidest , muidu jätad kahtlase mulje . </s> <s> Võimudega tuleb koostööd teha . </s> <s> Vanamees ütles : " Teate , ma ei võta teid praegu arvele ega midagi . </s> <s> Las see jääb meie vahele . </s> <s> Tehke sporti , käige tüdrukutega väljas , unustage parem need rumalused ... " </s> <s> Tänasin teda kogeldes , kadusin sealt haiglast nagu tuul . </s> <s> Õues õhu käes tundsin suurt vabanemist . </s> <s> Sain aru , et oht oli minust mööda läinud . </s> <s> Mul ei õnnestunudki ennast ametlikult degradeerida . </s> <s> Unistus talumajast looduskaitsealal tuli muidugi maha matta , aga tõtt-öelda see oligi ennast juba ammendanud , ma olin kogu selle elu seal juba ära jõudnud mõelda ... </s> <s> Astusin kerge südamega mäest alla Emajõe poole . </s> </p>
<p> <s> Olen ikka mõelnud , et pean tänama Nõukogude võimu , mitte ainult selle eest , et ta mind " maksuta koolitas " , nagu vanaema öelda tavatses . </s> <s> Vaid ka selle eest , et ta oma repressiivsüsteemiga mind ülikoolist ära ei lasknud tulla . </s> <s> Tänu sellele sain ma kõrghariduse . </s> <s> Ma ei ole seda küll peaaegu kasutanud , aga siiski , mul on hea meel , et ta on mul olemas . </s> <s> Ma ei tahaks olla ainult päris autodidakt . </s> <s> Autodidaktid on alati natuke naeruväärsed , sellised rabedad kätega vehkivad entusiastid , kes puhtalt oma teadmiste poolikuse pealt arendavad kõiksugu hiilgavaid teooriaid . </s> <s> Vähemalt ühes inimteadmiste vallas , mis on bioloogia , ma tunnen ennast kuidagi kindlalt ja see takistab mul saamast , ma usun , selliseks entusiastlikuks autodidaktiks ka mujal . </s> <s> Autodidaktid on natuke nagu nupust nikastanud , ja tegelikult ei ole ma kunagi tahtnud olla nupust nikastanud ega Staadioni tänaval arvel seista . </s> <s> Peale Nõukogude võimu pean ma tänama ka seda lehvivate valgete juustega vanameest , kes oma elus küllalt tõelist hullust oli näinud , et mu fantaasiaid mitte liiga tõsiselt võtta . </s> </p>
<p> <s> Päevad on nüüd , paistab , ühesugused valkjashallid ja külmad , nii viis kraadi . </s> <s> Inimesed mähivad ennast sallidesse , kohvikute ja restoranide toidu- ja kohvilõhnad on külmas õhus teravamad . </s> <s> Pariis sellisena , nagu ma teda esimest korda nägin , jaanuaris , peaaegu üksteist aastat tagasi . </s> <s> Ma ei käi enam oma sandwichibaaris , juba mõnda aega . </s> <s> Ma ei söö enam üldse lõunat . </s> <s> Nagu ulatuks mu konformism selleni , et lähen kaasa moslemite ramadaaniga , mis nädala eest algas . </s> <s> Aga hommikul ma söön , ja see on paraku pärast päikesetõusu . </s> <s> Ma ei söö lõunat , sest ma tahan meelde tuletada . </s> <s> Meelde tuleb ainult valges , ainult valges ma näen , mida mäletan . </s> <s> Ja valge aeg on siingi praegu nii lühike , seda ei tasu söömisega katkestada , niikuinii läheb päike kohe looja . </s> </p>
<p> <s> Midagi on nendes üksluistes külmades päevades lootusrikast , ma ei tea , mida . </s> <s> Kõige rohkem nad meenutavad mulle Tartut ja selle lõputut halli talve , rasvast pirukalõhna Raekoja platsi pirukabaari ümber , vesist suud ja vesist nina , hakkide kisa õhtul . </s> </p>
<p> <s> Aga kui sellesse ühtlasesse valgesse taevakattesse ilmuvad äkki sinised augud , nagu praegu , ja kuldnokk telekaantennil toob kuuldavale paar vaikset vilet ( ma tean , need on talvituvad kuldnokad ) , siis on tunne , nagu oleks kevad juba käes , juba tulemas , see vana Tartu kevad . </s> <s> Imelik masin on see inimene , tõepoolest , imelik masin . </s> </p></div2><div2 type="alaosa"><head> 21. 11. 01 </head>
<p> <s> Kuu aega on veel jäänud siin olla , pilet on 21. detsembriks . </s> <s> Ootasin lõppu kui vabanemist , nüüd kardan seda kui tundmatust . </s> <s> Nüüd tundub , et see võiks ju jätkuda . </s> <s> See : vaba hõljumine kahe maailma vahel , kui sa pole enam õieti siin ega veel õieti seal , kui miski sind päriselt ei seo . </s> <s> Näib , et ainult selline vabadus on mulle vastuvõetav . </s> <s> See on kahtlemata haiguslik , see takistab elamast . </s> <s> Ei saa ju olla kogu aeg kahe vahel , kogu aeg vaba . </s> <s> Kogu aeg ei saa olla Elva rongis Aiamaa ja Tartu vahel . </s> <s> Seda enam , et seda rongi ei olegi enam , seal ei saaks üldse olla . </s> </p>
<p> <s> Eile tuli K-lt kiri , mis tegi mu nii õnnelikuks ja ajas nii elevile , et öösel ei tulnud undki . </s> <s> Vastu hommikut nägin unes , et kirjutan lasteraamatu , joonistasin selle jaoks just pilti , mis kujutas järgmist olukorda . </s> <s> Oli kaks maja , lähestikku , aga üks valges , lagedal , teine metsa ääres pimedas . </s> <s> Neist voolas mööda kiire kärestikuline jõgi . </s> <s> Kummagi maja elanikud tahtsid elada teises majas , kui nad elasid , aga samal ajal ei tahtnud ka oma maja maha jätta . </s> <s> Ühe maja elanik ( see maja oli tegelikult täpselt mu vana maja , ainult teine oli väljamõeldis , seal pole säärast teist , samuti mitte jõge jms. ) kartis musta auku metsas , kuhu kadus tee maja taga . </s> <s> Sodisin seda pliiatsiga mustaks , see tuli päris hästi välja , siis hakkasin jõge joonistama ; läksin aina allavoolu ja allavoolu , oli selge , et jutujärg kaob käest , et ma eemaldun reaalsusest , aga see oli nii kerge ja võimas . </s> <s> Telefonihelin katkestas selle joonistamise . </s> <s> Oli juba valge . </s> <s> Kes helistas , oli toru ära pannud , kui vastu võtsin ja korralikult " mitteunise " häälega jaa ütlesin . </s> <s> Arvasin , et see oli kindlasti isa või ema , kes see teine ikka nii hommikul vara helistab . </s> <s> Ja neile ei taha ju näidata , et olin alles voodis . </s> <s> K. kirja sain Anneli käest büroos . </s> <s> Võtsin ja läksin sellega jõe äärde , et loen seal ; kiri oli paks ja pikk , tõotas head aega . </s> <s> Sellised päris kirjad on nii haruldased , et nende lugemist ei saa niisama mööda lasta . </s> <s> Tuleb korraldada väike rituaal . </s> <s> Taevas oli pooleldi selginenud , õhtupoolne madal päike pani valged kerged pilved altpoolt kumama . </s> <s> Selles kerguses oli midagi nii suvist , et hetkeks tundus , nagu peaks seal taevas nägema pääsukesi lendamas . </s> <s> Aga õhk oli külm ja niiske , talvine . </s> <s> Ja paplid kollased , kaldapealne nende kollastest lehtedest kirjatud . </s> <s> Üks kuldnokk vilistas vaikselt . </s> <s> Kõik aastaajad olid korraga , jooksid kokku . </s> <s> Ootust polnud enam . </s> <s> Siis tuli aeg tagasi . </s> <s> Mõtlesin edasi astudes sellele ülivõimsale teleskoobile Tšiili mägedes , mida üksõhtu telekast näidati . </s> <s> Valgus , mida sellega näeb , tuleb miljardite aastate tagant , universumi algusest , sellest ajast , kui Maad vist veel polnudki või igatahes polnud Maal mingit elu . </s> <s> Minevik paistab tulevikku ja need mõisted kaotavad seal teleskoobis tähenduse . </s> <s> Sellel pole muidugi mingit seost nende paplilehtede , pilvede ja minu aastaajatunnetega , aga siiski ... </s> <s> Ma ei tea , mis siiski . </s> <s> Istusin kivipingile ja asusin kirja lugema . </s> <s> Vahepeal naersin heastmeelest . </s> <s> Vahepeal tõusin püsti , sest pink oli külm , siis istusin tagasi , puksusin veel naerda . </s> <s> Kiri on ikka võimas asi . </s> <s> Paned ta posti ja kuue päeva pärast kuskil teises linnas keegi istub jõe ääres ja naerab omaette . </s> <s> Siin linnas näeb küll palju hullusid , aga harva neid , kes omaette naeravad . </s> <s> Üldiselt on inimesed sünged või vähemalt asjalikud , isegi need harvad jalutajad või unelejad või seksuaalpartnerit passivad homoseksuaalid seal eespool Louvre'i kohal . </s> <s> Möödunud talvel paar korda üks naine laulis Aleksander III silla all . </s> <s> See on malmist sild , selle all oli võimas kaja , naine oli tõelise võimsa koolitatud häälega , see oli peaaegu et liiga vali , nagu valjuhääldajast oleks lastud , kui sealt silla alt läbi läksid . </s> <s> Ta esitas alati Bach-Gounod' " Ave-Mariat " . </s> <s> Eks temagi olnud hull . </s> <s> Aga mitte see mulatipoiss , kes eile tantsis langenud paplilehtedes , nii et need sahisesid . </s> <s> Tal olid kõrvaklapid peas , ta ise kuulis muusikat , mille järgi ta tantsis , möödaminejad kuulsid ainult tema jalgade kahistamist paplilehtedes . </s> <s> See on täiesti normaalne . </s> <s> Paljudel on klapid peas ja paljud räägivad tänaval mobiiltelefoniga , nagu räägiksid nad üksi . </s> <s> Igaüks elab oma väikeses , oma tohutus maailmamullis , kuhu teised inimmaailmad paistavad nagu valgusaastate kauguselt , nagu ajast enne nende , enne minu sündimist . </s> <s> Nii see linn elab oma elu , ilma et keegi kellelegi õieti korda läheks . </s> <s> Ainult siis , kui sa oled õnneliku näoga , kui sa naeratad omaette , siis inimesed vaatavad sulle järele , seda ma olen tähele pannud . </s> <s> Hulluke ! </s> <s> Kõik tahaksid osa saada õnnest , uskumata selle olemasolu . </s> </p>
<p> <s> K . kirjutab oma kirjas ääremärkusena , et surnuaed linnas on koht , kus loodus sisse murrab , kus linnal ja maal pole teravat vahet . </s> <s> Tõepoolest , juba surnukehade mahamatmises on midagi väga põllumajanduslikku . </s> <s> Ühtlasi midagi väga paikset . </s> <s> Inimesed olid seotud maaga , ühe kohaga , kus nad kasvatasid toitu ja lapsi ja surid ja maha maeti ja kuhu olid maetud nende esivanemad ja kuhu maeti nende lapsed . </s> <s> Ma kujutan ette , et seda kohta nad tõepoolest tundsid . </s> <s> See oli kodu . </s> <s> Võõrsile sattumine oli vist ikka rohkem erand või õnnetus . </s> <s> Nüüd on surnud omaette , elavad käivad omaette oma juhuslikku teed : kes kuhu sattub . </s> <s> Suuremat hulka neist siin linnas sagivatest kehadest ootab krematoorium ja nimetu ühishaud . </s> <s> Montparnasse või Pére-Lachaise on ainult rikastele ja veel neile rikastele , kes sellest hoolivad , kes hoolivad maast . </s> </p>
<p> <s> Aga maal on surnuaed jälle nagu tükk linna , tükk tsivilisatsiooni tarbetust . </s> <s> Tarbetud teerajad , lihtsalt jalutamiseks , kirjadega kivid ja ristid , lihtsalt lugemiseks , puud ja põõsad lihtsalt ilu pärast . </s> <s> Surnud maasurnuaial on nagu linnainimesed , kes üksteisest tänaval mööduvad , tihedalt koos , aga kunagi kokku saamata , suhteliselt võrdsed ja nimetud , isegi kui kividel ja ristidel on nimed , samuti kui korteriustel . </s> <s> Minugi korteriukse kõrval kellanupu all on mu nimi , mida siin keegi loomulikult hääldada ei oska . </s> <s> Kuu aja pärast ma tõenäoliselt võtan selle lipiku sealt ära ja sellest ei jää mingit märki , keegi siin majas ei mäleta , mis sinna kirjutatud oli . </s> <s> Võib-olla majahoidja natuke aega , sest ancien locataire , endise üürniku nimi , on asjaajamises oluline . </s> <s> Madame ja Monsieur Renard jäävad mind mõneks ajaks mäletama , surnuaiavahid , keda ma vihkan . </s> <s> On vist tõesti nii , et meie vihamehed mäletavad meid . </s> <s> Mida suurem viha , seda sügavam mälestus , kas või seitsmendamast põlvest saadik . </s> <s> Vahepeal toppis Monsieur Renard ukse alt sisse ühe kirja ja ühe paksema ümbriku – see on Viivi saadetud raamat , ma tean . </s> <s> Tegelikult pole mul ju mingit põhjust teda vihata , see on niisama jutujätkuks öeldud , see vihkamine . </s> <s> Ja temal pole mingit põhjust mind mäletada . </s> <s> Kirjutades kipud kergesti liialdama , et asja huvitavamaks teha . </s> </p>
<p> <s> Ka surnuaedades kolitakse vanad surnud välja ja uued pannakse asemele . </s> <s> Juhul kui plats pole ostetud igaveseks , concession á perpétuité , nagu mõnda kivisse või hauakabelisse on raiutud . </s> <s> Kui keegi enam ei maksa , ilmub hauale post plekist tahvliga , mis kuulutab peatset väljatõstmist . </s> <s> Teatud aja möödudes ilmuvad töölised koos vastava ametnikuga . </s> <s> Ma olen seda oma silmaga näinud . </s> <s> Kondid võetakse hauast välja ( siin pole nad mullas , vaid kivist kambris , sarkofaagis ehk lihaõgijas ) ja pannakse selleks ette nähtud puust kasti . </s> <s> Viiakse sinna , kuhu vaja . </s> <s> Ametnik jälgib , et kõik toimuks seadusetähest kinni pidades . </s> <s> Kui turvaline on elada ja surra maal , kus kõik on nii hästi korraldatud ! </s> <s> Eile olid üle tänavate veetud jõuluvanikud esimest päeva tuledes . </s> <s> Ilmselt on ette nähtud , et nad süüdatakse 20. novembril . </s> <s> Nagu sandarmeeria jaoks algab administratiivne talv näiteks 19. novembril . </s> <s> Nii on alati olnud , nii ka on ja jääb . </s> <s> See on tsivilisatsioon , Prantsusmaa on väga tsiviliseeritud maa . </s> </p>
<p> <s> Kuna minul ei ole tsivilisatsiooni eriti palju kuskilt võtta , siis hoian ma kinni vähemalt sellest kultuurist , nii palju kui mul teda on . </s> <s> Nendest mõnest luuletusest , mida ma mäletan . </s> <s> Neid , muide , saab kaasa võtta ka sellesse vahepealsesse vabadusse , kahe sihtkoha vahele , kuhu ei saa võtta maju , maid ja esivanemate haudu . </s> <s> Siiski olen ma just nende immateriaalsete asjade järel kõndides pimesi otsinud oma päriskodu , kohta , kus jalg maha panna , kuhu jääda . </s> <s> Võimetu jääma , nagu ma ise olen . </s> <s> Võib-olla ongi nii , et mida juuretumaks muutub meie kultuur , mida nomaadsemaks meie elud , seda teravamalt kummitab meid püsivuseigatsus . </s> <s> Vähemalt dekoor peab meenutama püsivust . </s> <s> Lugesin , et isegi kummipuid turustatakse tegelikult ühekordselt kasutatava tootena . </s> <s> Nad on valmis kasvatatud kiirkorras , eritingimustes , ja lähevad korteris ruttu inetuks . </s> <s> Igal aastal tuleb osta uus kummipuu ja mängida , nagu kasvataksid sa kodus kummipuud , elaksid rahulikku ja püsivat elu kummipuu all . </s> <s> Kogu tohutu kodukujundustööstus , mille käive ei lakka kasvamast , on rajatud sellele kodususedekoori loomise ihale . </s> <s> Inimestele müüakse kalli raha eest kodu misanstseeni , paberist ja papist püsivuse allegooriat . </s> </p>
<p> <s> Aga mina , aga mina , aga mina tahan muud . </s> <s> Mina otsin kohta , mis oleks korraga reaalne ja sümboolne , kus jalg oleks maas , kõht oleks täis ja ilmasammas ulatuks üles taevasse välja . </s> <s> Kust enam ei peaks edasi minema . </s> <s> Ma ei tea , kas ühel kohal saab olla nii palju tähendust , kui mina seda nõuan . </s> <s> Suumani värsside kannul läksin ma Vilsandile . </s> <s> Ta oli osanud selle saare sümboolseks kirjutada . </s> <s> See oli püha ermitaaž ( kreeka sõnast eremites – üksiklane , mis omakorda tuleb sõnast eremos – kõrb ) , luuletaja erakla . </s> <s> Alandlik ja suur . </s> <s> Ei iial tüdi härmas metsara'ast ... </s> <s> Siin harjunud ma kartuli ja silguga ja tuisuööde tulepaagi vilguga . </s> <s> Nii üht-teist teada saan ma Eestimaast . </s> <s> Ja mitte ainult suvitajapilguga . </s> <s> ( Suuman . ) </s> </p>
<p> <s> Valisin erialaks geobotaanika , loopealsete uurimise , korraldasin asja nii , et sain minna Vilsandile oma suvepraktikaid tegema , koostama taimkattekaarti . </s> <s> Mis mind selle asja juures tõesti huvitas , oli inimeste maa ajalugu . </s> <s> Inimesed on sellele paesele ja liivasele pinnale , Jumala poolt merre visatud tahvlikesele kraapinud oma kirjad , oma põllulapid ja karjamaad ja heinamaad ja teed ja rajad ja õued . </s> <s> Ilma et nad oleksid teadnud , mida nad kirjutavad . </s> <s> Ega nad üksi kirjutanudki . </s> <s> Tuul kandis seemneid , lambad ja lehmad näksisid rohtu , kasvama jäetud puud heitsid varju , rohtude muster joonistus , peen ja keeruline , inimese jaoks loetamatu . </s> <s> Sorisin seda rohtu , üritasin midagi kirja panna : Anserina anserina , Capsella bursa-pastoris . </s> <s> Tõepoolest , nende nimed ongi meelest ära läinud . </s> <s> Ainult lõhn on meeles , põuas närbuvate taimede lõhn ( maarjahein , mida vanasti pandi pesu vahele , et see hästi lõhnaks , angerpist , liivatee , kadakas , ei tea , mis kõik veel , iga kuivav leht heidab õhku eeterlike õlide pilve ) , mis seguneb mere , adru võimuka lõhnaga , kaks elementi , mis segunevad kolmandas , õhus , ja mida neljas , päikese põlev silm , päevast päeva aina küpsetab ja küpsetab . </s> <s> Mändide ja kadakate keskpäevavarjud on pruuniks põlenud maale joonistanud rohelisi laike . </s> <s> Seal ma hulkusin . </s> <s> Minu töömeetodiks oli prooviruutude tegemine : 2x2m lappide taimestiku võimalikult täpne kirjeldamine koos kvantitatiivsete hinnangutega , et andmeid saaks statistiliselt töödelda . </s> <s> Nõmmed olid suured , valgus tohutu , mu katsed seda kirja panna tundusid mulle mannetud , ette nurjumisele määratud . </s> <s> Järeldused , mis selle töö põhjal teha sai , olid ette teada : inimesed on oma maa maha jätnud ja ära läinud , koos oma hobuste ja sarvloomadega . </s> <s> Mets kasvab peale , see kiri kustub , ilma et seda keegi kunagi lugenud oleks , peale selle ehk , kes ta tegelikult kirjutas , inimpõlvkondi pliiatsi ja pintslina kasutades . </s> <s> Niidutaimed surevad metsa all tasapisi välja , nõmmed ei lõhna enam nii . </s> <s> Järelejäänud majades pesitsevad suviti suvitajad , talvel on kõik väga vaikne ja tühi , ka Aleksander Suuman on ammu läinud . </s> </p>
<p> <s> Ju luuletajad lennanud on linna </s> </p>
<p> <s> ja eided nõmmelt kokku a'avad lambaid ... </s> </p>
<p> <s> – ei ole enam ei luuletajat , eitesid ega lambaid . </s> <s> Mis sellest inimeste maast jääb , polegi muud kui need mõned värsid . </s> <s> Seniks , kui needki nõmmelt kokku aetakse , suurde unustuse lauta . </s> <s> Meri ja mets laulavad küll oma lõputut laulu , aga mis keeles ja kas inimesed seda laulu kuulavad , ma ei tea . </s> <s> Seda ma ei mäleta . </s> </p></div2><div2 type="alaosa"><head> 22. 11. 01 </head>
<p> <s> Üks unenägu , mille peale üles ärkasin ( need jäävad meelde ) , oli see , et tulin Pääskülas mööda Vikerkaare tänavat alla ja jõudsin meie majani . </s> <s> Tänava äärest olid nartsissid maha niidetud , neid lebas seal riburada pidi rohu sees . </s> <s> See oli arvatavasti , et lillesibulad suuremaks kasvaksid . </s> <s> Läksin seda rida pidi ja jõudsin all aianurga juures emani , kes tegi lilledest kimpe , küllap müügile viimiseks . </s> <s> Mul olid linnariided seljas . </s> <s> Kükitasin sinna ema juurde ja küsisin , kas ma võin endale tuppa vaasi viia neid väikesi valgeid lõhnavaid nartsisse , mida seal maas vedeles . </s> <s> Mul oli uus tuba ja uus vaas . </s> <s> Tahatuppa oli just uus vahesein ehitatud . </s> <s> Sealt pidi ainult isa-ema suure riidekapi veel välja lõhkuma , et see oleks täiesti minu päralt . </s> <s> Ema soovitas võtta neid väikesi meelespäid . </s> <s> Need olid väga madalad , vastu mulda , tumesiniste õitega , varjus kasvanud . </s> <s> Oli ka suuremaid , aga need köitis ta kimpu . </s> <s> Ma olin solvunud ja ütlesin talle , et nii ihnes ikka ei maksaks ka olla ! </s> <s> Pöörasin selja ja jalutasin maja poole , osalt uhke , et keeldusin , osalt süda valutamas , et nii ütlesin . </s> <s> Mul ei olnud neid lilli ju õieti vaja ja mida mina nende heaks teinud olin , lillede kasvatamiseks . </s> <s> Ma tulin kuskilt , linnariided seljas , ja tahtsin ainult oma toas meeliskleda , lõhnavad nartsissid vaasis . </s> <s> Ja kas ema oli ihnes ? </s> <s> Nii paha tunne oli , et ärkasin üles . </s> </p>
<p> <s> Tõsi on see , et ema on vanaduses väga kokkuhoidlikuks muutunud . </s> <s> Isa süüdistab teda ihnsuses . </s> <s> Isa on ikka olnud see kulutaja ( ja ta on ikka osanud raha teha , rohkem kui ta kulutab : veel oma 81. eluaastal kasvatab ta tulpe müügiks ja istutas kasvuhoonesse viinamarjad , need küll mitte müügiks , niisama ) , ema on olnud see kokkuhoidja . </s> <s> Võib-olla ka sellepärast , et ema on pärit vaesest talust ja orvuna üles kasvanud , vana ema kõige noorem laps . </s> <s> Isa on pärit üsna jõukast talust , kõige vanem laps , pärijana kasvatatud ; jäi orvuks küll , aga 19-aastaselt ja võttis siis talupidamise üle . </s> </p>
<p> <s> Kui mul oleks veerandki oma vanemate suurest pealehakkamisest , ma ei tea , mis ma oleksin siis kõik juba korda saatnud . </s> <s> Mul on tänini tunne , kuskil sügaval , et nemad teevad ja toimetavad niikuinii . </s> <s> Mina jonnin . </s> <s> Mitte avalikult , aga südames . </s> <s> Ma olen nende maailma vastu . </s> <s> Samas ma tean , et küll nad mind ikka aitavad ja toidavad , kui ma hätta jään . </s> <s> Eile alles mõtlesin , kui tuju nullis oli , et eks ma saan ju alati Pääskülla tagasi minna , tahatuppa elama . </s> <s> Ega mul nälga surra ega tänavale jääda ei lastaks . </s> <s> See oleks küll kohutav tagasilangus . </s> <s> Ma ei kannata seal Pääskülas olla paari tundigi , ilma et tuleks depressioon . </s> <s> Depressioon algab kohe välisukselt , kui koduõhk mind teretab . </s> <s> Tunnen , kuidas õe pere ja ema-isa toimekas mõttekas elu mulle vastu lööb . </s> <s> Mis ma olen ? </s> <s> Kogu elu on olnud kodust põgenemine , vabadusvõitlus kodu vastu kindla tagalaga sealsamas kodus . </s> <s> Nagu oleks see Pääsküla maja mõni talu maal , kaugel metsa taga , ja mina sealt välja rabelenud talupoeg , surmani identiteedikriisis . </s> <s> Eks see nii peaaegu olegi . </s> <s> Pääsküla on küla , mitte linn , maja on tõesti metsa ääres ning ema ja isa on mõlemad maainimesed . </s> <s> Emal on küll noorusest ja kommertskoolist jäänud teatud nõrkus teatriskäimise ja muu sellise järele . </s> <s> Ta räägib teatud kohvikutooniga omaaegsetest näitlejatest . </s> <s> Näitlejad on eesti kultuuri a ja o. </s> <s> Sest me kõik oleme näitlejad , maamatsid , kes püüne peale on ilusad riided selga pannud ja etendavad peenemat elu kui see , mida nad tunnevad . </s> <s> Kõrgemaid tundeid , paremaid kombeid , hinnalisemaid kannatusi . </s> <s> Ema oligi oma ema poolt määratud linnapreiliks saama : kas teda siis muidu sõja ajal linna kommertskooli saadeti , piimamannerg , jahukott ja pekipütsik kaasas , Püssi jaamast sõjaaegse täistuubitud Tallinna rongi peale ? </s> <s> Isa oli määratud maale jääma , aga temalgi on siiski teatud nõrkus kohvikute vastu , küllap samuti sõjaaegsest ja -järgsest noorusest Tallinnas , kus ta ennast pooleldi varjas . </s> <s> Linnas tahab ta alati kohvi jooma minna ja veab kaasa ka ema , kes on säärase kulutamise vastu . </s> <s> Kohvitassi eest viis , kümme krooni ! </s> <s> On tõsi , et ma olen juba aastaid teeninud vähemalt 5-6 või ajuti ka 10 korda rohkem , kui on nende pension , aga ometi jääb neil raha üle , mitte minul . </s> </p>
<p> <s> Eile õhtul helistas K. ( ma ei tea , mis neetud lugu see on , et kolm helistajat ja korrespondenti algavad kõik K ja a-ga ) ja rääkis , et Madis Hint oli päeval surma saanud , Kadriorus oma katuselt alla kukkunud , remonti tehes : nad on endale katusekorrusele korteri ehitanud . </s> <s> Paar päeva enne seda , tormi ajal , oli puu talle sõidu ajal auto peale kukkunud , auto olnud löma , tema jäänud terveks . </s> <s> Ta tuli Moskvast ära ega leidnud Eestis muidugi kohta . </s> <s> Töötas paar kuud Eesti Instituudis , aga see on loomulikult mõttetu koht : kontoritöö , sobimatu temasuguse vabadust armastava rebelli jaoks . </s> <s> Pakkunud ennast ajalehtedele , aga ajalehed on viimasel ajal ringkaitses , omalgi küllalt inimesi , kes midagi muud teha ei oska kui ajalehte rumalat juttu kirjutada . </s> <s> Väljapoole ei taheta eriti raha anda , inimestel niikuinii ükskõik , mis lehes kirjutatakse . </s> <s> Sirpi oli saanud siiski kirjutada : lugesin paar kuud tagasi tema artiklit , kus ta ründas teravalt meie ametlikku liberaalset majanduspoliitikat . </s> <s> Tiens-tiens ! ütlesin tookord endale , vaat , kus paneb . </s> <s> Mulle täitsa meeldis ta uljus . </s> <s> Muidu on ajalehes üks ja sama jutt , ega keegi tegelikult Eestis vastu rääkida ei julge . </s> <s> See oleks sotsiaalselt suitsidaarne käitumine , kõik on ju omavahel kokku lepitud . </s> <s> Eesti asi on siseringi asi . </s> <s> Sellest on kerge välja arvatud saada , sans appel , edasikaebamise võimaluseta . </s> </p>
<p> <s> Selline lugu . </s> <s> Mulle ta on meelde jäänud kui noor pikkade juustega poiss , väikest kasvu , konfliktne kuju . </s> <s> Iraagis või kus ta käis , tegi raadiosse reportaaže . </s> <s> Ei vist sobinud Eestisse . </s> <s> Küsisin K-lt , kes ta isa on , sest olin udusel arvamuselt , et ta pärineb Aadu Hindi klannist , seal on ilmatu hulk lapsi . </s> <s> Aga olevat hoopis Mati Hindi poeg ja Mati olevat Lõuna-Eestist pärit . </s> <s> Mati on ka konfliktne kuju . </s> <s> Kunagi kirjutas Vikerkaares mässumeelse artikli " Kakskeelsusest ilma roosade prillideta " , mässas Nõukogude Liidu vastu . </s> <s> Poeg mässas Eesti Vabariigi vastu , teatud mõttes . </s> <s> Mati isa on arvatavasti represseeritud , nende talus Lõuna-Eestis olevat heauskne omanik . </s> <s> On see see , millest Schützenberger kirjutab : kunagi tehtud ebaõigluse tunde pärandumine isalt pojale , mis tekitab teatud mõttes suitsidaarset käitumist ( mitte et Madis oleks katuselt alla hüpanud , aga hooletus või uljus pole kunagi niisama ) ? </s> <s> Madisest jäi järele poeg Joonas ; kas tema peab sellest ebaõigluse-vaalaskala kõhust välja saama või jääb samamoodi mässama ühiskonna äärele ? </s> </p>
<p> <s> Ja mina ? </s> <s> Enne seda kui K. helistas , mõtlesin just oma traumadele , millest kahes oleks võinud elu jätta ja millest enamik on olnud kummalise enesevigastamise maiguga , kuigi mitte kunagi tahtlikult põhjustatud . </s> </p>
<p> <s> Tuleb need üles lugeda , panna kirja oma füüsiline , traumaatiline elulugu . </s> </p>
<p> <s> 1 . Imikuna olin kinni võtnud maas seisva laualambi pirnist ja terve käelaba ära põletanud . </s> <s> Sellest ei mäleta ma midagi . </s> </p>
<p> <s> 2 . Poisikesena kukkusin kodus aias paekivitrepi terava serva vastu põlve lõhki , verd tuli kõvasti , sain ema käest riielda , arm on siiamaani järel . </s> <s> Sellest jäi meelde rohkem ebaõiglus : riielda saamine . </s> <s> Muidu tavaline lugu , " põlve katkikukkumist " juhtub vist iga lapsega . </s> <s> Kaplinski kirjutab ühes luuletuses põlve katkikukkumisest ja sellest jäänud armist . </s> <s> On see kuidagi seotud " inimpõlvedega " , vigastatud põlvkondadega ( temal isa , minul vanaisa Venemaale viidud , teadmata kadunuks jäänud või peetud ) . </s> </p>
<p> <s> 3 . Naabri Reinu ( 4 aastat vanem ) õhutusel metsas puu otsa ronides pidin päris kõrgelt alla sadama . </s> <s> See koht on mul meeles , tunne , mis siis oli : et nüüd siis kukungi . </s> <s> Aga sain oksast kinni . </s> <s> Või oli see Rein , kes minust kinni rabas ? </s> <s> Ta oli kohkunud . </s> </p>
<p> <s> 4 . Algkoolis kehka tunnis lasin pika raske võimlemispingi väikse varba peale kukkuda . </s> <s> Õpetaja Evart arvas , et pole midagi , aga varvas läks suureks ja siniseks , luu oli katki , pandi kipsi . </s> <s> Kehkat ma kartsin ja vihkasin . </s> <s> Kehka päevad olid need , kui ma ei tahtnud kooli minna . </s> <s> Seegi kord olin riided koju jätnud , aga sellest hoolimata pandi midagi kaasa tegema . </s> </p>
<p> <s> 5 . Teise , seekord suure varba lõin Randveres ujuma minnes ja kivil libisedes vastu teist kivi , see oli ülikooli teise kursuse ajal. </s> <s> Terve praktika aja Maaritsas liipasin kipsiga ringi . </s> <s> Kips käis jalast ära ; võtsin ta ära , käisin ujumas . </s> <s> Varvas valutas ja kasvas natuke valesti kokku , kõverus on siiamaani näha , aga muidu pole sellest midagi , ei häiri . </s> </p>
<p> <s> 6 . Kooli ajal , 12–14-aastaselt ( kust seda teada saaks , millal ? ) , hüppasin Pääsküla jaamas veel mitte seisma jäänud rongilt perroonile ( siis olid rongidel veel ise lahti tehtavad uksed ) , nagu poisid tegid , aga mina ei julgenud teha , otsustasin siis julgust proovida , üksi harjutada . </s> <s> Perroon oli jäine ja libe , kukkusin rongi ja perrooni vahele , hoidsin ukse kõrval olevast käsipuust kinni , rong liikus veel päris tükk maad , keegi mees hüppas juurde ja tõmbas mu sealt vahelt välja . </s> <s> Oli väga häbi ja üks ranne oli väga valus . </s> <s> Põgenesin sealt perroonilt , läksin nuttes ja kätt hoides koju . </s> <s> Seal valetasin , et kukkusin libedaga ja käsi jäi tee ääres aia vahele . </s> <s> Kutsuti kiirabi . </s> <s> Haiglas esitasin sama versiooni , seda ei usutud , aga pandi kirja . </s> <s> Arst vaatas irooniliselt . </s> <s> Randme paika panemiseks tehti üldnarkoos , eetrimaskiga . </s> <s> See oli nagu suur rong oleks mürinal peale sõitnud – ärkamine . </s> <s> Olin purjus ja ülemeelik . </s> <s> Pärast oli õudne pohmell . </s> <s> Käsi oli kaua kipsis ja hiljem pidi sellele sinakaskollasele veelgi kõhnemaks ja vastikumaks jäänud jäsemele tumerohelisi männiokkavanne tegema . </s> <s> Tennispalli pigistama . </s> <s> Kehkast vabastus oli hea pikk ja kahju oli , kui see ära lõppes , aga siis oli vist juba suur kevad ja kool sai varsti läbi . </s> </p>
<p> <s> 7 . Arvatavasti järgmisel suvel ( või samal aastal ? ) arendasin Fred Jüssi stiilis metsaskäimist . </s> <s> Eriti meeldis mulle selleks igasugu varustust muretseda , käia matkapoes . </s> <s> Mul oli seljakott , binokkel , välipada , tõsi küll , tehtud alumiiniumpotist , millele panin traadist sanga . </s> <s> Mulle väga meeldisid tomahoogi kujuga matkakirved , millel oli tera ümber nahast tupp . </s> <s> Tegelikult olid need rasked ja ebapraktilised , rauast varrega ( tera ja vars ühes tükis ) . </s> <s> Sain emalt või isalt raha ja ostsin sellise . </s> <s> Ta oli üleni mingi õliga sisse määritud , nagu siis raudasjad olid , et ei roostetaks . </s> <s> Selle õli mahavõtmiseks tegin potitäie keeva vett . </s> <s> Läksin selle veepoti ja kirvega õue trepi peale ja kuna ilmselt üritasin kõike korraga kätte võtte , kallasin potitäie keeva vett jala peale . </s> <s> Nahk jalalabalt tuli koos sokiga maha . </s> <s> Oli väga valus . </s> <s> Kutsuti kiirabi . </s> <s> Sain tuttavaks Višnevski salvi ja selle lõhnaga . </s> <s> Jalga pidi iga päev määrima ja siduma , käies kippus ta valutama . </s> <s> Läksin sellega siiski noorte loodussõprade laagrisse , liipasin seal ringi . </s> <s> Telk oli Višnevski salvi lõhna täis ( vrdl . </s> <s> p. 5 ) . </s> </p>
<p> <s> 8 . Vist järgmisel suvel korraldasin mõlema õega matka Kõrvemaale . </s> <s> Isa teritas kirve ära ( ikka tollesama matkakirve ) , selle tera lõikas nagu nuga . </s> <s> Esimesel ööbimisjärgsel hommikul Tarvasjõe ääres lõkke jaoks oksi raiudes lõin kirvega säärde , kondi peale . </s> <s> Kont paistis ( minu meelest vähemalt ) , sinakad lihaservad hoidsid lahku , nahk on selle koha peal pingul . </s> <s> Üritasin edasi matkata , aga verd muudkui tuli . </s> <s> Jõudsime kuidagi maanteele . </s> <s> Ma ei mäleta , kuidas linna saime , küllap mingi auto võttis peale , viis raudteejaama . </s> <s> Traumapunktis õmmeldi jalg kinni . </s> <s> Kui niidid olid välja võetud , viis isa meid autoga samasse kohta sinna maanteele , kus matk pooleli jäi . </s> <s> Oli juba august . </s> <s> Matkasime üle Kakerdaja raba , läbi metsade Tammsaarele ja Matsimäele . </s> <s> Sellest oli olemas hulk diapositiive , mis ma kõik viimati kolides prügikasti viisin . </s> <s> Minu meelest oli ühe karbi peal " Kõrvemaa matk 1978 " . </s> <s> Teise aasta hilissuvel matkasin veel koos noorema õega Põhja-Kõrvemaale , mis siis oli polügoon ja keelatud ala . </s> <s> Läksime läbi metsa , kontrollposti vältides . </s> <s> Polügoonil jäime tule alla , mürsud vihisesid üle pea , aga üsna kõrgelt . </s> <s> Kartsin õe pärast . </s> <s> Kui tema pihta saab , jään mina süüdi . </s> <s> Jõudsime ilusti Jussi järvede äärde . </s> <s> Õhtul kostis rabalt hundipesakonna ulgumist . </s> <s> Oli jälle august . </s> <s> Teisel õhtul Valgejõe ääres karjatas kassikakk koleda häälega , nagu keegi oleks naerda irvitanud . </s> <s> Ilmad olid vihmased , aga me viisime oma matka ausalt lõpule . </s> </p>
<p> <s> 9 . 1987. aastal , esimesel suvel Hiiumaal , " oma talus " , arendasin seda taluelu , millest olin unistanud . </s> <s> Helmil , keda kutsusime Perenaiseks , olid lehm ja mullikas . </s> <s> Alguses ta lüpsis lehma ise , pärast õpetas Maire ja minugi lehma lüpsma . </s> <s> Musti oli süsimust , aher ja jonnakas lehm , visa udaraga , ei andnud hästi piima kätte . </s> <s> Õnneks oli seda piima tal ahtruse tõttu vähe , nii kaks-kolm liitrit lüpsikorraga . </s> <s> Käed pidi margariiniga kokku määrima , et oleks libedam . </s> <s> Musti vehkis sabaga , ükskord lõi mul prillid peast lüpsikusse . </s> <s> Olin alandatud ja vihane . </s> <s> Aga taluelu tahtis ju elamist ! </s> <s> Maire sai lüpsmisega paremini hakkama , kuigi ta ei olnud kunagi unistanud taluelust ega saanud aru , milleks seda kõike vaja on . </s> <s> Aga ta on lihtsalt praktilisem ja vähenõudlikum inimene , lõppude lõpuks , vanaemaga kasvanud nagu minagi , aga teda kasvatas vanaema üksi , oma pensionist , väga vaeselt . </s> <s> Nüüd on tal kaks last , teenib nende kasvatamiseks raha , enam-vähem üksi . </s> <s> Musti oli suur üle aedade hüppaja , koolitas mullikagi enda järel välja . </s> <s> Mullikas ei tiinestunud ka , kuigi kunstseemendaja käis . </s> <s> Sügise poole hüppas Musti õnneks oma udara okastraadi peal täiesti katki ja tuli kombinaati viia . </s> <s> Kevadel läks mullikas talle järele . </s> <s> Aga suvel veel tegime hoolega heina . </s> <s> Sest heinategu on ju taluelu misanstseeni üks kõige dekoratiivsemaid elemente , tuttav rahvuskirjandusest ja -dramaturgiast . </s> <s> Vikati vihin , rohu langemine tera ees . </s> <s> Heinalõhn ! </s> <s> Maire õmbles meile isegi valgest linariidest heinalisekostüümid , sääskede ja päikese vastu . </s> <s> Ega see käsitsi niitmine nii väga hästi just läinud . </s> <s> Vikat läks ruttu nüriks . </s> <s> Võrreldes naabri Endli , päris maainimese suurte laiade kaartega , millest jäi maha täitsa paljas maa , oli minu niitmine narrimine . </s> <s> Aga lavastus ei saanud ju pooleli jääda . </s> <s> Jumal vaatas pealt . </s> <s> Ja minu alter ego . </s> <s> Ma pidin maal hakkama saama , saavutama iseseisvuse . </s> <s> Traktor niitis õnneks suurema osa heinast maha . </s> <s> Suvi oli väga külm ja vihmane . </s> <s> Tuul viis heinarõukudel kiled pealt ära . </s> <s> Heinateo lõpetas minu jaoks vikat . </s> <s> Need surnud Eduardi rootsi vikatid olid tal erilise nutika süsteemiga varre külge kinnitatud . </s> <s> Eduard oli olnud tõeline käsitöö- ja tehnikamees . </s> <s> Ta oli kõik ise teinud . </s> <s> Vikatit kinnitas löele võru , mida sai vastava kruviga pingutada , see aga käis nelikantvõtmega , mida ei tohtinud ära kaotada . </s> <s> Kuna vikat läks alalõpmata mättasse , tuli teda tihti rihtida ja pingutada . </s> <s> Nelikantvõti lendas pingutamise peal august välja ja käsi hooga vastu vikatitera . </s> <s> Väikse sõrme peal oli pikk sügav haav . </s> <s> Kärdla haiglas õmmeldi see kinni . </s> <s> Heinatöö vastu oli huvi kadunud . </s> <s> Järgmisel aastal jäid põllud niitmata . </s> <s> Naabri Elvi oli selle kohta öelnud : " Kuritegu ! " </s> <s> Hiljem sai neid põlde siiski veel aastaid niidetud . </s> <s> Nüüd on nad söötis ja keegi ei ütle selle kohta kuritegu , sest mis need kivised ja liivased lapid siis ära pole , kui terved suured väljad on söötis . </s> <s> Mulle siiski meeldib niidetud heinamaa , sügisene roheline ädal . </s> <s> Väike heinamaa võiks mul siiski kuskil olla . </s> <s> Nii ühe kitse jaoks . </s> <s> Miks ma ei võiks maal kitse pidada ? </s> <s> Palju mul siis eluks vaja läheb ? </s> <s> Tõlgiks prantsuse kirjandust ja peaks kitse . </s> </p>
<p> <s> 10 . Järgmine robakas oli 1988. aasta kevadel , maipühade ajal. S. ( Sulev , ütleme ) tuli mulle Hiiumaale külla : Maire oli selleks ajaks juba ära Tartu läinud , kunsti õppima . </s> <s> Olin veini varunud , sest teadsin , et S-ile meeldib veini juua . </s> <s> Jõin ka . </s> <s> Mulle meeldis natuke purju jääda , siis ma rohkem ei tahtnud . </s> <s> Tema tahtis alati veel , kui juba hamba verele sai . </s> <s> Ta joob tänini vist päris palju . </s> <s> Siis ma olin temasse armunud või vähemalt kujutasin seda ette , aga mis seal vahet on . </s> <s> Isa oli mulle jätnud oma punase Žiguli . </s> <s> Olin isegi autot juhtima õppinud . </s> <s> Varem , lapsepõlves , oli ta üritanud mind juhtima õpetada , aga ma polnud üldse huvitatud . </s> <s> Ma ei tahtnud temale milleski sarnaneda . </s> <s> Ja olen siiski alati üritanud elada elu , mis pidi olema tema elu , aga mida ta ei elanud . </s> <s> Olen oodanud tema heakskiitu oma elule . </s> <s> Seda pole kunagi tulnud . </s> <s> Tollel maipühade-eelsel õhtul S. ütles , et tahaks sõita . </s> <s> Ta ei osanud veel hästi juhtida , õppis alles . </s> <s> Olime juba omajagu joonud , eriti tema . </s> <s> Ma ei saanud talle ju midagi keelata . </s> <s> Ta andis gaasi , oli erutatud ja õnnelik . </s> <s> Päris suur kiirus oli juba sees . </s> <s> Kõpu kurvis , ma teadsin , on lahtine kruus , aga ma ei öelnud talle seda , ma ei tahtnud olla arg ja ettevaatlik . </s> <s> Ma nägin : nüüd see läheb . </s> <s> Jõudsin mõelda , tundub , et väga pikalt : nüüd see siis lähebki . </s> <s> Hetkest endast ei mäleta ma midagi . </s> <s> Olin kuskil , sain aru , et auto lae polstri peal , ja kuulsin , et miski voolab . </s> <s> See oli arvatavasti bensiin , mis paagist välja voolas . </s> <s> S. hüüdis kuskilt üsna hädise häälega : " Anton , on sul kõik okei ? " </s> <s> Ta oli autost välja pudenenud , aga tal polnud mitte midagi viga . </s> <s> Mul oli mingi muhk näo peal ja nagu pärast selgus , oimuluu mõra ( selles kohas , mida Tartu rajoonipolikliiniku närviarst kunagi kompis ja küsis , kas ma olen pea peale kukkunud ) , ei saanud hulk aega midagi närida , sest sinna kinnituvad mälumislihased . </s> <s> Oli ilus kumendav maiöö . </s> <s> Läksime jalgsi koju tagasi . </s> <s> S. nuttis ja hakkas pinnima , miks ma ikka temaga läbi käin . </s> <s> Ta tahtis kuulda , et ta meeldib mulle nii , see oleks vabastanud ta vastutusest . </s> <s> Olles seda kuulda saanud , jooksis ta metsa . </s> <s> Aga ta tuli tee peale tagasi . </s> <s> Ometi oli tema ise olnud alati see , kes purjus peaga suudlema ja kallistama kippus ja ühes voodis magada tahtis ( tema magas , mina olin üleval ) . </s> <s> Praegu ma ei saa küll aru , miks ma ennast selle inimese pärast alandasin . </s> <s> Mida ma lootsin saada ? </s> <s> See armastuse ostmine on tõeliselt vastik . </s> <s> Ja kunagi pole sa küllalt maksnud , alati sa oled veel võlgu , isegi siis , kui sa pole midagi vastu saanud . </s> <s> Mulle tundub , et armastus on kirglik soov ennast teise vastu välja vahetada , saada ta endale nii nagu rõivas , nagu mask , nagu keha ja hing , mis omaenda põlatud keha ja hinge asemele panna . </s> <s> Armastus on iha olemise järele , olematuse lootusetu tung teise kaudu olevaks saada . </s> </p>
<p> <s> 11 . Järgmine trauma , väike , aga dramaatiline , kuulus samasse loogikasse . </s> <s> Nüüd polnud see mitte S. , vaid , ütleme , E. ( Eero ) , kes mul maal külas oli . </s> <s> Ülestõusmispühade ajal 1991. aastal . </s> <s> Oli vaikse laupäeva hilisõhtu , Erkki-Sven oli ka seal , jõime veini . </s> <s> Lõikasin juustunoaga juustu , see tuli juustust välja ja hooga üle pöidlaotsa . </s> <s> Juust oli pehme ja nätske , Sussanini juust , ainus , mida veel saada oli . </s> <s> Verd tuli kõvasti , väike pöidlaotsatükike nagu kaaneke jäi juustunoa peale . </s> <s> E. , kes oli keskkooli ajal haiglas sanitarina töötanud ( see oli millegipärast moes , vist kogemuse , vere ja raha mõttes ) otsustas , et see tükike tuleb pöidla otsa tagasi istutada , aga enne tuleb seda tulega desinfitseerida ( viina majas polnud ) . </s> <s> Ta võttis lihakillu ja asus seda tiku peal kõrvetama . </s> <s> Vaatasin seda pealt , muidu polnud midagi , erilist valu pöidlas ega midagi , aga seda vaadates , kuidas ta mu tükikest tulel kõrvetab , läks pilt eest ära . </s> <s> Ärkamine oli vastumeelne , seal oli jälle mingi rong ( vrdl . </s> <s> nr. 6 , narkoos ) , mis tahtis mind kaasa viia . </s> <s> Ma ei tahtnud minna , aga pidin , rongi mürin läks aina valjemaks . </s> <s> Kui meelt märkama hakkasin , olin köögi kulunud laudpõrandal pikali maas , kõrval ümber läinud sinine mustaveeämber , mis õnneks oli olnud peaaegu tühi . </s> <s> Köögi vana põrandakell ( Eduardi isa tehtud kellakapis ) hakkas parajasti lööma . </s> <s> Oli südaöö . </s> <s> Hristos voskres . </s> <s> Eero kirjeldas , et ma olevat kokku vajunud kunstipäraselt , nagu liigendnuga . </s> <s> Pöidlaga käisin teine päev Kärdla haiglas . </s> <s> Ega see otsake sinna külge ei kasvanud , praegu on arm näha , kui pöial punaseks pigistada : valge laiguke vasaku pöidla otsas . </s> <s> Sel kevadel kirjutasin tsükli " Suure nädala ilmutused ja tunnistused " , mille pühendasin E-le , aga hiljem korjasin selle pühenduse sealt ära . </s> </p>
<p> <s> 12 . Ükski trauma pole jätnud olulist kehalist jälge , kõik on paranenud . </s> <s> Aga ma ei tea , kas selle silmaoperatsiooni tagajärjed ka ükskord kaovad . </s> <s> Võib-olla jäängi elu lõpuni hämaras neid kahekordseid piirjooni ja halosid nägema . </s> <s> Hämaras ei taha enam üldse olla , ja ometi ma just videvikke armastasin , videvikus konutamist . </s> <s> Nüüd tahan ainult täisvalgust . </s> <s> Hämaras lähevad pupillid suureks ja ulatuvad üle nende lõikejälgede , mis sarvkestale jäid , valgus murdub laiali kiirteks iga valgusallika ümber . </s> <s> See on tüütu . </s> <s> See oli laseroperatsioon , maksin selle eest läinud aasta lõpus 20 000 krooni . </s> <s> See on selline lõikus , et väike pinnake ( vrdl . eelmine punkt ) lõigatakse sarvkesta pinnast lahti , siis lõigatakse selle alt ära õhuke liistakas sarvkesta ja pannakse see kumer pinnake tagasi . </s> <s> See on lühinägelikkuse mehhaaniline korrigeerimine . </s> <s> Pärast seda pole enam prille vaja . </s> <s> Neid prille , millega ma ometi täiesti ära harjunud olin , ammu unustanud selle hirmu alanduse ees , mida tundsin tookord koolis arsti käest esimest prilliretsepti saades . </s> <s> Tean ka ammugi , et lühinägelikkus pole haigus , vaid füüsiline omapära , kui nii võib öelda , pärilik . </s> <s> See on ilmselt suguliiteline tunnus X-kromosoomis , sest pärandub naisliinis , aga avaldub enamasti meestel . </s> <s> Nagu mu tädipojal ja vanema õe pojal . </s> <s> Emaema olevat ise ka lühinägelik olnud . </s> <s> Oli see operatsioon minu katse ennast emast lahti lõigata ? </s> <s> Ja ometi sain veel kaks hoiatust . </s> <s> Esimene kord , kui operatsioonile läksin , leidis arst , muide S-i ( nr. 10 ) sõber , keda olin kord S-i juures kohanud , mu silmast mingit seletamatut valget puru ja keeldus opereerimast . </s> <s> Teine kord ta avastas silmast ühe päriliku rakuanomaalia . </s> <s> Ta ütles , et see ei tohiks küll midagi lugeda , aga teiselt poolt on neid operatsioone tehtud ainult 10 aastat , nii et pole teada , mis näiteks vanaduses saab . </s> <s> Nii et otsustagu ma ise . </s> <s> Kliiniku omanik , naine , seisis kõrval ja ootas tusaselt . </s> <s> Ma pidin otsustama ! </s> <s> Ma ei saanud ju olla arg , ma pidin ju demonstreerima julgust ( nr. 6. ) . </s> <s> Süda oli saapasääres , aga ma sööstsin uljalt pimesi edasi . </s> <s> Teeme ära , ütlesin . </s> <s> Operatsiooni ajal peab ise pilku fikseerima punasele valgustäpile . </s> <s> Laser teeb pulseerivat surinat . </s> <s> Silmas on kohalik tuimestus , tunda on ainult ebamugavust . </s> <s> Oled pikali laual , liigutada ei tohi , võid kõik ära rikkuda , kogu nägemise . </s> <s> Kui mulle oleks enne antud korraks tunda seda tunnet , mis seal laua peal oli , ma poleks kunagi nõustunud seda tegema . </s> <s> Sa oled nii abitu võõrastes kätes ja samas vastutad ise kõige eest ! </s> <s> Kogu keha tahaks liigutada , silm tahaks liigutada . </s> <s> Higi voolab . </s> <s> Kui laualt püsti tõusin , tuli kummastki silmast vett , nagu oleks klaasist läigatanud . </s> <s> Õues nägin tõesti ilma prillideta , ainult need kiirtepärjad olid tulede ümber . </s> <s> See oli 28. detsember , ammu juba pime . </s> <s> Aga need halod pidid alguses normaalsed olema . </s> <s> Muidu võivat juba järgmisel päeval tööle minna . </s> <s> Mina sain küll lugema hakata alles paari nädala pärast ja õieti alles kevadel . </s> <s> Halod võivat kaduda ka aastaga , isegi poolteisega . </s> <s> Päris aastat veel möödas pole ka . </s> </p>
<p> <s> 13 . Ma ei tea , kas ma pean siia lisama ka selle enesevigastuse , mis polnud küll kehaline , aga siiski , ja mis leidis aset just aasta enne silmaoperatsiooni . </s> <s> Müüsin maha oma Hiiumaa maja , kolmeteistkümnendal aastal . </s> <s> Pärast pikki kõhklusi ja mitut korda ümberotsustamist . </s> <s> Ostjad olid küll visad ja käisid peale , aga ükski kord polnud neil õigel ajal raha . </s> <s> Ma oleksin võinud juba sõlmitud eellepingu tühistada , sest nad läksid tähtajast üle , ja seda ma tahtsingi vahepeal teha , siis aga muutsin meelt . </s> <s> Viimasel õhtul enne notari juurde minekut lamasin seal majas üleval oma toas , mille ise olin paari aasta eest rehealuse peale ehitanud . </s> <s> Öö oli väga selge , kuu oli peaaegu täis ja paistis eredalt sisse . </s> <s> Läksin katuseakna juurde , tegin selle lahti , pistsin pea välja . </s> <s> Randa jooksvad lained metsa taga tegid oma tuttavat häält , kuu valgustas raagus tammevõra , kõik oli väga kirgas , süda oli valu täis . </s> <s> Mulle tundus , et see kuuvalgus ütleb mulle : ära tee seda , jää ! </s> <s> Kui siiski homme keelduda , notari juures ? </s> <s> Muidugi ma ei teinud seda . </s> <s> Amputatsioon viidi läbi . </s> <s> Varem ma ei uskunud , et kodu kaotus võib mulle midagi tähendada . </s> <s> Mis kodu ? </s> <s> Kodu võib olla igal pool . </s> <s> Ma olen ju vaba , tahan olla ju vaba ... </s> <s> Viimane ärasõit sealt majast oli küll väga raske . </s> <s> Oli 2. jaanuar , olin üksi , pidin veel viimaseid asju kokku korjama ja kokku pakkima . </s> <s> Õhtul magama heites tundsin , et ma ei jaksa seda teha . </s> <s> Aga hommikul päike paistis , kõiges väes ja ilus , peaaegu nagu kevadel . </s> <s> Maja on lõunapoolse nõlvaku peal , isegi madal talvine päike ulatub sinna paistma . </s> <s> See päike aitas mul sealt ära minna , nagu Helmilgi , sellel Perenaisel , kelle ma üheksa kuud varem olin vanadekodusse viinud . </s> <s> Ta ei jaksanud ka enne auto peale tulla , kui päike välja tuli . </s> <s> Siis ütles ukse peal , et nojah , päike tuli saatma . </s> <s> Kaks päeva pärast seda , kui Helmi oli vanadekodusse läinud , suri naabermajas see üksik vanapoiss , keda Helmi vahel " oma lapseks " nimetas , sest see oli olnud noor poisike , kui Helmi sinna Mäe talusse Eduardile mehele tuli , ja oli ikka nende õues mängimas käinud . </s> <s> Ta oli küüraka tüdruku laps . </s> <s> Teda kutsuti ta punase pea pärast elu aeg Rebaseks . </s> <s> Seal ta elas , oma pisikeses madalas majas , mida ma matuste ajal esimest korda seestpoolt nägin . </s> <s> Naist ei võtnud . </s> <s> Ükskord rääkis , et näe , nüüd on see metskonna istutatud mets vahele kasvanud , varem oli kahe talu vahelt lage ja ikka oli näha olnud , kui Helmi õue peal toimetas ja kaevul käis . </s> <s> Nüüd kuuluvad mõlemad majad sellele Ameerikasse läinud Jaanusele , kelle Helmi küll ise kutsus , lubas talu maad anda . </s> <s> Jaanus lubas ta koju tagasi tuua , kui maja ära ostab , aga pole küll tänini toonud . </s> <s> Helmi saab 91 ja olevat vanadekodus sel sügisel hakanud mälu kaotama . </s> <s> Mulle jääb näriv kahetsus . </s> <s> Ja süü . </s> <s> Ja rikutud silmad , sest operatsiooni tegin ka maja raha eest . </s> </p>
<p> <s> Selline tuli siis mu traumaatiline elulugu . </s> <s> Ma vaatan , et ma kaldun iga päev jutustama ühe uue eluloo . </s> <s> Kõik nad vastavad tõele . </s> </p></div2><div2 type="alaosa"><head> 23. 11. 01 </head>
<p> <s> Valge hommik pärast pimedat ööd , ere hommik pärast eilset hämarat päeva . </s> <s> Vihma sadas , olin kella viieks juuksurile aja kinni pannud . </s> <s> Selle juuksuri juures olen ma juba kaks korda käinud . </s> <s> Ja kuigi viimane kord oli kevadel , umbes kuus kuud tagasi , oli sellel vanamooril meeles , et tema oli see , kes mu juukseid lõikas . </s> <s> Nii et peremees , lahke libeda naeratusega vanamees , pani just tema juurde mulle aja . </s> <s> Ei saa öelda , et tema lõikus mulle eriti oleks meeldinud : nudis väga ära . </s> <s> Ometi ma läksin sinna tagasi . </s> <s> Vanasse kohta on ikka lihtsam minna . </s> <s> Uues vaadatakse sind alati natuke vaenulikult . </s> <s> Võõras inimene . </s> <s> Sellist me pole enne näinud . </s> <s> Kui tuled kuue kuu järel teist korda , oled ikkagi natuke omainimene . </s> <s> Keegi ei taha uute inimestega harjuda muidu kui ainult läbi häda ja vastumeelselt . </s> <s> Bussi ei tulnud , peatuses oli palju rahvast , sain aru , et tuleb jala minna . </s> <s> Oma kallist vihmavarju ma muidugi kaasa polnud võtnud . </s> <s> Sügisvihm oli külm visa , vesi jooksis mööda nina alla . </s> <s> Juuksur ütles " oh-la-la ! " mul mantlit seljast võttes , see tilkus . </s> <s> Seletasin , et bussi ei olnud , seda number üheksakümmend kahte , arvatavasti oli kuskil manif , meeleavaldus . </s> <s> " Ja-jaa , politseinike meeleavaldus on ! " kinnitas salongi omanik . </s> <s> Juuksuriproua häälitses irooniliselt . </s> <s> Ta saatis Madame Baranoffi sõnarohkelt ära : " Mais oui , Madame Baranoff , bien sūr , Madame Baranoff . " </s> <s> Madame Baranoff oli igivana , hõredate punakaks toonitud juustega . </s> <s> Kui Madame Baranoff oli uksest väljas , pöördus ta minu poole : " Oh ! le papotement des femmes ! " </s> <s> Naiste vadin . </s> <s> Naeratasin vabandavalt . </s> <s> Vestlus vihmast ja asjaolu , et ma olin juba " tuntud inimene " avaldas ilmselt mõju . </s> <s> Proua suhtus mõistvalt minu soovi , et mitte liiga lühikeseks . </s> <s> Talv on käes , muidugi ! </s> <s> Vaatasin peeglist oma nägu . </s> <s> See oli vormitu ja ilmsete vananemise tunnustega . </s> <s> Noorpõlvepildid tunduvad juba ilusad , kuigi siis talusin ma oma nägu palju vähem kui nüüd . </s> <s> Olen ära harjunud , isegi oma näoga võib elu jooksul ära harjuda , mis siis veel muust rääkida ! </s> <s> Huvitav , et lühemad ja korralikult lõigatud juuksed mõjuvad siiski noorendavalt . </s> <s> Nagu oleks vanadus minnalaskmise sünonüüm . </s> <s> Ja kuigi soeng tuli lõpuks selline korralik kõrvalekammitud vanainimesesoeng , olin sellega väga rahul . </s> </p>
<p> <s> Üksik muutub juhuslike inimkontaktide suhtes ülitundlikuks . </s> <s> Üleeile õhtul , kui K-le kirjutatud kirja postkontorisse viisin , teenindas mind leti taga üks aasia naine . </s> <s> Ta ei teadnud muidugi , mis tariif on Estonie , lõi selle arvutisse . </s> <s> Kiri oli paks ja raske . </s> <s> Kaksteist franki . </s> <s> Andsin talle paraja raha . </s> <s> Ta naeratas mulle ja see naeratus tundus täiesti siiras . </s> <s> Muidu on kõik need letitagused naeratused peaaegu nagu hammustused , torked , täidetud rutiinsest vihkamisest . </s> <s> Naeratasin talle vastu ja hetkel , kui kiri tuhmi sopsatusega tema käest kasti kukkus , tundsin sooja , juuksejuurteni tõusvat õnnetunnet . </s> <s> Mine sa võta kinni . </s> <s> Kas aasia naise naeratuse või selle K-le kirjutatud kirja sopsatuse pärast . </s> <s> Ta läks teele . </s> <s> Üks materiaalne sild maailmaga , kellegagi . </s> <s> Midagi muud kui e-mail . </s> <s> Oma käega kirjutatud , peaaegu nagu liha minu lihast . </s> <s> Võib-olla paari päeva pärast on ta Tartus , novembrihämaruses , sopsatab kirjakandja käest ühe mulle tundmatu maja tundmatus jahedas trepikojas tundmatusse postkasti . </s> <s> Ja ühed tundmatud käed võtavad selle sealt välja . </s> </p>
<p> <s> Unes olin koos ühe tüdrukuga , kes oli mitu isikut korraga , kuskil Lõunamaa mere ääres . </s> <s> Lained olid suured ja sinised , pudenesid kõrges kaares valgeteks piiskadeks . </s> <s> Tüdruk käis vees , mina ei tahtnud uskuda , et meri on soe . </s> <s> Väljas oli vilu . </s> <s> Kütsin ahju , selleks olid mul suured kivisöekettad nagu käiakivid , auk keskel . </s> <s> Tegin puudest selle peale lõkke , siis ta läks põlema ja andis sooja , hõõguv süteks pudenev ketas . </s> <s> Ilm läks soojemaks , aga ketas põles ära . </s> <s> Jälle jahenes . </s> <s> Oleks pidanud uue alla panema . </s> <s> Eks õhtu poole . </s> </p>
<p> <s> Kodus Pääskülas pidin ma koolist tulles keskkütteahju kütma . </s> <s> Puudeks olid vineerivabriku jäätmed , vineeriribad , mida pidi juppideks saagima või murdma . </s> <s> Need ajasid pindusid kätte ja saag neid väga hästi ei võtnud . </s> <s> Kui need juba korralikult põlesid , sai sütt peale panna . </s> <s> Toad olid külmad , kui ma koju tulin . </s> <s> Olin seal üksi . </s> <s> Vanaema oli meilt ära viidud . </s> <s> Kerisin ennast tugitooli , võtsin lohutuseks mõne mitu korda läbi loetud raamatu , " Muumitrolli " või " Aarete saare " . </s> <s> Ajapikku hakkasid radiaatorid soojaks minema . </s> <s> Üksindusega harjumine võtab ikka aega . </s> <s> Vähemalt 25–30 aastat . </s> </p>
<p> <s> Öösel vaatasin telekast jaapani filmi " Teetseremooniameistri surm " ( Kei Kumai , 1989 ) . </s> <s> Või oleks õigem " Teeõpetaja surm " ( inglise keeles on Tea Master ) , see " tee " kahemõttelisus kaasa arvatud ? </s> <s> Olen seda kunagi varem näinud , aga tundub , et siis ei saanud eriti aru . </s> <s> Ma olen üldse väga aeglase arusaamisega . </s> <s> Ülikooli ajal kinoklubis ei saanud ma pooltest filmidest mõhkugi aru ja pooltest taipasin ainult midagi , miski neis liigutas mind . </s> <s> Teised oskasid nende filmide üle targalt arutada . </s> <s> Mõtlesin eile äkki , et võib-olla enamik inimesi lihtsalt tõepoolest ei saa sellistest filmidest aru . </s> <s> Sellepärast see algaski südaöö paiku . </s> <s> Iseenesest on selline film ju palju huvitavam kui korralikud arusaadavad filmid , kus toimub nii vähe , seda vähest koos hoidmas vaid mingi põnevuse traagelniit . </s> <s> Lineaarse jutustuse põnevus on eine ootuses suhu kogunev sülg . </s> <s> Neelad selle alla ja ongi kõik . </s> <s> See film oli hoopis teistmoodi põnev . </s> <s> Jättis väga tugeva järelmulje , hulga selgeid puhtaid pilte , mis praegugi teadvusesse tõusevad . </s> <s> Nagu see lumisel nõlval mungaonni ees rohelisest pilliroorennist nirisev vesi , selle vali katkematu hääl , mustas riides munk vee all valget juurikat pesemas . </s> <s> Lund oli seal üldse palju , lund ja kirsiõisi , muidugi mõista ; valgus lumel oli väga intensiivne , nagu maikuus . </s> <s> Jaapan on meist nii palju lõuna pool . </s> </p>
<p> <s> Laias laastus räägib see film vabadusest . </s> <s> Vabadust vist ei saagi kätte võita . </s> <s> Kättevõidetud vabadus pole muud kui järgmine kong , võib-olla suurem , võib-olla hoopis väiksem kui see , millest ennast välja võitlesid . </s> <s> Vabadus jääb alati sinnapoole , aga ... </s> <s> Aga pole siiski midagi temast tähtsamat , vähemalt mõnede jaoks . </s> <s> Ja pole midagi okulteeritumat , kinnikaetumat meie ühiskonnas , võib-olla siiski igas ühiskonnas . </s> <s> Ükski ühiskond vabadust ei paku . </s> <s> See tuleb üles leida , välja kaevata . </s> <s> Aga kuidas taibata , kust ja kuidas , kui Teeõpetajat pole kuskilt võtta , kui traditsioon on kadunud ja midagi selletaolist ei peeta üldse vajalikukski ? </s> <s> Moodsas ühiskonnas okulteerib vabadust vabadus . </s> <s> Vabadusest on saanud obsessioon , obsessioon rahuldada oma ihasid , vabalt , piiritult tarbida . </s> <s> Selle vabaduse kvintessents on lennukiga lendamine , Concordiga ülehelikiirusel ühelt mandrilt teisele ; hermeetiliselt suletud alumiiniumtorus ookeani kohal kaaviari süüa . </s> <s> Seda teist vabadust raha eest ei saa , seda üldse ei " saa " mitte millegi " eest " . </s> <s> Aga selline mõttekäik on peaaegu võimatu . </s> <s> Kõike saab millegi eest . </s> <s> Ja selle millegi ühismõõt on lõppude lõpuks raha . </s> <s> Aga raha eest vabadust ei saa . </s> <s> Võib-olla mõne tee vabadusele on tõesti raha , ma ei tea sellest midagi . </s> <s> Kui kõike on ostetud , siis jääb osta eimiski . </s> <s> Selle eest võetakse kogu raha . </s> <s> Ja oledki prii , võib-olla . </s> </p>
<p> <s> Vabadust saab olla , mitte omandada . </s> <s> Analüüsitagu seda lauset grammatiliselt , võib-olla on vabadus selles võimatuses , mis kahte lausepoolt rinnastab , olles siiski võimalik . </s> </p>
<p> <s> See mungaonni ees lumisel nõlval roorennist nõusse pladisev vesi , külm ja läbipaistev , monotoonne ja kordumatu , see valge juurikas , kergelt teist värvi kui lumi , munga külmas veest punastes kätes , tuletas mulle midagi meelde . </s> <s> Ennast . </s> <s> Mind ennast oma kadunud õuel õhukese värske lume sees kaevu ääres nõlva all keset talvepäeva kõlatut valgust pimedast keldrist toodud porgandeid ja kartuleid pesemas . </s> <s> Kaevukoogu kägin , vee solin , punetavad käed , selja sirguajamine , vaikus , millest alati koorub mingeid hääli , mõne väikese linnu pehme lennuvurin , lume kukkumine sirelioksalt lumme . </s> <s> Alati on võimalik vaikuses minna veel sügavamale , talvepäeva vaikuse sees on veel teine vaikus , see , mis tuleb pärast kaevukoogu kriginat , lumepatsatust , tiivavurinat , enda südamelööke . </s> <s> Tumedad juurikad , kartulid ja porgandid ämbris läbipaistva vee all . </s> <s> See ämber keset valget lund . </s> </p>
<p> <s> Mulle näib , et ennast ja oma vabadust otsides olen ma endast ja oma vabadusest kaugenenud . </s> <s> Võib-olla selleks , et teda näha . </s> <s> Vaadata siit kaugelt sellesse talvepäeva . </s> <s> Sest siis ma seda nii ei näinud . </s> </p>
<p> <s> Ja veel : enne iseseisvust , kui poliitilist vabadust ei olnud , oli mulle mu enda vabadus selgem . </s> <s> Vabadusvõitlus mind tegelikult ei huvitanud , ega poliitika . </s> <s> See , mis revolutsiooni ajal raadios vabadusest räägiti ja lehes kirjutati , tundus sügavalt naeruväärne , lõppude lõpuks . </s> <s> Aga lõppude lõpuks ma läksin sellega kaasa . </s> <s> Ma olen konformist , kes ajuti kaldub sooritama nonkonformistlikke , suitsidaarseid akte . </s> <s> Vabaduse tulek tähendas raha tulekut . </s> <s> Kõigepealt ja üle kõige . </s> <s> Minagi tahtsin sellest osa saada , sellest imelisest kõigemõõdust , mis on raha . </s> <s> Aga üks tabamatu asi jääb selle mõõdu sfäärist välja ja see asi polegi asi , sest ta on vabadus , asjatus . </s> <s> Vabaduses on vabadusetee käimine veel keerulisem kui mittevabaduses , selles on meie aja paradoks . </s> <s> Ainus võimalus , mida näen : minna tuldud teed tagasi , otsida oma jälgi ühe ammuse talve lumelt . </s> <s> Minna veel kaugemale , veel sügavamale , sinna , kus sind veel polnudki sinuna . </s> <s> Kuskilt peab eksitus selguma , kuskilt peab saama hakata uuesti minema . </s> <s> Mul ei ole mingit muud Teeõpetajat kui see elu , mis ma olen elanud , teades ja teadmata , see elu , mis mind on elanud , algusest peale ja enne algust . </s> <s> Ma ei näe kedagi enda ees käivat , tulevikus , Õpetaja jälgi sellel alles sadamata lumel , hämarusse kadumas tema tumedat selga , millele järgneda . </s> </p>
<p> <s> 24.11.01 </s> </p>
<p> <s> Hall hommik , vihm , hämar tuba . </s> <s> Kella kaheksa ajal hommikul helises telefon ; see oli ema , kes tahtis mulle rääkida võssa hädamaandumise teinud Kärdla lennukist . </s> <s> Aga ma olin sellest kuulnud juba eelmisel õhtul , kahest allikast . </s> <s> Hea , et merre ei kukkunud , külma ja pimedusse . </s> <s> Sellel ühel inimesel , kes surma sai , on muidugi ükskõik . </s> <s> See oli Eesti solidaarsusavaldus käesolevale õnnetustehooajale . </s> <s> Igati proportsionaalne ja sümboolne : siseliini lennuk maandus soisesse võssa , mitte linna , üks surnu . </s> <s> Siinsetesse raadiouudistesse see liiklusõnnetus muidugi ei jõudnud . </s> <s> Loodetavasti käivad lennukid ikka Kärdla vahet edasi . </s> <s> See lennureis on mulle alati meeldinud ja see värske niiske soolane mereõhk , mis Kärdla lennuväljal kohe ninna lööb . </s> <s> Koduõhk , nagu Juhan Liiv vist ütles . </s> <s> Uurisin eile õhtul jälle kord rituaalselt Eesti kaarti : kus võiks Eestis elada ? </s> <s> Eidaperes , Kolus , Kärus , Järvakandis , Tartus ? </s> <s> Sisemaal ... </s> <s> See oleks võib-olla midagi uut . </s> <s> Jõevesi oleks tume , keerised vulaksid vaevukuuldavalt . </s> <s> Tuulehoog käiks ohates läbi kuusiku . </s> <s> Rong huikaks metsa taga ... </s> <s> Tume , liiga tume . </s> <s> Tegelikult ei leidnud ma sealt kaardi pealt muud kui selle Hiiumaa keset eresiniseks värvitud merd . </s> <s> Vahel ta on sinine ka , ma tean , seal Kõpu lõunarannal . </s> <s> Seal on valgust . </s> <s> Ma ei tea , kui valida saaks , elaks mõnel teisel saarel , kus oleks veelgi rohkem valgust , tuul suhiseks piiniates ja küpressides , väga võimalik . </s> <s> Kuigi see pole kindel . </s> <s> Võimatusel kiinduda inimesse olen ma kiindunud ühesse maasse , saarde , kaldasse , valgusesse ja pimedusse . </s> <s> Ma pole vaba ega tahagi vist olla , tahan vaid elada rahus oma mittevabadust . </s> <s> Telekast näidati õhtul Patagooniat . </s> <s> See koht , need saarteräbud seal antipoodil on mulle alati huvi pakkunud . </s> <s> Nüüd siis sain neid näha . </s> <s> Metsik , sünge paik , midagi pole öelda , päris peibutav . </s> <s> Talveõhtu valgus merel tuli tuttav ette . </s> <s> Ja kõikide saarte inimestes vist on midagi sarnast , see teatud leebe resignatsioon , põikpäisus , antisotsiaalne vabadusekihk . </s> <s> Sellest hoolimata või seda enam , et saar on ju ka nagu vangla . </s> <s> Saari ongi kasutatud vanglatena , see on klassika . </s> <s> Sardiinia rannikult näidati mulle ühte tänini tegutsevat vanglasaart , selle vaatamine " vaba " kalda valgelt liivalt täitis südame korraks rõõmukihvatusega : ma olen siiski vaba . </s> <s> Nemad seal ei saa ära . </s> </p>
<p> <s> Nagu ka Tristan da Cunha elanikud . </s> <s> Kuigi Briti alamad , pole neil ( või polnud tänini , Tony Blair vist lubas seda asja muuta ) Briti passe . </s> <s> Ja transpordilaev Tristan da Cunhale käib Lõuna-Aafrikast üks kord aastas . </s> <s> See on ainus võimalus tulla ja minna . </s> <s> Juhtuvat vahel sedagi , et tormine meri ei lase paatidel laeva juurde sõita ( randuda ei saa see niikuinii ) ja laev sõidab sama targalt tagasi , koos posti ja varustusega . </s> <s> Pealegi olevat reis väga kallis , eriti saareelanikele , kelle ainsaks äriks on langustide püük ja külmutamine . </s> <s> Saarel on kuberner ja politseinik , kes aeg-ajalt poistele trahvi teeb – mootorrattaga lubatud sõidukiiruse ületamise eest . </s> <s> Kuberneri juurest saab ragiseva raadiotelefoniga helistada . </s> <s> Televisioon ei paista , ilmselt pole ükski satelliit suunatud sellele tühjale Lõuna-Atlandile . </s> <s> Kuid videokassetid teevad siiski oma töö : saare noored unistavad elust mujal . </s> <s> Inimesed elavad Tristan da Cunhal alates XIX sajandist , seitsme valge perekonna järeltulijad , praegu umbes 200 hinge . </s> <s> Üks tüdruk dokfilmis , kust ma kõike seda nägin , kurtis , et oleks vähemalt kaks küla , saaks vahepeal teise külla minna . </s> <s> See-eest on kartulipõllulapid külast eemal , seal on igal perekonnal ka mingi onn , umbes nagu suvila . </s> <s> Kartulikasvatus on nagu sport : kellel tulevad ilusamad ja suuremad ; selleks on igasugu nõkse , nagu kalaga väetamine jne. </s> <s> Kala ja kartul on põhitoit , nagu Vilsandil Suumani luuletuses . </s> <s> Kartulilapid ja peaaegu kultuslik tants selle ainsa toitva põllukultuuri ümber tuli mulle väga tuttav ette : täpselt nagu Hiiumaal Kõpus . </s> <s> Kõik , mis väljastpoolt tuleb , nagu õlu ja küpsised , on Tristan da Cunhal väga kallis . </s> <s> Siiski on saarel ka üks kohvik , baaridaamiks on lapsega tüdruk . </s> <s> Tema läheks küll ära , kui saaks . </s> <s> Üldse tahtsid tüdrukud rohkem ära minna kui poisid . </s> <s> Poisid on konformistlikumad . </s> <s> Majad on harilikud väikesed Euroopa alevimajad , elu üldse on kõige tavalisem elu . </s> <s> Film oli ehitatud ühe noore naise koduskäigu ümber . </s> <s> Postilaeva iga-aastast visiiti kasutades ( laev seisab reidil nädalapäevad ) oli ta tulnud oma vanemaid vaatama ja neile nende paari-kolmeaastast lapselast näitama . </s> <s> See naine oli Inglismaale mehele läinud . </s> <s> Ta rääkis , et unes näeb ta aina Tristan da Cunhat . </s> <s> Ma kujutan ette , et see Londoni eeslinn , kus ta elab , on muidugi väga lohutu ja inetu Tristan da Cunha lõputu ookeanivalgusega võrreldes . </s> <s> Seal elab ta ühte maailma kõige tavalisemat elu , uppudes miljonite sarnaste elude massi . </s> <s> Tristan da Cunhal elas ta ühes maailma kõige ebaharilikumas eksistentsis , aga ta ei teadnud seda . </s> <s> Ja seal polegi midagi ebaharilikku . </s> <s> Elu on igal pool põhiliselt harilik . </s> <s> Ikkagi mulle tundub , ma ei tea miks , et Tristan da Cunhal on vabaduseks rohkem võimalust kui kuskil Londonis või Pariisis , kus võib kohata keda või mida tahes ja minna iga kell kuhu tahes ( kui ainult raha on ) . </s> <s> Inimhulk oma võimalustega tundub rohkem ahistavat kui loodus oma paratamatusega . </s> <s> Seal on kujutluse jaoks rohkem ruumi ja küllap siis vabadus ongi kujutlus , see lõputu eneselaiendus tühjusse . </s> <s> Ma ei tea tõepoolest , kas vabadusel on suurt pistmist võrdsuse ja vendlusega , nende sõnadega , mis siin Prantsusmaal on üksteise kõrvale raiutud linnavalitsuste ja avalike turuhallide uste kohale . </s> <s> Või kas neil kolmel sõnal on mingit pistmist linnavalitsustes sõlmitavate tsiviilabielude ja turuhallis müüdava kala ja lihaga . </s> <s> Vabadus , võrdsus ja vendlus kuuluvad ehk kokku küll , aga ainult üksinduses . </s> <s> Eremiit oma eraklas võib tunda end täiesti võrdse ja vennalikuna kogu eemalviibiva inimkonna suhtes . </s> <s> Jumala juurest , nagu ta seda inimkonda vaatab . </s> </p>
<p> <s> Seal Patagooniaski oli üks selline küla , mida Tšiili sõjaväe varustuslaev külastas vaid korra aastas , enne talve ja väinade jäätumist . </s> <s> Riiki , paistab , on vabana elamiseks siiski hädasti vaja . </s> <s> Ja inimesed elavad seal , kuhu nad elama on juhtunud , üldiselt . </s> <s> Ainult vähesed vahetavad radikaalselt oma elukohta või on sunnitud seda tegema , kui neid kodust pakku aetakse . </s> <s> Sest 20 korda elu jooksul kolimine ühtede Ameerika Ühendriikide piires pole ju eriti radikaalsem kui Tristan da Cunha ühest majast teise asumine . </s> <s> Mõni võtab ette teekonna Erinevusse . </s> <s> Miks , ei tea . </s> </p>
<p> <s> Kui Tristan da Cunha vulkaan kolmkümmend aastat tagasi purskama hakkas , evakueeriti sealt kõik elanikud Inglismaale : nad said endale Briti passid ja puha . </s> <s> Aga nad nõudsid , et nad koju tagasi viidaks . </s> <s> Mis siin Inglismaal head on ? küsisid nad pahaselt . </s> <s> Meile ei meeldi siin . </s> <s> Neilt võeti passid käest ära ja viidigi tagasi . </s> <s> Koju . </s> <s> Huvitav , kas nad nüüd , kui neile antakse vabadus , siiski jätavad oma saare maha ja lahkuvad , nii nagu nad ükskord sinna tulid ? </s> <s> Et sulada neisse monstrumlinnadesse , mis näib olevat inimkonna saatus . </s> </p>
<p> <s> Kõik maad oma piiridega on nagu saared . </s> <s> Iga maa on üks seikluslik avastus- , vallutus- ja asustuslugu . </s> <s> Siit kaugelt , kuigi mitte ju nii väga kaugelt , aga mõtteliselt siiski väga kaugelt , tundub Eesti tõesti saarena . </s> <s> Ema jutu järgi on seal praegu lumi maas . </s> <s> Kujutan liigagi hästi ette meie lumist aeda , õunapuid ja mände , mis akendest paistavad , toidukeetmise lõhna . </s> <s> Vaba olen ma võib-olla ükskord siis , kui see pilt , see lõhn , see tunne , see mälestus , mis kogu reaalsuse endasse sulgeb , mind enam ei ahista . </s> <s> Mitte siis , kui ma võin põgeneda Hiiumaale , Pariisi , Patagooniasse , vaid siis , kui Pääsküla hoovikoerte haukumine , lumised tänavad ja kurvad tuled ei osata enam mu absoluutset piiratust , suletust sellesse , milleks ma vastu tahtmist olen saanud . </s> <s> Siis , kui kõik mulle päriselt meelde tuleb , kaob see halvav nostalgia millegi nimetu , kaotatu järele , mille ma ekslikult aina paigutan tulevikku . </s> </p></div2><div2 type="alaosa"><head> 25. 11. 01 </head>
<p> <s> Taevas on ilmaennustuse vastaselt siniseid laike . </s> <s> Kuldnokk laseb telekaantennil vaikselt vilet . </s> <s> Üks kaelustuvi käis hommikul akna taga . </s> <s> Siin on kaelustuvi linnalind . </s> <s> Eestis võib metsades küll kuulda tema ulutamist , aga teda ennast näeb harva . </s> <s> Eile õhtul laulis üks musträstas majakatusel , ilm oli äkki soojemaks läinud . </s> <s> See oli Levallois's , selles eeslinnas , mis algab kohe siit ringbulvari tagant . </s> <s> Läbi Levallois' jõe äärde jalutades mõtlesin , et linngi on saar . </s> <s> Mida suurem ja võimsam linn , seda saarem . </s> <s> Kõik muu on siit linnast nii kaugel ; kuhugi minemise võimalus on küll alati teoreetiliselt olemas , koguni väga palju võimalusi , aga tegelikult ma ei lähe kuhugi , linn hoiab kinni , äraminek nõuab liiga suurt jõupingutust . </s> <s> Suurde linna ihalevad paljud ja paljud ihalevad suurest linnast ära . </s> <s> Võib-olla see , et rongid ja lennukid viivad siit tõesti igale poole , takistabki kuhugi minemast . </s> <s> Ma olen kindel , et Pariisis on tuhandeid inimesi , kes on siin sündinud ega ole elu jooksul siit kuhugi saanud , kaugemale oma eeslinnast . </s> <s> Sest see linn ise on veel omakorda saar keset kurbade eeslinnade merd . </s> <s> Ja linna keskel on saar , kust ta on alguse saanud , õieti kaks saart , Cité ja Saint-Louis . </s> <s> See viimane on hea rahulik koht . </s> <s> Seal ei ole eriti liiklust , majad on väga vanad , Teise Keisririigi aegsest ümberehitusest puutumata , ebapariislikud , algpariislikud . </s> <s> Eeslinnades , kus elab nii umbes 8 miljonit , võib unistada sellest , kuidas saada Pariisi kahe miljoni hulka , intra muros , müüride sisse , nagu ikka veel öeldakse ; edasi , olles juba intra muros , võib unistada sellest , kuidas saada mõnesaja või tuhatkonna Saint-Louis' saare asuka hulka . </s> <s> Unistuste vektor , nagu näha , viib olevikust minevikku , mitte tulevikku , nagu arvatakse . </s> <s> Me oskame unistada ainult sellest , mis on olnud , meie elus või enne meid . </s> <s> Saint-Louis' saarel , suhtelises vaikuses ja vaatega jõele , võib unistada vist veel ainult suuremast vaikusest , elust maal . </s> </p>
<p> <s> Aga ikkagi , miks saar on nii köitev kujutlus ? </s> <s> Kauge saar , üksik saar , oma saar . </s> <s> Vähemalt mõnedele köitev . </s> <s> Mulle tundub , et on kohe üks liik inimesi , keda veab saartele või kes vähemalt unistavad saarest , elust saarel . </s> <s> ( Lätlane või leedulane olla oleks ikka kesine saatus , neil polegi saari ! ) </s> <s> Neid inimesi näib ühendavat miski , mida võib parema sõna puudusel nimetada religioosseks otsinguks , kui mitte jumalaotsinguks . </s> <s> Või eneseotsinguks , selleks endasünnituseks , millest Enno ikka sonib . </s> <s> Üksik saar – ja iga saar on kujutluses üksik saar , eriti veel arvestades selle mõiste kahemõttelisust : saar ise on üksi ja inimene saarel on üksi – on maailm enne inimese loomist . </s> <s> Aadam jääb sinna tukkuma , täies teadmatuses endast , sünnitab Eva , oma peegli , kes ulatab talle puu otsast eneseteadvuse . </s> <s> Robinson pannakse kõigepealt proovile oma inimlikkuses , enne kui temagi endale oma Reede " sünnitab " . </s> </p>
<p> <s> Iga inimene on saar , iseenda üksik saar . </s> <s> Saarele asumine on selle olukorra sümboolne realiseerimine . </s> <s> Et tunda saada saare piisavust ja piiratust , seda teravat äraigatsust , enda piiridest väljaigatsust . </s> <s> Saar on merelindude pesapaik . </s> <s> Kui pojad on koorunud , peavad nad merele minema . </s> <s> ( Suuman : Ju emakoskel kuskil oma poegi/ nüüd välja viskamas on õõnsast puust ... ) </s> </p>
<p> <s> Saared , kus ma olen käinud ( jätan märkimata asustamata laiud ) , tärniga märgin ööbimise . </s> <s> Seegi on elulugu . </s> <s> Katsun olla kronoloogiline : </s> </p>
<p> <s> Aegna ( ma pole kindel , aga lapsena oleksin nagu seal käinud ) </s> </p>
<p> <s> Tauksi ( ükskord ema-isa ja naabrirahvaga , nende paadiga maasikal , mäletan kõhedat vaikust seal lagendikel ) </s> </p>
<p> <s> Saaremaa* </s> </p>
<p> <s> Vilsandi* </s> </p>
<p> <s> Hiiumaa* </s> </p>
<p> <s> Kassari ( siiski ka saar , Hiiumaast erinev ) </s> </p>
<p> <s> Saarnaki* </s> </p>
<p> <s> Hanikatsi </s> </p>
<p> <s> Vormsi* </s> </p>
<p> <s> Ouessant* , bretooni keeles Enez Eussa ( 1993 juuni , see on Bretagne'i poolsaare läänetipust läänes ) </s> </p>
<p> <s> Bréhat ( Bretagne'ist lõunas , kuulus oma pehme kliima , varakevadiste värskete kartulite poolest ) </s> </p>
<p> <s> Sardiinia* </s> </p>
<p> <s> San Pietro ( Sardiinia külje all ) </s> </p>
<p> <s> Kreeta* </s> </p>
<p> <s> Muhumaa* ( läbisõidul muidugi enne Saaremaad , aga ööbisin seal esimest korda alles ülemöödunud suvel , avastades ühtlasi , et tegu on täitsa erineva saarega , omaette maailmaga , hoolimata tammist , mis teda Saaremaa külge seob ; iga saar on omaette maailm , erinev kõigist teistest , selles pole kahtlust ) </s> </p>
<p> <s> Kõinastu ( olen küll seal klibuvallil päikese käes tukastanud , aga mitte ööbinud . </s> <s> Seal on palju inimestest mahajäetud saare kurbust . ) </s> </p>
<p> <s> 16 kokku , 10 öömajaga . </s> <s> Kumari* laiu võiks ehk nimekirja võtta , sest sealgi sai ööbitud , kooli ajal , kui Matsalus abitööline olin , ja teda võib ka asustatute hulka lugeda , sest kunagi oli seal olnud talikõrts ( jääteel ) . </s> </p>
<p> <s> Kus tahaks käia : Ruhnu ( Osmussaar , Abruka ) , Tristan da Cunha , Tulemaa . </s> </p>
<p> <s> Aga suures linnas võid sa oma saarelikkust võib-olla veel teravamalt realiseerida kui kuskil saarel . </s> <s> Võib-olla selles on ka osa suurte linnade külgetõmbest : igatsus olla saar , mille kõiki kaldaid lakkamatult uhub inimmeri , inimeste võõras elu . </s> <s> Igaüks kannab rahvahulgas oma saarelikkust , oma üksikust , tühjust enda ümber . </s> <s> Oma korteri aknast näen ma õhtul tulesid teiste korterite akendes sealpool hoovi , majakaid sealpool lagedat merd . </s> <s> Ma tean mõndagi nende elude monotoonsest pilkumisest . </s> <s> Kes millal tõuseb , millal luugid ette tõmbab , millal köögis tule põlema paneb , millal kustutab ; millal astub see katusekorruse vanamees , hommikumantel seljas , hommikupäikese prožektorikiirtesse , mis talvel tungivad sügavale tema vanade tumedate asjade keskele ; millal teise katusekorteri noorpaar , olgu see lopsakas naine või turske mees , oma magamistoa kardinad pühapäeva hommikul eest ära tõmbab ; või et neid , kelle korter on otse minu vastas ja kust õhtuti paistavad lambi all lugeva naise jalad ja raamat , pole üle nädalavahetuse kodus , luugid on neljapäevast pühapäeva õhtuni ees , küllap on neil kuskil maal , mere taga , koht , kuhu minna . </s> <s> Ka kõige sügavamal öösel vist pole kogu hoovisügavik päris pime , kuskil aknas on ikka tuli . </s> <s> Ja kunagi ei saa ma nende ülemereeludest rohkem teada , ega tahagi . </s> <s> Nagu nemad minu omast , millest , muide , polegi midagi teada saada . </s> </p>
<p> <s> Mina aga tahaksin enda kohta seda teada saada , kas ma tõepoolest tahan kirjutada või teen ma seda ainult harjumusest , parema puudumisel . </s> <s> Või olenebki see , mida ma tõepoolest tahan , ainult harjumusest . </s> <s> Kellele saab harjumuseks armastus , kellele kirjutus . </s> <s> On küllalt inimesi , kes peavad perioodiliselt arendama mõnda uut armulugu , sest muidu tundub elu neile mõttetu , tühjana . </s> <s> Teised peavad käima iga pühapäev hobuste võiduajamist vaatamas ja panuseid tegemas . </s> <s> Mina pean kirjutama . </s> <s> See on minu kommerts , minu väliskaubandus teiste saartega . </s> </p>
<p> <s> Öösel nägin äärmiselt häirivat varguseunenägu . </s> <s> Ööbisin kuskil öömajas ; kui sealt koju tulin , nägin , et aken on poollahti , tähendab , vargad on käinud . </s> <s> Lõpuks see pidi ju juhtuma . </s> <s> Vargad saavad alati akna lahti . </s> <s> See oli Herne tänava hoovimaja , madal ühekordne lobudik , aga asus Pariisis . </s> <s> Juba aknast nägin , et ülemiselt riiulilt on raamatuid puudu . </s> <s> See oli üllatav : minu meelest vargad raamatuid ei taha . </s> <s> Need pidid olema prantsuskeelsed raamatud , sest eestikeelsetest ei saa siin ju keegi aru ja nendega pole midagi teha . </s> <s> Astusin tuppa . </s> <s> Aknaalune oli tühi . </s> <s> Kirjutuslaud oli ära viidud , see Pääskülast pärit üheksa sahtliga klassikaline nõukogude kirjutuslaud , mis jäi lõpuks Hiiumaale mahamüüdud majja . </s> <s> Mõtlesin , kuidas seda politseile kirjeldada : peamine oli ära märkida sahtlite arv . </s> <s> Samas : kas on mõtet politseid alarmeerida ? </s> <s> Mis ma ütlen neile oma öise kodust äraolemise kohta ? </s> <s> Ja see joodik peremees , kellelt ma korterit viieteist rubla eest kuus üürin ja kes ise elab mujal , võib vahele jääda sissekirjutusrežiimi rikkumise pärast ... </s> <s> Ja politsei võib uurima hakata , mida ma üldse siin Pariisis teen . </s> <s> Nii et politseilt abi ei saa . </s> <s> Siis tuli mulle meelde arvuti : see on kindlasti läinud , koos kõigega , mis olen kirjutanud ja mida ma disketi peale võtnud pole , mitu viimast päeva . </s> <s> Läksin ruttu teise tuppa ( Herne tänaval oli seal tegelikult köök ) : arvuti oli laua peal alles . </s> <s> Küll aga oli kaasa viidud sinine kirjutuslauatool ja üks painutatud jalgadega vineertool oli katki astutud , ilmselt ülemistelt riiulitelt midagi otsides . </s> <s> Kas polegi enam ühtegi tooli ? </s> <s> Üks vana kirjutuslauatool , tegelikult see , millega olin arvuti taga istunud , oli siiski alles . </s> <s> Nii et kokkuvõttes polnud kahjud kuigi suured . </s> <s> Kas keegi oli varastele peale sattunud ? </s> <s> Aga keegi ei kahtlusta vargust , kui majast mööblit välja tassitakse – see on ilmselt kolimine . </s> <s> Nad võivad tagasi tulla ... </s> <s> Kas ma ikka ukse panin enda järelt lukku ? </s> <s> Ja see aken tuleb riivi panna ... </s> <s> Ma ei tohi kodust ära minna , või kui lähen , panen tuled põlema , lasen rulood alla ... </s> <s> Ühesõnaga , see varguseunenägu äratas mu üles ja pärast ei saanud tükk aega magama jääda . </s> <s> Alt poisid tulid koju ( nad tulevad tihti vastu hommikut , jumal teab , millega nad tegelevad , käivad pidudel ? ) , panid vee jooksma ja torud undama , üks naeris kõva häälega . </s> <s> Majja tungimise unenäod kuuluvad unenägude repertuaari . </s> <s> Kord on keegi nagu ukse taga , kord võib ta olla juba majas , kord on ta seal käinud ... </s> <s> Agressioonihirm , enda terviklikkuse kaotamise hirm : ma ei ole oma teadvuses üksi , minu äraolekul ( magades ? ) käib seal veel keegi , võõras , ohtlik ... </s> </p></div2><div2 type="alaosa"><head> 26. 11. 01 </head>
<p> <s> Tokk , tokk , tokk . </s> <s> Aga mitte tihane , vaid suur haamer . </s> <s> Kuskil all lõhutakse vist seina . </s> <s> Juba oma poolteist tundi , poole üheksast saadik . </s> <s> See kajab kogu majas vastu . </s> <s> Väljas sajab . </s> <s> Kuidagi ei taha valgeks minna . </s> <s> Peas valutab , aga läheb üle . </s> <s> Šveitsis sõitis eile üks lennuk võssa , just nagu Hiiumaal . </s> <s> Õhtustes uudistes näidati lennuki tükke puude vahel . </s> <s> Hiiumaa õnnetusest pole ma rohkem pilte näinud kui ühte pimedat ülesvõtet internetist , nüüd nägin siis seda Šveitsi oma . </s> <s> Valge punaste kirjadega lennukisaba sügisese metsa all . </s> <s> Crossair , see , mis pankrotti läinud Swissairi üle võtab . </s> <s> Berliin–Zürich , nii et ka peaaegu siseliin , neljamootoriline " väike " lennuk , nagu uudistes öeldi : Euroopa kohta väike , Eestis oleks see juba suur lennuk . </s> <s> Kolmkümmend kolm inimest pardal . </s> <s> Andmeid oli üheksast " imekombel pääsenust " ( miraculés ) . </s> <s> Kolm kilomeetrit enne maandumisrada . </s> </p>
<p> <s> Kuna telekast tõesti midagi ei tulnud , lugesin läbi Pessoa " Pankur-anarhisti " . </s> <s> Lugemisega on vahel raske mõtteid endast eemale saada . </s> <s> Märkad , et oled lugenud terve lõigu , aga peas on keerelnud ainult mingi mõttetu refrään oma elust . </s> <s> Mingi kahetsuselitaania . </s> <s> Telekas on selles mõttes parem . </s> <s> Huvitav , kuidas siis oleks , kui ma oleksin lapsest saadik teleka ees kasvanud nagu " tänapäeva lapsed " , vähemalt rikastes maades , Eestis vist ka . </s> <s> Juba siis kasvasid mu klassikaaslased teleka ees , sest neil oli kodus Soome televisioon . </s> <s> Sealt tuli " Cannon " ja ma ei mäleta veel mis . </s> <s> Muust poisid koolis ei rääkinudki , kui et mida see või teine seriaalitegelane tegi , kuidas hüppas , kuidas lendas . </s> <s> Võtsin vestlusest osa , polnud üldse raske muljet jätta , et ma olen ka vaadanud , sest igaüks tahtis rääkida , kedagi ei huvitanud , mis teine räägib . </s> <s> Olin tänuväärt kuulaja , vaatasin Soome TVd nende silmadega . </s> <s> Peab siiski ütlema , et nende jutustus oli küllalt vaene ja oskamatu , ma ei saanud kunagi aru , mis seal siis päriselt toimub . </s> <s> Kord reetsin ennast Mardi ees sellega , et hüüatasin imestunult : kas Cannon on siis paks ? </s> <s> Olin teda kogu aeg teistsugusena ette kujutanud . </s> <s> Mart oli korralik poiss , nad elasid kahekordses majas , käisin vahel tema pool mängimas . </s> <s> Ma oleksin tahtnud , et meil oleks ka selline kahekordne maja olnud . </s> <s> Teiste elu tundus mulle normaalsem kui meie oma . </s> <s> Mardi isa oli insener , ema vist õpetaja . </s> <s> Nüüd hiljuti kuulsin , et ta on surnud . </s> <s> Saanud südamerabanduse . </s> <s> Õppis ka TPIs inseneriks , pärast läks ärisse , olevat Laagris maja ehitanud . </s> <s> Mina teda täiskasvanud mehena näinud pole , sellepärast kujutan teda ikka ette vibaliku , natuke närvilise poisina . </s> <s> Ta on minu teada teine mu Leegi tänava kooli klassikaaslastest , kes surnud on . </s> <s> Esimene oli O. , ta oli kindlasti kõige andekam , vähemalt matemaatikas , midagi geeniusetaolist . </s> <s> Aga ta oli natuke imelik , ta riided olid alati mustad , teda kiusati . </s> <s> Minagi lõin talle raamatuga pähe . </s> <s> Ma polnud parem kui teised . </s> <s> Ometi me läksime üksvahe koos koju , sest meil oli ühine tee . </s> <s> Nende maja oli kohe majapidamistarvete poe taga ( see oli väike pood , kus seisis plekkvanne ja ämbreid , lõhnas alati petrooli järele , sest seal müüdi ka petrooli , letil oli vastav kraaniga nõu nagu mahlamüüginõu toidupoes ) . </s> <s> O. maja asus suure hooletusse jäetud aia sügavuses . </s> <s> Ta ei kutsunud mind kunagi sisse . </s> <s> Ta ei tulnud kunagi ka minuga kaasa kommi ostma , kamabatooni ( 18 kop. sada grammi ) või Komeeti ( 14 kop. ) või Kasekest ( see oli kallim komm , vist 21 kop. ) , sada või viiskümmend grammi , kuidas kopikaid oli . </s> <s> Nüüd ma mõtlen , et tal vist polnud raha ja ta häbenes oma kodu . </s> <s> Ta vist elas ainult vanaemaga või midagi sellist . </s> <s> Koduteel ta luiskas küll oma elust maad ja ilmad kokku . </s> <s> Selle valetamise pärast ma teda vahel vihkasin ka . </s> <s> Mina ei osanud kunagi niimoodi valetada . </s> <s> Aga siis ma vist hakkasin teda häbenema ja tahtsin Taavile , oma uuele pinginaabrile näidata , et minagi kuulun kampa ja kiusan O-d . </s> <s> Siis ma lõingi talle raamatuga pähe . </s> <s> Ükskord pidin veel O. vanaema ees aru andma . </s> <s> Kartsin karistust , mis võib järgneda . </s> <s> O. viidi teise kooli ja rohkem ma teda ei näinud . </s> <s> Ülikooli ajal kuulsin , et sellenimeline füüsikatudeng oli ennast tornühika rõdult alla heitnud või alla kukkunud . </s> </p>
<p> <s> Aga telekat ma vaatasin lapsepõlves , jah , haruldaselt vähe . </s> <s> " Horoskoopi " ja midagi veel , mida kogu perega vaadati . </s> <s> Hiljuti näidati siin ühte 1970. aasta laulu , videot või nii , sel ajal veel ei osatud neid teha . </s> <s> Meeleolu oli täpselt sama mis " Horoskoobis " . </s> <s> Veel enam , ka Prantsusmaal tehti sel ajal välismaa viisidele omad sõnad , peaaegu alati . </s> <s> Ülim optimism . </s> <s> Seda ma mäletan küll . </s> <s> Ma olin igati tehnilise progressi ja rahuvõitluse poolt . </s> <s> Ma teadsin , et elu läheb paremaks . </s> <s> Meile osteti külmkapp , hiljem pesumasin Riga , mis tsentrifuugis . </s> <s> Külmkapp on Pääskülas tänini sama , kui nad seda just sel sügisel pole välja vahetanud . </s> <s> Sellest ikka räägitakse . </s> <s> Majale ehitati üks suur tuba juurde , seni magasime neljakesi , õed , vanaema ja mina , ühes väikeses toas ; voodite vahel olid ainult kitsad käigud , õed magasid ühes voodis . </s> <s> Sektsioonkappi veel polnud , aga selle omandamisest juba räägiti . </s> <s> Eest kollase riidega VEF-radioola peal sai plaate kuulata . </s> <s> Pärast said õed endale Astra magnetofoni ja lindistasid Black Sabbathit , Electic Light Orcestrat ( mulle tundub ) ja teisi selleaegseid punte . </s> <s> Need on mul meelest ära läinud . </s> <s> Ma pole popkultuuris kunagi kuigi tugev olnud , pole nagu huvitanud , kuigi õe makki tassisin küll klassiõhtutele ( see oli paras kohver , aga vedasin teda vapralt , kooli oli oma paar kilomeetrit ) ja olin peaaegu diskori eest . </s> <s> Tahtsin teeselda ajaga kaasaskäimist , kuigi aimasin oma suureks meelehärmiks , et kuulun maailma , mis ajaga kaasas ei käi , mis jääb kõrvale , millest aeg mööda käib . </s> </p>
<p> <s> Keskkoolis arendasin seda attituudi juba teadlikult ja ei vaadanud suurt üldse telekat . </s> <s> Sellepärast filmikeel vist jäigi mulle pikaks ajaks arusaamatuks . </s> <s> Ja tõtt-öelda ei talu ma siiamaani eriti mängufilme , enamikku neist . </s> <s> Nüüd tehakse mängufilme , mis jäljendavad reaalsust , reportaaži , aga esimese kolmekümne sekundi jooksul on selge , et tegemist on mängufilmiga : inimesed räägivad valesti , tegemist on tegelastega . </s> <s> Kõik on tehtud natuke huvitavamaks kui elus ja see on igav . </s> <s> Tõsielufilmide igavus on huvitavam . </s> <s> Seal taga on midagi . </s> <s> Mängufilmi taga pole muud kui ühe edeva kirjaniku väljamõeldis ja ühe türannist režissööri manipulatsioonid . </s> <s> Pluss salgake näitlejaid , kes peavad ennast millekski jumalataoliseks . </s> <s> Ma tahaks ikka teada , mis päriselt on . </s> </p>
<p> <s> Ülikooli ajal Järistes ja Tartus mul muidugi telekat polnud , ei tulnud selle pealegi , et peaks telekas olema . </s> <s> Hiiumaal polnud ka oma seitse aastat . </s> <s> Kuidagi õnnestus aeg mööda saata . </s> <s> Paistab , et nüüd olen loobunud , alla andnud . </s> <s> See vist ongi vananemine ja tundub sellisena küll täiesti mõttetu . </s> </p>
<p> <s> Eileõhtustes uudistes näidati lõpuks , peale Afagnistani tolmu ja mudžahiidide tuules lehvivate hallide hõlstide , lennukirusude , poliitikute valelike nägude ja muu tavapärase veel ühte Ameerika imelast , 18-aastast viiuldajat Hillary Hahni , kes oli tulnud Euroopasse turneele . </s> <s> Ta mängis tõsise näoga ja ülimalt keskendunult Bachi kõige raskemaid soolopalu . </s> <s> Sellist tungi klassikalise muusika kontserdile polevat ammu nähtud . </s> <s> Tüdruk rääkis , et neil kodus polnud telekat ( mis peab Ameerikas küll üsna haruldane olema ) ja kuni 11-12-aastaseni ei kuulanud ta muud kui klassikaraadiot . </s> <s> Juba lapsena olevat ta kõigi kohaliku orkestri mängijatega tutvuse sõlminud . </s> <s> Mõned teavad tõesti juba sündides , mis neist saama peab , ja see neist saabki . </s> <s> Kadestusväärselt terviklikud , üheleainsale asjale pühendatud elud . </s> <s> Nagu oleks inkarnatsioon olemas : kellegi poolelijäänud elu jätkamine uuelt teadlikkuse tasandilt . </s> <s> Enam pole vaja proovida ega otsida , tuleb ainult lõpetada see täiusetee , mille läbikäimine ühe elu jooksul pole muidugi võimalik : ei jõua . </s> </p>
<p> <s> Ja mõnikord tuleb kasvada kaugel massikultuurist , et massikultuuris nähtuseks saada . </s> <s> Minagi tahaksin tema Bachi kuulata , minagi tahaksin omal moel massikultuurist osa saada . </s> <s> Mulle meeldib lehitseda ja osta kõige uuemaid , just ilmunud raamatuid , neid , millest " räägitakse " . </s> <s> Olla selle aja vaimus , mis ometi mulle on võõras . </s> <s> Võib-olla selles ongi asi . </s> <s> Ühed elavad instinktiivselt oma aega , teised katsuvad sellest väljastpoolt aru saada , nagu selleks , et viia teade sellest kummalisest tsivilisatsioonist , kuhu nad on sündinud , sinna , kust nad on pärit . </s> <s> Minevikku . </s> <s> Kultuuri . </s> </p>
<p> <s> Tegelikult ma tahtsin kirjutada armastusest . </s> <s> Ma tahan temaga arveid õiendada , selle suurima kristlik-romantilise valega , mille paine all me elame . </s> <s> Maroko poisid rääkisid telekas , et kui nad tahavad oma tüdrukule öelda , et nad armastavad teda , siis nad ütlevad </s> </p>
<p> <s> je t'aime , prantsuse keeles . </s> <s> See olevat midagi , mis kuulub Euroopa kultuuri juurde . </s> <s> Kultuurilisest fiktsioonist on saanud universaalne tunne . </s> </p>
<p> <s> Mõtlesin sellest eile Saint-Germaini metsas jalutades . </s> <s> Puud on nädalaga hõredamaks jäänud , mets valgemaks saanud . </s> <s> Õigemini kollasemaks , sest seda kollast kumab igale poole . </s> <s> Lõhn on muutunud . </s> <s> Langenud lehed hakkavad kopitama ja kõdunema , kollaseks põlenud roheline põleb aegamööda mustaks . </s> </p></div2><div2 type="alaosa"><head> 27. 11. 01 </head>
<p> <s> Valge hommik , päike väljas , tunne teine . </s> <s> Unenäod olid ka teised , osalt meeldivad . </s> <s> Mind armastas mitu vanemat naist , eriti üks hallipäine , umbes neljakümnene ( nagu oleksin ma ise noorem ! ) väliseestlane , kes tahtis kangesti rääkida oma lugu ja surus ennast minu vastu . </s> <s> See polnud ebameeldiv . </s> <s> Selles oli soojust ja turvalisust . </s> <s> Mõtlesin : ehk see ongi mu elu . </s> <s> Seal oli veel külalisi , mul oli külmkapis pudel punast veini ja juustu . </s> <s> Kaur oli ka seal , väitis , et juust haiseb . </s> <s> Otsisin , milline juust . </s> <s> See oli maal , talust paistis küntud põld ja raagus mets . </s> <s> See pidi olema mu ema kodukoht enne kaevanduse tegemist . </s> <s> Kas metsaserv paistis samasugusena kui siis ? </s> <s> Oli ta äratuntav ? </s> <s> Saunakatla all hingitses tuli , nagu ikka mu unenägudes . </s> <s> Korsten oli juba päris kuumaks läinud . </s> <s> See oli uus korsten , Tšehhi oma . </s> </p>
<p> <s> Eile tõin nahkjaki puhastusest ära . </s> <s> Puhastamine maksis 560 franki ja puhtaks ta läinud ei olnud , küll aga inetuks , karedaks , võõraks . </s> <s> Tundsin ennast sandisti . </s> <s> Raha kulutamine riietele on nii mõttetu , eriti kui mina seda teen . </s> <s> Vitriinid siin linnas , mis minus kümme aastat tagasi , üksteist aastat tagasi , esimene kord , äratasid iha , tekitavad nüüd vaid tüütust , isegi vastikust . </s> <s> Vastikust küllap enda kunagise iha vastu teha ennast riietega teiseks , inimeste sarnaseks . </s> <s> Nagu nimme oli postiga tulnud Viidingu–Rätsepa " Olevuste " tekst ( seal on ka riietest : olevused tahavad inimesteks saada , otsivad prügimäelt riideid ) , Petersoni saadetud , seoses Caeni festivaliga . </s> <s> Ta tahab minu arvamust . </s> <s> Aga ma ei oska midagi arvata . </s> <s> Enamuse kultuurinähtuste kohta ei oska ma mitte midagi arvata . </s> <s> Ega ta vist siin eriti lähe , selleks on ta liiga kõrgkirjanduslik , ionescolik . </s> <s> Prantslased ootavad meilt midagi pärismaalaslikumat , metsikumat , elulisemat . </s> <s> Poliitilist intriigi , nagu oli selles soomlase näidendis , mille proovi Caenis nägin : seal oli vist kommunistist ema ja rebasetüdrukust , loomakaitseaktivistist-terroristist tütar , või oli ema , vastupidi , parempoolne konservatiiv , vahet pole . </s> <s> Aga olevuste plaan saada inimeseks , sel teel , et nad kõik meelde tuletavad , tundus mulle väga tuttav . </s> <s> Just nagu mina . </s> <s> Peale selle tuletas see tekst muidugi meelde Juhan Viidingut , tema häält ja olekut . </s> <s> Ja seda omamoodi turvalist ja lapsikut aega , mille juurde ta kuulus , mille juurde kuuluvad Becketti " Õnnelikud päevad " Draamateatri laval ( Viiding koopas , Willina : " Orikas on kohitsetud isane siga " ) ja mille lõppu ta ei osanudki üle elada . </s> <s> Tema enesetapp ( " Aeglast enesetappu/ ei anna ma kunagi endale andeks./ See saagu mu elu/ truuduse vandeks . " ) </s> <s> oli omamoodi vapper . </s> <s> Omamoodi lapsik , tema viimane ülesastumine . </s> <s> Mõtlesin eile päevases hallis vihmasajus Ternes'i väljakul üle tänava minnes , et jaapanlaste seppuku mõte on see , et sa sured teadvusel olles , realiseerid täielikult oma teo . </s> <s> Selles mõttes on ta isegi vähem vägivaldne kui püstol või nöör või tabletid . </s> <s> Siis sa ei jõua aru saada . </s> <s> Tema , Juhan , jõudis aru saada . </s> <s> Tal jäi selleks küllalt aega , seal maal ja pimedas , kui oli oma sooned läbi lõiganud . </s> <s> Seesama Lembit Peterson rääkis mulle läinud kevadel Saint-Micheli bulvari kohvikus , kuidas see oli olnud . </s> <s> Seegi oli seppuku , eesti moodi , Juhan Viidingu moodi , Jüri Üdi moodi , selle kadunud aja moodi , kui meil veel oli kultuur ja me lapsikult sellesse uskusime . </s> </p>
<p> <s> Ternes'i väljakul olin sellepärast , et käisin seal Fnacis . </s> <s> Pärast mõttetu nahkjaki mõttetu puhastuse peale mõttetu raha raiskamist tundsin vajadust veel raha raisata , see eelmine raiskamine uuega tühistada . </s> <s> Osta mõni raamat või plaat . </s> <s> Kuulasin alguses Hillary Hahni Bachi-salvestist , aga see tundus liiga ameerikalik , võib-olla , siiski . </s> <s> Lõpuks ostsin seda , mida ma ikka olen ostnud : kahed Bachi kantaadid . </s> <s> Leinakantaadid , novembriks , ja jõulukantaadid , detsembriks . </s> <s> Nüüd ma ei tea , kas ma ikka tahangi neid kuulata . </s> <s> Olen ma üldse kunagi muusikat kuulata tahtnud ? </s> <s> Ma ei tunne muusikat . </s> <s> Muusika on suur , särav ja keeruline , mina olen väike , tume ja lihtne . </s> <s> Sobib mul siis muusikat kuulata ? </s> <s> Tõsi , vahel kontserdil tulevad head mõtted , aga just kontserdil , mitte plaati kuulates . </s> <s> Ja vahel on kontsert talumatu . </s> <s> Kõik need tõsiste ja igavlevate nägudega inimesed seal kultuuri nautimas , kultuuri , mis mitte kuidagi ei kuulu nende igapäevasesse ellu . </s> <s> Ja mina nende seas . </s> <s> Oleks , et ma veel ise oskaksin laulda või mängiksin pilli . </s> <s> Siis ma võiksin oma meelt lahutada , nagu ma neid ridu kirjutades oma meelt lahutan . </s> <s> Siiski , vahel kuskilt kuuldud meloodiajupp võib meele rõõmsaks ja kergeks teha , mõttetutest muredest ära lahutada , samuti kui mõni juhuslik naeratus tänaval , väljailmuv päike . </s> <s> Kõik , mis elu vool mu ette kaldale uhub , näib olevat parem sellest , mis ma ise korraldan või endale välja mõtlen . </s> <s> Kui oskaks elu vastu tähelepanelik olla , tema hetked vastu võtta , poleks võib-olla väga vigagi . </s> <s> Aga see neetud teadvus muudkui ketrab ja ketrab , muudkui eritab oma eluvoolu , oma teadvusevoolu . </s> <s> Oskaks selle peatada , maha vaigistada , siis kuuleks päris muusikat , siis alles üldse näeks ja kuuleks . </s> <s> Idamaades on selleks olemas terve teadus , hingamis- ja meditatsiooniharjutused , küllap oli Gregoriuse laulu laulminegi munkadele midagi samalaadset , sisemise vaikuse tekitamine . </s> <s> Mina seda ei oska ja ega vist õpigi ära . </s> <s> Pole õpetajat . </s> <s> Või : pole õpilast . </s> </p>
<p> <s> Teadvuse voolu kirjandusse ma ei usu . </s> <s> See on ikka kirjutamise voolu kirjandus . </s> <s> Lihtsalt veel üks kirjutamise tehnika . </s> <s> Teadvuse vool on sama kirjeldamatu kui unenäod . </s> <s> Miski pole seal päriselt see , mis on sõnad , kuigi sisekõne on osa teadvuse voolust . </s> <s> Kas kõik inimesed näevad ärkvel olles seda väsitavat unenägu ? </s> <s> Suhtlemine , rääkimine , liigikaaslastega signaalide vahetamine aitab seda vaigistada , eksterioriseerida . </s> <s> Sellepärast vist ei tahetagi üksi olla : teadvus on piinav , eneseteadvuselolek on põhiliselt valulik , peaaegu haiguslik seisund . </s> <s> Koos olles saab osa teadvust ära anda , nagu mantli kohviku riietehoidu . </s> <s> Aga mis siis teha , kui koosolemine ei aita , teadvus ketrab edasi oma suletud universumis , rääkimine jääb sellest väljapoole ? </s> <s> Sel juhul koosolemine ainult häirib , tekitab müra juurde . </s> <s> Uuesti üksijäämine on kergendus . </s> <s> Sest kohtumisele minnes sa ei andnud mitte mantlit ära , vaid tõmbasid selle peale veel ühe kostüümi , mingid inimeseriided oma olevusehõlstile . </s> <s> Teater on lõppude lõpuks ikkagi väsitav . </s> </p>
<p> <s> Kui palju ma kooselust ka poleks unistanud , ma tean : ma ei talu seda . </s> <s> Kõik praktilised katsed on lõppenud selle äratundmisega . </s> <s> Pole midagi paremat kui jälle üksi jääda . </s> <s> Minagi olen öelnud : " Ma armastan sind . " </s> <s> Mullegi on öeldud : " Ma armastan sind . " </s> <s> Selles lauses on alati kõlanud üks häiriv valenoot . </s> <s> Mis seal häirib , kas osasihitis " sind " , mis see tähendab – " sind " ? </s> <s> Nagu teeks suu lahti ja tahaks selle sina alla kugistada . </s> <s> Aga suu pole kunagi küllalt suur , kogu sina ei mahu sisse , ei saa teda ümbritseda nagu ürgmeri kalmaari või soe lootevesi loodet . </s> <s> Siis jääbki see sind , natuke , muist , midagi ikka . </s> <s> Ma tahan sinust midagi saada , sind saada . </s> <s> Anna . </s> <s> Siis on mul natuke sind , sul natuke mind . </s> <s> Teeme vahetust . </s> </p>
<p> <s> Armastuse-sõna tahab endasse kahmata absoluuti , mingit kõike , selline on tema ülesanne meie kultuuris . </s> <s> Aga see inimestevaheline kommerts , mida ta tähistab , on lõppude lõpuks nii suhteline . </s> <s> Mina jääb ikka minaks , sina ikka sinaks . </s> <s> Illusioon , mille lõi iha ( iha mille järele ? olematukssaamise , teisekssaamise järele ? ) , lahtub ja sa vaatad nõutult seda teist inimest enda vastas . </s> <s> Inimene nagu inimene ikka , nagu sinagi , suhteliselt suhteline . </s> <s> " Armastus tuleb ja läheb/ näoga , mis võõras ja tuttav . " </s> <s> Armastus pole ei sina ega mina , ei sind ega mind , see on midagi , mis jääb mõlemast väljapoole , kummastki edasi , võib-olla võib öelda , et see on elu , mis tahab elada meist kauem , edasi , see on meie surm , mis endast märku annab . </s> <s> Armastuse lahutamine sigitamisest , armastuse tegemine mingiks individuaalseks õnneprojektiks ei lähe läbi . </s> <s> Armastus on võib-olla elu enda õnn , mida ta meis korraks elab , minus või sinus , et siis oma seitsmepenikoormasaabastega edasi tõtata , jättes mind ja sind maha oma haavu lakkuma , kumbki omi . </s> </p>
<p> <s> Armastusest on saanud obsessioon meie kultuuris . </s> <s> Filmid ja raamatud muust ei räägigi . </s> <s> See tähendab , teda pole ; seal , kust teda otsitakse , on pimedus , tühjus . </s> <s> " Ma armastan sind " tähendab tegelikult " Armasta mind ! " , võta mind enda peale , tühista mu koormav , valutav mina ! </s> <s> Aga teise mina valutab niisamuti , temagi tahaks selle ära anda , ja temagi ei oska . </s> </p>
<p> <s> See peaks käima kuidagi hoopis lihtsamalt , aga ma ei tea , kuidas . </s> <s> Milleks see teineteise külge klammerdumine , kui kumbki jääb ikka endaks , kui varem või hiljem hakkab kumbki ikka metsa poole vahtima ? </s> <s> See peaks käima kuidagi hoopis vabamalt , hoopis rohkem möödaminnes . </s> <s> Abielu , kokkujäämine , pole lõpuks muud kui selle tunnistamine , et koos vananeda on kergem kui üksi vananeda , ja lapsed , kes oma kasvamisega tuletavad meelde su mina surma , ühtlasi lohutavad sind selles . </s> <s> Ma ei saa aru , miks inimesed , kellele see on antud , sellest aru ei saa . </s> <s> Isiklikku õnne pole olemas . </s> <s> Mina tean seda . </s> <s> Ükski mina ei saa kunagi õnnelikuks . </s> <s> Õnn saab asuda ainult endast väljaspool – ja miks ma siis kohe sinnapoole teele ei asu ? </s> <s> Seda ma ei taipagi . </s> <s> Ma olen kinni jäänud sellesse kirjutamisse , sellesse kunsti , sellesse minasse , sellesse kunstminasse . </s> <s> Ei oska siit enam väljapääsu leida . </s> </p>
<p> <s> Tegelikult on kõik kuidagi teisiti , selles ma üldse ei kahtle . </s> <s> Vahel vaatan metroos või bussis inimeste päid . </s> <s> Pealael , kuklal ja külgedel on juuksed . </s> <s> Meestel on vahel osa juukseid välja langenud , naistel on juuksed enam või vähem soengusse seatud . </s> <s> Poisid on vahel želeega endale mingeid tutte pähe teinud . </s> <s> Silmakoobastes on silmad . </s> <s> Nende ees on mõnikord prillid , mõnikord läigivad silmamunale pandud läätsed , kui hästi vaadata . </s> <s> Mõned peidavad oma silmi päikeseprillide taha , need annavad teatud võimu , hirmutavad teisi : mina teie silmi näen , teie minu omi mitte . </s> <s> Aga ega silmade varjamine suurt ei aita . </s> <s> Ega silmad ei olegi nii kõnekad kui arvatakse . </s> <s> Silmamuna ei näita midagi välja peale selle , kas ta on põletikuline , punaste soonekestega , või terve . </s> <s> Üks fotograaf tegi hiljuti sellise näituse , et pildistas inimeste nägusid , olles neil enne käskinud pähe teha hästi enesekindel nägu . </s> <s> Nad olid hämmastavalt sarnased . </s> <s> Kuigi ninad ja kulmud ja suud olid erinevad . </s> <s> Nägu on petlik . </s> <s> Ometi armutakse nägudesse . </s> <s> Naha ja lihaste all on pealuu , pealuu sees peaaju . </s> <s> On seal sees mõtted ? </s> <s> Metroos on korraga palju peaajusid , kõikumas vaguni taktis oma pealuudes . </s> <s> Ühtegi mõtet pole näha , ainult mina mõtlen . </s> <s> Ometi igaüks teab , kus peatuses ta maha läheb . </s> <s> Igaühel on mingi kava . </s> <s> Mõni võib plaanitseda sisseoste , mõni enesetappu . </s> <s> Ajud töötavad . </s> <s> E. ütles , kui ma tal augustis maal külas käisin , et vanaduses elaks ta Pariisis , siin saaks inimesi vaadata . </s> <s> Ma ei saa sellest enam aru . </s> <s> Inimeste vaatamisest ei saa midagi teada . </s> <s> Lihtsalt vaatad , ise mõtled ikka . </s> </p></div2><div2 type="alaosa"><head> 28. 11. 01 </head>
<p> <s> Veel üks päris valge hommik : tähendab , pääsemine ühest pimedast hommikust . </s> <s> Eile õhtul käisin auhinda vastu võtmas . </s> <s> Mait Laasi animafilm " Teekond Nirvaanasse " oli saanud keskkonnafilmide festivalil oma kategoorias auhinna ja kuna autorit polnud , saatis saatkond mind teda esindama . </s> <s> Festivali lõpetamine oli Wagrami avenüül teatris l'Empire , nii et õnneks lähedal . </s> <s> Käisin kodus , sõin suppi , et mitte päris näljasena sinna minna ( ei tea ju , millal süüa saab ja kas üldse , lõpuks oligi kokteil alles millalgi pool üksteist õhtul ja sinna ma ei jäänud ) , sidusin lipsu ette . </s> <s> Töö juures kirjutasin igaks juhuks lühikese kõne . </s> <s> L'Empire'i ühe ukse taga oli lihtinimeste saba , teisest paistis ilma sabata sisse saavat . </s> <s> Tõmbasin selle teise ukse lahti , seal oli kaks valvurit . </s> <s> Üks küsis : " Kas te olete V.I.P. ? " </s> <s> Hakkasin seletama , et olen Eesti saatkonna poolt , aga seda ta ei tahtnudki kuulda . </s> <s> Olin V.I.P. Kuna tulin korralikult õigeks ajaks , pool tundi enne ametlikku algust , nagu " osalistel " või " sõnavõtjatel " oli palutud tulla , sai seal poolpimedas punaseks peitsitud seinte ja lagedega fuajees kõvasti oodata . </s> <s> Korralduskomitee daam seletas mulle , et kõnet pidada ei tule , tuleb minna lavale , seista õhtujuhi paremale käele ja tema siis esitab mõne küsimuse . </s> <s> Selle üle , et kõnet pidada ei tule , oli mul hea meel . </s> <s> Ei tea ju kunagi , kuidas tegelikult peaks ütlema , prantslastel on need asjad nii peened ja keerulised . </s> <s> Nad jumaldavad ametlikke tseremooniaid . </s> <s> Vahepeal vajus üks halli habemega vana mees tualettruumi ukse ette külili . </s> <s> Paar inimest jooksid tema juurde . </s> <s> Hõigati , kas keegi on arst , nagu filmis . </s> <s> Keegi ei olnud . </s> <s> Üks vanamees ütles , et tema vanaisa oli küll arst olnud . </s> <s> Siis jooksis kohale kelner , siis valvur . </s> <s> Vana mees oli teadvusel , aga vist nõrk . </s> <s> Püsti tõusta ei jaksanud . </s> <s> Õige varsti oli kohal üks päästekomando vormis poiss , ei tea , kust see välja võeti , võib-olla sellistel üritustel peavad nad valvama . </s> <s> Kelnerid lükkasid WC kõrvalruumist välja sirmi , sellise pruuni kuldmustrilise riidega kaetud varjuseina , peitsid sellega kogu stseeni kõrvaliste pilkude eest . </s> <s> Siis tuli veel päästeteenistuse brigaad ja kadus sinna sirmi taha . </s> <s> Mul polnud midagi teha , seisin seal , selg vastu posti toetatud , kedagi ei tundnud , kellegagi polnud rääkida . </s> <s> Sellistel olemistel inimesed seisavad ja räägivad lakkamatult omavahel . </s> <s> Aeg-ajalt vahetatakse vestluspartnereid . </s> <s> See on omaette kunst . </s> <s> Parajal hetkel tuleb jutt katki jätta ja minema ujuda . </s> <s> Endine partner peab siis endale uue leidma . </s> <s> Keegi ei mäleta pärast , millest ta rääkis ja kellega . </s> <s> Ümbervajunud vanamees unustati varsti ära , ta oli ikka seal sirmi taga , aga teda polnud näha ja tee tualettruumi oli vabaks tehtud . </s> <s> Keegi teda vist eriti ei tundnud ka . </s> <s> Võib-olla oli selline vanamees , kes käib vastuvõttudel , aga keda keegi ei tunne , mingi endine tegelane , kes pole kuhugi välja jõudnud . </s> <s> Mis tast pärast sai , ei tea . </s> <s> Kõik valgusid saali , seal istuti ja oodati veel nii umbes kolmveerand tundi , valgus oli punane , siis tulid kuskilt lava tagant ametlikud isikud , härra President ( Région Ile de France ) ja härra Minister ( keskkonna ) . </s> <s> Tseremoonia algas . </s> <s> Seda juhtis üks TF1 saatejuht . </s> <s> Ideaalne kultuuriüritus peab võimalikult sarnanema televisiooni talkshowle , siis on kõigil tunne , et nad on meedias , et nad on rohkem olemas kui lihtsalt olemas olles . </s> <s> Kuna auhindade jagamist alustati tagant otsast , tuli mul esimesena lavale minna ja ma olin loomulikult unustanud , et tuleb saatejuhist paremale seista . </s> <s> Õnneks minult palju ei küsitud . </s> <s> Seal oli teisi , kes rääkida tahtsid . </s> <s> Prantsuse telesaadetes on alati neid , kes rääkida tahavad , kuulata ei taha keegi . </s> <s> Juba enne oli organisatsioonidaam mind hoiatanud : " Il y a une dame qui risque de parler " – üks naine kardetavasti niikuinii tahab rääkida , nii et mul ei tule rääkimise pärast muret tunda . </s> <s> Pärast tuli hoida trofeed enda ees , nii et kõik näeksid . </s> <s> See oli paks pleksiklaasist või mingist analoogsest materjalist tahukas , sees festivali logoga ja kirjaga paber . </s> <s> Diplom oli ökoloogiliselt keeratud bambusevarre jupi sisse , teda ümbritses kiuline paber . </s> <s> Filmid , nii palju kui neid näidati , igast auhinnafilmist nägi paari minutit , olid rohkem inimestest kui keskkonnast . </s> <s> Peaauhinna sai film , mis oli ühest madratsitehasest Val-d'Oises'is , mis pandi kinni , nii et terve asula jäi tööta . </s> <s> See on Prantsusmaal praegu populaarne teema . </s> <s> Kuidas direktsioon lahkub ja töölised jäetakse maha . </s> <s> Masinad , mille taga nad aastakümneid päevast päeva on töötanud , jäävad vakka ja ei hakkagi enam mürisema . </s> <s> Kõiki ümbritseb vaikus . </s> <s> Mõnda aega korraldatakse meeleavaldusi . </s> <s> Võideldakse riigilt välja mingi kompensatsioon . </s> <s> Siis on kõik möödas . </s> <s> Need olid väga lihtsad inimesed . </s> <s> Siin linnas selliseid nägusid peaaegu ei näe , aga siin polegi vabrikuid ega töölisi , need on kõik kuskil seal , eemal , kus keegi ei käi . </s> <s> Ainult kui vabrik kinni pannakse , siis näeb televisioonist nende nägusid . </s> <s> Mõned nutavad , mõned on vihased . </s> <s> Mõnda näidatakse kodus köögilaua ääres , tema töölisekäed siluvad närviliselt laua plastikkatet . </s> <s> Igaüks tahaks oma elu lõpuni elada , nagu ta on harjunud elama . </s> </p>
<p> <s> Pärast pidi veel koos trofeega uuesti lavale minema , grupipildiks . </s> <s> Nüüd ma olen kuskil filmilindil grupipildi peal , võõras auhind käes , kohmetu naeratus näol , koos paari boheemliku filmirežissööri ja paari korralikult riides ametnikuga , isegi üks Prantsusmaa minister nende hulgas . </s> <s> Seda peetakse siin suureks auks , kui oled ministriga ühe pildi peal . </s> <s> Sa oled siis nagu keegi . </s> </p>
<p> <s> Juba tseremoonia ajal hakkasid toidulõhnad saali imbuma . </s> <s> Paljudel inimestel olid kindlasti kõhud tühjad , ega nad enne õhtust polnud söönud . </s> <s> Kui kõik läbi sai ja lavaeesriided lahti tehti , oli kell juba pool üksteist . </s> <s> Seal , laval , oligi puhvet . </s> <s> Nagu imedemaa . </s> <s> Ei hakanud sinna trügima , ma vihkan seda viisakat , aga tegelikult päris jõhkrat trügimist nende rootsi laudade ümber . </s> <s> Kogu suur saalitäis rahvast voolas sinna lavale , aga küll ikka kõik said midagi suhu pista ja , klaas käes , suures suminas muljeid vahetada . </s> <s> Tänavad olid juba üsna inimtühjad , hea kerge oli astuda , vali tuul kiskus plataanidelt lehti ja ajas neid mööda tänavat . </s> </p>
<p> <s> Ilmselt sellest vastuvõtust inspireeritult nägin poliitilisi unenägusid . </s> <s> Jacques Chirac oli Eesti saadik Prantsusmaal . </s> <s> Ta oleks tahtnud ka Eesti presidendiks saada ( ta oligi eestlane ) , aga teda peeti liiga imelikuks , tema näotõmblused ei meeldinud rahvale . </s> <s> Ma olin parlamendisaadik ja parlamendi vasakpoolne noorterühm oli mind koos paari teise saadikuga pantvangi võtnud . </s> <s> Üks noor sõjakas tüdruk mõnitas meid , vanu kodanlasi . </s> <s> Keeldusin alla kirjutamast , aga ta ähvardas mind , pidin alluma ja vajutama oma sõrmejälje . </s> <s> Ütlesin talle , et tegelikult ei tohiks kedagi parlamenti valida varem kui 35–40-aastaselt . </s> <s> Selle peale ta surus ennast minu vastu , nagu ma oleksin tema armas isa või vanem armuke . </s> <s> Olin karmusega ta südame võitnud , aga ei teadnud , mis sellega peale hakata . </s> <s> Läksin Mustjõel rongi peale , et sõita Aegviitu . </s> <s> See oli viimaseid ronge , need pidi varsti seisma pandama , ja tulvil rahvast täis , tumedaid maainimesi , kõik tahtsid veel selle rongiga viimast korda sõita . </s> </p>
<p> <s> Majahoidja lükkas vahepeal ukse alt sisse kaks K. kirja , Tartust . </s> <s> Kummaline siiski , et keegi mulle siia Tartust niimoodi kirjutab , päriselt . </s> <s> Ka üks ring , mis on täis . </s> <s> Elu vankumatu korrapära . </s> <s> Kahjuks näeb seda harva . </s> <s> Võnked on väga pika perioodiga , aastaid , aastakümneid . </s> <s> Paar korda elus . </s> <s> Sellepärast ongi tunne , et see peab pärast jätkuma ja et see peab olema juba varem alanud . </s> </p>
<p> <s> 29.11.01 </s> </p>
<p> <s> Täna : vihm . </s> <s> Selline vaikne tilkuv vihm , nagu siin on . </s> <s> Muidu ei saaks aknast vaadates arugi , taevas on päris hele , aga katus läigib märjalt . </s> <s> Ja kui lähedalt vaadata , on näha , kuidas piisad langevad õhukesele veekilele . </s> <s> Kui vihm üle jääb , siis see katuseplekk , alumise katusekorruse vintskapikuutide katuse plekk mu akende all , taheneb kiiresti , tuhmub . </s> </p>
<p> <s> Eile oli selle eest kuiv ja päris mahe , päike paistis läbi vine piki MacMahoni avenüüd . </s> <s> Käisin Fnacis , tahtsin maailmaatlast vaadata . </s> <s> Tulemaa on meist natuke madalamal laiuskraadil , aga mitte eriti . </s> <s> Tristan da Cunha on palju madalamal . </s> <s> Seal on aasta ringi üsna ühesugune ilm : lõputu tuul ookeanilt , mis temperatuuril palju kõikuda ei lase . </s> <s> Mitte palav ega mitte külm . </s> <s> Maailmaatlased olid kahjuks nii kallid . </s> <s> Üks Saksa DV oma mul juba on kodus , käib see ka . </s> <s> Sattusin ühe raamatu peale muinasjuttudest . </s> <s> Ei viitsi praegu autorit vaadata , raamat on teises toas voodi kõrval . </s> <s> Seda lehitsedes taipasin , et pean muinasjutte lugema . </s> <s> Kuidas ma muidu saan meelde tuletada ? </s> <s> Ostsin ka Perrault' muinasjutud . </s> <s> Otsustasin , et loen iga õhtu enne magamajäämist ühe muinasjutu . </s> <s> Eile oli see " La Belle au Bois dormant " . </s> <s> Kaunitar magavas metsas , unemetsas . </s> </p>
<p> <s> Unes nägin , et üks väike tüdruk võttis mind enda juurde koju , millegipärast olid tema vanemad sellega nõus . </s> <s> Mängisin temaga nagu vana mees või suur onu . </s> <s> Aitasin tal tema punast vaipa kokku rullida . </s> <s> Me magasime eraldi voodites – aga kuidas vanemad selle peale nii kindad said olla ? </s> <s> Neil oli kass ka , emakass , kes pidi pojad tooma . </s> <s> See oli väga kodanlik perekond , rikas ; kassipoegade sugu oli neil juba enne sündimist teada , neile olid nimed antud , umbes nagu Anu ja Ants . </s> <s> See kass ronis mulle sülle ja kaenlasse , silitasin teda . </s> <s> Mõtlesin , et nad võivad mind ju natuke aega enda juures pidada , nagu kassi . </s> <s> Aga siis ma pean ikka ära minema , ma ei saa sinna jääda . </s> </p>
<p> <s> K . kirjutab Tartust , et lumi on maas ja tuvid ujuvad jääpankadel silla alt läbi . </s> <s> Millegipärast koondub mu kujutlus Tartust alati kõigepealt jalakäijate sillale Raekoja platsi kohal , sellest üleminekule , sillal seisatamisele , talvele , aurule , mis tõuseb jõe lahvandustest solgitorude ümbert , kus kössitavad pardid , inimeste suudest ja ninadest . </s> <s> Sillast üleminek on muidugi sümboolne akt . </s> <s> Jõega linnas on alati olemas teine pool ja seal teisel pool on miski teistmoodi . </s> <s> Vasakkallas vastandub paremale kaldale nii Pariisis kui ka Tartus . </s> <s> Teisel pool on teine pool . </s> <s> Kuigi see on sama linn . </s> <s> Sa käid edasi-tagasi ühe ja teise kalda vahet . </s> <s> Laevaga saarele sõit on muidugi radikaalsem . </s> <s> Ilma jõeta linnas nagu Tallinnas puudub see teispoolsus , see on kuskil kaugel ära , sealpool merd . </s> <s> Üks pool on puudu . </s> <s> Nagu meie elust siin maa peal . </s> <s> Ärkvel olles on puudu üks pool , magades teine . </s> <s> On muinasujutud tõesti selle puuduoleku parandamine , ilmsi üle jõe käimine ? </s> </p>
<p> <s> Kuidagiviisi on ka kirjade kirjutamise ja saamise maagia seotud selle teispoolsuse , ülekäimisega . </s> <s> Kiri läheb teisele poole , sinna , kuhu meie parajasti minna ei saa . </s> <s> Ometi on need meie sõnad ja ometi räägivad nad temale üksinda , tema häälega , nagu me käiksime tema unes . </s> <s> See vahetus pole kunagi kummagi kontrolli all . </s> <s> Me ei tea , mida me teisele kirjutame , sest kirjutades me oleme üksi , nagu tema lugedeski . </s> <s> Me ei saa ennast kohandada tema reaktsioonile nii nagu vesteldes , ka telefoni teel . </s> </p>
<p> <s> K . käsitsi kirjutatud kirju saades ja talle vastates saan ma aru , et olen sellest puudust tundnud . </s> <s> Ja kust tema on võtnud selle , et kirju kirjutada ? </s> <s> See on mingi omadus , üks kirg , üks alkeemia , millesse vähesed on pühendatud , ja ega need vähesedki aru saa , millega nad tegelevad . </s> <s> Minuealised enam kirju ei kirjuta , kui , siis iimeile , selleks , et ühenduses olla . </s> <s> Ootus on ära kaotatud , küllap ta on pigem tõrjutud . </s> <s> Aga võib-olla on tõesti nii , et osa inimesi on pärit rohkem minevikust , et neil on mingite möödunud aegadega mingeid arveid õiendada , ja nii ei kuulu nende huvid päriselt siia . </s> <s> Või mis see kultuurgi muud on kui minevikus elutsemine , kadunud majades liikumine , kadunud inimestega rääkimine . </s> <s> Kirjad tulevad alati minevikust ja sa läkitad neid kuhugi hüpoteetilisse tulevikku , andes sellega kirjutamise hetkele kohe hoopis teise perspektiivi . </s> <s> Ta paistab juba kaugelt , nagu mõni lapsepõlve liikumatu talvepäev . </s> </p></div2><div2 type="alaosa"><head> 30. 11. 01 </head>
<p> <s> Nüüd pole muud kui vihm , väga pime . </s> <s> Ja üsna soe . </s> <s> Küll see linn on sellise ilmaga väsitav . </s> <s> Ühest kohast teise liikumiseks pead sa ennast tema ainest läbi murdma : paksust õhust , paksust liiklusest , vihmavarjudega üksteisest ümber laveerivate inimeste vahelt . </s> <s> Sõitsin eile 84. bussiga Ungari Instituuti , Luksemburgi aia taha , et kohalejõudnud eesti muusikuid tervitada . </s> <s> Buss rohkem seisis kui sõitis , linn oli täiesti umbes . </s> <s> Buss oli palav , rahvast täis , aknad udused . </s> <s> Kolmveerand tundi ! </s> </p>
<p> <s> Siiski , sealt ära tulles , Luksemburgi aia nurga juures nägin kummalist vaatepilti : tänava kohal õhus oli korraga terve parv kollaseid lehti , need keerlesid edasi-tagasi , üles-alla , enne kui maha langesid , hoolimata vihmasajust . </s> <s> Nad kõik pidid olema vallandunud ühe puu küljest , ühesugused lehed , nagu sügisene heitlev parv väikseid linde , videvikus . </s> <s> Mõtlesin , et jätan selle meelde . </s> <s> Nüüd see tuligi uuesti meelde . </s> <s> Kuidas see siis nii on , et puu oma lehed niimoodi ühekorraga lahti laseb ? </s> <s> Või oli see mingi erakordne tuulepööris , mis seal tänavanurgal tantsis , tuletades mulle meelde , et mingisugune vabadus on siiski olemas : vabadus näha seda või teist . </s> <s> Umbes tänavaid või suurt kollast leheparve tänavanurga kohal . </s> <s> Õhtul pidin veel minema Radio France'i majja BBCle intervjuud andma . </s> <s> Kirusin ennast , et ei osanud ära öelda . </s> <s> No mis ma neile oskan rääkida : eesti romaanist või enda romaanidest . </s> <s> Need ei huvita mind enam , ma ei mäleta neid ! </s> <s> Aga seda ei saa öelda , seda võetaks upsakusena . </s> <s> Sinna minekuks tuli murda ennast läbi pimedate tänavate Alma sillani , tuul vihmavarju vintsutamas ( aga midagi ta siiski aitas , see vari ) , otsida teiselt poolt üles RERi peatus . </s> <s> Õnneks tuli rong kohe . </s> <s> Olin enne metroos kuulnud pealt ühe naise juttu , kes rääkis , et RER C streigib , aga just see C läheb ainsana Radio France'i juurde . </s> <s> Siis konutasin pool tundi Radio France'i fuajees seista . </s> <s> Kedagi ei tulnud mind otsima . </s> <s> Midagi oli selles Londoni kaudu kokkuleppimises segi läinud . </s> <s> Vantsisin tagasi RERi peale . </s> <s> Valjuhääldajast teatati , et tööseisaku tagajärjel liiguvad rongid harva . </s> <s> Praktikas tähendas see poolt tundi ootamist . </s> <s> Aga siiski veel pääsesin ma kergelt , võrreldes selle vaese eeslinnarahvaga , kes pidi kuidagi jõudma oma Argenteuil'sse , mis juba isegi on kindlasti kole koht . </s> <s> Seal jaamas , kus ma maha tulin , pressis rongi veel selline mass inimesi , et ma ei uskunud , et nad ära mahuvad , vagun oli enne juba puupüsti täis . </s> <s> Aga mahtusid . </s> <s> Ma olen üldse elus kergelt pääsenud , tuleb öelda , mõnes mõttes . </s> <s> Näiteks Argenteuil's ei pea elama . </s> </p>
<p> <s> Täna on andresepäev ja täiskuu . </s> <s> Õhtul on Ungari Instituudis kontsert , viimane üritus mul siin . </s> <s> Enne seda tuleb Anneli korterit üle vaatama . </s> <s> Viskab silma peale , nagu öeldakse . </s> <s> Tema hakkab siin elama . </s> <s> Pärast mind . </s> <s> November saab läbi , viimane hommik seda kalendripilti vaadata , seda mustavat vett , lund mustadel puuokstel . </s> <s> Olen temaga juba ära harjunud , nagu elanuksin seal jõe ääres , kus Fred Jüssi selle pildi teinud on . </s> <s> Jänijõgi vist , sügisese suurveega : lepad seisavad jalgupidi vees ja kannavad kätel lund , talvele vastu . </s> </p>
<p> <s> Unes nägin sügist . </s> <s> Olin emalt ja isalt pärinud maa , suure aiandi . </s> <s> Oli sügav sügis , enamus saagist oli koristatud , aga kuna sügis oli ilus , siis küpsesid tomatid veelgi . </s> <s> Kui suurtes kilekasvuhoonetes ringi liikusin , avastasin siit ja sealt punaseid kobaraid . </s> <s> Peenral tee ääres oli veel suuri maasikaid valmis saanud , kuigi nad kippusid alt mädanema . </s> <s> Soovitasin külalistel ja õdedel , kes seal olid , neid korjata magustoiduks , nagu ema ikka soovitas , kui ta ei viitsinud magustoitu teha . </s> <s> Kartuleidki pidi veel maas olema . </s> <s> Neist hilissügise jääkidest paistis veel tükk aega süüa saavat , võib-olla isegi ületalve . </s> <s> Ja vartest pidi saama tublisti komposti . </s> <s> Mõtlesin ainult , kas mina jõuan kõike seda maad kevadel ümber kaevata , nii nagu ema ja isa olid kaevanud . </s> <s> Küllap kasvab muist rohtu . </s> </p>
<p> <s> Teises unenäos olin kohvikuleti taga järjekorras . </s> <s> Järjekord jõudis minuni , ja nagu ikka , polnud ma jõudnud otsustada . </s> <s> Võtsin siis seda peediga salatit . </s> <s> Müüja küsis minult midagi , millest ma aru ei saanud . </s> <s> Neid oli kahte sorti . </s> <s> Küsisin üle , aga ei saanud ikka aru . </s> <s> Kuigi see oli eesti keeles . </s> <s> Kohmasin siis , et seda , jah , seda viimast . </s> <s> Joogiks võtsin piparmünditeed . </s> <s> Müüja valas seda natuke jalaga klaasi põhja , nagu konjakit . </s> <s> Nõudsin , et ta valaks rohkem . </s> <s> See oli tema arvates rumal ja naeruväärne soov , aga midagi ta juurde valas . </s> <s> Olin ta välja vihastanud ja endal oli ka halb tunne . </s> <s> Leidsin ühe tühja laua , jäin kursusekaaslasi ootama , aga neid ei tulnud , nad olid vist teise lauda istunud , ei tahtnudki minuga istuda . </s> <s> Siis nägin seal T-d , kes juhuslikult oli sisse astunud ja keda ma polnud aastaid näinud . </s> <s> Tema nägu oli udune , hämaruse tõttu , aga teiste näod olid selged . </s> <s> Minugi nägu oli udune . </s> <s> Siiski tundsin ta ära ja tema minu . </s> <s> Lootsin , et ta ilmutab heameelt mind nähes , võib-olla embabki , aga tema hakkas hoopis uurima , kas olen ühe asja M-ile edasi öelnud . </s> <s> Ma polnud . </s> <s> Pidin ma üldse seda teadma ? </s> <s> See puudutas suusamaratoni . </s> <s> Huvitav , et T. on kõigist mu kiindumustest ainus , keda ma ikka ja jälle unes näen , regulaarselt . </s> <s> Siin juba mitmendat korda . </s> <s> Ta pole kaotanud oma tõsist , õhetavat veetlevust . </s> <s> Unes igatahes mitte . </s> <s> Kas see Tartu-aeg jääbki mind kummitama ? </s> </p>
<p> <s> Eile õhtul lugesin muinasjuttudest kirjutatud raamatu sissejuhatuse läbi , tundub olevat sümpaatne mees , see autor . </s> <s> Pluss " Punamütsikese " muinasjutu ( tahtsin kirjutada : unenäo ) . </s> <s> Otsustasin , et Eestis otsin kuskilt üles omaaegse " Laste sõna " , selle paksu siniste kaantega muinasjuturaamatu , millel pärast enam kaasi polnudki ja mis peale selle läks keskelt köitest pooleks . </s> <s> Kuhu ta üldse sai , kas viskasin ta koos nukkudega keskkütteahju ? </s> <s> Mäletan sealt ainult ühte muinasjuttu , Anderseni " Inetut pardipoega " . </s> <s> Aga midagi pidi seal ju veel olema . </s> <s> Äkki tuleb midagi meelde seda lugedes ? </s> <s> Ehk laseb lapsepõlv mu lahti , saan täiskasvanuks . </s> </p>
<p> <s> Täna annan siis korteri sümboolselt üle , kuigi elan siin veel täpselt kolm nädalat , vähemalt nii on tulevikuplaanides ette nähtud . </s> <s> Üks koht , mille olen asustanud , jääb jälle maha , ja juba on tast kahju ka . </s> <s> Kas mu kolimised ongi muud kui oma olematu iseseisvuse tõestamine ? </s> <s> Kellele ? </s> <s> Isale-emale ? </s> <s> Et ma pole suutnud oma lapsepõlvest välja kolida , kolin aina uutest elukohtadest , alati just siis , kui nad mulle juba päris turvaliseks on harjunud . </s> <s> Ja kuna ma lapsepõlve vastu ei tunne mitte nostalgiat ja igatsust , nagu inimesed oma jutu järgi tunnevad , vaid pigem ängistust sellele mõeldes , siis paigutan lapsepõlvenostalgia , turvalisuse- ja õnnenostalgia kõigisse neisse kohtadesse , kus olen kodunenud ja mille olen maha jätnud , suutmata tegelikult kuskil päriselt koduneda . </s> </p>
<p> <s> Elupaigade elulugu . </s> <s> ( Coming soon : " Loetud raamatute elulugu " , " Kiindumuste elulgu " . ) </s> </p>
<p> <s> 1962–1980 ( pluss lühiajaline tagasipöördumine 1992 sügisel ) Vikerkaare 34 , Pääskülas . </s> <s> All metsas oli üks vana liivaauk , selle ääres osaliselt paljastunud männijuurikad . </s> <s> Juurikaalustesse koobastesse ehitasin samblast maju . </s> <s> Kujutlesin , et mingid väikesed olendid lähevad sinna sisse elama , magavad seal , võib-olla isegi talvituvad . </s> <s> Lume all . </s> <s> Pimedas , soojas . </s> <s> Mõtlesin seal lakkamatult välja ja joonistasin väikesi hubaseid maju . </s> <s> Hiljem tegin ise paar linnupesakasti , naabri Kalju tegi mulle Eesti Looduse jooniste järgi lindude söögimaja , klaasist aknaga , kahekordse , nii et üles rasva kallale saaksid ainult tihased . </s> <s> Veel tegi ta lõpuks , kui olin vist aastaid isale peale käinud nagu uni , mängumaja . </s> <s> Jah , tõepoolest , see tuli mul alles praegu meelde . </s> <s> Mul oli mängumaja , taga aia ääres . </s> <s> Päris see ta küll polnud , aken oli vale kujuga , horisontaalne . </s> <s> Aga uks käis vist isegi lukus . </s> <s> Õige jah , panin talle ise väikese tabaluku , mille ostsin Pääsküla majapidamistarvete poest . </s> <s> Lukk käis kahe kõveraks painutatud naela vahelt läbi . </s> <s> See lukk on mul täpselt meeles . </s> <s> Seest sai ukse haaki panna . </s> <s> Sees oli lavats ja laud . </s> <s> Mõnikord suvel magasin seal . </s> <s> Plaanisin sinna vedada elektri , et saaks elektripliidiga kütta ja talvel ka seal elada , aga isa ei pidanud seda mõistlikuks . </s> <s> Mul tuleb isegi selle majakese lõhn meelde , natuke umbne , natuke kopitanud puulõhn . </s> <s> Vahel põletasin seal talvel küünlaid . </s> <s> Väljast oli ilus vaadata . </s> <s> Majas sees oli põhiliselt igav ja nukker . </s> <s> Mis seal ikka teha . </s> <s> Kui just lugeda . </s> <s> Ostsin Looduse poest hamstri , pruunika loomakese , ja panin ta kastiga sinna majja elama . </s> <s> Tal oli vatist pesa ja igasugu süüa , mida ta pessa tassis . </s> <s> See , et ta kõik oli pessa tassinud , tuli välja siis , kui ta ära suri . </s> <s> See juhtus õige pea . </s> <s> Ega ma seda hamstrit ei armastanud , pigem olin ta peale isegi solvunud , sest ta ei muutnud mu elus tegelikult mitte midagi . </s> <s> Temast polnud mingit seltsi . </s> <s> Haises ainult ja puistas väikesi musti julki mööda kasti laiali . </s> <s> Ükspäev oli ta surnud . </s> <s> Siis nutsin . </s> <s> Endast oli kahju . </s> <s> Ometi oli , mille pärast nutta . </s> <s> Süüdi tundsin ennast ka . </s> <s> Arvasin , et olin ta hooletusse jätnud , polnud talle vett pannud ja selle pärast ta suri ära . </s> <s> See salajane süütunne jälitas mind kaua aega . </s> <s> Või oli see rohkem häbi . </s> <s> Tagantjärele tundus , et hamstrist ikka oli seltsi ka ja ma oleksin pidanud teda rohkem armastama . </s> <s> Mind rusus võimetus hamstrisse kiinduda . </s> <s> Ta sai muidugi haua ja matused . </s> <s> Maha matsin ta koos tema vatist pesaga , mis porganditükke täis oli tassitud . </s> <s> Küllap sai risti ja lilledki , nagu see metsvint , kelle matsime kunagi Reinu maja ette mändide alla , kust ta leidsime . </s> <s> Hamstri haud oli vist sealsamas mängumaja taga kadaka all . </s> <s> Kadaka olin ise istutanud ja vastu ootusi oli ta kasvama läinud . </s> <s> Ta üritas mängumaja varjust välja kasvada ; hiljem ta oligi üle katuse , alt kuivas ära . </s> <s> Ma ei mäleta , millal mängumaja maha lõhuti . </s> <s> Küllap siis , kui olin juba ülikoolis . </s> <s> Ta katus hakkas vist läbi laskma . </s> <s> Tundub , nagu oleksin ise teda lammutanud , teatud rahuldustundega koguni . </s> </p>
<p> <s> Peale mängumajaavantüüri üritasin veel kolida pööningule . </s> <s> Tegin sinna otsaakna alla oma nurga . </s> <s> Seal oli välivoodi ja vist mõni kast mööbliks . </s> <s> Samuti tahtsin päris oma lillepeenart , aga ema ei tahtnud mulle millegipärast seda lubada . </s> <s> Läksin pööningule nutma , nutt küll eriti ei tulnud . </s> <s> Ema tuli mind pööninguluugi peale hõikama . </s> <s> Saingi oma lillepeenra keldriukse kõrvale . </s> <s> Istutasin sinna ühte ja teist , aga tegelikkuses oli see vähem huvitav kui kujutluses . </s> <s> Oma lumikellukeste otsad ei olnud kevadel teistmoodi kui teiste lumikellukeste otsad , mida ma lume sulades kiviktaimlast otsisin . </s> <s> Alguses olid nad kollakad , pimedast tulnud , siis tekkis sinna nagu väike aken , mille taga oli valge õis . </s> <s> See ajas ennast tupest välja ja ühel päeval kõlkuski alaspidi nagu tilk oma varre otsas . </s> <s> Päikese käes ajas ta oma neli tiiba laiali , seest tuli välja rohekas krooni moodi südamik . </s> <s> Õhtul pani ta õie uuesti kinni . </s> <s> Või kui päike ära läks . </s> <s> Nad võisid lume sissegi jääda uuesti . </s> <s> Koolist tulles käisin neid alati vaatamas . </s> <s> Kobarhüatsintide õisikud meenutasid alguses mingeid hallikaid nuiasid . </s> <s> Nende õied on väikesed kerakujulised karikad , alt lahti . </s> <s> Minu meelest oli kobarhüatsint nagu alam lill , mitte kuigi ilus . </s> <s> Aga mesilased armastasid neid . </s> <s> Meil olid üldse ainult väga tavalised lilled . </s> <s> Kahetsesin , et meil polnud märtsikellukesi nagu Reinu aias . </s> <s> Nende kollaste sakkidega valged karikad näisid haruldased . </s> <s> Sinitsilla , nagu teda nimetati , oli ka üks labane lill . </s> <s> Kui need juba õitsesid ja sumisesid , siis oli päris kevad käes . </s> <s> Vikerkaare tänav on tugeva kallakuga . </s> <s> Nüüd tean , et see on kunagine rannavall . </s> <s> Seal all on Pääsküla raba ja jõgi , kus talvel sai suusatada . </s> <s> Jõgi oli solgine , jää sees oli kollaseid laike , mis võisid suusad alt märjaks teha , nii et need hakkasid kinni võtma ja ei libisenud enam . </s> <s> Kevadepoole sai sealt pajuurbi tuua . </s> <s> Tuul oli jõel ja rabal tihti väga külm ja kõle . </s> <s> Jõe taga oli veel turbaraba , selle taga küla . </s> <s> Sinna välja jõudsin alles päris suure poisina . </s> <s> See peaks olema Tänassilma küla . </s> <s> Imestasin , et seal oli nagu päris maal . </s> <s> Talumajad , külatänav , silokoormat vedav traktor , silo ja lauda lõhn . </s> <s> Tundus , et need inimesed seal ei tea midagi jõetagusest linnast ja elavad mingit täiesti teist elu kui meie . </s> </p>
<p> <s> Õige jah , oma pööninguurka eraldasin suurest pööningust vana riidekapi külgedega . </s> <s> See kapp võeti lahti ja koliti pööningule , kui tahatuppa suur seinalaiune kapp ehitati . </s> <s> Vana kapp oli see kolme uksega kapp , keskmine uks laineline , mida tehti vist viiekümnendatel aastatel Vineerivabrikus ja milletaolisi oli igas kodus . </s> <s> Meie oma oli tume punakaspruun ja kõvasti ära kriibitud . </s> <s> Väiksena ma armastasin ennast sinna peita , eriti sellepärast , et seal rippus hommikumantel , mis oli erilisest paksust pehmest kangast ja millel oli paks ussitaoline vöö . </s> <s> See oli isa hommikumantel . </s> <s> Ma küll ei mäleta , et ta oleks seda eriti kandnud . </s> <s> Võib-olla vahest pärast vanni , laupäeviti ? </s> <s> Hommikumantli vööga me mängisime . </s> <s> Paar aastat tagasi ostsin endale ka hommikumantli . </s> <s> See on froteest . </s> <s> Too isa hommikumantel oli ka froteetaoline , aga madalama karvaga , siidisem : kes teab , kui oligi siidist ? </s> <s> Tal oli eriline lõhn . </s> <s> Nüüd mu hommikumantel ripub siin korteris kapis , tal on ka toruvöö , ja ma tõmban ta igal hommikul pidžaama peale , teejoomise ajaks . </s> </p>
<p> <s> Peale riidekapi külgede ja uste kasutasin oma " vigvami " ehitamiseks pööningul veel pruuni koredat ehituskangast , mille isa oli kuskilt toonud , toalae-pööningupõranda soojustamiseks . </s> <s> Aga päriselt see kõik mu " tuba " siiski muust pööningust ei eraldanud , pööning jäi ikka natuke õudseks ja seal oli hirmus magada . </s> <s> Tegin seda trotsist siiski , vähemalt mõnda aega . </s> </p>
<p> <s> Aga selle riidekapi ma võtsin endaga kaasa , kui päriselt ära kolisin , Tartusse , õigemini Järistesse ( 1980–1982 ) . </s> <s> Huvitav , et ma pidasin ennast selle kapi täieõiguslikuks pärijaks . </s> <s> Ta reisis minuga kaasa kuni Kalesteni Hiiumaal ja sinna ta jäi . </s> <s> Näen teda seisvat praegu seal külmas toas , ahju vastas , mida enam kütta ei saa , sest see korsten on maha lõhutud . </s> <s> Seal sees on veelgi isa hommikumantli lõhn . </s> </p>
<p> <s> Kui ema mulle Tartusse pesu kaasa pakkis , hakkas ta nutma . </s> <s> Ta nuttis lahtise taskurätikusahtli kohal , selle kohal , kus olid tema pärlid ja kust ma olin tsaarirublasid varastanud . </s> <s> Neist oli hiljem tehtud õdede ja vist minugi keskkoolisõrmused . </s> <s> Imestasin , et ta nutab . </s> <s> Minu meelest oli see huvitav ja rõõmus sündmus , et ma kodust ära lähen . </s> <s> Ja samas : see kõik oli nagu mängult . </s> <s> Ega ma ei saanud aru , mis see äraminemine tähendab . </s> <s> Tundis ta tõesti ennast minust mahajäetuna ? </s> <s> Minul aga oli kiire lõpuks ometi päriselt üksi jääda . </s> </p>
<p> <s> Järistes , tõsi küll , elas ka see Tigase Jaan , kelle pruunis talumajas ma tuba üürisin . </s> <s> Ta kolistas köögis ja see mulle eriti ei meeldinud . </s> <s> Õnneks ei kasutanud ta peaaegu kunagi minu toa kõrval asuvat suurt elutuba , kust kõik läbi kostis . </s> <s> Minu toas oli ahjusuu . </s> <s> Teatavasti läheb suupoolne ahjukülg vähem soojaks ja nii oli see tuba ikka külmavõitu , pidi ennast vastu ahju soojendama . </s> <s> See oli värvitud pottahi . </s> <s> Kasepuud olin ka kodust kaasa võtnud . </s> <s> Käisime neid isaga metsas tegemas , hobusega veel vedasime kokku . </s> <s> Mina ise lõhkusin neid Pääsküla õues . </s> <s> Alguses see ei tulnud hästi välja , ei saanud neid kasepakkusid kuidagi lõhki , aga siis tasapisi õppisin ära ja hakkas meeldimagi . </s> <s> Siiamaani meeldib puid lõhkuda , eriti varakevadel . </s> <s> Kui nad veel külmunud on , lähevad paremini lõhki . </s> <s> Värsked halud on ilusad . </s> <s> Ja puudelõhkumise oskus oli mulle tugevaks kinnituseks , et saan maal ja üksi hakkama . </s> </p>
<p> <s> Tigase köögis keetsin endale kaalikaid , mida olin kõrvalt kolhoosi põllult koos Jaaniga varastamas käinud , öösel , kott käes . </s> <s> Mitte et ma poleks raha saanud , aga ma tahtsin olla võimalikult autonoomne . </s> <s> Tartust Raudtee poest sai osta sepikut , hapukoort ja võid , poole paki kaupa . </s> <s> Minu meelest oli süüa saada küll , mina ei mäleta vene ajast mingit toidupuudust . </s> <s> Võib-olla viimases otsas see oli , linnas , aga siis ma elasin Hiiumaal . </s> <s> Päeval sai Keemiahoone puhvetis kotletileiba süüa ( pool kotletti leiva peal ) . </s> <s> Kõht oli küll tihti tühi , aga labane oli palju süüa . </s> <s> Tempo sööklas võis minna oma viiskümmend kopikat , seda oli palju . </s> <s> Usutavasti kulutasin tõesti vähe raha . </s> <s> Üür oli 15 rubla . </s> <s> Tuleb see elu meelde tuletada . </s> <s> Vähe kulutamine oli mu ideaal , sest vähe teenimine pidi tähendama vabadust . </s> <s> Tõepoolest , olla rahast suhteliselt sõltumatu , selleks on kaks võimalust : kas kulutada vähe või teenida palju . </s> <s> Esimene , mungaideaal , on mulle lähedasem . </s> <s> Vabadus näib nii olevat suurem , sest raha seob ikkagi ühiskonnaga . </s> <s> Vähe raha , vähe seost . </s> <s> Aga natuke peab olema . </s> </p>
<p> <s> Talved olid tollal külmad , lumi kriuksus varahommikul , kui mööda põldudevahelist teed rongi peale läksin . </s> <s> Jalas olid Kiievi matkasaapad , mida ma hoolega vaseliiniga määrisin . </s> <s> Neil käisid nöörid metallaasade tagant läbi , olin nende üle uhke . </s> <s> Ainult need aasad murdusid muist ära , tegin traadist aasad asemele . </s> <s> Lõpuks murdusid nende plastiktallad pooleks , arvatavasti ei talunud külma . </s> <s> Esimese aasta käisin presendist õmmelda lastud sturmaga , kampsun all . </s> <s> Sturma oli bioloogide seas moeriie . </s> <s> Sellega sai ikka kõvasti külmetada . </s> <s> Siis sai ema Maaparanduse Valitsuse laost kuidagi valvurikasuka , see vist kirjutati kellegi teise nimele välja . </s> <s> See oli raske must lambanahast kasukas , seespool karv , enamasti hallikirju . </s> <s> Sellega ma siis käisin , ei pidanud enam külmetama . </s> </p>
<p> <s> Siis tõi Jaan nooriku majja , Asta . </s> <s> Asta tuli Viljandist , oli vast Jaani-vanune , ka nii viiekümne ringis . </s> <s> Asta hakkas keetma ja küpsetama , köögis toimetama . </s> <s> See mulle enam ei meeldinud ja Asta ka ei meeldinud . </s> <s> Tegelikult ei meeldinud ta ka Jaanile , nad hakkasid kohe tülitsema , sest mõlemal olid omad harjumused . </s> <s> Pealegi olin otsustanud hakata suhtlema , inimestega kontakte looma . </s> <s> Kolisin Jaani juurest ära Tartu . </s> <s> Alguses ei leidnud muud kui ühe toa Tähtveres Kreutzwaldi tänavas ( 1982 sügis ) , professorilese juures . </s> <s> Üür oli 40 rubla pluss puud , mis oli väga palju . </s> <s> Aga rahakulutamine kuulus selle uue , seltskondliku elu juurde ja isa oli nõus maksma . </s> <s> Vanem õde oli küll terve ülikooliaja elanud nurisemata ühiselamus . </s> <s> Ta on ikka üldse leplik inimene . </s> <s> Minu meelest ei tulnud ühiselamu kõne allagi , see oli peaaegu nagu sõjavägi . </s> <s> Hakkasin siiski tasapisi ühikas külas käima , eriti T. pärast , kellesse sel ajal kiindusingi . </s> </p>
<p> <s> Professorilesk oli tõeline proua , käis turult Peipsi lutsu toomas ja tegi tarretist . </s> <s> Suu rippuvate põskede vahel oli alati erepunaseks värvitud . </s> <s> Tal oli neljatoaline korter eestiaegses majas , ühes toas oli veel üüriline , üks poiss , keda ma nägin harva ja võõrastasin väga . </s> <s> Ta elas , tundus , täiesti teistsugust elu kui mina , mingit päris elu . </s> <s> Mu toas oli suur vana kirjutuslaud , raamaturiiul , lai vana voodi . </s> <s> Sel sügisel muretsesingi kursusekaaslase kaudu , kelle ema töötas Kaubamajas , selle Jugoslaavia kohverkirjutusmasina , Unis nimi , punane , valgete klahvidega . </s> <s> Hind oli 250 rubla ja 50 pidi vist veel vahenduse eest juurde maksma . </s> <s> Aga isa oli nõus maksma . </s> <s> Imelik küll , aga sellesamaga olen ma enamuse elust raha teeninud , nii palju kui olen . </s> <s> Õigemini , raha saanud . </s> <s> Teenimine on midagi muud . </s> <s> Lisaks pimekirjaharjutustele kirjutasin seal professori laua taga ( ma ei mõelnud küll , et see oli professori laud ja veel vähem huvitas mind , mis professor see oli olnud ) luuletusi ja lõin neid masinaga ümber . </s> <s> Need polnud küll minu meelest päris luuletused , aga nii võis kirjutada ka ja ma mõtlesin , et ehk need petavad ära . </s> </p>
<p> <s> Kokkuhoiule järgnes niisiis kulutamise hooaeg . </s> <s> Ma pidin ju hakkama kirjutamisega raha teenima . </s> <s> Seni võis ka isa-ema raha kulutada . </s> <s> Pealegi sain kateedri juurde pool laborandi kohta , kust maksti ka midagi , vist 35 rubla . </s> <s> Kõrgendatud stipp oli 50. </s> <s> Hakkasin läbi käima S-i ja K. seltskonnaga . </s> <s> S. oli kursuse komsorg ja tartlane . </s> <s> See oli kuidagi parem seltskond ja ühtlasi hästi väikekodanlik . </s> <s> Aga see kuulus mu inimellu integreerumise programmi . </s> <s> Teadsin , et salaja elan niikuinii kõrgemat , vaimset elu ( luuletused ) , nii et väliselt ongi õilsam läbi käia lihtsate , väikekodanlike inimestega . </s> <s> Nende pragmaatiline eluvaade kuidagi võlus ja huvitas mind . </s> <s> Käisime kohvikus , võtsime kohvi ja konjakit . </s> <s> Vaimsemad kujud kursusel põlgasid neid , aga mina omakorda põlgasin neid vaimsemaid kujusid , nad olid minu meelest liiga ühekordsed . </s> <s> Kuigi hiljem liitusin siiski nende seltskonnaga . </s> <s> Aga see oli hiljem . </s> </p>
<p> <s> Esialgu pidin professorilesega kuidagi hakkama saama . </s> <s> Vanniahju küttis ta ainult endale , üürnikud võisid ainult külma vett kasutada . </s> <s> Aga sellest polnud midagi erilist , käisin linnasaunas . </s> <s> Igatsesin siiski päris omaette saada . </s> <s> Pealegi tuli see varguselugu . </s> <s> Professorilesk oli ostnud viigimarju ja pannud need kööki pliidiservale ritta , vist järelkuivama . </s> <s> Mulle viigimarjad kohutavalt maitsesid , lapsepõlves oli neid mõnikord selle kompoti sees , mis ema keetis . </s> <s> Nende sees oli punakas prõgisev seemnemass nagu sisikond , magus , mingi kõrbenud lisamaitsega . </s> <s> Vihkasin seda kööki , kus ma sain tegutseda ainult siis , kui professorileske ja teist üürnikku seal ei olnud . </s> <s> Külmkapis oli mul pool riiulit . </s> <s> Need viigimarjad ei andnud mulle rahu . </s> <s> Midagi mõtlemata võtsin ühe marja ja sõin ära , siis teise . </s> <s> Lükkasin rea nii , et midagi märgata ei oleks . </s> <s> Ma ei võtnud seda kui kuritegu . </s> <s> Järgmisel päeval , kui kööki läksin , sain nagu puuga pähe . </s> <s> Viigimarjade endine kord oli taastatud ja kahe puuduva marja asemele oli pandud ruuduline paberileht kahe küsimärgiga . </s> <s> Edaspidi katsusin professorileske ja roosisuud rippuvate põskede vahel veelgi rohkem vältida . </s> <s> Panin lehte kuulutuse . </s> <s> Korralik mittesuitsetav meesüliõpilane jne. </s> <s> Sain vist ainult paar vastust . </s> <s> Oli juba hilissügis , peaaegu talv , kes see ikka enam kortereid välja üüris . </s> <s> Üks oli Filosoofi tänavas ( 1982/83 talv ) , puumajas . </s> <s> See tundus väga romantiline . </s> <s> Tegelikult see oli aparaaditehase kõrval . </s> <s> Tuba oli koridoritaoline , ühes otsas aken , mis oli tänavale ; inimeste rinnakujud käisid sealt mööda , nende sammud , lume kriuksumine kostis hästi tuppa . </s> <s> See hakkas juba hommikul vara , pimedas , sest tehased alustasid vara . </s> <s> Omanik oli joodik vanamees . </s> <s> Tema toast tuli kogu aeg suitsuhaisu ja hapukat joodikuhaisu . </s> <s> Minu tuppa pääses läbi suure pimeda ilma akendeta köögi , kus ta aeg-ajalt midagi keetis , see haises siis omakorda . </s> <s> Kempsu sai läbi õue , tuli ronida veel puutrepist üles , kempsuuks oli mingil imelikul räästaalusel rõdul . </s> <s> Aga sinna ma ikkagi kolisin . </s> <s> Professorilesk sõimas : ma olevat teda petnud . </s> <s> Sellist inimest polevat ta veel enne näinud . </s> <s> Kust ta nüüd keset talve uue üürniku võtab , ja puid ma talle ka ei toonud . </s> <s> Nende toomata puude eest nõudis ta veel 50 rubla . </s> </p>
<p> <s> Haisva vanamehe juures elamisest ei mäleta ma eriti midagi , peale selle , et ta mind ükskord sõimas , et olin prilllaua märjaks lasknud . </s> <s> Üür oli vist 15 rubla . </s> <s> Seal Filosoofi tänavas ei kirjutanud ma vist ridagi . </s> <s> Riidekapi tõin küll Järistest sinna . </s> <s> Riidekapist jäi Järiste seinale teist värvi nurk , sest mul polnud tapeeti nii palju jätkunud , et kapitagune ka ära tapetseerida . </s> <s> Millalgi vastu kevadet , vesi juba jooksis tänaval , nägin juhuslikult Marti ja küsisin , ega ta mõnda korterit ei tea . </s> <s> Ta oli just ka otsinud ja teadis ühte , oli seda ise kaalunud . </s> <s> Vanamees küsivat ainult 15 rubla ja koht olevat täitsa omaette . </s> <s> Käisin seda vaatamas ja otsustasin kohe ära võtta . </s> <s> See oli hoovimaja , Herne 4 , ühekordne , kummaski otsas omaette sissepääsuga ühetoaline korter . </s> <s> Majavalitsus oli mingi remondigi teinud , tuppa helehalli tapeedi kleepinud . </s> <s> Köögis oli pliit , toas selle soemüür . </s> <s> Tuba oli üsna pime , üks väike aken hoovi peale . </s> <s> Sealt paistis siiski ka jupp Herne tänavat ja taarapunkti taaruvad joodikud , taarapunkt oli kohe sealsamas hoovi sissekäigu kõrval . </s> <s> Omanik oli ka joodik , aga elas oma naise juures Narva mäel . </s> <s> Seal käisin neile üüri maksmas . </s> <s> Elektri ta maksis ise . </s> <s> Talvel oli mul elektriradikas sees , aga elekter oli tollal vist tõesti väga odav . </s> <s> Kemps oli õues kuuridega ühes plokis , naabritega kahe peale . </s> <s> Kempsu võti rippus esikus seinal . </s> <s> Köögis oli veel väiksem aken , aga see avanes suurde poolmetsistunud aeda , mis seal Supilinna majade vahel oli . </s> <s> Sinna paistis päikestki . </s> <s> Kevadel lõi maa akna all haljendama . </s> <s> Sügisel sai aknast välja ronida ja puu alt sügisjoonikuid varastada . </s> <s> See aed kuulus teiste majade juurde . </s> <s> Sinna korterisse jäin ülikooli lõpuni . </s> <s> Sooja ei pidanud ta üldse , laudseinte vahelt oli vist saepuru alla vajunud , ja tuult hoidis ainult majavalitsuse poolt sissepoole löödud saepuruplaat . </s> <s> Soemüür läks soojaks ainult tükati ja kuna siiber ei pidanud , läks ta kohe varsti jälle külmaks . </s> <s> Ainult sel ajal , kui tuli all oli , sai pliidi ääres sooja . </s> <s> Aga kirjutuslaua taga akna all oli elektriradikas , sellega sai jalgu soojendada . </s> <s> Ühel talvevaheajal , kui käisin suusamatkal Uuralis , oli kööginurka väikese hange tuisanud – ju seal oli siis auk . </s> <s> Ja köögi veetoru oli lõhki külmunud . </s> <s> Kuidagi see toru jäi pärast jälle pidama , ma ei teagi , kuidas . </s> <s> Aga jäätükk köögi nurgas ei sulanud enne ära , kui väljas jälle soojemaks läks . </s> <s> Sellest hoolimata olin oma korteriga rahul ja selle üle uhke . </s> <s> Mairega üleval Peetri turu ümber hulkudes ja majade aknaid vaadates võis küll unistada , aga tõsiselt kolimise peale ma ei mõelnud . </s> <s> Läbi õuede sai sealt otse Emajõe sauna , kus oli hiigelsuur kivikeris , mis aga harva head leili andis . </s> <s> Põrandal lainetas sogane vesi , sellel ujusid vihalehed . </s> <s> Huvitaval kombel ei saanud sealt siiski mingit seent . </s> <s> Ja pärast sauna oli alati hea tunne koju jalutada . </s> <s> Supilinn tundus mulle väga ilus . </s> <s> Need pooleldi viltu , maa sisse vajunud majad , mingi veider avarus , mis seal valitses . </s> <s> Õhtul hilja , pimedas , läksin tihti mööda Kartuli või Kõrvitsa tänavat jõe äärde . </s> <s> Kaldapealne oli sel ajal alati inimtühi . </s> <s> Kaldavallil kasvavad seal suured paplid . </s> <s> Talvel nende külmunud oksad klõbisesid tuule käes , kuu paistis jõejääle , teisel pool jõge vilkus üksikuid kollaseid aknaid . </s> <s> Kevadel paplipungad lõhnasid tugevasti , jõel prääksusid ja lendasid pardid , teisel pool kaldavalli roostikus häälitsesid roostikulinnud . </s> <s> Kodunesin seal üsna ära . </s> <s> Herne 4 postkasti , mis oli kohe ukse kõrval , ootasin oma esimest rahakaarti : luuletuste eest ! </s> <s> Need ilmusid Sirbis ja Vasaras . </s> <s> Pilt oli juures ; olin kindel , et mind linna peal ära tuntakse . </s> <s> Lõpuks rahakaart tuli ka . </s> <s> See polnud vist päris nii suur , nagu olin lootnud ( 70 rubla ) , aga siiski , üsna palju . </s> <s> Arvatavasti käisime Mairega Püssirohukeldris martiinit joomas ja unistamas teistest , suurtest linnadest , raamatulinnadest . </s> <s> Ega selle raha eest palju martiinisid ei saanud , aga see oli siiski väga suur raha . </s> <s> See oli tõestus , et ma võin vabana elada . </s> <s> Panin kokku luulekogu " Jõeäärne maja " , Delo kaante vahele , mille valge paberiga üle kleepisin . </s> <s> Viisin selle Tallinna , kirjastusse Eesti Raamat . </s> <s> Sinnajõudmiseks tuli minna üles sellest aukartust äratavast trepist seal Draamateatri vastas . </s> <s> Jalad värisesid . </s> <s> Igatahes sain oma kiirköitjad toimetusetuppa üle antud , natuke oldi vist imestunud , et niimoodi otse . </s> <s> Ja et ainult Sirbis avaldanud . </s> <s> Muidu on ikka kõigepealt Säde ja Noorus . </s> <s> Olin selle otsetee üle uhke ka . </s> <s> Jäin vastust ootama . </s> <s> Muud vist ei teinudki . </s> <s> See oli eluküsimus , igal juhul . </s> <s> Kõik käis sellel ajal nii aeglaselt ! </s> <s> See võttis kindlasti kuid . </s> <s> Saavad nad üldse midagi aru – sellest , mis ma olen kirjutanud ? </s> </p>
<p> <s> 01.12.01 </s> </p>
<p> <s> Kollane vaip on rulli keeratud ja tumesinistesse prügikottidesse pakitud , kleeplindiga ümber veetud , nime ja aadressi lipik külge pandud . </s> <s> Raamatud on kasti pakitud . </s> <s> Riiul on tühi , põrand lage . </s> <s> Kalendris on uus pilt : mööda lumist metsasihti paistev päike . </s> <s> Lumi on värskelt sadanud , päike väga madalal , detsembrikeskpäev Eestis . </s> </p>
<p> <s> Unenägusid ei mäleta . </s> <s> Alt rahvas pidas öösel pidu . </s> <s> Lauldi ja vist tantsitigi . </s> <s> Aļcha karjus akna peal ( teda hüüti seda nime pidi ) . </s> <s> Keegi naabritest käis neid sõimamas , seda oli hästi kuulda . </s> <s> Pärast seda pidu vaibus , varsti mindi magama . </s> <s> See võis olla nii kella nelja paiku . </s> <s> Pole just kõige värskem olemine . </s> <s> Terve hommikupoolik läks selle pakkimise ja pesumajas käimise peale . </s> <s> Ilm on endiselt soe ja pime . </s> <s> Hommikul ainult korraks pilved rebenesid ja päike paistis Seine'i-tagusele künkale , kui aknast välja kiikasin . </s> <s> Seda küngast näeb ainult magamistoa aknast , püsti seistes . </s> </p></div2><div2 type="alaosa"><head> 02. 12. 01 </head>
<p> <s> Ei ole ühtki lund , ei ühtki lehesadu , </s> </p>
<p> <s> mis nõnda meelde jääks , et ükskord annaks varju </s> </p>
<p> <s> me aastais kuluvais , me mängudes kesk kadu . </s> </p>
<p> <s> Näost kõige kallimastki mäletad vaid varju , </s> </p>
<p> <s> keerles mu peas eile õhtupooliku eelvidevikus , kui mööda Levallois' silda jõesaarele läksin . </s> <s> Vist sõna " lehesadu " tõi need värsid meelde . </s> <s> Sest lehed ongi korraga maha sadanud , kõik tänavaääred ja hekid on neid täis , murud kaetud . </s> <s> Koristustöölistel on palju tööd . </s> <s> Jõgi oli ootamatult kõrgeks tõusnud , saare kaldaäärne rada , mida mööda olen harjunud kõndima , sügaval vee all . </s> <s> Vaatasin siis neid papleid , mis sinna kaldarinnakule on istutatud , nende saledaid võrasid , mille ülesehitus nüüd jälle üksikasjaliselt näha , viimase raoni : must joonis halli taeva taustal . </s> <s> See joonis on mulle tuttav juba eelmisest talvest ja kevadest , kui selle saare avastasin . </s> <s> Mõtlesin , et nüüd on nad sellised paljad mitu kuud ja et seda , kuidas nende pungad jälle paisuma hakkavad ja kuidas väikesed hõbehallid lehed lahti lähevad , ma enam ei näe . </s> <s> Võib-olla need kleenukesed paplid jäävad mulle meelde . </s> <s> Huvitav , kui täpselt ja kui kauaks ? </s> <s> Seal Viivi Luige ammuses luuletuses on vist veel read : </s> </p>
<p> <s> Neist lauldes siiski hulgun mööda laata , </s> </p>
<p> <s> lärm viivuks vakatab ja harvu münte sajab . </s> </p>
<p> <s> Optimistlikud read ! </s> <s> Viivi Luiges on üldse mingi forsseeritud optimism . </s> <s> Maalt , metsa tagant , meiereide ja luhtade tagant linna ja luulesse ja kultuuri , Rooma välja murdnud tüdruku jõhker elujõud . </s> <s> Kus see lärm siis vakatab ! </s> <s> Harvu münte , jah , seda küll . </s> <s> Ja seda ma väga imestan , olen alati imestanud , et luuletuste ja juttude eest võidakse , eriti veel eestikeelsete luuletuste ja juttude eest , sulle mõned mündid visata . </s> </p>
<p> <s> Aga igatahes saatis Sirp ja Vasar Herne tänavale rahakaardi . </s> <s> Kodus isa ees tegin summa igaks juhuks natuke suuremaks . </s> <s> See ei paistnud talle siiski eriti muljet avaldavat . </s> <s> Aga lehekülje olid nad Sirbist välja võtnud ja kirjutuslaua keskmisse sahtlisse pannud . </s> <s> Mine tea , äkki on see veelgi seal alles . </s> <s> Kui ma millalgi talvel teatasin , et Eesti Raamat on mu luulekogu vastu võtnud , hakkas ema nutma . </s> <s> Olime isa autos Hiiul tõkkepuu taga . </s> <s> Ma ei tea , miks ma just selle momendi valisin . </s> <s> Istusin nende taga nagu alati , nagu lapsepõlves , rääkisin nende kukaldele ja selgadele . </s> <s> Nii oli võib-olla lihtsam . </s> <s> Ema hakkas nutma ja ütles , et ma olen küll raske tee valinud . </s> <s> Kust ta seda teada võis ? </s> <s> Mina olin muidugi suureline : mis raske tee ! </s> <s> Ja kui ka raske , siis kaunilt , sümboolselt raske ! </s> <s> Ma ei tea siiamaani , on see raske tee või kerge . </s> <s> Teist ma lihtsalt ei tunne . </s> <s> Raske , sest sa oled lakkamatult kaalumise all , sinu koht maailmas on kogu aeg inimeste otsustada . </s> <s> Kas nad vakatavad ja viskavad sulle paar münti või jätavad su oma jutuvadaga sinna tee äärde ? </s> <s> Ja sa ise ka ei saa kunagi teada , oled sa midagi teinud , on sellel mingi mõte olnud või lased sa lihtsalt kultuuri seljas liugu . </s> <s> Ja mis edasi saab . </s> <s> Eks ta üks juudi amet ole . </s> <s> Muudkui pead meeldima . </s> <s> Igavese juudi : muudkui pead kolima , kuskil ei saa rahu . </s> <s> Vaip aga jälle rulli , raamatud aga jälle kasti . </s> <s> Nagu oleks see , mida sa pead kirjutama , kuskil , mingis elus , mis omakorda on mingis majas , see omakorda mingis linnas või vastupidi , kuskil metsa taga , mere ääres , jõe ääres , künkal . </s> <s> Ma olen nagu karbi kaotanud tigu : mina kaotanud mina , käin ja otsin majadest varju , majadest vormi oma olemise vormitusele . </s> <s> Esimesed valikud , ma usun , pole iial juhuslikud , sest nad on nii ebateadlikud . </s> <s> " Jõeäärne maja " on võib-olla mu kõige täpsem pealkiri . </s> <s> Igatsus olla kaitstud muutumise kaldal , voolust välja võetud , ainult vaadata möödavoolamist . </s> </p>
<p> <s> Järgmine avantüür oli tõlkimine . </s> <s> Ülikooli lehes kuulutati välja tõlkevõistlus . </s> <s> Ma olin Leningradist ostnud raamatu , kus oli paar Camus' novelli . </s> <s> Arusaamisega oli raskusi , aga " La femme adultére " meeldis mulle millegipärast : selle rahuldamatu iha pärast , mida see oli täis tuubitud , nende kleenukeste palmide pärast , mis seal külmas kõrbeöös seisid . </s> <s> Tahtsin seda teistele lugeda anda . </s> <s> Ema on rääkinud , et kui ma lasteaias käisin , see oli ainult aasta või nii ( ma ei tahtnud sugugi sinna minna ja pärast oli kahju , kui mind sealt jälle ära võeti ) , siis olevat kasvataja mind kasutanud muinasjuttude jutustajana . </s> <s> Teised lapsed olevat kuulanud . </s> <s> " Laste sõna " jutud olid mul peas , ju ma neid siis ette kandsin . </s> <s> Mina ei mäleta sellest midagi . </s> <s> See asi tuli mul meelde Fahault' raamatut lugedes ( " La pensée des contes " – " Muinasjuttude mõttemaailm " ) . </s> <s> Juttude vestmine ja juttude kuulamine . </s> <s> Soov neid kuulata ja soov neid rääkida . </s> <s> Lugemine ja kirjutamine on siiski ainult aseained . </s> <s> Kuigi see hetk , kui hakkasin " Laste sõnast " lugema , oli triumfeeriv hetk . </s> <s> Mu peas olev jutt ja raamatu tekst jooksid äkki kokku : ma oskasin lugeda . </s> <s> Vanaema ei uskunud alguses . </s> <s> Ma lugesin paremini kui tema . </s> <s> Ja ikkagi jäin ma teda nuiama , et ta mulle " Laste sõnast " ette loeks , mis siis , et need jutud olid mul peas ( just neid ma tahtsingi kuulda ) ja et ma neid ka ise võisin lugeda . </s> <s> Ma tahtsin neid kuulda , kas või tema aeglases , ebatäiuslikus esituses ( ta võis poole lause pealt katki jätta ja minna kööki kartuleid koorima ) . </s> </p>
<p> <s> Tegelikult olen ma siiamaani jäänud sellesse infantiilsesse ja ühtlasi arhailisse , inimkonnainfantiilsesse staadiumisse , mis on häälega lugemine . </s> <s> Ma loen ja kirjutan häälega ( mõttes , muidugi , mul pole vaja huuli liigutada ) , sellepärast ma loen aeglaselt ja kirjutan kiiresti . </s> <s> Ma loen endale ette ja jäängi lugema . </s> <s> Sellepärast ei saa minust kunagi õpetlast – ma olen võimetu kiiresti ja palju lugema . </s> <s> Õnneks on olemas raadio ja televiisor . </s> <s> Vähemalt keegi , kes sulle aeg-ajalt päriselt ette loeb . </s> </p>
<p> <s> Niisiis asusin seda " Truudusetut naist " tõlkima . </s> <s> ( Tundsin enda ära selles Janine'is , selles resigneerunud põlatud kehas , mis mingis inimvõõras ekstaasis ühineb lõpuks öise kõrbega – mis muidugi ei muuda midagi , elu jääb samaks , sama troostituks kui enne : miski ei jää meelde , miski ei anna varju . ) </s> <s> Tõlkevõistluse eelis oli see , et ta oli anonüümne : nimi tuli ümbrikku panna , tõlge varustada märgusõnaga ( pärast pikka kõhklemist valisin " Lumiére " , lootes , et see on küllalt peen ja sümboolne ) . </s> <s> Nad ei saanud ette teada , et ma ei oska prantsuse keelt , et ma olen algaja ja see on üldse mu esimene tõlkekatse . </s> <s> Lootsin , et saan žüriilt vähemalt mingeid näpunäiteid . </s> <s> Tõlkimine ise oli äärmiselt erutav . </s> <s> Kooli ma ei läinud , kavatsesin ülikooli lõpetamata , diplomitöö kirjutamata jätta , ja ainult ähvardus , et sel juhul tuleb mul sõjaväkke minna , sundis mind viimaks ikkagi diplomit saama . </s> <s> Aga neil talvepäevadel olin lindprii . </s> <s> Kateeder , kus mind taga otsiti , oli sealsamas Botaanikaaias , aga nad ei teadnud mu aadressi . </s> <s> Tõlkisin , vahepeal panin suusad alla ja läksin luhale suusatama . </s> <s> Suusatades oli hea lauseid mõelda , lauseid rütmistada . </s> <s> Nendega oli mul suuri probleeme , nende rütmidega ; oleksin tahtnud seda hingamist edasi anda , mida seal kuulsin . </s> <s> Novell oli tegelikult võistluse jaoks liiga pikk , kartsin , et see võidakse selle pärast välja praakida . </s> <s> Ümberlöömine võttis aega , seda enam , et tegin seda kaks korda , vahepeal pidin ringi tegema . </s> <s> Ära viisin viimasel päeval : suur raske ümbrik , minu elulootust täis . </s> <s> Tõlkimise ja luuletuste kirjutamisega kokku peaks ikka saama ära elada . </s> </p>
<p> <s> Vastus tuli alles siis , kui olin juba Tartust ära . </s> <s> Kuulsin seda õieti Maarja Ojamaa käest Eesti Raamatus . </s> <s> Et olin tõlkevõistlusel esimese koha saanud . </s> <s> See tegi mind kuradima uhkeks . </s> <s> Kuigi ülikooli lehes avaldatud tõlget lugedes leidsin , et see oli ikka kohmakas küll . </s> <s> Ma ei saanud aru : kas siis teised olid tõesti veel kehvemad ? </s> </p>
<p> <s> Kui 1985. aasta augustis Hiiumaa haridusosakonna veoautoga Tartusse oma asjade järele sõitsin , tundus Herne tänava elamine äkki nii armetu . </s> <s> Ta oli juba maha jäetud . </s> <s> Auk köögipõrandas polnud mind kunagi varem tõsiselt häirinud , sellest hoolimata oli see minu arust olnud väga hea korter . </s> <s> Põrand oli lihtsalt mäda ja Jaanus oli sealt ükskord läbi astunud , aga ega sealt sügavale ei vajunud , maa oli kohe vastas , niiske rammus Emajõe luht , mis akna taga nii ilusaid naate ja võililli kasvatas , rääkimata sügisjoonikutest . </s> <s> Toapõranda vineer samuti lainetas niiskusest , tapeet oli roosteplekiline , kõik haises kopituse järele . </s> <s> Autojuht , noor tugev Hiiumaa poiss , imestas : " Kas see on siis inimese elamine ? " </s> <s> Nägin seda korraga tema silmadega , väljamõeldis oli hajunud , aga mul polnud teda enam vaja ka . </s> <s> Olin juba ära , ära kolimas . </s> <s> Õhtuks oli vana pruun riidekapp praami peal ja sõitis üle mere . </s> </p>
<p> <s> Tegelikult oli Lauka kooli õpetajate maja korter ka üsna armetu , aga tundus mulle peaaegu luksuslikuna . </s> <s> Ikkagi kolm tuba ja köök . </s> <s> See olevat sõjaväelaste ehitatud maja , kahekordne puumaja , millele hiljem silikaatvooder ümber laotud . </s> <s> Minu korter oli teisel korrusel . </s> <s> Ühelt poolt paistsid aknast suured kased , saun , vana koolimaja , kus oli söökla ja raamatukogu , tiik . </s> <s> Teiselt poolt ka kased , kool . </s> <s> Põrand oli õhuke , alt kostis aeg-ajalt , kuidas noor tööõpetuse õpetaja oma naist sõimab . </s> <s> Huvitav , kas nad on ikka koos ? </s> <s> See tööõpetuse õpetaja , kes tuli sinna samal aastal , sõjaväe eest pakku ( Pedas polnud ju sõjalist , aga maakooliõpetajaid sõjaväkke ei võetud ) , hakkas juba perestroika ajal kooli töökojas siiditrükki tegema , vimpleid . </s> <s> See oli tasuv , ta ostis punase null kaheksa . </s> <s> Nüüd on temast saanud suur autode maaletooja ; ühe suure riigihankega , mida ajalehtedes tükk aega näägutati , teenis ta vist päris kena kopika . </s> <s> Sellele mõeldes tunduvad inimeste elud küll nii determineeritud , et midagi pole teha ega öelda . </s> <s> Kõik on nii loogiline . </s> <s> Mina põlgasin tema siiditrükki , tema põlgas küllap minu kirjutamist ja võib-olla natuke kadestas ka , nagu mina tedagi . </s> <s> Väljastpoolt tunduvad võõrad elud nii lihtsad ja mugavad . </s> </p>
<p> <s> Tegin korteris remondi , vähemalt osaliselt . </s> <s> Värvisin põranda ja ahju Maire ema käest saadud ilusa helehalli suusavärviga ( Maire ema töötas suusavabrikus ) , mis kahjuks jubedalt haises . </s> <s> Iga kord pärast ahju kütmist pidi akent lahti pidama ja see värv kippus maha ka tulema . </s> <s> Lauka oli kolhoosikeskus , seal polnud kuhugi minna . </s> <s> Vabal päeval sõitsin bussiga Luidjale , kõndisin mööda liivakallast , kus sel sügisel õitses ridamisi päevalilli , eks meri oli seemneid toonud . </s> <s> Veel oli võimalik sõita Kärdlasse , käia poes , istuda Keskväljaku-äärse kauplus-restorani teise korruse baaris , mille aknad avanevad platsile , võtta mingi klaas , ja esimese kerge alkoholilaksu mõjul unistada suurest elust , inimestest , kellega see suur elu mind kokku viib . </s> <s> Esialgu polnud eriti kedagi võtta . </s> <s> Üks tüdruk meie kursuselt oli Kärdlasse õpetajaks tulnud . </s> <s> Tema juures sai käia lobisemas ja kohvi joomas . </s> <s> Tundsin Tartust ja kadunud seltskonnast tegelikult suurt puudust , aga ei tunnistanud seda endale . </s> <s> Nagu sedagi , et maal oli tegelikult tõesti üsna igav . </s> <s> Tõlkisin visalt Camus' " Langust " , ma ei teadnud , et selle tõlge oli juba kelleltki tellitud . </s> <s> " Jõeäärne maja " tuli lõpuks välja , piinlikult väike ja armetu . </s> <s> Eriti ei meeldinud mulle mu pilt seal kaane sees . </s> <s> Ma ei tahtnud sugugi selline olla . </s> <s> Ootasin kannatamatult arvustusi . </s> <s> Mis ilmusid , olid pigem head , aga asjast nad minu meelest ei rääkinud . </s> <s> Oli seal üldse millestki rääkida ? </s> <s> Laukal kirjutatud luuletused on sünged ja tardunud , tunne oli , et tähendust pole , mitte mingit . </s> <s> Koolitöö oli tüütu ja väsitav , lapsed karjusid , tundides polnud korda . </s> <s> Ma ei võtnud seda tööd tõsiselt , see oli ainult ajutine äraelamine . </s> <s> Tundus absurdne , et ma õpetan neile õievalemeid , mida ma ise viiendas klassis vihanud olin . </s> <s> Rohkem meeldis mulle kütjaamet , millega natuke lisa teenisin . </s> <s> Koolis oli ahjuküte . </s> <s> Lapsed tõid päeval puud ahjude ette . </s> <s> Need olid toored ja jäätunud , sest keegi ei suutnud korraldada nende lõhkumist , riitaladumist ja kuivatamist , nad seisid õues hunnikus lageda taeva all . </s> <s> Ahjusid köeti hilja õhtul . </s> <s> Mul oli veerand kütja kohta , mis tähendas vist alumise korruse ahjude kütmist . </s> <s> Õhtul oli koolimaja tühi ja vaikne , selline oleks ta võinud kogu aeg olla . </s> <s> Märgadele puudele tuli läigatada diislikütust . </s> <s> Siis nad läksid kuidagi põlema . </s> <s> Koolis oli kogu aeg kerge naftalõhn . </s> <s> Koridor oli täis puude susinat ja praksumist , seda oli hea kuulata . </s> <s> Pärast sai ahjuuksed kinni panna , nii et puud jäid sinna ööseks hõõguma . </s> <s> See muidugi lõhkus ahjusid ja klassid olid alati külmad ka . </s> <s> Mingi sellise kütjakoha vastu poleks mul tänapäevalgi midagi . </s> <s> Võiksin koguni puid lõhkuda ja hoolitseda selle eest , et nad kuivad oleksid . </s> <s> Ahjude praksumine suures majas on turvaline . </s> <s> Aga selliseid kütjakohti pole enam või nendest ei saa ära elada . </s> <s> Siis olid õpetajad peaaegu sama vaesed kui kütjad , suurt vahet polnud . </s> <s> Naisõpetajate mehed olid kolhoosi traktoristid , nemad teenisid raha . </s> <s> Poisid tahtsid ka masinate peale saada , lugeda oskasid nad enamuses ainult hädavaevu , kui said , siis kadusid töökotta . </s> <s> Ometi oli mul ka loodussõprade ring . </s> <s> Paar poissi seal käis . </s> <s> Klassijuhataja olin ka , kaks aastat . </s> <s> Nüüd hiljem kuulsin , et sealt klassist oli kaks last ülikooli läinud : üks vaikne tüdruk õppis bioloogiat , üks vaikne poiss teoloogiat . </s> </p>
<p> <s> Talvel hakkasin suusatamas käima , kuigi eriti kuhugi minna polnud , polnud suusaradu . </s> <s> Sai suusatada üle külmunud laiside ( endiste merelahtede ) või Reigi poole põldudele ja kadastike vahele . </s> <s> Suusad kippusid sügavale lumme vajuma , aga kevade poole tegid tuisud lume kõvaks . </s> <s> Eriti talumatud olid pühapäevad . </s> <s> Ükskord võtsin kätte , panin kasuka selga ja läksin Reigi kirikusse . </s> <s> Jumalateenistus oli parajasti pooleli . </s> <s> See oli veel vana kirikuõpetaja , kogu Hiiumaa peale ainus . </s> <s> Ta mängis ka orelit , väikest rikkis pilli , millest vaevalt midagi viisisarnast kätte sai . </s> <s> Selleks läks ta vahepeal läbi kiriku ja ronis rõdule . </s> <s> Aga kui ma ukse lahti tegin ja sisse astusin , oli ta parajasti vist altari ees . </s> <s> Ta isegi vakatas . </s> <s> Sel ajal ei käinud juhuslikud inimesed kirikus , ainult kindlad vanamutid , kogudus . </s> <s> Mina seda ei teadnud . </s> <s> Nad võisid mind isegi nuhiks , ideoloogiakontrolliks pidada , jumal teab . </s> <s> Kirikus elektrit polnud , küünlad põlesid . </s> <s> Selles õpetaja edasi-tagasi käimises ja orelirõdule ronimises oli mingit liturgilist väärikust , see kõik tundus mulle kuidagi imeline . </s> <s> Salajane keelatud maailm , suletud sellesse üksi maantee ääres seisvasse hoonesse , keset tuisust talvepäeva . </s> <s> Võib-olla tundsin seal ära iseenda üksinduse . </s> <s> Nüüd mõtlen , et need alati tühjad , kuskil põldude ja võsade keskel seisvad maakirikud oma piltide ja lühtritega ning need kümmekond truud igapühapäevast vanamutti sümboliseerivad suurepäraselt ka kultuuri üksindust sellel maa . </s> <s> Keegi ei tea , milleks ta õieti olemas on . </s> <s> On , sest ikka on olnud . </s> <s> Vanamuttide värk . </s> </p>
<p> <s> Sainte-Odile'i kiriku kellad hakkasid praegu just väljas lööma . </s> <s> Täna on pühapäev , kirikutorn on siinsamas , kellad kostavad tuppa . </s> <s> See on sünge kolmekümnendatel aastatel tehtud kirik , torn nagu tõeline fallos või minarett . </s> <s> Siin linnas on kirikud sama üksi ja omaette kui seal maalgi . </s> <s> Ühe vana kultuuri kaldaleuhutud vrakid . </s> <s> Ainult et nad on suured ja võimsad . </s> </p>
<p> <s> Tol talvepäeval läbi suhiseva tuisu tagasi kodu poole rühkides mõtlesin , et minagi võiksin kirikuõpetajaks saada , seal tühjas , samahästi kui tühjas maakirikus raamatust ette lugeda . </s> <s> Ainuke mure : laulda ja orelit mängida ei oska . </s> <s> Küllap kuidagi saab ilma laulmata ka . </s> </p>
<p> <s> Kevade poole talve ühel suusaretkel avastasin pastoraadi . </s> <s> Tegelikult olin ma pidanud teda varemgi nägema , ta paistab maantee äärde ja ma olin temast ka mööda suusatanud . </s> <s> Aga ta oli mulle alati tundunud lihtsalt ühe vana mahajäetud ja sealjuures inetu majana . </s> <s> Selline pikk lohmakas laut . </s> <s> Ma polnud kunagi mõelnud , mis maja see on . </s> <s> Tol kevadepoolsel talvepäeval sattusin kirikumõisale lähenema aia poolt . </s> <s> Äkki olin sellesse üksikusse tumma majasse armunud . </s> <s> Korraga ta tundus mulle ilus , väärikas , proportsionaalne . </s> <s> Teadsin , et ma pean sinna elama saama . </s> <s> See ei tundunud mulle millegipärast üldse võimatu . </s> <s> Maja oli ju tühi , seisis niisama . </s> <s> Tundub , et tõelised elukohad , tõelised majad on kõik nii mu ette kerkinud . </s> <s> Ma pole neid otsinud , ma olen nad leidnud . </s> <s> Ma olen neisse armunud nagu inimestesse , esimesest pilgust . </s> <s> Inimestesse pole ma kunagi saanud elama asuda , majadesse küll . </s> <s> Võib-olla inimesse ei saagi niimoodi elama asuda nagu majja , ma ei tea . </s> </p>
<p> <s> Igatahes uurisin ma kiiresti välja , mis maja see on . </s> <s> Pastoraat kuulus sel ajal kuidagi koduloomuuseumile , mis tahtis seda üles ehitada ja sinna kolida . </s> <s> Enne seda oli seal olnud vanadekodu ja viimati veel paar kolhoosi korterit . </s> <s> Laukal elas üks muuseumitöötaja , rääkisin sellega ja sain ta nõusse , et võiksin seal elada , nii ajutiselt , ühtlasi maja järele vaadata , et ei lõhutaks , rüüstataks ega pandaks põlema . </s> <s> Üleval pööningul oli üks korter , kus peaaegu sai elada . </s> <s> Alumiste saalide aknad olid ära viidud , akende ees olid kiled . </s> <s> Korteri juures oli kõige toredam see , et ta oli läbi kahe korruse , all oli köök , koridor ja tuba , kust läks trepp veel ühte tuppa , mis oli päris katuseharja all . </s> <s> Sealt aknast paistis kaugele üle väljade ja võsade . </s> <s> Isegi üks treitud jalgadega laud seisis seal akna all , teises toa otsas oli ahi . </s> <s> Teadsin , et sinna ma pean jääma . </s> <s> Seda ahju saab kütta , selle akna all saab istuda ja välja vaadata , selle laua peal kirjutada , lugeda , unistada . </s> <s> Korterisse oli kunagi viinud õuest eraldi trepp , aga sellest oli järel ainult väike rõdu , õieti paar lauda kahe talaotsa peal . </s> <s> See mulle meeldis ka . </s> <s> Sisemine trepp oli teises pastoraadi otsas , korterisse pääsemiseks tuli tulla üle pööningu , kaarjate korstnalõõride alt läbi ronida . </s> <s> Need lõõrid jooksid tohututesse mantelkorstnatesse . </s> <s> Kemps oli ka seal teises maja otsas , all kojas , kaev üle tee , vana suur mõisaaegne kaev , kus vesi oli üsna madalal , aga küllap puhas . </s> <s> See kõik tundus suurepärane . </s> <s> Kevadel tegin seal remonti , vedasin elektrit , pööningule tuli posti otsast üks piraatjuhe , aga selliste asjade peale ei pandud tollal rõhku . </s> <s> See oli kolhoosi juhe ja elekter läks ilmselt ka kolhoosi arvelt . </s> <s> Pastoraadi taga kasvas suur punane pöökpuu , selle all lõid sinetama tsillad , needsamad , mis Vikerkaare tänava aias , aga siin oli neid terve väli . </s> <s> Rohi oli täis kollaseid metstulpe . </s> <s> Aed oli üsna metsistunud , asusin seda puhtaks rookima , palusin ühel külamehel keset aeda langenud suure pirnipuu pakkudeks saagida . </s> <s> Et see kõik sugugi mulle ei kuulunud ja et ma elasin seal õieti poolebaseaduslikult ja ajutiselt , ei seganud mind põrmugi . </s> <s> Tegelikult see mulle vist meeldiski . </s> <s> Olin talv otsa Mairega kirju vahetanud . </s> <s> Tema oli läinud tööle Harku Eksperimentaalbioloogia Instituuti , muide samasse , kuhu oli läinud mu vanem õde . </s> <s> See kirjavahetus lohutas meid ülikoolijärgsest üksindusest . </s> <s> Maipühade ajal kutsusin ta Reiki külla , seal sai juba elada . </s> <s> Ma ei tea , kas talle see kõik tundus nii imeline kui mulle . </s> <s> Ta rääkis hoopis midagi sellest , et miks ma üldse temaga suhtlen jne. </s> <s> Tundsin , et mu kohuseks on temaga abielluda . </s> <s> Ütlesin talle , et abiellume siis . </s> <s> Ma ei kujutanud ette , et sellel sõnal võivad nii tõsised tagajärjed olla . </s> <s> Arvasin vist , et ta võtab seda lihtsalt kui sõpruseavaldust . </s> <s> Pulmad olid suvel , pastoraadis , sugulasi me ei kutsunud , ainult emad-isad , pluss mõned sõbrad , siiski päris palju inimesi . </s> <s> Olin nagu unes . </s> <s> See kõik oli mul kaugelt üle pea kasvanud . </s> <s> Perekonnaseisuosakonnas olevat ma olnud näost valge nagu paber . </s> <s> Ja pulmapidu mürgitas inetu vahejuhtum . </s> <s> Sisse sadas muuseumi direktor koos miilitsaga . </s> <s> Ma ei olnud temalt luba küsinud . </s> <s> Ta leidis , et pulmad on ebaseaduslikud , räuskas ja oli väga vihane . </s> <s> Talle vist tundus , et me kuidagi okupeerime tema maja . </s> <s> Ja tegelikult ta jäigi sellest ilma , nagu ma väga soovisin , aga mitte minu pärast , vaid sellepärast , et riigikord vahetus ja maja läks tagasi kogudusele . </s> <s> Mina olin siis sealt ammu läinud . </s> <s> Aga see Deus ex miilitsaauto keset pulmapidu oli väga sümboolne , kui tagantjärele mõelda , tõeline vanatestamentlik needus . </s> <s> Vaata aga vaata , või tema tahab saada justkui üheks meie seast ! </s> <s> Olgu ta nüüdsest peale neetud . </s> <s> Sest pärast pulmi muuseumidirektor käiski meid needmas . </s> <s> Mind pole enne ega pärast keegi neednud . </s> <s> See oli tõesti õudne . </s> <s> Ma mõtlen , et ta peab mingis mõttes olema ikka tõeline märatsev hull , aga see ei takista tal tänapäevani muuseumidirektorina edasi tegutsemast . </s> <s> Ma ei ole enne ega pärast puutunud kokku millegi sellisega , mida võiks otseselt nimetada kurjaks vaimuks , kurjast vaimust vaevatud inimeseks . </s> <s> Sestsaadik ma tean , mis see tähendab . </s> <s> Vahel ma mõtlen , et ehk tema needus ongi mu peal . </s> <s> Kes neid asju teab . </s> <s> Mis siis , et ta on tühine inimene . </s> <s> Peaks temaga ükskord sellest rääkima . </s> <s> Mis teda õieti nii raevu ajas ? </s> <s> Tookord ma tundsin ennast muidugi täiesti süüdi . </s> <s> Ta lõikas läbi ka elektrijuhtmed , aga ma lasin need ära parandada ja me elasime seal pastoraadi pööningul järgmise suveni . </s> <s> Seal ülemise toa põrandal panin kokku " Ithaka " . </s> <s> Millegipärast tundub see pastoraadiaasta tagantjärele õnneliku aastana , iseseisvusaastana . </s> <s> Omamoodi me sobisime kokku elama . </s> <s> Kuigi me ei olnud õnnelikud . </s> <s> Isa ja ema ja Maire ema ootasid , millal siis lapsed tulevad . </s> </p>
<p> <s> Kirikusse oli vahepeal tulnud uus noor õpetaja , saime temaga tuttavaks . </s> <s> Mul oli kiriku võti , Maire käis kirikus mõnikord kitarri mängimas . </s> <s> Need Reigi jõulud olid väga ilusad , paks lumi oli maas , küünlad surnuaial põlesid lume sees hommikuni , kollane kuma paistis sealt pastoraadi juurde välja . </s> <s> Jõuluks oli kirikuõpetaja kutsunud linnast mõned noored lauljad , need ööbisid meie juures . </s> <s> Teiste hulgas oli ka A. See oli saatuslik kohtumine , kui nii võib öelda . </s> <s> Kirjutasin talle ja ta vastas . </s> <s> Majad ja korterid kutsuvad esile inimesi , iga maja ja korter isesuguseid , igas leiab aset üks draama , iga elukoht on näitelava koos valmispandud dekoratsioonidega . </s> <s> Sa esitad seal ühe osa . </s> <s> Ainult kunagi sa enne ei tea , sisse kolides sa ei tea , mis draama see on , milles sa mängima pead , milleks see koht sind kohustab . </s> <s> Sisse kolides sa usud , et elu on sinu kätes , et sa muudad oma elu . </s> <s> Tegelikult : dekoor vahetub , uus osaraamat pistetakse märkamatult sulle pihku . </s> <s> Kui tükk saab läbi , lahkud . </s> <s> Selles mõttes poleks mõtet küll maju ja kortereid omada . </s> <s> Niikuinii kuulud sina neile – ja milleks omada dekoratsioone , mis uue tüki jaoks niikuinii välja vahetatakse ? </s> <s> Tarkus oleks liikuda tükist tükki , kiindumata neisse papist seintesse , sellesse võltsmööblisse . </s> <s> Ma olen seda teatrit , mis on elu , alati liiga tõsiselt võtta katsunud , uskunud , et sellesse tuleb uskuda . </s> </p></div2><div2 type="alaosa"><head> 03. 12. 01 </head>
<p> <s> Eilne käik Saint-Germaini metsa tegi meele kergeks . </s> <s> Mets oli raagus , lehtedest lage . </s> <s> Ainult mõned pruunid laigud mustade võrade seas , mõni tamm või pöök , mis omast veel lahti lasknud pole . </s> <s> Aga see pruun on juba talve pruun , ma tean , seda ma olen siin läinud talvel juba näinud . </s> <s> Ilm oli täiuslikult hall ja kõlatu , udu ja paks lehevaip , mis pole jõudnud veel maadligi vajuda , summutasid kõik hääled . </s> <s> La Defense'i tornid ei paistnud , oli peaaegu nagu maal . </s> <s> Ma ei tea , miks see raagujäänud mets meele kergeks tegi , miks seda võimukat kõdulõhna nii hea hingata oli . </s> <s> See lõputu sügis , mis kuidagi murduda ei tahtnud , oli mind rõhunud . </s> <s> Nüüd on ta läbi . </s> <s> See kinnitab , mõtlesin mööda metsarada astudes , jalgadega lehti kahistades ( siit ja sealt kostis teiste inimeste kahistamist , mõne linnu piiksumist , kauget autoteemüra , kõik nagu vatis ) , et looduses toimuvad muutused pigem eksponentsiaalsetes kui geomeetrilistes gradatsioonides . </s> <s> Lehelangus tundub küll olevat ühtlane ja lõputu , veel läinud pühapäeval oli mets üsna paksus lehes , kollase-rohelisekirju ja hämar , näis , et see kestab edasi vähemalt jõuluni , aga siis , ühel hetkel , saabub murdepunkt , graafik keerab oma nina ülespidi ja sündmused hakkavad arenema ootamatu kiirusega . </s> <s> Mõne päevaga on puud paljad . </s> <s> Kuna aga inimelu on samuti looduslik nähtus , on järelikult ka inimelu protsessid kirjeldatavad pigem eksponentsiaalsete kui geomeetriliste skeemide abil . </s> <s> Järelikult on võimalik , et tühiste sündmuste kuhjumine võib viia Sündmuse vallandumiseni , et väikeste taipamiste kogunemine võib viia mingi Arusaamise avanemiseni jne. </s> <s> Järelikult on siiski sündmused olemas , vähemalt teatud mõttes , ja kirjanduse muinasjutuskeemid pole päriselt laest võetud . </s> <s> Põnevus on üles ehitatud samamoodi : väikesed sündmused viivad kuhugi , aga me ei tea ( või teeskleme , et ei tea , kui oleme seda juttu juba kuulnud-lugenud ) , kuhu nad viivad , kuni intriig laheneb . </s> <s> Hundi ja Punamütsikese süütu dialoog viib vältimatult Punamütsikese allaneelamiseni , aga seni kui nad vahetavad oma küsimusi ja vastuseid , on teine lahendus veel võimalik . </s> <s> Võib tulla Jahimees . </s> <s> Hunti võib tabada müokardi-infarkt . </s> <s> Punamütsike võib osutuda kavalamaks , kui me arvasime , ja Hundi Vanaema sukavardaga pimedaks susata . </s> <s> Ühesõnaga , võib toimuda Pääsemine . </s> <s> Peab siiski ütlema , et elus arenevad sündmused enamasti üsna vääramatult mõne üsna tobeda pöördepunkti suunas . </s> <s> Nad näivad meile nii tühised ja juhuslikud , et me ei oska nende arengu suunda kuidagi ära arvata . </s> <s> Ja kui juba taipame , on liiga hilja , sündmused , nagu öeldakse , on meil üle pea kasvanud . </s> <s> Reeglina neelab Hunt Punamütsikese siiski alla ja ongi kõik . </s> <s> Jahimees , kes pärast tuleb ja Hundil kõhu lõhki lõikab , on teatavasti vendade Grimmide halemeelne väljamõeldis . </s> <s> Siiski , Sinihabeme naine pääseb , venitamise taktika osutub viljakaks : seni kuni elu , seni lootust . </s> </p>
<p> <s> Ja minu elukohtade elulugu kipub mul üle pea kasvama . </s> <s> Jutustamise peamine tehnika pole mitte kõige ärarääkimine , vaid võimalikult kõige väljajätmine . </s> <s> Siiski , jutustusel peab olema pikkus , nii et midagi tuleb välja jätmata jätta . </s> <s> See , mis välja jätmata jäetakse , muutub automaatselt oluliseks , selline on kord jutustuse omadus . </s> <s> Või selline on meie viis näha oma elu : jutustusena , kus toimub Olulisi Asju . </s> <s> Ma arvan , et tähendus , mille ma annan ühele või teisele eluseigale , on üsna meelevaldne , aga kui ta on kord antud , hakkab ta mõjutama jutustuse ehk elu edasist käiku , sest ta on mul meeles , sest ma näen edasist elu selle valgusel , jutustan teda endale edasi nii ja mitte teisiti . </s> <s> Kardetavasti on see võimalus aina sügavamale eksitusse langeda . </s> <s> Mu katsed jutustada oma elu kümnel eri moel on katse oma skeemist välja pääseda , seda oma teadvustamatut jutulõnga , millele ma oma elu lükin , nägema hakata , sest ma olen tast tõsiselt tüdinud . </s> </p>
<p> <s> Oma elukohtadejutustust venitan ma aga sellepärast ja sellepärast viidan ma aega teoreetiliste kõrvalepõigetega , et ma ei julge läheneda selle jutustuse peasündmusele , oma põhielukohale , mis seda enam küll pole , aga ikkagi on . </s> <s> Lihtsam on rääkida korteritest , kus oled elanud aasta-paar või neist , mis on jäänud kaugele minevikku ja paistavad sellest pisendavast perspektiivist . </s> <s> See Kaleste maja aga losutab keset elu ja saatust , lohmakas hall palkhoone , nagu nad on . </s> <s> Mere poolt tulles on ta taustaks tume mets , kuusik , vähemalt oli ( sest vahepeal on tormid enamuse neist vanadest ussitanud kuuskedest maha murdnud : pikk aeg muudab koha kirjeldamise keeruliseks juba sellepärast , et koht ei jää samaks ) , kui ma teda esimest korda nägin . </s> </p>
<p> <s> See pidi olema 1986. aasta varatalvel , enne neid jõule , mida ma juba mainida jõudsin . </s> <s> T. , seesama T. , keda ma siin ikka aeg-ajalt unes näen , kuigi ta ei ole mu elus mingit praktilist ega materiaalset rolli mänginud , tuli meile pastoraati külla . </s> <s> See oli november , ma usun . </s> <s> Ta tuli Tallinna kiirbussiga . </s> <s> See kiirbuss kuulus tolle pastoraadielu juurde . </s> <s> Tema möödumine igal õhtul kella üheksa paiku , tema omapärane undav hääl . </s> <s> Selles oli tunda suure maailma kiirust , linna . </s> <s> Ma usun , et Tallinna kiirbussi häält tunnevad kõigi nende Eesti maakohtade inimesed , kuhu Tallinna kiirbuss käib või on käinud . </s> <s> See hääl on märkinud nende elu , nii või teisiti . </s> <s> Alevikes kogunevad noored viimase bussi saabumise ajaks " bussijaama " , mis on enamasti lihtsalt üks varjualune . </s> <s> Vaevalt nad endale seletavad , miks nad seda teevad . </s> <s> Bussi pealt võib alati keegi tulla . </s> <s> Võib toimuda sündmus , kuigi see jääb järjekindlalt toimumata . </s> <s> Tallinna kiirbussi hääl on alati uueneva ootuse hääl . </s> </p>
<p> <s> Kiriku kohal polnud kiirbussil peatust ette nähtud , lähim peatus oli kilomeetri-pooleteise taga poe juures . </s> <s> Kui ta aga siiski tuurid maha võttis ja seisma jäi , oli keegi suutnud bussijuhti veenda , et tal on vaja just seal maha minna . </s> <s> Järelikult võis keegi tulla . </s> <s> Tol ajal ( " tol ajal " , kirjutan nagu vanake , aga see on tõsi : see on " too aeg " ) polnud inimestel veel palju autosid , minu tuttavatel ja sõpradel polnud kellelgi autot . </s> <s> Buss oli veel demokraatlik sõiduvahend , kõik sõitsid bussiga , nii nagu Prantsusmaal tänini kõik sõidavad rongiga . </s> <s> Bussid , eriti Tallinna kiirbussid olid siis ka vastavalt kuidagi väärikamas staatuses , nüüd veavad nad rohkem lapsi ja vaeseid , ja bussid ise on ka vastavalt vaesed , vanad second-hand logud . </s> <s> Mitte et nad siis teab mis head oleksid olnud , aga nad olid kõige paremad , mis üldse olid . </s> </p>
<p> <s> Ma ei mäleta küll , et mõni oodatud inimene ootamatult bussi pealt maha oleks astunud . </s> <s> Pigem võis ta lubatud päeval tulemata jääda , buss võis peatumata mööda sõita , kuigi ootus oli juba viimase vindi peale keeratud . </s> <s> Kui õhtune Tallinna buss on mööda sõitnud , siis on maakoha selle päeva sündmused enam-vähem kindlasti toimunud . </s> <s> Öö laskub , vaikus laskub , metsad nihkuvad majadele lähemale , ootuse lambis keeratakse tuli maha , toad mattuvad vaiksesse maahämarusse . </s> </p>
<p> <s> See T. aga tookord tuli ja järgmisel hommikul läksime temaga kahekesi teise bussi peale , väikese kohaliku bussi peale , mis kolistab läbi kõik külateed ja suudab pooleteise tunniga sõita 48 kilomeetri kaugusele , saare äärmisse läänetippu , mahajäetud sadamasse , kus on tema lõpp-peatus . </s> <s> Sinna sõitsimegi . </s> <s> Siis hakkasime merekallast pidi tagasi matkama . </s> <s> Kui olime juba küllalt kaua matkanud , tuli üks tee , mis kaldalt kutsuvalt üles keeras . </s> <s> Ma ei teadnud , mis koht see on . </s> <s> Keerasime teed mööda metsa vahele , varsti tuli lagedus ja ootamatu küla , õigemini kaks maja . </s> <s> Üks oli tavaline kollane majake , teine oli pikk lohmakas talumaja , nii nagu nad on , natuke künka peal , kuuskede müür taustaks , puuriidad lõunapoolse seina äärde laotud . </s> <s> Ma ei tea , mis see oli , võib-olla selle pildi äärmine turvalisus , äärmine rahu , kuldlõikeline väljamõõdetus , mis sundis mind T-le ütlema : " Selles majas küll elaks . " </s> <s> Ma ei mäleta , mis ta selle peale kostis . </s> <s> Mäletan , et hiljem puistas taevast lumepihu , talv tuli sel aastal varakult . </s> </p>
<p> <s> Kuigi ilmselt ta ei jäänud , sest mõne nädala pärast ( oletan ) , kui ma uuesti sinna külakesse sattusin , oli ikka sügis . </s> <s> Hämar roheline metsaalune ja kuuseriisikad tee ääres . </s> <s> Seekord ma juba teadsin , et selle koha nimi on Kaleste . </s> <s> Mind saadeti sinna külanõukogust , kus ma rääkisin , et otsin majakohta . </s> <s> Sinna pastoraati ei saanud ju pikemaks jääda , sest muuseumidirektor ähvardas peatsete restaureerimistöödega , mis tegelikult algasid alles aastate pärast ja siis juba teistes oludes , kirikuõpetaja taktikepi all . </s> <s> Pealegi pidin ma ju oma maaelu-unistuse , oma talueluideaali ellu viima . </s> <s> Nüüd tagasi vaadates olin ma ikka täiesti ajavaimus , see tähendab rahvuslik-konservatiivses , traditsionalistlikus vaimus , nagu need 80ndad olid , ilmselt reaktsioonina 60ndate , mu lapsepõlve modernismile , kosmopolitismile ja progressismile . </s> <s> Me kõik tahtsime regresseeruda tagasi sinna , kus on koduküla , kodumaa . </s> <s> Me ei teadnud , et need kohad olid nüüdsest saanud luuleks , et neid enam tegelikult olemas ei olnud . </s> <s> Isa oli nõus meile odavama talumaja ostma . </s> <s> Aga neid polnud eriti saada . </s> <s> Külanõukogu esimees soovitas siis ühte vanainimest , kes otsivat noori enda juurde talusse . </s> <s> Teda ma tollel sügispäeval vaatama läksingi . </s> <s> Ta istus köögilaua ääres ja hädaldas . </s> <s> Ta ei meeldinud mulle mitte üks põrm . </s> <s> Kõik see , metsatee , hämar köök , hädaldav vanainimene köögilaua ääres , jättis kuidagi rusuva , pimeda mulje . </s> <s> Seda küll ei taha , tundsin . </s> <s> Pealegi selgus ta hädaldamisest ( tema mees oli suve lõpus surnud ) , et tal on juba ühtede inimestega kokku lepitud . </s> <s> Valetasin , et mulle tuleb auto järele , et ainult rutem sealt minema pääseda . </s> <s> Tegelikult oli bussini aega oma viis tundi , see pidi tulema alles õhtuhämaruses . </s> <s> Küllap sain mõne juhusliku auto peale . </s> <s> See oli sama maja , mille kohta ma olin öelnud , et seal elaks küll , aga ma ei mõelnud sellele enam , isegi vist unustasin täiesti . </s> <s> Siis tulid jõulud , kärekülm talv , mis koolivaheajal toalilled ära võttis , kuigi jätsime elektriradika üles tuppa sisse . </s> <s> Tulid A. kirjad ja talle kirjutamine , kevad , " Ithaka " kokkupanemine , mingid uued unistused , aga ma ei mäleta , millised . </s> </p>
<p> <s> Millalgi mais-juunis oli postkastis äkki üks õhuke vanainimese käekirjaga ümbrik , selle sees vihikuleht , millel seisis , et Helmi ootab nüüd meid . </s> <s> Helmi oli see hädaldav vanainimene , kes mulle sügisel nii sünge mulje oli jätnud . </s> <s> Aga nüüd oli kevad , rohi haljendas . </s> <s> Kui Helmi õue jõudsin , ajas ta parajasti koos naabrinaisega lehma kuhugi , kaevu juurde või kaevu juurest ära . </s> <s> Pakkusin ennast appi lehma ajama . </s> <s> Helmi andis mulle kaasa ühe krimpsus , kärbatanud ja keldrilõhnalise taliõuna , ühesõnaga , kaubad olid koos . </s> <s> Isa kiitis ka takka , kõik pidasid loomulikuks , et võtame endale vanainimese . </s> <s> Kaua ta ikka elab ! </s> <s> Aga elab tänini , nüüd juba teist aastat Tohvri vanadekodus , ja majal on uued omanikud . </s> <s> Helmi osutus truudusetuks naiseks , ta oli valmis mind vahetama mingi Ameerikasse läinud Jaanuse vastu , puhtalt selle pärast , et Jaanus oli talle Ameerikast panni ja riideid saatnud . </s> <s> Pealegi pärines Jaanus sellest muistsest õnneajast , kui Eduard veel elas . </s> <s> Jaanus oli aidanud neil Koulu metsas heina teha . </s> <s> Ja Eduard oli lubanud Jaanuse enda juurde võtta , ainult et siis oli tulnud see Ameerikasse emigreerumine , Moskvast oli äkki luba antud . </s> <s> Kui nii võtta , siis sai teoks Eduardi sõna , ja Eduardi talu see oli , Helmi oli toodud teisest külast ja lapsi neil polnud . </s> <s> Küla neljas majas , kus siis , 1987. aastal veel elati , polnud kellelgi lapsi – imelik lugu ! </s> <s> Nüüd on kaks maja veel tühjaks jäänud , suvitajatele . </s> <s> Ja ega Jaanus , kellest on vahepeal saanud John , sinna ka vist lapsi too , sest tema uus ameerika naine ( kaasa võetud eesti naine ei elanud kodumaa kaotust üle ja suri vähki ) on juba vana ja Johni poegadest on vahepeal saanud ameeriklased . </s> </p>
<p> <s> Surev küla , ja sellesse ma kiindusin . </s> <s> Kuigi ikka ja jälle oleks tahtnud sealt ära . </s> <s> Kui tumedalt mets mõnel kevadpäeval kohisema lõi ! </s> <s> Kui pikad olid talved , jaanuar , veebruar ja märts . </s> <s> Köögi suures ahjus põles viimane söetuli , sinakas leek punasel hõõgumisel . </s> <s> Õhtu oli käes , väljas oli juba pime , aga Helmi polnud tuld põlema pannud . </s> <s> Ta ei harjunudki elektrit kasutama , see oli neil alles 60ndate aastate lõpust . </s> <s> Ta istub ahjusuu ees pingi peal , ettepoole kookus , tume raske kogu , mida eestpoolt valgustab punane hõõgus . </s> <s> Köögis on kuulda süte vaikset priginat , tuule vuhinat korstnas , mere ja metsa kohinat akna taga pimedas . </s> <s> Ma ei pane tuld põlema . </s> <s> Vana naine on vist ahju ette tukkuma jäänud , ta pea vajub allapoole , siis kukub kumer kamm tema hõredatest juustest põrandale , selle peale ta ärkab , paneb kammi juustesse tagasi , võtab põrandalt ahjuroobi , roobitseb ägedalt süsi , kööki tuleb natuke kibedat vingu . </s> <s> Lükkab ahjuuksed kolinal kinni . </s> <s> Ajab ennast ägades püsti . </s> <s> Varsti saab kartulid ahju panna . </s> <s> Koorega kartulid ahjupõrandale . </s> <s> Kui ta need välja võtab , levib üle kogu maja kõrbenud kartulikoore lõhn , natuke mullane , aga siiski isuäratav , pruuniks küpsenud kartuliihu kiht otse koore all . </s> <s> Meie igaõhtune söök , talv läbi , kevadeni , kui õhtud lähevad juba pikaks ja süte punane kuma ahjusuus võistleb taeva sinise kumaga aknas , kuni viimane ühel päeval võitjaks jääb . </s> <s> Ma ei tea , kas see sütekuma , see männipuusuitsu ja söestunud kartulikoore lõhn , see pime köök ja see ahjusuu ees kössitav tume kogu , kas nad üldse kunagi minust lahti lasevad või jäävadki nad minuga alati kaasas käima , suur hämar ala mu teadvuses , ükskõik kui valgetesse ja kaugetesse kohtadesse ma ka ei läheks . </s> <s> On see võimalik , et tegelikult ma jäängi sinna , et mu äratulek oli ainult äpardunud katse , et majad võivad meid alla neelata nagu Hunt Punamütsikese ? </s> <s> Et see hall lohmakas maja neelaski mu alla , koos Vanaemaga , sest Helmi oli muidugi Vanaema ( lõpuks elasin ma ikka koos vanaemaga , nagu lapsest peast olin õppinud elama ) , ja vendade Grimmide head Jahimeest pole tegelikult muidugi olemas . </s> </p></div2><div2 type="alaosa"><head> 04. 12. 01 </head>
<p> <s> Aga kas Kotivana on olemas ? </s> <s> Kotivanaga meid hirmutati : ta pistab halvad lapsed kotti ja viib kaasa . </s> <s> On ta mõni tegelane saksa folkloorist ? </s> <s> Mina olen teda igatahes Vikerkaare tänaval näinud . </s> <s> Või peaaegu näinud , sest samas ma teadsin , et see oli ainult Vene Vanamees alt metsa äärest majast , kes käis prügimäel pudeleid korjamas ja viis neid poodi . </s> <s> Ta rühkis mööda Vikerkaare tänavat üles , suur hall kott seljas , suur hall koer kõrval . </s> <s> Kotivanal pidi kindlasti olema suur koer . </s> <s> Koeri ma kartsin . </s> <s> Unes või õhtul teki all läks see koer veel suuremaks . </s> <s> Nad võisid tuppa sisse ka tulla , kui kõik teised magasid . </s> <s> Nii et Inimsööja ja Hunt käisid mul koos ja paaris , aga rohkem ma ikka kartsin Koera kui Kotivana . </s> <s> Kotivanaga vast oleks andnud rääkida , teda härdalt paluda jne. </s> <s> Aga koeraga ei räägi midagi . </s> <s> Ta ajab lihtsalt lõuad laiali ja ongi . </s> <s> Mind huvitab praegu , kas eesti folklooris on ka Inimsööjal selline silmapaistev , obsessiivne koht olnud , nagu tal on siin Prantsusmaal ? </s> <s> Ma kahtlen selles . </s> <s> Ei maius ega armastus ole seal kunagi selline kirg olnud kui siin . </s> <s> Või mine tea . </s> <s> Kuidas on lood libahundiga ? </s> </p>
<p> <s> Selles linnas elamine tähendab kõigepealt teatud mürafooniga harjumist . </s> <s> Ja sellega harjub ka . </s> <s> Aga kui selle müra eest enam kuhugi minna ei ole , siis ta hakkab ahistama . </s> <s> Alt ameeriklane on jälle oma trafo sisse lülitanud . </s> <s> See tähendab ühtlast madalat mürinat , põranda vibreerimist jalgade all , voodi vibreerimist . </s> <s> Selle eest pole kuhugi minna . </s> <s> Ja tema enda korteris peab see ju palju hullem olema . </s> <s> Inimesed võivad olla haruldaselt tuimad . </s> <s> Üksteise müras elamine kuulub tegelikult selle linna loogika juurde . </s> <s> Korterid on ehitatud nii , et nad ei peagi müra pidama . </s> <s> See on teatud vastastikuse kontrolli ja kooselutunde saavutamise süsteem . </s> <s> Täna hommikul on lisaks trafole veel mingi suruõhusüsteem , millega kuskil alumises korteris midagi lõhutakse või seinu puhastatakse . </s> <s> Selle mürin täidab kogu hoovi . </s> <s> Kui see vait jääb , on kohe vaiksem . </s> <s> Kui ameeriklane oma trafo välja lülitab , siis on kohe haruldaselt vaikne , suur kergendus , see madalsagedusvibratsioon mõjub ikka deprimeerivalt . </s> <s> Aga talle ei mõju . </s> <s> Mulle tundub , et inimestel on aina raskem sellise massina koos elada , nagu nad on hakanud elama , neis suurtes linnades . </s> <s> Teiste , nende müra , nende ihade ja isude igast küljest peale suruv lähedus tekitab vastureaktsiooni : soovi ennast võimalikult teistest isoleerida . </s> <s> Tänapäeva ideaal : elada seal , kus teiste kontsentratsioon on kõige suurem , aga nii , nagu teisi poleks olemas . </s> <s> Kõrghoone viimasel korrusel , ideaalse heli- ja soojusisolatsiooniga korteris , ülitäiuslike turvasüsteemide kaitse all . </s> <s> Üks kooliõpetaja rääkis eile televiisoris , et laste mängud lähevad aina vägivaldsemaks , et vahetunnil koridoris neil polegi nagu teisi suhtlemisvahendeid kui rünnak , üksteise poole osatakse pöörduda ainult sõimusõnadega jne. </s> <s> See on siin nüüd moeteema : vägivald . </s> <s> Keegi ei tea , mis sellega peale hakata . </s> <s> Politsei on võimetu kümne-kaheteistaastaste poisikeste ees , kes neid kividega loobivad . </s> <s> Eeslinnades ründavad poistekambad nii kiirabitöötajaid kui ka postiljone . </s> <s> Näiteks üritavad neid tabada rõdult allavisatud külmkapiga . </s> <s> Nende territooriumile ei tohi asja olla ühelgi võimuesindajal . </s> <s> Lapsevanemad ei julge oma lastele midagi keelata . </s> <s> Kuna olemas on ainult individuaalne õnn ( suurim õnnerealiseerimisüksus on perekond , tegelikult armastajapaar ) , siis ei saa nad oma lapsele ju keelata midagi , mida too tahab , panna kätt ette ühelegi tema soovile ja ihale . </s> <s> Sest mis on meie ühiskonna ( kui sellest saab veel rääkida , igatahes selle ühiskonna aatomite ) ideaal ? </s> <s> Oma soovide ja ihade võimalikult täielik rahuldamine . </s> <s> Nojah , teisi kahjustamata , lisatakse vagalt . </s> <s> Aga enamasti jäetakse lisamata . </s> <s> Võib-olla paneks ameeriklane oma trafo kinni , kui ma läheksin talle ütlema . </s> <s> Aga ma ei oska sõimata . </s> <s> Selleks , et mõjuks , et sinuga arvestataks , pead sa kõigepealt suutma tekitada hirmu . </s> <s> Või mis reaalse sanktsiooniga mul oleks teda ähvardada ? </s> <s> Lähen kaeban majahoidjale , majaomanikule ? </s> <s> Ta teab , et välismaalaste kaebusi ei võeta tõsiselt . </s> <s> Ühesõnaga , ma ei viitsi seda võitlust ette võtta . </s> <s> Minimaalne sekkumine ja minimaalne sekkuda laskmine on seaduseks . </s> <s> Ma olen ära õppinud , või peaaegu ära õppinud selle , kuidas tänaval , bussis ja metroos ennast kesta sisse tõmmata . </s> <s> Igal juhul vältida pilgukontakti . </s> <s> Seda tuntakse peaaegu agressioonina . </s> <s> Ja tõsi , sulgumine on ökonoomne . </s> <s> Sa ei jaksakski taluda seda tarbetute hetkesuhete koormust , mis sulle rahvahulgas osaks langeks , kui sa ennast selle eest ei sulgeks . </s> <s> Inimaatomid peavad hoidma enda ümber tõrjevälja , et vältida kokkupõrget , ühtesulamist , enesekaotust . </s> </p>
<p> <s> Kuritegevus olevat viimase paari aastaga muutunud järsult vägivaldsemaks . </s> <s> Atomaarne inimene on kaitsetu . </s> <s> Kui metroos kellelegi kallale tungitakse , vaatavad teised mujale . </s> <s> Keegi ei astu vahele . </s> <s> Võib-olla keegi veel astub . </s> <s> Võib-olla see veel hoiab tagasi . </s> <s> Ma ei tea , kui kaua saab selline ühiskond koos püsida . </s> <s> Kui kaua veel mõjub vähegi usutavalt jutt vabadusest , demokraatiast ja inimõigustest ? </s> <s> Kui ühiskond otsustab end ühel hetkel vägivalla vastu kaitsma hakata , on võib-olla juba hilja , sest tuleb välja , et ühiskonda enam pole . </s> <s> Aatomid ainult tõukuvad , vägivald on muutunud endeemiliseks , tunginud kõigisse keharakkudesse . </s> </p>
<p> <s> Ma ei tea . </s> <s> Mäletan küll hästi seda , milliste jõupingutustega algkoolis laste vägivalda vaos hoiti . </s> <s> Ainult suurte ähvarduste ja reaalsete karistuste hinnaga , millele andis krediiti kõike kontrolliv ühiskond . </s> <s> Iseenesest oli osa lapsi väga vägivaldsed ja võim oli iga hetk nende kätte libisemas . </s> <s> Täiskasvanud hoidsid neid ainult hädavaevu tagasi . </s> <s> Osa õpetajaid langes ka nende vägivalla ohvriks . </s> <s> Neile armu ei antud . </s> <s> Nad hävitati , mitte küll füüsiliselt , aga psüühiliselt . </s> <s> Neist jäid inimvared . </s> </p>
<p> <s> Prantsuse politseinik rääkis , et üha sagedamini kutsuvad vanemad oma lastele politsei . </s> <s> Sest laps peksab neid . </s> <s> Või on noaga haavanud . </s> <s> Ja nad on võimetud . </s> <s> Politseinikud omakorda demonstreerivad tänaval , nõudes suuremat turvalisust ja austust . </s> <s> Kas see kõik tähendab , et sõda on vältimatu ? </s> <s> Talumatuks muutuv vägivald tuleb projitseerida kuhugi väljapoole . </s> <s> Tehniline tsivilisatsioon , millel me elame , on tegelikult rajatud ülimale korrale ja distsipliinile . </s> <s> Sellepärast ka see vabaduseobsessioon , pidev jutt vabadusest . </s> <s> Vabaduselitaania . </s> <s> Tööl käimine ja raha teenimine , säärase monstrumi , nagu see linn , imetlusväärselt korrapärane funktsioneerimine , see nõuab inimestelt suurt enesedistsipliini . </s> <s> Kui kuskil maailmas on olemas taoline korra kontsentratsioon , peab kuskil järelikult eksisteerima kaos . </s> <s> Kaos on projitseeritud Kolmandasse Maailma , Araabiamaadesse , kuhu tahes . </s> <s> Kaos ja avalik julmus . </s> <s> Et me saaksime seda pealt vaadata , eemalt ja õudusega . </s> <s> Aga kas õnnestub korda pikka aega kontsentreerida ühte kohta ? </s> <s> Mida suurem korra kontsentratsioon , seda suurem peab olema see entroopiavoog , mida ta produtseerib . </s> <s> Järelikult peab see entroopia korra varem või hiljem üle ujutama , laiali uhtuma . </s> <s> Impeeriumid on alati lagunenud , vähemkorrastatud ühiskonnad , hunnid , goodid , mongolid , on nad üle ujutanud . </s> <s> Maailm on taas ühtlustunud , et taas hakata kuhugi suurt korra sipelgapesa üles ehitama , raag- ja okashaaval . </s> </p>
<p> <s> Küsimus on ainult selles , kui kaua see veel vastu lööb . </s> <s> Kas mõne päeva , mõne kuu või mõne aastakümne . </s> <s> Mõne sajandi ? </s> <s> Seda vaevalt . </s> <s> Tegelikult ootavad kõik hinge kinni pidades , millal see peale hakkab . </s> <s> Paljud tahaksid seda edasi lükata . </s> <s> Mis saab Iisraelis , Lähis-Idas ? </s> <s> Valitsused püüavad seda asja seal kuidagi ohjes hoida , kaose üle pea kasvamist edasi lükata . </s> <s> Sest rahumeelset lahendust seal pole , rahumeelset lahendust maailmale ei ole , seda aimavad kõik . </s> <s> Aga kõik tahaksid jõuda sellelt elult võtta veel nii palju kui võtta annab . </s> <s> Tarbida , kahmata isikliku õnne järele , mis meid alati petab . </s> <s> Aga need , kellel millegi järele kahmata pole , need , kes on teisel pool seda klaasi , mille taga me häbitult kõigi nähes sööme ja raiskame , nemad tahaksid selle klaasi puruks lüüa , saada ka siiapoole . </s> <s> Aga siinpool kehtib ainult sel juhul , kui klaas on vahel . </s> <s> Ainult klaas , mis vahel on , lubab Diori ja Courrége'i vitriinidesse riiete alla kirjutada viiekohalisi numbreid . </s> <s> Kui need vitriinid seal Marbeufi ja Franēois I ja Faubourg-de-Saint-Honoré tänaval puruks lüüakse ja need riided tänavale porisse kistakse , kaotavad viiekohalised numbrid mõtte . </s> <s> Raha on võimas senikaua , kui iha vitriin püsib puutumatu . </s> <s> Raha ei ole turuvabaduse produkt , nagu valetatakse , vaid võimu ja vägivalla produkt . </s> <s> Dollar on sama fiktiivne , kui oli Nõukogude rubla , ainult tema fiktsioon seni veel püsib , sest võim püsib ; vitriin on üldiselt terve , need paar lennukiauku ei tähenda veel midagi . </s> </p>
<p> <s> Aga all pandi trafo seisma . </s> <s> Milline kergendus ! </s> <s> Ja ilm on väljas valgemaks läinud , isegi päike võib välja tulla . </s> <s> Ja majahoidja suskas ukse alt sisse kirja . </s> <s> Õnneks see kõik veel siiski funktsioneerib . </s> <s> Ma tahaksin elada ühiskonnast võimalikult kaugel , aga ma tahaksin , et ühiskond oleks alles , et ma näeksin teda seal teisel kaldal , et ta saadaks mulle elektrit , toitu , kirju . </s> <s> Raha . </s> </p></div2><div2 type="alaosa"><head> 05. 12. 01 </head>
<p> <s> Eilne kohtumine E-ga oli võib-olla otsustava tähtsusega , see , mida oligi vaja . </s> <s> Ta oli koos Margega . </s> <s> Läksime jala mööda Champs-Elisées'd linna poole , vihm oli üle , tänav kuiv , õhtu haruldaselt soe , nagu nad nüüd olnud on . </s> <s> Tuled särasid . </s> <s> Need lambivanikud puude otsas on ikka täitsa ilusad . </s> <s> Pidulikud . </s> <s> Vaateratas säras ka ja E. käis peale , et lähme sõitma , et võiks teha midagi , mida pole enne teinud ega mõelnudki teha . </s> <s> Mina küll alguses kahtlesin , aga siis leidsin , et miks mitte . </s> <s> Vaade oligi ilus . </s> <s> Kuna oli tipptund , siis olid avenüüd tulede jõed , valgete ja punaste . </s> <s> Korrapära , geomeetria . </s> <s> Viiekümne frangi eest sai kolm ringi . </s> <s> Pärast õhtul mõtlesin , et see oli tal omamoodi coup de théātre , lavastaja nagu see E. on : viia mind üles kõrgele ja näidata selle maailma hiilgust . </s> <s> Ahvatleja . </s> <s> Siis kõndisime edasi Rivoli poole , mõttega kuhugi Beaubourg'i kanti sööma minna . </s> <s> Tuileries' aia üks otsavärav oli lahti . </s> <s> E. tahtis läbi aia minna . </s> <s> Ma vaatasin silti ja konstateerisin , et aed on juba kümme minti suletud ( fermeture hiver 19.30 ) , aga tema arvas , et saame ikka läbi . </s> <s> Poole maa peal tuligi valvur jalgrattal vastu ( pimedusest tuli tema lamp ) ja ajas meid tagasi . </s> </p>
<p> <s> Mul polnud restorani osas mingit ideed ja sellepärast oli natuke piinlik , aga esimene restoran , mis mulle silma jäi ja peatuma ja sisse vaatama sundis , osutus heaks valikuks . </s> <s> See oli maroko restoran , kollaste seintega ja puhta näoga , seal ei suitsetatud . </s> <s> Rahvast oli palju . </s> <s> Ja portsud kaussides paistsid ilusad suured . </s> <s> Kusskuss ( cous-cous ) oli tõesti rikkalik . </s> <s> Ja üsna eestilik oli see lambalihaga keedetud juurvili , porgandid ja naerid leeme sees , lõppude lõpuks ( välja arvatud muidugi juurde toodud punane piprapasta ) . </s> <s> Eks see põlluharijate-karjakasvatajate köök olegi oma olemuselt üsna universaalne : mingi teravili , mingi köögivili , mingi kodulooma ihu . </s> <s> Oleneb vaid kultuuri peenenemise tasemest ( kultiveerimistraditsiooni vanusest lõppude lõpuks ) , kui hästi seda kõike teha osatakse . </s> <s> Alates Hiinast ja Indiast . </s> <s> Sain aru , et olen ikka tõesti natuke paasturežiimil , sest nii tõsist kõhutäit pole küll ammu söönud . </s> </p>
<p> <s> Nemad ööbivad oma Sceaux's , läksid Les Halles'is RER B , mina A peale . </s> <s> Auberis tulin maha , aga hüppasin peale tagasi , sest taipasin , et parem on sõita Triumfikaare juurde ja minna sealt jala kui hakata Opérast selle metroobussiga loksuma ( mu 3. liin on õhtuti remondis ) . </s> <s> Ei märganudki , kuidas koju sain , pea oli nii mõtteid ja unistusi täis . </s> <s> Pärast ei tulnud tükk aega und . </s> <s> Lugesin Fahault' juttu Petit Poucet'st ( Pöialpoiss või ? ) , mis tundus väga tähelepanuväärne . </s> <s> Inimsööja kui sootu olend , kes keeldub tunnistamast enda inimlikku poolikust , inimese komplementaarsust , ja kelle ainuke teisega ühinemise viis on selle teise täielik omastamine , allakugistamine . </s> <s> Maja kui isiku terviklikkuse tagaja . </s> </p>
<p> <s> Kuidagi jäin ikka magama , unenäod olid kole elavad , aga sugugi kõike ei mäleta . </s> <s> Üks oli see , et rahvas kogunes kirikuvundamendi sisse ( see oli selline laevakujuline kontuur maa peal , otsast terav ) , Eestis , mängiti orelit , õhkkond oli pidulik . </s> <s> Orel oli selle poolest täiuslik , et tema üks register kujutas jõuluvorstide särinat . </s> <s> Olidki jõulud . </s> <s> Unenäost jäi pigem helge tunne . </s> </p>
<p> <s> Teine oli see , et õpetasin E. lastele , kuidas Pariisis metrooga sõita . </s> <s> Olime RERis , käskisin neil piletid alles hoida , muidu ei saa enam välja . </s> <s> Aga siis oli juba Miromesnili peatus . </s> <s> Issand Jeesus , hüüatasin , nüüd me oleme küll mööda sõitnud . </s> <s> Sest Miromesnil paigutus minu mõttes kuhugi Loode-Pariisi ( ma ei ole iialgi Miromesnili peatuses maha läinud , see on üks nendest , mis eksisteerib , nimi , aga sa ei tea , mis seal on , kuhu see käik viib üleval maa peal ) , aga meie pidime ikka natuke kesklinna pool maha minema . </s> </p>
<p> <s> Kuidas lõpetada seda jutustust majadest ja korteritest ? </s> <s> Peab kuidagi resümeerima , pole viitsimist väga pikale minna . </s> </p>
<p> <s> Kaleste Mäepeal majas kirjutasin füüsiliselt kolm raamatut : " Sel maal " , " Hind " , " Mõõt " . </s> <s> Raamatu kirjutamise koht jääb raamatusse sisse , vähemalt minu meetodi puhul , kus kirjutamise aeg kogu aeg kirjutamises kaasas on ( sest teisiti ma ei oska ) . </s> <s> Kindlasti ta vormib kirjutatut . </s> <s> Maja on üks identifikatsioon . </s> <s> Koht , kus oled sees ja kust vaatad välja : aken . </s> <s> Esimene aken oli põhja poole , kuuskede poole . </s> <s> See oli üldse põhjapoolne tuba . </s> <s> Seda akent enam pole , sai ümberehitamise käigus kinni tehtud , kui idaseina sai suur aken sisse saetud . </s> <s> Aga siis mina enam ei elanud seal toas , see oli ema-isa tuba . </s> <s> Huvitaval kombel on ka Reigi pastoraadi kõige ülemise toa aken , mu kirjutuslauaaken , kinni müüritud . </s> <s> Nagu oleksin ma need vaated ära vaadanud ja sealt poleks enam kellelgi midagi näha . </s> <s> Ja Herne tänava akna ette on ehitatud kõrge plank . </s> <s> Ega seal korteris pole vist pärast mind üldse kedagi elanud . </s> </p>
<p> <s> Siis võttis isa ette rehetoa väljaehitamise . </s> <s> Suured aknad selle rehetoa jaoks olin ma juba ammu valmis disaininud ja metsamajandi puidutöökojas lasknud valmis teha . </s> <s> Need on veel sellised vene aja aknad , vana moodi . </s> <s> Aga ilusa proportsiooniga , ma leian . </s> <s> Need raamid seisid mitu aastat rehe all , minust ei olnud ehituse ettevõtjat . </s> <s> Kui isa asja algatas , olin mina linnas . </s> <s> Kui ma nägin , et ehitus käib , hakkas see mind huvitama . </s> <s> Mul olid siis " Piiririigi " rahad , nende eest sai ehitada . </s> <s> Sellest suurest toast tuli minu tuba . </s> <s> Kuna aknad on otse lõunasse ja seal pole metsa ees , sest maja on künkal , siis paistis talvepäike sinna otse sisse nagu prožektor . </s> <s> Kui ta paistis . </s> <s> Suvel jäi ta jälle peaaegu täiesti räästa varju , nii et tuba oli hea jahe . </s> <s> Selles mõttes on need vanad laia räästaga rehielamud head . </s> <s> Kõige õnnelikum suvi oli " Hinna " kirjutamise suvi . </s> <s> Õhtuti olid taevad nii peened ja kõrged . </s> <s> Hommikul ärkasin aina varem , suve lõpu poole juba hämarikus . </s> <s> Peaaegu maani ulatuvate akende all oli lillepeenar , mis sel aastal eriti rikkalikult õitses . </s> <s> Mulle meeldis õhtuti seda kasta , haista lõhna , mida taimed vee eest tänulikult vallandasid . </s> <s> Hommikul vaatasin voodist nende värvide ilmumist videvikust : punased ja kollased lõvilõuad , tumelillad lilltubakad , helelillad petuuniad . </s> </p>
<p> <s> Ühe elukoha sisse mahub mitu elukohta ja seda mitmes mõttes . </s> <s> Esiteks need kolm ehitusjärku seal Kaleste pikas talumajas . </s> <s> Kõigepealt see tagakamber ( tegin kohe kahest ühe ) , siis see rehetuba ja lõpuks see rehealusesse tehtud saun , selle peal pööningutuba katuseakendega . </s> <s> See oli kõige valgem , isegi talvepäevadel , kui kõik alumised toad olid hämarad , oli seal valge . </s> <s> Seda ehitasin koos töömeestega ise . </s> <s> Selle ehitamine oli ka ilus suvi , samuti kui raamatu kirjutamine , sama huvitav tunne oli . </s> <s> Ja pärast sama tühi tunne . </s> </p>
<p> <s> Teiseks need eksiilikohad . </s> <s> Üritasin sellest majast ja sellelt " mäepealselt " korduvalt põgeneda . </s> <s> 1989. aastal sain Vikerkaare kirjandustoimetaja koha . </s> <s> Ja ühe vana kaugelt sugulase , tädi Marta ( ta oli tegelikult tädimehe õde ) , vanatüdrukust arsti korteri . </s> <s> Ta ise oli tädi juurde kolitud , ei saanud enam omadega hakkama . </s> <s> Korter oli taksopargi juures , vist on see Koskla tänav . </s> <s> Seal ei kannatanud ma üldse välja . </s> <s> Esiteks müra , sest suured veoautod peatusid valgusfoori taga otse akna all , seina taga . </s> <s> Teiseks vastik keskküttekuivus , mis läks seda hullemaks , mida rohkem akent lahti hoida . </s> <s> Kolmandaks tühjus ja üksindus mu ümber . </s> <s> Linnaelu polnud põrmugi seltskondlik . </s> <s> Neljandaks need vanainimese asjad , võõrad asjad . </s> <s> See oli päris kole . </s> <s> Pärast sokutasin sinna S-i , kellel oma noore naise ja lapsega kuhugi minna polnud . </s> <s> Nemad olid seal täitsa rahul . </s> <s> Kui kevad kätte jõudis , olin maal tagasi . </s> </p>
<p> <s> 1992 . aasta suvel , kui tuli uus raha , otsustasin linna minna raha teenima . </s> <s> Ära tüüdanud oli mind see vaesus ja kasinus seal , see omakuivatatud lambaliha ( sõin neil kehvadel aastatel kahtlemata kuninglikult , võrreldes linnainimestega ) . </s> <s> Otsus tuli kevadel . </s> <s> Lõin kasvumajale uut kilet . </s> <s> Kile läikis ja laperdas , kõik kohad olid valgust täis , tundsin kohutavat ahistust . </s> <s> Viskasin haamri maha ja ajasin ennast püsti . </s> <s> Ei , mulle aitab . </s> <s> Annan maja Helmile tagasi ja kaon siit . </s> <s> Ükskõik kuhu . </s> <s> Laia maailma . </s> </p>
<p> <s> Selle plaani laitsid ema ja isa muidugi hiljem maha . </s> <s> Nad tulevad parem ise sinna . </s> <s> Tegelikult said nemad teoks teha oma salajase maaelu-unistuse , mis oli palju praktilisem ja realiseeritavam kui minu oma . </s> <s> Õe ja õemehega , kellega nad Pääsküla majas koos elasid , olid suhted pingelised . </s> <s> Kalestes said nad kuus aastat suhtelist vabadust , veel ühe elu vanaduses . </s> <s> Ainult Helmi kiskus emaga kiusu ( ja võib-olla ema Helmiga ka ) , see oli tallegi duubel kaks : jälle nagu ämmaga koos elamine . </s> <s> Siiski oli temal sealt sama kahju ära tulla kui pärast minul . </s> </p>
<p> <s> Alguses kolisin Pääskülla , aga seal ei istunud kuigi hästi . </s> <s> Ruumi oli palju , aga ma tundsin ennast kuidagi kohatult seal õepere elu ja laste jooksmise kõrval . </s> <s> Kes ma selline olen ? </s> <s> Pole mul perekonda ega lapsi . </s> <s> Siis kohtusin E-ga , sellesama E-ga , kellega eile , ja tema pakkus mulle korterit , mida tema naabrinaine Lasnamäelt üüris . </s> <s> See korter meeldis mulle kohe , seal oli suur aken vastu Pärnu maanteed trammipeatuse , Tallinn-Väikese peatuse kohal . </s> <s> Seal oli ümmargune laud , kumerate külgedega puhvet , kolme uksega riidekapp , Madame N-i asjad . </s> <s> Madame N. ( ma ei mäleta ta nime ) osutus pärinevat Ukrainast , poola aadlisoost . </s> <s> Väga kena proua , üür oli häbemata madal . </s> <s> Ainus miinus , jälle olid seal vanainimese asjad . </s> <s> Teisest küljest , polnud oma mööblit vaja vedada . </s> <s> Mööbli vedamine on üks ülim tüütus . </s> <s> Üldse asjade vedamine . </s> <s> Tuleb õppida kolima minimaalsega . </s> <s> Viivi kaudu sain kirjastusedirektori koha , kus midagi eriti teha polnud , aga ma olin ikkagi ASi tegevdirektor , mul oli nimekaart , maitsetu lips ja dändilik lipsunõel . </s> <s> Ma helistasin telefoniga ja kirjutasin alla . </s> <s> Organiseerisin A. , kellesse olin armunud ühel homosaunaõhtul , Tartust välisministeeriumisse tööle ja enda juurde elama . </s> <s> Magasime ühes voodis , aga meie vahel ei toimunud midagi , ega polnud enam huvigi . </s> <s> Kirjastuse avantüür ammendas ennast ka ruttu . </s> <s> Sain valmis tehtud " Lady Chatterley " armukese . </s> <s> Aga raamatupakke tassis juba Piret . </s> <s> Mina olin otsaga Pariisis . </s> <s> 1993. aasta 15. aprillist algas mu tõlkijastipendium , Prantsuse valitsuse antud . </s> <s> 15. aprill oli kõige esimene kuupäev , millest alates sai selle välja võtta , ja muidugi ma ei viivitanud . </s> <s> Pariisi sõitsin Helsingi ja Londoni kaudu . </s> <s> Helsingis oli Viivi , Londonis , õieti Liverpoolis S. Plaanitsesin Pariisis kas armumist või enesetappu , meeleheide oli üsna suur . </s> </p>
<p> <s> See Cité Universitaire'i Kuuba maja ( Fondation Rosa Abreu Grandcher ) tuba oli niisiis veel omakorda Pärnu maantee korteri sees , mis oli Kaleste maja sees . </s> <s> Akna taga oli saarepuu , toas laud , tool , voodi , kummut ja veel mingi madal mööblitükk , mille pealt ma sõin . </s> <s> Kohvivett sai kannuga keeta üldkoridoris , sest toa kontaktid ei olnud selliste võimsuste jaoks ette nähtud . </s> <s> Koristaja , neegrinaine , käis iga tööpäeva hommikupoolikul ja võttis põrandad niiske lapiga üle . </s> <s> Ühesõnaga , ideaalne elukoht oma minimaalsuses . </s> <s> Ühe Tallinnast kaasa saadud aadressi kaudu kohtusin Jimiga , õieti Jamesiga ; hakkasin talle kirja kirjutama , aga tulin hoopis mõttele kirjutada raamat , faili nimi oli " Piiririik " ja nii jäigi . </s> <s> Tekstitöötlusmasina ostsin esimese kuu stipendiumist . </s> <s> Eestis jäi see etapp vahele , siin tulid kohe arvutid . </s> <s> See Panasonicu masin on päris suure ekraaniga ( 15 rida ) ja võimaldab disketile salvestamist ( DOS-süsteemis ) . </s> <s> Üks fail saab olla küll ainult 45 kilobaiti , nii et raamat tuleb mitmeks jagada . </s> <s> " Hinna " ja " Mõõdu " kirjutasin ka sellega . </s> <s> Harjusin ära ka prantsuse süsteemis klaviatuuriga ja masina plaginaga väljatrüki juures . </s> <s> Kui välja trükkida , siis ta töötab nagu kirjutusmasin , võib ka otse paberile kirjutada , ridahaaval . </s> <s> Romaani , isegi lühikese väljaprintimine võtab muidugi tunde , ise peab lehte vahetama ja plagin on päris kõva . </s> <s> Välja lasta tuleb muidugi mitu korda , sest alles paberi pealt saab aru . </s> <s> Aga sellest kõigest pole midagi . </s> <s> Võrreldes Unise kohverkirjutusmasinaga on see ikkagi teine maailm , teine meetod . </s> <s> Võimalik , et " Piiririik " oli esimene arvutiga kirjutatud eesti romaan , kui ta on romaan . </s> <s> Aga tõenäoliselt mitte ( mitte esimene arvutil , ma mõtlen ) . </s> <s> Võimalus on olemas ainult sellepärast , et neil aastatel ilmus väga vähe eesti romaane , nõukogude kirjastussüsteemi polnud enam ja Kultuurkapitali polnud veel . </s> </p>
<p> <s> Juuli alguses olin tagasi Eestis . </s> <s> Sügisel läksin tööle välisministeeriumisse , seal pidasin vastu suveni . </s> <s> Järgmine suvi Kalestes oli äärmiselt rusuv . </s> <s> Uus tuba oli just valmis saanud , " Piiririigi " lepingud tulid igalt poolt , isegi see unistuste leping Pariisist Gallimard'ilt . </s> <s> Ta ilmuski selles sarjas , millest olin Sainte-Croix-de-la-Bretonnerie tänava gay-raamatupoes neid Gallimard'i romaane lapates mõelnud : kui oma raamat ilmuks selles sarjas , selles ranges kujunduses ( ainult punane kiri ja raam kollasel kaanepaberil ) , siis võiks küll surra . </s> <s> Kirjutada ei suutnud ega osanud tol post- " Piiririigi " suvel muidugi midagi . </s> <s> Olin arvanud , et nüüd on kirjutamine selge , lase aga edasi . </s> <s> Aga pole nii . </s> <s> Ei saagi kunagi selgeks . </s> <s> Ei saagi saada . </s> <s> Suvi oli väga kuum , teha polnud midagi . </s> <s> Ujumas käia , lamada oma uues suures toas , vaadata pildiajakirju . </s> <s> Meeleheide oli nüristav . </s> </p>
<p> <s> Sügisel läksin tagasi Pärnu maanteele , hakkasin Ülemiste järve ääres jooksmas käima . </s> <s> Raha oli , istusime Tiinaga kohvikus , eriti huvitav ei olnud . </s> <s> Aga ma olin üsna kuulus . </s> <s> Edulugu , seda oli ju nii vaja . </s> <s> Novembris tuli raamat Soomes välja , pandi isegi Soome TV õhtustesse uudistesse . </s> <s> Siiski see polnud see . </s> <s> Edu on tegelikult kohutav . </s> <s> Painav . </s> <s> Tühi . </s> <s> Harry korjas mind üles ühest Helsingi teatud diskoteegist , kus ma üsna lootusetult konutasin . </s> <s> Selle aastalõpu sõitsin Helsingi vahet . </s> <s> Tema korter on mul täpselt silmade ees . </s> <s> Le Corbusier' mööbel , maalid . </s> <s> Tegelikult oli ta töötu , kunagi olnud modell . </s> <s> Lastekodus kasvanud , ühesõnaga , praktiliselt talumatu tüüp , lapsik türann . </s> <s> Tal oli kaks birma kassi . </s> <s> Nendega tuli Tallinnagi ja koos sõitsime Kalestessegi . </s> <s> Seal läksime tülli . </s> <s> Ma ei soovinud talle taha panna , aga seda ta nimelt ootas , minu üllatuseks . </s> <s> Tallinna sõitsime jõululaupäeval , tõelises vihkamises . </s> <s> Jäin haigeks . </s> <s> Olin ta peale kõvasti raha kulutanud , seda ta oskas . </s> <s> Hiljem ta üritas veel retsidiivi , aga enam ma polnud huvitatud . </s> <s> Kirjutasin temast " Hinnas " . </s> <s> Iga raamat on tegelikult ühe suhte raamat . </s> <s> Ainult " Printsess " on välja mõeldud . </s> <s> Ma ei oska midagi välja mõelda . </s> </p>
<p> <s> Tsiviilkaitsesireenid hakkasid huilgama . </s> <s> Kell on kaksteist , kuu esimene kolmapäev , klapib . </s> </p>
<p> <s> Pärnu maantee korterit , mille aknast paistis see üleminekuajal alustatud ja pooleli jäänud ehitis ja selle liikumatud kraanad ( see vare on ikka veel seal ) , pidasin 1996. aasta kevadeni . </s> <s> See oli kahel pool , linnas ja maal elamise aeg . </s> <s> Siis kolisin oma asjad jälle kõik maale . </s> <s> Pärnu maantee korter jäi kummaliselt steriilseks , ma ei suutnud seal peaaegu üldse kirjutada . </s> </p>
<p> <s> Palju veel jäänud on ? </s> <s> Kolm . </s> <s> Korter kõrgstalinlikus stiilis majas Koidu ja Planeedi nurgal , kahe väikese rõduga , tõrvikute ja vanikutega seinal , suure papliga akna taga , vaatega üle aguli Toompeale , kirikutele . </s> <s> 2000. aasta . </s> <s> Esimene suvi täiesti linnas . </s> <s> Jõusaal ja staadion . </s> <s> Vihmad . </s> <s> Baudelaire'i tõlkimine . </s> <s> Detsembris müüsin selle Kaleste maja raha eest ostetud korteri suurte kahjudega maha ja sõitsin aasta alguses Pariisi . </s> <s> Siin ma nüüd olen , 8 , Place de la Porte de Champerret , bātiment C , 8éme étage , 2éme porte á gauche . </s> <s> Veel kaks nädalat . </s> </p>
<p> <s> Ja mainimata on veel Viivi korter Kadriorus , kus olen tegelikult veetnud kaks talve , aga seal pole ma ka midagi kirjutanud . </s> <s> Vaade tiigile on küll ilus . </s> <s> Ja videvikus akna taga liikuvad remmelgaoksad . </s> <s> Ja suhteliselt suur vaikus , eriti veel kui siit minna . </s> </p>
<p> <s> Ja siis see uus väike maja seal Kalanas , kus mu raamatud seisavad praegu riiulis . </s> <s> Milline on seal praegu valgus , ilm ? </s> <s> Kas külmetab ? </s> <s> Meri kindlasti kohiseb . </s> <s> Õhk on võrdlemisi hämar . </s> <s> Ja kas ma sinna lähengi ? </s> <s> Ongi see järgmine ? </s> <s> Midagi muud nagu oleks tulemas . </s> <s> Võiks olla . </s> </p></div2><div2 type="alaosa"><head> 06. 12. 01 </head>
<p> <s> Kaplinski ehk forsseeritud kvietism . </s> <s> Ka nii võiks öelda . </s> <s> Vägisirahunemine . </s> <s> Selleks korraks on ta jälle oma võlu kaotanud . </s> <s> Olen temast tüdinud , ei viitsi enam hommikuti paksu sinist raamatut lehitseda , luuletused ajavad endi kallal norima . </s> <s> Ei usu ma hästi seda tema rahu . </s> <s> Ja kas rahu püüeldes saabki rahu leida ? </s> <s> Lõks : enese ületähtsustamine . </s> <s> Halli habemega Jaan Kaplinski oma perekonna keskel , heldinud pilgul saatmas naise askeldusi , laste mängu . </s> <s> Ennast vist ikka ei näe . </s> <s> Mõtlesin täna hommikul , et sel ajal , kui igal pool ei olnud peegleid , kui neid õieti üldse ei olnud , olid inimesed hoopis vähem olemas enda jaoks ja rohkem teiste jaoks . </s> <s> Nägu ei kuulunud eriti endale . </s> <s> Kui jälgiti vähem ennast , jälgiti rohkem teisi . </s> <s> Teised olid peegel ja oma ise eksisteeris peamiselt teisena teiste jaoks . </s> <s> Nüüd on teisiti , ma ei tea , kas parem või halvem , aga teisiti . </s> <s> Pigem ma ütleksin parem , sest ma olen harjunud sellega , mis on nüüd . </s> <s> Ma ei kannataks välja seda muistset karjaelu , talu- või õukonna- või töökojaelu . </s> <s> Või kloostrielu . </s> <s> Kloostrielu oli ju samuti ülimalt sotsiaalne . </s> <s> Igal ajastul ja kultuuril on mingi valdav eluskeem , mida kõik järgivad , olenemata oma sotsiaalsest seisundist , linnast või maast jne. </s> <s> Nüüdne elu on valdavalt üksik elu . </s> <s> Üksindus on salajane ideaal , kuigi kõik kardavad üksindust . </s> <s> Ometi hoidub igaüks võimalikult omaette . </s> <s> Korteris , kodus televiisori ees , arvuti ees , raamatu taga . </s> <s> Autos , metroos , bussis . </s> <s> Miks on inimesed nõus igal õhtul ja hommikul istuma neis haisvates ummikutes , kui paljud neist , ma usun , saaksid lihtsamini koju ja tööle bussi või rongiga . </s> <s> Sest autos saab olla omaette , kuulata oma raadiot või plaati , rääkida telefoniga . </s> <s> Keegi ei sega . </s> <s> Üksik inimene oma autos suurlinna liiklusummikus , see ongi meie ühiskonnamudel . </s> <s> Samas , kõik tahaksid instinktiivselt olla vajalikud ja igatsetud , aga siis , kui endal tuju tuleb . </s> <s> Kui tuju pole , toru ei võta . </s> <s> Kui telekast tuleb huvitav saade , lõpetad kiiresti kõne . </s> <s> Hea on koos väljas käia , kinos ja restoranis , veel parem on lõpuks üksi koju minna . </s> <s> Kooselu peamine piin seisneb selles , et teist ei saa sobilikul hetkel sisse ja välja lülitada . </s> <s> Ideaal on ju elada " oma elu " , mitte teise elu , aga koos elades ei ole see kunagi õieti oma elu . </s> <s> Paaris kooselu on vampiirlus , enamasti ühepoolne , harva vastastikune . </s> <s> Tõeline kooselu , ainus , millel minu meelest on mõtet , on see , kui elatakse tõepoolest koos , näiteks perekonnana . </s> <s> Aga mees , naine ja laps pole mingi perekond , see on karikatuur , vampiirikolmnurk . </s> <s> Perekond on palju lapsi , vanaisad-vanaemad , kui need veel elavad , siis veel mingid onud-tädid ( sest alati on neid , kes ei abiellu ja pühenduvad teiste järglastele või mingile muule sotsiaalsele üritusele ) , kälid , nõod , miniad , väimehed , äiad , ämmad . </s> <s> Teenijad , majulised , priileivasööjad , külakorda käivad vallavaesed . </s> <s> Krahv N. oma perekonnaga ( vooris viis tõlda , seitse plaanvankrit ) külas parun D. mõisas . </s> <s> Koos ollakse ööpäev ringi , vaevalt kellelgi on oma tuba , oma luba . </s> <s> Vanasti polnud ka kuningalossides kuningatel oma tuba ega oma luba . </s> <s> Kõik toad olid läbikäidavad , nagu nüüd öeldakse . </s> <s> Vilets korter . </s> <s> Kuninga avalik voodist tõusmine ja voodisse heitmine , lever ja coucher , kus õukondlased tingimata juures viibisid . </s> <s> Koos magamine , mitte ainult seksimiseks . </s> <s> Koos , vähemalt ühes ruumis magamine oli ka lihtsalt sõpruse , liitluse märk . </s> <s> Nüüd tundub see promiskuiteet võigas . </s> <s> Talupoja suur pere ühesainsas toas , talvel koos loomadega . </s> <s> Ja kuninga tohutu õukond ühesainsas pisikeses lossis ( kui suured need ka poleks ) läbikäidavates tubades . </s> </p>
<p> <s> E . rääkis eile , et eelistab üksi olla , et kellegagi koos elades ei saa kunagi õieti mõelda oma mõtteid ega teha oma asju . </s> <s> Ja ometi on tal hulk naisi ja lapsi ja ma olen teda alati pidanud pigem karja- , hõimuinimeseks . </s> <s> Ta on korraldanud asja nii , et naised-lapsed on mujal , ta näeb neid siis , kui tahab . </s> <s> Siiski , ühe tütre ja viimase poja on ta enda juurde mõisa võtnud . </s> <s> Mingit seltsi inimene ikka vajab . </s> <s> Mingit sidet inimkonnaga . </s> <s> Aga ometi on kummaline see , et lapsed , kes kunagi olid elu peamine loomulik eesmärk – palju lapsi ! – , peamine õnn , on nüüd peaaegu koorem . </s> <s> Või siis luksus , eriline meelelahutus , mida endale lubatakse . </s> <s> Inimestel on ju süüa ja kõike tohutult rohkem kui ennevanasti , ometi ei taha nad lapsi ja kurdavad , et ei jõua neid pidada . </s> <s> Lapsi saadakse võimalikult hilja , et nad ei segaks seda kuulsat " oma elu " ja vanavanemad ei viitsi ka nendega jännata , sest nemadki tahavad elada oma elu . </s> <s> Loogiliselt võttes ei saa sellisel ühiskonnal olla pikka perspektiivi . </s> <s> Aga selline ta on . </s> <s> Kaplinskigi mängib perekonnakangelast , õnnelikku pereisa , aga pole tegelikult rahul . </s> <s> Mis tal siis veel puudu on ? </s> <s> Lapsed on suured , raamatud kirjutatud , Riigikogu pensiongi välja teenitud : loogiline oleks , et õnn oleks nüüd täielik . </s> <s> Ega ometi oma elu pole elamata jäänud ? </s> <s> Aga mis on see " oma elu " ? </s> <s> See pole mitte midagi , ausõna . </s> <s> Või on ? </s> <s> On see meie väljasureva hõimu viimane avantüür , ülim saavutus ? </s> </p>
<p> <s> Ilm on täna valgem . </s> <s> Õhtul oli suur tuul , lõgistas luuke , tegi rahutuks . </s> <s> Millalgi pärast südaööd jäi ta vakka . </s> <s> Pilvedes on kahvatuid auke . </s> <s> Ilm minevat külmemaks . </s> <s> E. näitas internetist ilm.ee pealt ilma vaatamist . </s> <s> Seal on pilt juures , reaalajas , video . </s> <s> Tallinna Vabaduse plats . </s> <s> Pime , tume , kõle . </s> <s> Miinus üheksa kraadi . </s> <s> Võru . </s> <s> Veel tumedam . </s> <s> Inimeste hääled telefonis olid aeglased ja ettevaatlikud ( ta helistas Eestisse , ma olin kõrval , kuulsin nende häälte kõla ja tempot ) , nagu poolunised , poolpahurad , poolkülmunud . </s> <s> Ega see väga julgustav ole , aga ega ma karda ka . </s> <s> Minulgi on oma elu ja ma kavatsen teda ellu viia . </s> <s> Nii palju uusi asju paistab ees . </s> <s> Saksa keele õppimine . </s> <s> Kirjade kirjutamine . </s> <s> Elu E. mõisas , tornis , aednikuna . </s> <s> Pargi rajamine . </s> <s> Tartus käimine , aga mitte vanade , vaid uute sõpradega kohtumiseks . </s> <s> Ei , mis siin karta on . </s> </p></div2><div2 type="alaosa"><head> 07. 12. 01 </head>
<p> <s> Eile sain J-ilt kaardi , ta oli selle saatnud oma sünnipäeva puhul , selle peal oli ülesvõte temast koos tema sõbrataridega , kelle nimed on kõik IA-d : Tiia , Pia , Cia , Ia , Mia ja ma ei mäleta , kes kõik veel . </s> <s> Ta sai kolmkümmend , oli habeme ette kasvatanud , nägi välja nagu selline eatu XX sajandi alguse Baden-Badeni patsient ( vaatasin eile " Võlumäest " tehtud viletsat filmi ) . </s> <s> Eludes on korrapära , mis väljendub peamiselt kordumises . </s> <s> Jumal teab , miks ta neid ia-sid kollektsioneerib . </s> <s> Kõik nad on enam või vähem üksikud naised ja J. on üksik mees , kes armastab mehi . </s> <s> Kas silp IA tähistab talle tagurpidinAIst , tuletab talle midagi meelde ? </s> <s> Sellelt fotolt seda haaremit vaadates tundus küll , et ta võiks olla kellele tahes neist iadest korralik ja natuke igav abikaasa , neil võiks olla paar last , kena kodu ja ühised veendumused , mis pärineksid muidugi kõik J-i suust . </s> <s> Sest loomult on ta türann . </s> <s> Vabastaja tüüpi türann , selline , kes agiteerib oma ohvreid ennast vabaks rebima , kõiki sidemeid purustama , et tema mõjuvõim saaks olla absoluutne . </s> <s> Tema valgustatud despotismi teoreetiliseks aluseks on Alice Milleri psühhoanalüütilised teosed , mis teatavasti keskenduvad lapsepõlvetraumadele ja ennekõike lapse seksuaalsele ahistamisele , vanemate türanniale lapse suhtes . </s> <s> Psühhoanalüüsi keel , olen varemgi märganud , on suurepärane relv teatud türannide käes . </s> <s> Igaühe saab sellega paika panna kui haige . </s> <s> Haige , kes oma haigust varjab , seda tunnistada ei taha , aga kes seda enam vajab ravi . </s> <s> " Mina tean , mis sul viga on , " ütleb türann . </s> <s> Ja kes siis ei tahaks teada , mis tal viga on . </s> <s> Õigemini , on teatud inimesed , kes tunnevad , et neil on midagi viga – et nad kannavad mingit nimetut süüd , et nad pole päris õiged , päris nii nagu teised – , ja nemad igatsevad väga kuulda , et nende haigust ja süüd keegi nimetaks . </s> <s> Nimetamisega võtab ta osa vastutust enda peale , hakkab arstiks . </s> <s> J. jumaldab arste ja haigusi , ta armastab kõigest rääkida haiguse terminites . </s> <s> " Ja-jaa , see on selline haigus . " </s> <s> Tal avastati lapsepõlves mingi südamerike ja keelati ära ujumistrennis käimine ja kehaline kasvatus . </s> <s> Ta neelab mitmesuguseid rohtusid . </s> <s> Kõigepealt mingit soola südame tugevdamiseks . </s> <s> Siis midagi teda vaevava psoriaasi vastu . </s> <s> Siis unerohtu , et magada . </s> <s> Ta on veendunud , et iga häda vastu on olemas mingi rohi . </s> <s> See tähendab , kõigepealt on ta veendunud , et on olemas hädad , mida nimetatakse haigusteks ja mille nimesid teavad arstid . </s> <s> Laias laastus on neis defineeritav kogu elu . </s> <s> Arstid on elu sõnastajad . </s> </p>
<p> <s> Ma tean seda kõike sellepärast , et olen temaga kokku elanud . </s> <s> Minagi lasin vaimustunult tal ennast analüüsida , diagnoosida . </s> <s> Ta väitis , et armastab mind , ja nõudis minult sama tunnistamist , mida ma ka kuulekalt tegin . </s> <s> Ta ei võinud kannatada , et ühte asja ei saa nimetada , selline arvamus ajas ta kohe raevu . </s> <s> Kas on armastus või pole armastust . </s> <s> Mind on alati veedelnud inimesed , kes on veendunud oma keele õigsuses , selles , et kõigil asjadel on kindlad nimed ja nimelt need , mid nemad neile annavad . </s> <s> ( Naiste nimi näiteks on I-A . ) </s> <s> Et pole mõtet udutada . </s> <s> Natukeseks ajaks on see veendumus väga lohutav , mulle , kes ma sõnade seas ennast nii ebakindlalt tunnen , kelle jaoks sõnad on nii kõhe mateeria . </s> <s> Võib öelda nii ja võib öelda naa . </s> <s> Mõni ütlus on tabavam , tabab paremini märki . </s> <s> Mõni tabab asja otse südamesse , nii et see surnult maha langeb , mõni ainult haavab , mõni ainult riivab seda . </s> <s> Sõnad on siis nooled : mida tabavamad , seda tapvamad . </s> </p>
<p> <s> J-i isa jättis nad emaga maha , kui J. oli aastane või nii . </s> <s> Teda kasvatas vanaema . </s> <s> Nagu mindki . </s> <s> J. pandi Muusikakeskkooli . </s> <s> Juba teises klassis ta teadis , et ta on helilooja ja selles ei kahtle ta tänapäevani . </s> <s> Ka homoseksuaalsus polevat temas kunagi kahtlusi ega süütunnet tekitanud . </s> <s> On vist tõsi , et kui ühes inimeses on mingid jooned väga tugevad , siis ta kompenseerib neid teistes , projitseerib neid oma lähikondsetesse . </s> <s> J. on ümbritsetud endas kahtlevatest ja süütunde käes vaevlevatest inimestest , nendest tagurpidi-ai ! -naistest ( alla neelatud , summutatud " ai ! " ) . </s> <s> Ja mitte ainult . </s> <s> Poolas elas ta kokku ühe padukatoliikliku professoriga , päris vana mehega , kes iga kord kohutavat süütunnet tundis . </s> <s> Soomes oli see üks vanem pastor . </s> <s> Nendes vanemates meestes on ta aga omakorda otsinud türanniat , kedagi , kes tema paika paneks , kes talle piirid seaks . </s> <s> Ma olen märganud , et despoodid otsivad ikka vanemaid autoriteete , veel suuremaid despoote . </s> <s> Despoodi traagika on , kui ta neid ei leia , kui keegi tema despotismi ei ohjelda . </s> </p>
<p> <s> J . armastas analüüsida türanniat kõigis mu senistes suhetes , paljastada mu sõpru ja kaaslasi kui türanne , kellest mind vabastada tuleb . </s> <s> Muidugi ei osanud ta näha ennast kui järjekordset türanni . </s> <s> Tema ju armastas mind . </s> <s> Võib arvata , et ema ja vanaema elasid väikese J-i hirmuvalitsuse all , südamehaigus oli üks selle võimsamaid elemente : ähvardus surra , nad maha jätta ! </s> <s> Tal olid väga tõhusad vahendid . </s> <s> Ta oskas jääda näiteks väga kurvaks , olla põhjani haavatud , niipea kui tema ohver ilmutas mingeid iseseisvuse või eemaldumise märke . </s> <s> Ma loobusin näiteks ühest varem kokku lepitud Berliini-reisist ja ühest Itaalia stipendiumist , ainult et teda mitte kurvastada . </s> <s> Mis siis üks reis ikka on , kui selle ärajätmisega saab kedagi säästa nii sügavast valust ! </s> <s> Ma oleksin niikuinii kogu selle reisi aja tundnud ennast alatu reeturina , peaaegu mõrtsukana , kui kasutada lapsepõlve-Tiina sõna ( situatsioonis , kus ma keeldusin silitamast talle nii armsat hulkuvat kassi ) . </s> </p>
<p> <s> Päris koos elasime kuu aega Stockholmis 1998. aasta suvel . </s> <s> Ta suutis mind veenda , et kooselu on inimese loomulik seisund , ideaal , mille poole igal juhul püüelda . </s> <s> Kui see ei meeldi , siis on midagi viga : kooseluvõimetuse haigus . </s> <s> Ma olin meeleldi valmis seda uskuma , sest eks olnud ju minagi unistanud kellestki . </s> <s> Igaüks otsib õlga , millele toetada pea , kadunud kodu , kaotatud ema ja isa . </s> <s> Küll see kuu oli pikk ja ahistav ! </s> <s> Milline kergendus oli ärasõidupäev ! </s> <s> Suutsin vaevu varjata oma elevust ja teeselda samuti kurbust . </s> <s> Tegelikult see polnudki nii keeruline . </s> <s> Ma olen kergesti mõjutatav ja nii võtsin ma ka kergesti omaks J-i lahkumiskurbuse , lahtirebimisvalu . </s> <s> Ma peegeldasin seda talle tagasi . </s> <s> Aga milline kergendus , milline vabanemine oli Hiiumaal jälle üksi olla ! </s> <s> Jalutada üksi , magada üksi , mõelda üksi . </s> <s> Ilmselt kaotan ma nii kergesti oma autonoomia , sean ennast nii instinktiivselt kohe teise lainele , et endana eksisteerida saan ma vaid üksi olles . </s> <s> Kooselu on tõeline töö ja ma ei saa päris hästi aru , mille nimel . </s> <s> Kooselu nimel ? </s> </p>
<p> <s> Meie avantüür algas kevadel Käsmus , selles kirjanike pansionaadis , kuhu ma ta külla kutsusin . </s> <s> Algas , tähendab , ühest raadiosaatest , ühest kirjast , ühesõnaga mingist peenest äratundmisest , nagu ikka . </s> <s> Iga ohver leiab oma mõrtsuka , selleks on tal kõige peenem haistmine , olgu ta muidu nii tuim ja rumal kui tahes . </s> <s> Ja võib-olla ta ka peab selle leidma , võib olla , et talle on seda eluliselt vaja . </s> <s> Et ta tapetaks . </s> <s> Kui mitte reaalselt , siis sümboolselt . </s> <s> Et miski temas sureks . </s> <s> Ma ei olnud temasse küll sugugi armunud , aga heitsin ennast tema embusesse nagu merehädaline . </s> <s> Kõik lõppes sümmeetriliselt ja draamareeglite kohaselt samas paigas , samas toas . </s> <s> Siis oli lumeta varatalv , sügav pimedus , J-i sünnipäev . </s> <s> Huvitav oli see , et lahtirebimisevalust karjusin just mina , kuigi muidu oli alati tema olnud see , kes igast lahkumisest nii haiget sai ja mind sugugi eemalduda ei lubanud . </s> <s> Kui ma selles ülimas nuttaröökimises andsin talle tunnistuse oma kiindumusest , ei teinud lahkumine talle enam midagi . </s> <s> Mahajätmishirmus värisevast lapsest sai ta äkki lahkeks isandaks . </s> <s> Valu , tõeline valu , mida keegi teine meie pärast tunneb , on meile alati ülimaks auhinnaks , selle tundmine muudab meid jumalasarnaseks . </s> <s> Lõpuks oli lahkumine meile mõlemale suureks kergenduseks . </s> <s> Katarsis oli ära , eesriie langes , meie , peaosatäitjad , läksime kumbki oma garderoobi grimmi maha võtma , etenduse pinge andis järele . </s> <s> Armastusesuhe on vist alati endast välja minek , rollitäitmine . </s> <s> Tükis , kus kõik on intensiivsem , säravam , mõjuvam kui päris elus . </s> <s> Keegi ei suuda lõpmatult rollis püsida , see oleks nii füüsiliselt kui ka vaimselt ülejõukäiv . </s> <s> Armastus ja kunst on üsna samad asjad : sööst endast välja . </s> <s> Võimetus tagasi pöörduda tähendaks hullumeelsust . </s> <s> Ja pikendada seda üle lõpu , jääda lavalaudadele tammuma , sulav ja lagunev grimm näol , pomisema partnerile repliike , mis on väljaspool draamat kaotanud mõtte , muutunud naeruväärseks – see on lihtsalt tüütus , kohatus . </s> <s> Aplaus on ära olnud , lumm on haihtunud , ohver on surnust üles tõusnud ja mõrtsukaga käsikäes lavaäärel kummardamas käinud . </s> <s> Sa vaatad seda , kellele oled truudust vandunud , tõeliselt vandunud , muide , mitte mängult , vaid nii kogu südamest , kui üldse veel saab olla ... </s> <s> Aga mida see inimene siin mu kõrval veel teeb või mida mina siin teen ? </s> <s> Aeg on koju minna . </s> </p></div2><div2 type="alaosa"><head> 08. 12. 01 </head>
<p> <s> Päike on tõusnud , valge majaseina ülemine äär läks roosaks , siis valgus valgus kollasemaks muutudes allapoole . </s> <s> Eile tegi see päike , mis päev läbi paistis , ja ma ei tea veel mis , meele nii kergeks ja rõõmsaks , elu tundus täiesti võimalik . </s> <s> Mulgi on elu , mulgi on õnne veel ees ! </s> <s> Kui sellise päeva mõttetu ja põhjuseta rõõmu saaks kuidagi otse , mingi keemilise reaktsiooniga muuta sõnadeks , näiteks luuletuseks ( aga kui sõnadeks , siis ikka luuletuseks ) , oleksid need siis alles sõnad ! </s> <s> Kerged , laulvad , õieti mitte midagi . </s> <s> Sõnad on selle päris rõõmu kõrval , mis mõnikord on , nii rasked , nurgelised ja abitud , kirjutamine tundub selle päris rõõmu kõrval nii mõttetu . </s> <s> Tahaks seda kuidagi teisiti , kuidagi otsesemalt jagada . </s> <s> Aga ei oska . </s> <s> Kirjutades ei tule välja ja otse ka vist ei tule välja . </s> <s> Rõõm on nii isiklik asi , endasse suletud , kuigi hõlmab kogu maailma , vähemalt kuni silmapiirini välja . </s> </p>
<p> <s> Läksin selles tuhinas ja selles päikesepaistes ( ma ei oska sisemise ja välise vahel vahet teha , ma ei tea õieti , mis on siseelu ) mööda jõeäärt , alumisi kaisid , kesklinna poole ; jõgi kilgendas ja lainetas üle ääre , kui turistide laev mööda sõitis . </s> <s> Vesi on kõrge . </s> <s> Kavatsesin kaubamajast vähemalt ühe mütsi osta , sest ilmad lähevad külmaks ja pühapäeval Saint-Germaini metsa minnes on mütsi vaja . </s> <s> Ma vihkan kaubamaju ja ostmist , ma ei oska osta , ja esimene kaubamaja juba tegigi tuju harilikuks . </s> <s> Mütsi seal ka polnud , midagi mõistlikku . </s> <s> Kole nälg tuli peale , sest polnud hommikust saadik midagi söönud , ramadaan ju , peab paastuma . </s> <s> Rikkusin paastu ja ostsin Rivoli tänavalt ühe crépe'i , Nutellaga , see tundus kõige toitvam . </s> <s> Pole ammu tänaval crépe'i ostnud . </s> <s> Aga nad on hindu tõstnud ! </s> <s> Kui 1991. aasta jaanuaris-veebruaris esimest korda Pariisis olin , maksid nad nii kümne frangi ringis , ainult suhkruga oli isegi nagu kaheksa või seitse . </s> <s> Siis ma neid ikka vahel ostsin . </s> <s> Ilm oli külm ja need soojad magusad rasvased suutäied andsid hästi energiat . </s> <s> Tuju läks alati paremaks . </s> <s> Nii nüüdki . </s> <s> Sõin oma crépe'i ära Saint-Jacques'i torni all skvääril . </s> <s> Ma ei oska neid käies süüa , tilgutan riided täis . </s> <s> Skväär oli Rivoli tänava rüsinaga võrreldes haruldaselt vaikne . </s> <s> Ainult üks hulgus , üks joodik pinkide peal . </s> <s> Päike jäi maja taha . </s> <s> Neeger kraapis , ei , neeger on ikka imelik öelda , ütleme , must mees kraapis lehti kokku , tehes pargitee ilusaks triibuliseks . </s> <s> Nagu jaapani aias . </s> <s> Huvitav , et isegi nii väike aed suudab linnast nii eraldi olla . </s> <s> Ta on suletud paksude igihaljaste hekkidega , sellele on mõeldud . </s> <s> Loodus on võimas . </s> <s> Magusast crépe'ist sain sellise energialaengu , et ostsin BHVst nii mütsi , salli kui ka jope , mille olin kavatsenud hiljem osta Eestisse minekuks , midagi päriselt sooja . </s> <s> Muidu alati külmeta talvel , sest riided ei ole selle kliima jaoks piisavad . </s> <s> Mark Aigle , Kotkas . </s> <s> Pean tunnistama , et mulle meeldib siiski kalleid firmariideid osta ja ilusate nimedega on mind kerge hoovi tõmmata . </s> <s> Mis parata . </s> <s> Pärast kirjutasin veel Postimehele ühe veste ja olin sellega ka väga rahul . </s> <s> Ma arvan , et sellised ühe soojaga kirjutatud vested on kõige paremad , mis siis , et nad pole võib-olla kõige loogilisemad ja selgemad . </s> <s> Neis on mingi sisemine , meeleolu loogika , kirjutamise loogika . </s> <s> Ma arvan . </s> </p>
<p> <s> Kui õhtul koju läksin , oli ammu pime . </s> <s> Vaatasin , et need pühadetuled , valgetesse lambivanikutesse mähitud puud Champs-Elysées'l on ikka ilusad . </s> <s> Midagi tõeliselt suurejoonelist ja pidulikku . </s> <s> Ja teevad hästi valgeks . </s> <s> Rõõm ei tahtnud mind kuidagi maha jätta ja isegi täna hommikul on ta vastu ootust tagasi . </s> </p>
<p> <s> Õhtul vaatasin veel lõpuni Mannide perekonnasaaga . </s> <s> Kõik need enesetapud . </s> <s> Pisarateni liigutav pilt sellest , kuidas Michael üksi Cannes'i Klausi matustele jõudis ja tema haua äärel , põlvili maas , viiulit mängis . </s> <s> Ei tea , miks matused mind nii liigutavad . </s> <s> Pärast ta tappis enda ka ära . </s> <s> Klauski kippus elu lõpus oma elulugu kirjutama , nagu mina siin . </s> <s> Ometi ma ei kavatse surra . </s> <s> Katia Mann , ema , oli öelnud Klausi esimese katse peale : " Ma ei saa aru , kui inimene ennast ära tappa tahab , kuidas ta võib seda nii halvasti teha ! " </s> <s> Perfektsionism . </s> <s> Thomas arvas , et sureb seitsmekümneselt , nagu tema ema oli surnud , vähki . </s> <s> Tal avastatigi seitsmekümneselt kopsuvähk ( aga keegi ei tohtinud lausuda tema kuuldes , ega lausunudki sõna " vähk " ) . </s> <s> Tol ajal oli see peaaegu lootusetu , aga Katia leidis ikkagi Chicagost arsti , kes teda opereeris , lõikas ära kaks kolmandikku ühest kopsust . </s> <s> Ja elama jäi , elas veel üle kümne aasta , suitsetas sigareid ja armus Šveitsis ühte kelneripoissi . </s> <s> Filmitegijad olid selle kelneri üles otsinud , ta oli juba muidugi vana mees , aga mäletas väga hästi . </s> <s> Ta oli tundnud küll , mida see vanamees tema vastu tundis , sest tema oli samal ajal olnud ka just kõrvuni armunud , ühesse tüdrukusse , kellega ta hiljem abiellus . </s> <s> Talle loeti ette ülistavaid kohti kuskilt Manni raamatust , mis ilmselt tema kohta käisid . </s> <s> Ta muheles rahulolevalt , see saksa vanamees : jah , kunagi oli ta olnud ilus poiss . </s> </p>
<p> <s> Ainsana on Thomase lastest elus Elizabeth , väike armsa olemisega vana naine . </s> <s> Ta olevat ka ainus , kes selle perekonnaga leppis , rahu tegi . </s> <s> Nii ta arvas ise ka . </s> <s> Ta pandi istuma Lübecki aukodanikutooli , meenutamaks isa pühitsemist seal . </s> <s> Ta ütles , et sellega , selle sünnilinna aukodanikuks valimisega sai Thomase elus ring täis ja et nii see pidigi minema . </s> <s> Mõtlesin , et on vist paratamatu , et kirjaniku elu muutub jutustuseks . </s> <s> Igaüks sarnaneb oma ametile , põllumees , kingsepp . </s> <s> Kirjaniku elu peab olema sümmeetriline , loogiline , jutustatav . </s> <s> Võib-olla . </s> </p></div2><div2 type="alaosa"><head> 09. 12. 01 </head>
<p> <s> Tegelikult on asi nii , et elust tuleb teha kunstiteos , vähemast enam ei aita . </s> <s> Ja see ei tähenda elamist " kunstnikuna " , vastupidi , see tähendab sellist elu , mida veel ei tunta , mille loogika ja sümmeetria ei ole veel valmis . </s> <s> Kunstnik on valmis roll , neid on juba nähtud küllalt . </s> <s> Samad veidrused , samad hädad , väikeste variatsioonidega . </s> <s> Vaja on uut . </s> </p>
<p> <s> Mets oli must , lõplikult must . </s> <s> Päike oli valge , jõulukuu madal päike . </s> <s> Härmatis orupõhjas oli ka valge , aga teistmoodi , natuke hinnalist valget mustrit pruunidel , punakatel , rohelistel lehtedel , joonistamas peenelt välja nende sooni ja servasid . </s> <s> Esimene härmatis , mida näen sel sügisel . </s> <s> Väga ilus . </s> <s> Uurisin ühte pruuni lehte lähemalt , tõstsin ta maast üles , mu sõrmede juurest muutus ta kohe tumedaks , muster kustus . </s> <s> See oli eile . </s> </p>
<p> <s> K . kirjutas oma kirjas nende perekonnale kuuluvast lihatööstusest ja mainis , et võiksin tulla sinna vaatama , kuidas " liha on tantsupõrand " . </s> <s> See koht ajas mind naerma , metsas mõtlesin selle peale ja siis ajas see mind ikka naerma . </s> <s> Selline luuletuste lugemine mulle meeldib . </s> <s> Nii peabki lugema . </s> <s> Aga tõesti , kus siis veel liha on tantsupõrand , kui mitte tapamajas , surma tantsupõrand . </s> </p>
<p> <s> Sealsamas kirjutas ta lihasöömisest ( et ta nagu vastukaaluks sellele pereettevõttele liha peaaegu ei söö , aga ei tea , kuidas peaks olema munade ja juustuga ) . </s> <s> See tuli mulle tuttav ette , mõtlesin söögi rituaalsusest , sellest , et meie söömine on ikka palju rituaalsem , kui me endale tunnistame . </s> <s> Ka tervislik toitumine jne. </s> <s> Telekast nägin reklaami : naine kargab voodist välja , karjub mehele : " Sa hammustasid mind , vaata , milline jälg siia jäi ! " </s> <s> Mees on vihaselt vait , surub läbi hammaste : " Sa pole mulle juba mitu kuud liha andnud . " </s> <s> Siis ilmub ekraanile grillrestil punasest pruuniks särisev lihatükk , siis lõikab nuga selle pooleks , ilmub isuäratav verine sisu . </s> </p>
<p> <s> Liha , inimesesöömise ja seksi sümboolne seos . </s> <s> Lihasöömisest keeldumine kui teatud sotsiaalsetest sidemetest keeldumine . </s> <s> Perekond on mures . </s> <s> ( Kas ta on sööma hakanud ? </s> <s> Ei , ikka ei söö . </s> <s> Isegi lihaga keedetud suppi ei võta suu sisse . </s> <s> Aga kooke pistab küll . </s> <s> No on lugu ! </s> <s> Aga küll ta sööma hakkab . </s> <s> Kaua ta ikka niimoodi vigurdab . </s> <s> Ärme tee sellest väljagi ! ) </s> </p>
<p> <s> Söök on ametlikult desakraliseeritud , aga ega see pole sellepärast kuhugi kadunud . </s> <s> Mõned vastuvõtlikumad inimesed elavad seda nüüd läbi teiste eest , sakraliseerivad ja ritualiseerivad üle , langevad liialdustesse : anoreksia , range taimetoitlus , keerulised režiimid ( dieedid , nagu eesti keeles öeldakse ) , raha eest korraldatavad paastulaagrid . </s> <s> Ühiskonna tasakaalutus avaldub ikka üksikutes , põhimass on nii tuim , et pealtnäha oleks kõik nagu normis . </s> <s> Igal ajastul kannavad vähesed maailma patu , räägivad ja näitavad välja selle , mida teised varjata ja unustada tahaksid , selle , mille enamus ongi unustanud . </s> </p>
<p> <s> Teises telesaates näidati tarka väikest tüdrukut – vurrukesed ülahuulel , nagu vahel tumedatel naistel on – , kes teraapia eesmärgil pidas küülikuid . </s> <s> Ta rääkis , et tema haigus on see , et ta ei söö . </s> <s> Ei saa süüa , ei taha . </s> <s> Ta loodab sellest paraneda , sest muidu ta ei kasva ja tal peab öösel olema kõhus see sond , millega teda toidetakse . </s> <s> Nüüd , küülikuga , olevat tal juba natuke parem . </s> <s> Psühhoterapeut selgitas , et söögist keeldumine on tihti seotud vanemate lahutusega . </s> </p>
<p> <s> Buliimia ja anoreksia on nimed , mis tarbimisühiskond on andnud teatud äraandlikule käitumistele , mis paljastavad tema obsessioone . </s> <s> Obsessioon omastada , omandada aina rohkem selle maailma hüvesid , sümboolselt on see ju maailma allakugistamine . </s> <s> Armastus ja seks , ülimad tarbimishüved , mida individualistlik mina peab taotlema , need on muutunud sümboolseks inimsöömiseks , teise allakugistamiseks , või igatsuseks , et teine su alla kugistaks . </s> <s> Ma olen kindel , et mingi abstentsionistlik , seksist keeldumise liikumine on tulemas , sest iga obsessioon sünnitab oma vastandi . </s> <s> Sigivuseta seks on ju lõpuks nagu buliimia-anoreksia , söömine-väljaoksendamine . </s> <s> Pluss obsessiivne tegelemine aina sellega , mõttes , kunstis , reklaamis . </s> </p></div2><div2 type="alaosa"><head> 10. 12. 01 </head>
<p> <s> See ere detsembripäike on vist mu aastaajarütmi segi ajanud . </s> <s> Nagu kevadine elevus on peal , igasugu rõõmsad unistused , justkui oleksin armunud , aga ei tea , kellesse . </s> <s> Härmatis oli eile suuri alasid juurde võitnud . </s> <s> Peaks ükspäev minema sinna metsa hommikul , kui härmatis on veel igal pool , kui päike pole veel sulatanud . </s> <s> Raudteeliiprid olid härmas , seal , kus nad varjus olid , ja metsas oli härmas terve see puuriit , mille juures ma eelmisel päeval esimest korda härmatist kohtasin . </s> <s> Oleks tahtnud seda puuriita ja neid härmatanud tumedaid pöögilehtesid pildistada . </s> <s> Võib-olla mälestuseks , kuigi ma ei vaata kunagi mälestusfotosid . </s> <s> Mis jääb meelde , jääb meelde niigi , ja mis ei jää , pole vajagi . </s> <s> Liigagi palju jääb meelde . </s> <s> Kas või see puuriit , vanad vettinud tamme- ja pöögihalud , sammaldunud puukoor , seenetanud otsad ( oranžid seenekesed , seente viljakehad , kui mükoloogiliselt täpne olla ) , ja kõike seda katmas valge kristallipuru . </s> <s> Tumedus läbi heleduse , tuhm ja ilus pilt . </s> <s> Tuhm ja samas hästi selgesti välja joonistunud , graafiline . </s> <s> Kui nii oskaks kirjutada , näiteks . </s> <s> Või elada , veel parem . </s> <s> Oskaks endale joonistada sellise elu . </s> <s> Teistelgi oleks lust vaadata . </s> <s> Aga sealt metsast , jah , jääb vist hulk asju meelde , mine tea , võib-olla surmatunnini . </s> <s> Sellest Pariisi-aastast jääbki ehk kõige paremini meelde see mets . </s> <s> See raiesmik , kus kevadel käima hakkasin ja kus eilegi päike soojendas , kuigi tuul oli päris krõbe külm . </s> <s> Ega see talv siin üks tõsine asi ei ole , rohkem nii , dekoratiivne . </s> <s> Tervisejooksjad lippasid paljasääri ringi , härmatisest hoolimata . </s> <s> Ja see valgus , mis on täpselt nagu veebruari lõpus , märtsis ( Eestis ) , eriti õhtupoolikul , kui päike vajub ja puutüvedel värelema , hingama hakkab . </s> <s> Õhk muutub siis vaikseks ja kaikuvaks , kuulatab sissepoole . </s> <s> Ainult siin pole lund , mis selles varakevadevalguses õhetaks . </s> <s> Selle asemel on ereroheline salusammal . </s> <s> Küll ta läikis ja säras seal kohas tee ääres . </s> <s> See koht jääb ka meelde . </s> <s> Katsusin sammalt käega , oli kare , külm , niiske . </s> <s> Ja pardiloigud jäävad meelde , partide vaikne lobistamine ja prääksutamine , rahustav heli . </s> <s> See koerarakend , mis eile vastu tuli , jääb ka ehk meelde , seda enam , et kirjutasin tast juba K-le . </s> <s> Need asjad , millest kellelegi räägid , jäävad hästi meelde , kui kirjutad , veel paremini , ja kõige paremini siis , kui see keegi veel su kirjutatu sulle tagasi jutustab . </s> <s> Siis on kindel . </s> <s> Kolmerattalise ( jalgrattaratta moodi rattad ) kerge käru ees olid ridarakendis kolm laikat , vedasid innukalt , keeled suust väljas , nagu Valgekihva filmis . </s> <s> Peremees sörkis taga , punane pael peos , sellega ta sai neid tagasi hoida , et nad tal käest ära ei jookseks . </s> <s> Aga vankri peal püramiidjas metallikarva puuris pikutas , ilusti keras ja nina saba peal , neljas laika . </s> <s> Oli ehk liiga vana , et vedada , või oli käpp haige , ei tea . </s> <s> Pärast mõtlesin isa laika , Roi peale . </s> <s> Eks see laika oli talle armas ka . </s> <s> Aga miks ta siis ta minu juurde maale tõi ? </s> <s> Mina pidin temaga metsas käima ja käisin ka , kogu aeg pidi siile ta nina eest päästma , muidu ta olekski nende juurde haukuma jäänud . </s> <s> Kui ta lahti pääses ja lammaste kallal oli , siis pidin lambatalle ( suur tall oli juba ) päästma , see oli koera all . </s> <s> Äigasin talle vist teibaga või tõmbasin teda kaelarihmast , igatahes ta kargas mulle rindu , kergelt , särgi sees olid hambaaugud ja rinna peal paar kriipsu . </s> <s> Aga naabri kana ei õnnestunudki tema käest päästa . </s> <s> Ta lasi selle hambust lahti küll , aga kana plagas aia alt metsa ja jäigi kadunuks . </s> <s> Naabrid olid vihased ja keeldusid igasugusest kompensatsioonist , eelistasid mind süüdi jätta . </s> <s> Muidu , kui see Roi lahti oli , oli ta sõbralik koer , õigemini ükskõikne , inimeste suhtes , pani aga kohe metsa , võimaluse korral nugist või oravat haukuma . </s> <s> Või kassi . </s> <s> Lusja jättis talle oma sabaotsa ja eelistas sestpeale magada köögis kellakapi otsas . </s> <s> Aga üks kassipoeg jäigi ta hambu . </s> <s> See oli siis , kui me Ristnas LSD-d proovisime , tähendab : mis proovisime ? </s> <s> Mina ei teadnudki sellest paberikillust , mis tuli suus ära närida , midagi oodata . </s> <s> Aga efekt oli võimas . </s> <s> Ega rohkem ka ei tahaks , ma ei usu , et midagi uut teada saaks . </s> <s> See olin ikka mina . </s> <s> Aga jah , Roi pääses tookord jälle lahti . </s> <s> Sain tal küll ketiotsast kinni , aga kassipoeg oli tal juba hambus . </s> <s> See oli ainult üks hetk , nagu ma pärast emale ütlesin . </s> <s> Üks hetk , kassipoja elu ja surm . </s> <s> Pojengipõõsa all , maja ees , ei jõudnud seina mööda üles . </s> <s> Hulk loomi sai seal Kalestes otseselt või kaudselt minu käe läbi surma . </s> <s> Vähemalt minu ajal , minu " peremeheks " olemise ajal , aga kui oled peremees , jutumärkidega või ilma , siis oled , loomad on järelikult sinu valitsuse all , nende elu ja surm . </s> <s> Lehm ja mullikas , paarkümmend lammast , mitu kassipoega , kolm vanakassi ( no need vastutasid küll ise , üks näiteks läks Pähklimetsa kartulimaa ümber pandud kalavõrgu sisse ) , Roi ja lõpuks Mopi ka . </s> <s> Tegelikult lasi isa ise Roi maha . </s> <s> Mina olin siis J-iga Stockholmis . </s> <s> Sel ajal sündis seal üldse imelikke asju ( olin plaani võtnud maja maha müüa , teinud Johnile-Jaanusele ettepaneku ) : õetütar pidi äärepealt ära uppuma . </s> <s> Ja Roi pääses lammaste kallale , seekord tõsiselt . </s> <s> Kaks olid veristena maas ja kuulusid hädatapmisele , kolmas pääses lombakana . </s> <s> Roi ei pääsenud , isa oli püssi võtnud ja ta maha lasknud . </s> <s> Pärast olevat ta nagu meelest ära olnud , rääkinud imelikku juttu , värisenud . </s> <s> Mina olin kokkuvõttes rahul , sest mina seda Roid ei sallinud , ta lõugas ja haukus vahest pooled ööd seal keti otsas . </s> <s> Kui kuskil oli metsloomi liikumas või näiteks öökulli peale . </s> <s> Öökull , see oli uraali kakk , nüüdse nimega händkakk , uhuutas õue taga kuuse otsas , Roi haukus . </s> <s> Siis kuulatas , vaikus , öökull uhuutas uuesti , uus vihane haukumine . </s> <s> Ja nii tundide kaupa . </s> <s> Ahjaa , ükskord tõmbas ta veel emal näo lõhki : ema oli talle süüa viinud ja vaadanud , et veekauss on liiga kaugel , koer ei saa kätte , läinud seda lähemale lükkama , Roi mõelnud , et tullakse tal konti ära võtma , karanud emale näkku . </s> <s> Neid laikasid ikka ei või ketis pidada , aga kuidas neid siis pidada , ma ei tea . </s> <s> See Roi oli isa vana-ea lõbu , varem meil ei olnud kunagi koera olnud , ema ei tahtnud koeri . </s> <s> Aga ikkagi , miks ta siis selle Roi mulle tõi ? </s> <s> Tõsi küll , pärast nad tulid ise ka järele . </s> <s> Ja kui Roi oli maha lastud ja maha maetud , siis läksid nemadki varsti . </s> <s> Vanakass Luise ( Lusja ) suri ka veel enne ära , elas oma verivaenlase üle , aga siis suri ära , ühel hommikul oli maja seina ääres sirakil ja kange . </s> <s> Enne oli lakanud söömast , hambad olid tal ka juba nürid , jäi lahjaks ja viletsaks . </s> <s> Temast jäi järele suur poeg Vasja , kes järgmisel kevadel lahkus , lihtsalt lahkus , sest ei kannatanud ketist lahti päästetud Mopi terrorit välja . </s> <s> See peremehetses nüüd maja lõunatrepil , mis enne oli olnud kasside riik . </s> <s> Suvel tuli Vasja veel ükskord tagasi . </s> <s> Naabri emasel kassil olid pulmad ja Vasja tuli korra meie ukse ette . </s> <s> Ta oli kõhna ja metsik , aga ilusa karvaga . </s> <s> Nühkis ennast minu sääre vastu , andsin talle süüa , aga ta ei söönud eriti , kutsus aga kräunudes seda naabri emast , siis lippas minema ja rohkem ma pole teda näinud . </s> <s> Ta viis endaga kaasa ka selle äbariku poolmetsiku kassi , kängujäänud poja , kes tema seltsis meie pööningul elas ja kellega nad seal vahel hirmsat kolinat tegid . </s> <s> Kui köögiuksest välja tulid , siis nad passisid seal räästa all , rida hiilgavaid silmi , sadasid robinal alla , vahel kaelagi , eks ikka lootuses , et süüa toodi . </s> <s> Kujutasin ette , kuidas nad ühel ilusal suvepoolsel kevadehommikul lahkusid , otsejoones metsa poole , itta . </s> <s> Vasja kõige ees , väike hall tal sabas . </s> <s> Helmi oli siis juba vanadekodus ja naabri Heino surnud . </s> <s> Mopi käis minuga metsas , jooksis jalgratta järel oma lühikestel kõveratel jalgadel , keel pikalt suust väljas nagu lipp , silmad metsikud peas . </s> <s> Ta jäi maha , aga kui peatusin , jõudis järele , viskas oimetult sinnasamasse mustikavarte vahele pikali , lõõtsutas . </s> <s> Tagasiteel jäi ta tavaliselt hoopis maha , ma käisin kaugel , oma 15–20 kilomeetrit kodust . </s> <s> Lootsin vaikselt , et ehk saab südamerabanduse , elu aeg ju ketis elanud , pole jooksma harjunud , oleks ilus äkiline surm . </s> <s> Aga ei midagi , teise päeva lõunaks hiljemalt oli ta kodus , mudane ja oimetu . </s> <s> Pärast läks targemaks . </s> <s> Kui ratta välja võtsin , tegi teisele poole maja asja , et mitte näha , kui ma väravast välja lähen . </s> <s> Häda oli temaga see , et ta hakkas hirmsasti mind kaitsma , tormas lõrinal kõigile kallale , kes õue tulid . </s> <s> Pärast oli küll sõber . </s> <s> Samamoodi olevat ta hiljem hakanud naabreid kaitsma , kelle juurde ta kostile jäi , kui mina sealt ära läksin ( alguses oli ikka seal ukse taga magamas käinud ) , nii et uus pererahvas otsustas ta maha lasta . </s> <s> Nüüd seal majas loomi pole , üks noor poiss elab üksinda , majahoidjaks , umbes nagu mina omal ajal. </s> <s> Nagu oleks majadelgi oma korduv saatus , teatud elu , mida nad endaga kannavad . </s> <s> Ükspäev mõtlesin , et äkki satun sinna samamoodi tagasi veel , nagu need kaks vana lammast , kelle ma enda teadmata sinna tagasi tõin . </s> <s> Pärast tuli välja , et Helmi oli need sellele naisele andnud , kui Eduard ära suri . </s> <s> Aga seda see naine mulle ei öelnud . </s> <s> Need must ja hall jäidki koos käima , hoidsid teistest eraldi ja olid väga iseteadlikud . </s> <s> Kuhu tahtsid , sinna ka läksid , ei siis hoidnud aiad ega miski . </s> <s> Huvitav , kas nad mäletasid seda kohta , kuhu nad tagasi toodi , tundsid ära ? </s> <s> Ja mida see lammaste puhul tähendaks ? </s> </p>
<p> <s> Mina pole küll vanu kohti eriti ära tundnud . </s> <s> Tean , et see on see koht , aga ära ei tunne . </s> <s> Näiteks Pääskülas alt raba äärest metsa , kuhu ma puujuurikate alla neid samblast päkapikuonne ehitasin ja kus me käisime mustikaid ja männiriisikaid otsimas ja kevadel tammede alt kannikesi . </s> <s> Need rajad on mul praegugi täpselt silmade ees . </s> <s> Alati oli seal natuke hirm ka ära eksida , kuigi kuhugi eksida polnud , või et astud rästiku peale või et tuleb kopsuhaige vastu ja köhib . </s> <s> Need hulkusid seal , hall kittel pidžaama peal , olid kopsuhaigla aiast välja roninud . </s> <s> Nüüd olevat jälle palju kopsuhaigeid , tuberkuloos on tagasi tulnud , nagu eelmise sajandilõpu mälestuseks . </s> <s> Neid Pääsküla metsaradu näen vahel unes , üldiselt põgenen seal kellegi eest või otsin kedagi . </s> <s> Aga kui pärast kahtekümmet aastat sinna vaatama läksin , polnud seal mitte midagi . </s> <s> Täitsa võõras koht , mingi nimetu võpsik . </s> <s> Ma sain aru küll , et see on see tee ja see on see kraav , aga see ei lugenud . </s> <s> Meeles seisavad kohad paremini kui tegelikult , maa peal . </s> <s> Isegi Kaleste aed oli ühe suvega tundmatuseni muutunud : tagaaia ploomid , mis ma ükskord istutasin ( isa tõi need omajuursed istikud ) , olid äkki nii tihedaks võsaks kasvanud , et ma ei tundnud seda kohta enam ära . </s> <s> Kuldrenett , samuti minu istutatud , oli täiesti nende sisse kadunud . </s> <s> Kohad metsistuvad haruldaselt ruttu , niipea kui selja keerad . </s> <s> Teistel inimestel on neist teine arusaamine ja teine suhe nendega . </s> </p>
<p> <s> Mõtlesin eile õhtul , et see Pariis on siiski olnud mulle vältimatu , mulle eesti talumehe pojale . </s> <s> Initsiatsioonipaik , mis siis , et sada aastat hiljem ja et siin pole enam õieti midagi . </s> <s> See , mis siin on , on mu enda igatsus , ajalooline , genealoogiline , kirjanduslik , kultuuriline , isiklik . </s> <s> Ma pole siit otsinud muud kui oma päritolu , kohta selles väikeses kultuuris , kuhu ma kuulun ja millesse kuulub vältimatult ka Pariis . </s> <s> Muide , ega Pariis pole muutunud , see on ainus koht , mis ei muutu . </s> <s> Alati ta rabab mind oma samasugususega , kui ma siia tulen . </s> <s> Kultuur vajab mingit muutumatut pidepunkti , mingit rahu ja püsivuse paika . </s> <s> Kohta , kus rajad ja aiad nii ruttu võssa ei kasva , majad nii ruttu võõraks ei jää , raamatud nii ruttu ei unune . </s> </p>
<p> <s> Ma peaaegu juba tean , missugust raamatut ma tahaksin kirjutada , õigemini , missugust elu elada , sest raamat tuleb sealt ise , ega teda tegelikult kirjutada ei saa , sellest olen ka aru saanud . </s> <s> Elu on ainult kole aeglane , vahepeal . </s> </p></div2><div2 type="alaosa"><head> 11. 12. 01 </head>
<p> <s> Ostsin eile suured mustad saapad , loodetavasti on nad head , kallid olid küll . </s> <s> Meenutavad natuke neid Kiievi matkasaapaid , mis olid Tartus , Järistes . </s> <s> Valmistuksin nagu polaarekspeditsiooniks . </s> <s> Osta on veel soe pluus , püksid , soe fliiser . </s> <s> Ja teepoest kõik kingitused , peale ühe . </s> <s> K-le tahan osta prantsuse-saksa sõnaraamatu . </s> <s> See oleks sümboolne . </s> </p>
<p> <s> E . üllatas mind eile õhtul väiklase ettepanekuga . </s> <s> Tellis , et ma neile ühest plaadipoest Beaubourg'i lähedalt klassikaplaate ostaksin , seal olevat olnud odavaid , 25 frangi eest , Karajani komplekte . </s> <s> Et " lossis " olevat neid sobilik kuulata ( või kuuldavale tuua ? ) . </s> <s> Kõige hämmastavam oli ettepanek , et ta võiks mulle nende vastu anda Eestis seda kamembääri ( camembert ) , mida ta oli juustutöösturi käest massiliselt kaasa saanud . </s> <s> Esiteks , miks nad siis ei ostnud neid plaate , kui nad seal poes kord käisid ? </s> <s> Hea küll , reisil jääb ikka selliseid asju : näed ja mõtled pärast tagasi tulla , aga ei jõugi . </s> <s> Aga see vahetuskauba pakkumine tundus küll tõeliselt perversne . </s> <s> Eriti multimiljonäri ja chātelain'i kohta , kellena ta ennast esitleb . </s> <s> Oma loogika seal muidugi on . </s> <s> Miljonärid on tihti väikestes asjades ihnsad , ei raatsi raha käest anda , ja sageli neil polegi vaba raha . </s> <s> Huvitav siiski , kas see äri ja maade kokkuhangeldamine on tõesti nii sügavale isiksusse tunginud . </s> <s> Seda tahaks kohe uurida . </s> <s> Ja siis veel see soov lossis klassikalist muusikat kuulata . </s> <s> See on siiski allpool taset . </s> <s> Kultuuriga kõrgemas mõttes on vist ikka nii , et kui sa sellega lakkamatult aktiivselt ei tegele , ei immuta ennast sellega , mida nimetatakse spirituseks , nagu joodik Betti Alveri luuletuses , siis ta lihtsalt jääb lahjaks , lahtub ära , ilma et isegi aru saaksid . </s> <s> Ta kiitles , et pole aastaid raamatuid lugenud . </s> <s> Järelikult , raamatute lugemises siiski on midagi . </s> <s> Midagi , mis mõtet pikemalt struktureerib , treenib võimet mõelda pikemaid mõtteid kui leheküljepikkuseid , sügavamaid kui vulgaarfilosoofilisi , vastuokslikumaid kui esimese astme paradoksid . </s> <s> Telekat tal põhimõtteliselt pole , aga internetist vaatas terve Sõnumilehe läbi . </s> <s> Isegi mina ei viida internetis lehtedega nii palju aega , ka oma halvimail päevil . </s> </p>
<p> <s> Aga teisest küljest , see on tema elu . </s> <s> Kas kõrgkultuur on teda kunagi tõeliselt kutsunud ? </s> <s> ( Ja kas mind on ? – see on küsimus , milles mul veel selgust pole , sellepärast see E. juhtum mind ka nii huvitab . ) </s> <s> Kuulub ta nende hulka , kellele kultuur jääb nostalgiliseks noorusharrastuseks ? </s> <s> Ja kas raha tõepoolest korrumpeerib inimest ? </s> <s> Neile küsimustele tahaksin küll vastust saada . </s> <s> Või on ta lihtsalt avameelsem inimene , harjunud , et keegi talle vastu vaielda ei julge , sest ta on ümbritsenud ennast kuulekate kõrvade ja austavate silmadega , selle sõltuvate naiste ja meeste haaremiga ? </s> <s> Ja ma ilmutaksin ise samasugust labasust ( kui see üldse on labasus ) , kui ma ei kardaks endast halba muljet jätta ? </s> <s> Igatahes huvitav , väga huvitav . </s> <s> Temast ei tohi sõltuvusse sattuda . </s> <s> Oma sõltlaste vastu on ta küllalt julm ja hoolimatu , ma arvan , nagu ärimees peab olema . </s> <s> Kust need miljonid muidu ikka tulevad . </s> </p>
<p> <s> Siiski , selle möödaminnes tehtud ja ilmselt sel hetkel talle pähe turgatanud ettepaneku närusus lausa solvas mind ja rikkus tujugi ära . </s> <s> Äri ilmselt koosnebki taoliste tehingute genereerimisest . </s> <s> Kui parasjagu midagi suurt silmapiiril ei ole , toodab tühikäigul pöörlev aju taolisi tühiseid ja tühistest tühisemaid , aga loogika on sama . </s> <s> Igaühe teadvus vist toodab mingeid teatud liiki mõtteskeeme , ükskõik mis toorainet ta ka tarbiks . </s> <s> Need skeemid on määratud ära millest ? </s> <s> Päritolust , psühhofüsioloogilisest tüübist , lapsepõlvest , haridusest , olulistest mõjutustest õrnas eas . </s> <s> Ja edasi läheb enam-vähem automaatselt . </s> <s> Me oleme oma teadvuse automaadid . </s> <s> Kõik ühe kirjaniku raamatud kannavad alati mingit ühesugust mõtteskeemi , ühte ja ainsat maailmaarusaamist , mis pole arusaamine selles mõttes , et kõik oleks selge . </s> <s> See on udu , läbi mille maailm paistab , igaühel natuke ise värvi , ise lainepikkusega voogav ja virvendav . </s> <s> Ja ärimees toodab ühte tüüpi äriskeeme . </s> <s> Kui need ajavaimuga klapivad , resonantsi lähevad , on ta edukas , samuti kui kirjanik . </s> <s> Kas skeemi on võimalik elu jooksul muuta , skeemist välja pääseda , teda läbi näha ? </s> <s> Sest isegi kui tundub , et näed teda läbi , jääb ta sinu üle valitsema . </s> <s> Tähendab , ei näe siiski . </s> <s> Sel juhul ehk ongi parem elada võimalikult teadvustamatult , järgides oma instinkte ja ihasid , kasutades seda maailma ära oma väikestes ja suurtes ärides , oma suhetes , mis on ka ärid , inimestevaheline võimukommerts , tunnustuse , jõu ja soojuse kommerts . </s> <s> Võitlus selle nimel , kes saab rohkem , andes vähem ( jättes aina mulje , et tal on midagi olulist anda ) . </s> </p>
<p> <s> Päike vallutab jälle territooriumi valgel majaseinal . </s> <s> Eile päeval pärast saabaste ostmist läksin Pére-Lachaise'i surnuaiale , see oli seal lähedal . </s> <s> See Avenue de la République tuletas mulle meelde natuke teistsugust Pariisi , seda , milles ma tookord , 11 aastat tagasi , peamiselt liikusin . </s> <s> Ta polnud tõesti muutunud . </s> <s> Samad lõhnad , samasugused inimesed , sama külm vinge tuul . </s> <s> Ainult Pére-Lachaise'i kalmistule ma tookord ei taibanud minna . </s> <s> Selle nõlv on vastu lõunat . </s> <s> Päike on juba küll nii madalal , et jääb kogu aeg hauakabelite ja puude varju . </s> <s> Aga seal mäe otsas suure kabeli juures pinkidel oli väga soe . </s> <s> Ja kummaliselt vaikne . </s> <s> Puuvõrad ja linn all olid mähitud sellesse sinakasse vinesse , milles nad tundusid tukkuvat . </s> <s> Inimesi polnud . </s> <s> Vares vaaksus puu otsas , kõiges oli seda eelkevade tasast surinat , endassepööratud ootust , mis mind siin nii segadusse ajab . </s> <s> Peaks tänagi ühe retke ette võtma . </s> <s> Sellised päevad kannavad sind kuhugi erutavasse sügavusse , mäletamata aega , kevadeootusesse , mis on olnud su olemisviis siin maailmas , hoolimata neist välistest kujudest , mis ta ühel või teisel ajal on võtnud . </s> <s> Tuleks see meelde , tuleks kõik meelde . </s> </p></div2><div2 type="alaosa"><head> 12. 12. 01 </head>
<p> <s> Kui 12 tagurpidi keerata , ongi 21 ja ärasõit . </s> <s> Päike on täna halli udu taga , aga nädalalõpuks lubatakse jälle päikesepaistet ja " Siberi külma " , nagu nad ütlevad : päeval lausa paari külmakraadi . </s> <s> Vaatan nüüd iga päev ilm.ee-st reaalajas videopilti , Kuressaarest ( Kärldast pilti veel ei anna ) , Tartust , Tallinnast , ja püüan mõistatada , mis mind seal ees ootab . </s> <s> Videost paistab tumedaid hüplikult liikuvaid inimfiguure , autotulesid , videvikku või pimedust , märga asfalti , määrdunud lund , kohustuslik jõulukuusk . </s> <s> Need mantlites ja jopedes udused kujud on mu kaasmaalased , ma kuulun nende hulka , sellesse tõugu . </s> <s> Aga seda mõtet neid pilte vaadates küll pähe ei tule . </s> <s> Siiski , see kõik on üsna tuttav . </s> <s> Mu polaarriietus on nüüd peaaegu täiuseni arendatud . </s> <s> Huvitav , et Eestisse on tahtmine minna pealaest jalatallani uutes riietes . </s> <s> Siin kõlbas küll vanadega ringi käia . </s> <s> Tegelikult tulin siia ka uute riietega , mis ma Tallinnast olin ostnud . </s> <s> Tallinnas nad tundusid päris elegantsed , siin sain aru , et ega nad suuremad asjad ole , aga mis seal ikka . </s> <s> Nii et siin käisin ringi Eesti riietes ja Eestisse lähen Pariisi riietega , ei tea , kust see kostümeerimiskirg . </s> <s> Peaks veel sokid , kindad ja aluspüksid ka ostma , siis poleks midagi vana . </s> <s> Mõttes seostan neid uusi riideid kuidagi K-ga . </s> <s> Uue inimesega kohtumine on alati innustanud mind uusi riideid ostma . </s> <s> Tahaks iseennast ka uuest küljest näha , uuena ja värskena . </s> <s> Ei taha ju uuele inimesele oma vana kulunud mina pakkuda . </s> <s> Kuldnokk ikka häälitseb , vilistab ja kuristab vaikselt oma antenni otsas , nagu igal hommikul . </s> <s> Täna tuleb ekraanidele film " Rändrahvas " või " Rännurahvas " ( Le peuple migrateur ) , lindude rändest . </s> <s> Läheks õige seda vaatama . </s> <s> Polegi terve sügise jooksul kinos käinud . </s> <s> Ometi mõtlesin , et Pariisis , seal saab vähemalt kinos käia . </s> <s> Tagasi Eestis , mõtlen võib-olla jälle nii . </s> <s> Kalev Kesküla tellis , et kirjutagu ma Ekspressile midagi Pariisist , ajaloolises-eestikultuurilises mõttes . </s> <s> Proovin . </s> </p>
<p> <s> Pariis on muutumatus . </s> <s> Vähemalt minu jaoks . </s> <s> Iga kord , kui ma siia jõuan , rabab ta mind sellega , et kõik on sama . </s> <s> Mitte midagi pole vahepeal muutunud . </s> <s> Pärastlõuna on käes , söögiaeg hakkab läbi saama . </s> <s> Tviidpalitus vanamees ostab pärastlõunal kioskist värske Le Monde'i , mis kannab traditsiooniliselt homset kuupäeva , andes märku sellest , et ega tegelikult maailm ei muutugi . </s> <s> See Le Monde'i homne kuupäev on nagu Pascali kihlvedu või panus Jumala olemasolu peale : homme tuleb . </s> <s> Seni pole miski neid kihlvedusid tühistanud . </s> <s> Huvitav , mõtlen , kui kaua ta ( ikka see vanamees ) kodus peegli ees oma salli sättis . </s> <s> Võimalik , et see käib neil paari liigutusega , masinlikult nagu lipsusõlme sidumine . </s> <s> Ja kuidas tuul neid kunstipäraselt seatud salle ära ei liiguta ? </s> <s> Kas Kultuur ja Traditsioon on tõesti nii võimsad , et tuulgi neile midagi tee ? </s> </p>
<p> <s> Majahoidja , õieti concierge , on ikka all oma valvepostil . </s> <s> Või kui see pole tema , siis see on tema naine . </s> <s> Või tütar . </s> <s> Ja kui kedagi näha pole , siis on nad kindlasti seal , oma kardina taga . </s> <s> Ja jätavad ikka kõik meelde . </s> <s> Tulemised ja minemised . </s> <s> Kui Monsieur Renard vanaks jääb , võtab tütar ameti üle , tal see nüüd juba selge : üürnike jagamine väärikusklassidesse , tervituste südamlikkuse doseerimine , olulisemate seikade fikseerimine nende elus . </s> <s> Hommikul kella kümne paiku teeb Monsieur Renard oma ringkäigu , lükkab kirjad uste alt sisse , suhhti ja suhhti . </s> <s> Uste all on vastavad vahed . </s> <s> Sealt puhub ja kostab ka , aga sellest pole midagi . </s> <s> Nii on ikka olnud . </s> <s> Ööseks võib ju vana salli sinna ette toppida . </s> </p>
<p> <s> Ma ei tea , võib-olla pariislaste meelest on selle kümne aasta jooksul palju muutunud ja miski pole enam nii nagu vanasti . </s> <s> Minul pole silma nende mikroskoopiliste muutuste tabamiseks . </s> <s> Võib ju olla , et tänavatele on ilmunud uued automargid ja sallikandmise mood on kergelt teisenenud . </s> <s> Aga autosid pargitakse ikka vanamoodi teiste vahele : kolks vastu esimese auto stanget , kolks vastu tagumise auto stanget . </s> <s> Olen tähele pannud , et see on eesti külalisele üks meeldejäävamaid vaatemänge Pariisis , see autoparkimine . </s> <s> Nad vaatavad seda klõmmimist suurte silmadega nagu ülimat pühaduseteotust . </s> <s> Nagu polekski auto põrkerauad selle jaoks välja mõeldud . </s> <s> Nojah , need autod pole muidugi ju autod ka , pisikesed Renault'd ja Peugeot'd . </s> <s> Et siin linnas tasuks suurt autot pidada , peab jaksama ka autojuhti palgata , kes vahepeal kuskilt parkimiskoha otsib ja pärast restorani ette tagasi sõidab . </s> <s> Selleks peab olema Saadik , Pangadirektor , Vene Ärimees , ma ei tea kes . </s> <s> Rikaste elu , see on omaette maailm . </s> <s> Mis see minusse puutub ? </s> </p>
<p> <s> Reaalne ja kujutluslinn lähevad kogu aeg segi . </s> <s> Reaalne linn on nagu linn ikka . </s> <s> Müra , ummikud , üsna talumatu õhureostus , metroo külm haisev tuuletõmbus , pilgukontakti meisterlik vältimine . </s> <s> Reaalne linn on see , kus inimesed käivad tööl ja lähevad õhtul koju telekat vaatama . </s> <s> Või kinno . </s> <s> Või restorani . </s> <s> Osadel pole kuhugi minna , ma ei tea , kuhu need lähevad , aga kuhugi nad ikka lähevad . </s> <s> Ühesõnaga , harilik elu , nagu inimestel igal pool maailma linnades . </s> <s> Kujutluslinn on see , mis kohe on kohal , nii kui sellest harilikust elust korra pilgu kõrgemale tõstad , välja vaatad . </s> </p>
<p> <s> Pariisi on nii palju kordi jutustatud , raamatutes , piltidel , filmides , et sellest ei päästa teda enam miski , isegi tuumapomm ei päästaks ( kujutlus tuumapommist kuulub ka selle reaalse , igapäevalinna juurde , tänapäeva ) . </s> <s> Ta on jutustus , mis vallandub automaatselt iga hetk , kuhu ka ei vaataks , jõele või sildadele , ärklikorrustele või kohvikutele . </s> <s> Või sellele Prouakesele , kes raske nikerdatud välisukse enda järel kinni laseb kukkuda ja koerakese sülest maha paneb . </s> <s> Koerakesel on tepitud vest seljas . </s> <s> Proua tõmbab kasukahõlmad koomale . </s> <s> Väljas on ainult paar plusskraadi , tõeline Siberi külm . </s> <s> Koerake hakkab kohe keset kõnniteed asjale . </s> <s> Väike aurav hunnik . </s> <s> Mõlemad kaovad rahvavoolu . </s> <s> Koerajunnile mitteastumise instinkti omandad siin umbes paari kuuga . </s> <s> Ma ei tea , millel see põhineb , igatahes see töötab täiesti teadvustamatult . </s> <s> Ilmselt mingi nägemise-haistmise kiire koordineeritus , pluss mingi seitsmes meel , just see , mis tagab , et kingad 99% juhtudest puhtaks jäävad . </s> <s> Muidugi mitte turistidel . </s> </p>
<p> <s> Pariisi jutustust on võimatu üles lugeda , üles lugeda kõike seda , mis sinna kuulub . </s> <s> Neil külmadel kuivadel päevadel oranžist ja lõhnavast mandariini- ( õieti klementiini- ) letist mööda minnes tuleb näiteks tingimata meelde Hemingway . </s> <s> Kuidas ta ostis neid jääkülmi ja suus nii värskelt lõhkevaid vilju . </s> <s> Ja kirjutas . </s> <s> Õppis kirjutama , nagu ta väidab . </s> <s> Ega ta ei osanud vist eriti prantsuse keelt , ta ei lugenud prantsuse kirjandust , ei kohanud prantsuse kirjanikke . </s> <s> Mitte sellepärast polnud ta siin . </s> <s> Pariis oli initsiatsioonipaik , sümboolne uks sellesse jutustusse , mis on kultuur . </s> <s> Sellesse muinasjuttu . </s> <s> Igatahes kandis külmade mandariinide söömine vilja . </s> <s> Või kuidas võtta . </s> <s> Nobeli preemia ja enesetapp , ma ei tea , kas saab need visata samadele kaaludele . </s> </p>
<p> <s> Ma ei tea ka seda , mida just otsisid need eestlased siit sajandi alguses . </s> <s> Ma usun , et ikka sama ust , jutustusse , muinasjuttu . </s> <s> Neid uksi vist igal pool pole . </s> <s> On neid veel siin , samuti ei tea . </s> <s> Mälestuste kiht on juba nii paks , kõik on juba nii ära jutustatud , et alata saaks nagu veel ainult otsast peale , ikka samade sõnadega ... </s> <s> Aga millistega ? </s> </p>
<p> <s> Nüüd ongi Pariis vist rohkem meeldetuletamise , anamneesi paik . </s> <s> Koht , kus miski ei muutu . </s> <s> Sedagi on väga vaja . </s> <s> Kultuur ei saa ilma selleta . </s> <s> Eestis on eesti kultuuri peaaegu võimatu meelde tuletada . </s> <s> Kõik kaob nii ruttu , kasvab võssa , vahetab omanikku , muudab tähendust , läheb moest . </s> <s> Ja meelest . </s> <s> Sellepärast ongi nii rahustav siia aeg-ajalt tagasi tulla . </s> <s> Just , tagasi . </s> <s> Veenduda , et pärastlõunane Le Monde kannab ikka homset kuupäeva , Pascali kihlveo lahendus on endiselt lahtine . </s> </p></div2><div2 type="alaosa"><head> 13.12.01 Santa-Lucia , luutsinapäev </head>
<p> <s> Tegin eile õhtul oma plaanitud käigu Fnaci , et osta K-le jõuluks prantsuse-saksa sõnaraamat ( võtsin mõlemapidise Larousse'i ) ja E-le võib-olla plaate . </s> <s> Kõigepealt läksingi plaadiosakonda . </s> <s> Mul oli üks idee ja see oli minevikust . </s> <s> Ma ei tea täpselt , millal või kust ma ostsin selle Haydni tšellokontsertide plaadi Jacqueline du Préga . </s> <s> See oli Melodija litsentsiväljaanne . </s> <s> Küllap ostsin ta Leningradist . </s> <s> Seal me käisime paar korda Tartust , ööbussiga , peamine eesmärk oli plaate osta . </s> <s> Eestis ei olnud litsentsiplaate eriti saada ja vene esitused olid meie snobismile liiga viletsad . </s> <s> Tihti nad vist olid seda ka . </s> <s> Võimalik , et ostsin selle siis , kui sõitsime Leningradi kahekesi T-ga . </s> <s> Tukkusin öösel bussis tema vastu toetudes ega saanud und . </s> <s> See oli talv . </s> <s> Pimeduses jooksid mööda Peipsi-ääre magavad majad , ilusti reas . </s> <s> See karske üksteise vastas magamine oli meie suurim lähedus . </s> <s> Ma ei tea , kas T. ka midagi tundis . </s> <s> Või mida ma oleksin tahtnud . </s> <s> Ma oleksin tahtnud , et ta oleks tundnud . </s> <s> Võib-olla oli siiski T. toakaaslane ka , ma ei mäleta . </s> <s> Igatahes istus ta siis kuskil eraldi . </s> <s> Leningradis pidi maas olema hallikaspruuniks tallatud lumi . </s> <s> Kuskil jaamapuhvetis või pirožnajas jõime magusat kohvitaolist jooki ja sõime rasvapirukaid . </s> <s> Olin magamata ja uimane , oli külm . </s> <s> Plaate ostsin igatahes terve paki , sealhulgas džässi , mida ma kunagi eriti mõistnud ei ole . </s> <s> Sellest Jacqueline du Prést sai igatahes mu absoluutne lemmik aastateks . </s> <s> See paat mängis jõuluõhtul Reigis , kui A. vastu ahju istudes magama jäi . </s> <s> Küllap see ajas talle une peale . </s> <s> Ma ei teadnud siis midagi sellest , et tegemist on legendaarse salvestisega ja et Jacqueline oli selleks ajaks kaotanud võime mängida . </s> <s> Seda kuulsin Moskva tšellistilt Ivan Monighettilt , kes kevadel Reigi kirikus mängimas käis ja meie juures ööbis . </s> <s> Võib-olla ma natuke riivasin teda du Prést rääkides , mõtlen nüüd . </s> <s> Kunstnikud on ju kõik nii armukadedad . </s> <s> Mina lähen küll armukadedaks , kui minu eakaaslasi kirjanikke ülistatakse . </s> <s> Mina ise võin neid ülistada küll , siis nad on minu võimu all . </s> <s> Ma ei uskunud , et seda salvestist Fnacis on , see on ju kõik nii vana asi ! </s> <s> Alguses ei leidnudki , pidin juba ühe teise võtma , aga siis avastasin ta alumiselt riiulilt teiste tagant . </s> <s> Õhtul kodus panin kohe peale , oli küll täpselt sama . </s> <s> Mul on see vana Melodija plaadi ümbris täpselt silme ees , Jacqueline'il on seal seljas tumesinine sametkleit : olin temasse omamoodi armunud , see tšellohääl kõlas nii inimlikult , see oli mu oma hääl , kui ma oleksin osanud häält teha , siis see oleks olnud mu hääl . </s> <s> Plaat rändas koos teistega , viimaste noorusereliikviatega Koidu tänava prügikasti . </s> <s> Grammofon ei töötanud enam , tuli välja , ja ma lihtsalt ei jaksanud neid plaate enam kuhugi kolida . </s> <s> Nii need asjad läinud on . </s> <s> Aga see plaadiümbris on mul vist elulõpuni meeles . </s> <s> Need litsentsiplaatide ümbrised olid palju ilusamad , ka vist litsentsiga ostetud . </s> <s> See oli must , tumesinine ja kuld , väga pidulik . </s> <s> CD ei ole nii ilus . </s> <s> Krabinatest ja kahinatest on ka natuke kahju , need tegid hääle veel armsamaks ja lähedasemaks . </s> <s> Esitus meeldis mulle endiselt ja liigutas mind endiselt . </s> <s> Ta pole muidugi mitte üldse ajastutäpne , Haydn kõlab sellel nagu Mahler või ma ei tea kes . </s> <s> Samuti nagu Bachi klaverikontserdid tollel muusikaõpetaja Piiri käest laenatud välismaa plaadil , mida ma lõputult käiasin , kõlasid pigem nagu Tšaikovski . </s> <s> Aga mis siis . </s> <s> " Ajastutäpne " , ajalooline esitus pole ju ka muud kui ühe ajastu , konservatiivsete kaheksakümnendate-üheksakümnendate suurmood . </s> <s> Enamasti on see kuiv ja igav . </s> <s> Või lausa naeruväärne oma pretensioonis teada , kuidas oldi ja mida tunti 200 ja 300 aastat tagasi . </s> <s> Seda ei saa kunagi teada , ka noodid , ka raamatud ei informeeri meid sellest . </s> <s> Sedagi , kuidas oldi aastal 1983 , kui käisime Leningradis plaate ostmas ja lugesime Tartus Runnelit , ei saa enam täpselt teada . </s> <s> Saan ma siis väita , et ma seda mäletan ? </s> <s> Ma mäletan ainult seda , mis ikka on olnud , mis ma ikka olen olnud ja olen ka praegu . </s> <s> Lõppkokkuvõttes pole see põrmugi muutunud . </s> </p>
<p> <s> Fnacist ostsin veel Grimmide muinasjutud ja kaks Mauriaci , " Armastuse kõrbe " ja " Öö lõpu " , mida mul prantsuse keeles seni polnud . </s> <s> Minu jaoks on nad olnud eestikeelsed raamatud , enam-vähem nagu eesti kirjandus . </s> <s> Alles poest välja minnes sain aru , et need Mauriacid olid umbes sama ost , mis du Pré , samast ajast . </s> <s> Kui ma nad nüüd siin Pariisis prantsuse keeles läbi loen , siis ehk on ring täis , võib-olla isegi vabanen nende lummusest . </s> <s> Grimme ja Mauriaci koos osta on ka väga loogiline . </s> <s> " Armastuse kõrb " ja " Öö lõpp " olid mu nooruse muinasjutud , lemmikmuinasjutud , mida ma elu pöörangutel ikka ja jälle lugesin , millega ennast kosutasin ja lohutasin . </s> <s> Täpselt nagu laps ( ja miks ainult laps , muinasjutud on algselt ju täiskasvanute jutud ) muinasjuttudega . </s> <s> Ma tahan näha , kuidas nad nüüd on . </s> <s> Poes vaadates tundus originaal siiski hoopis teistsugune kui tõlge . </s> <s> Kaks ise raamatut . </s> <s> Originaalis ta on asjalikum , kainem . </s> </p>
<p> <s> Väga võimalik , et tookord Leningradist ostsin ka oma prantsuskeelse Mauriaci , Progressi väljaande , nagu neid tehti . </s> <s> Seal sees on " Thérése Desqueyroux " , aga pole " Öö lõppu " . </s> <s> Sealt tõlkisin ma " Endisaegse nooruki " . </s> <s> Mõtlesin täna hommikul voodist välja tulles , et nüüd olen ma ise ka juba üks adolescent d'autrefois , see , kes vanasti oli nooruk . </s> <s> Peale selle , et ma olen alati olnud üsna endisaegne , hoolimata kogu oma ajavaimukonformismist . </s> <s> Mu oma eluaeg , mu kaasaeg , tundub mulle siiski võõrana . </s> <s> Ma pole veel jõudnud sellega harjuda . </s> <s> Ma ei harju nii ruttu . </s> </p>
<p> <s> Eile oli hall ja kontideni tungivalt külm , täna on sama . </s> <s> Homseks lubatakse juba miinuskraade . </s> <s> Päris külmaga ma polegi Pariisis olnud , tookord 11 aastat tagasi jaanuaris oli vist siiski natuke üle nulli . </s> <s> Saab siin külma ka ära näha . </s> <s> Ma ei tea , miks ma olen tahtnud kogu aeg seda või teist " ära näha " . </s> <s> Näeks ära , oleks süda rahul . </s> <s> Näeks ära armastuse , näeks ära elu , näeks ära külma Pariisis , ma ei teagi , mida veel . </s> </p>
<p> <s> Lehitsesin Ennot . </s> <s> Tema pealkirjad on väga head . </s> <s> Geniaalsed pealkirjad , neist üksi juba piisaks , et olla suur luuletaja . </s> <s> Selle asemel on suureks peetud seda naeruväärset eputist Underit . </s> <s> Eesti kultuuri sisemine omadus on ennast mitte ära tunda , tunda ennast ära ainult võõras , järeletehtus , tunnustatus , keskmises ja mõttetus . </s> <s> Paratamatult põen ma ise sama haigust . </s> <s> Me oleme kõik sellest nakatunud . </s> <s> Enno õnneks jäi ta eesti kirjandusest eraldi . </s> </p></div2><div2 type="alaosa"><head> 14. 12. 01 </head>
<p> <s> Veel üks punane päikesetõus , punane selle sinaka büroohoone klaasseinal , mille ülemine ots üle maja paistab . </s> <s> Uni läheb vara pealt ära , täna õnnestus siiski kaheksani magada . </s> <s> Kuna on selge , hakkas kaheksa ajal juba ahetama . </s> <s> Põhjalik unenägu lennuki peale minemisest . </s> <s> Kõigepealt ma ei jõudnudki minna Kadrit kella kümneks lennuki peale viima . </s> <s> Olin talle lubanud , aga nüüd oli kell juba kümme . </s> <s> Helistadagi polnud enam mõtet , sest ta ei oleks enam kuidagi jõudnud . </s> <s> Siis aga oli vaja ise lennuki peale saada , kella kaheteistkümneks . </s> <s> See oli pigem Ly , kellega pidin minema . </s> <s> Või pidin ma üksi minema , tema pidi ainult saatma . </s> <s> Ja ema-isa pidid ka saatma tulema . </s> <s> Läksin Kalestesse neile järele . </s> <s> Kõndisin põllul mööda aiaäärt , aed vankus , postid olid mädad , lambad ähvardasid minu ära olles sisse tungida . </s> <s> Otsisin tugevamat posti , millega mõnda kohta kindlustada , aga kuskilt polnud võtta . </s> <s> Ema ja isa olid sealsamas . </s> <s> Kell oli juba kolmveerand kümme . </s> <s> Kas ma üldse enam jõuan . </s> <s> Takso oli tellitud maja ette . </s> <s> See oli kellegi korter , kahe sissekäiguga , üks viis tagatrepile . </s> <s> Enne äraminekut pidi seal asjad korda panema ja ühtlasi pidin oma kohvri pakkima , mis oli veel täiesti tegemata . </s> <s> Autojuht oli juba seal , seisis baarileti taga ja teenindas , Ly oli ka seal . </s> <s> Autojuht oli toonud mulle tellitud lennukijalatsid ( või pidi neid seal lõunas vaja minema ) , need meenutasid pigem pehmet koogipakki , ruudukujulisi kooke , flanisid . </s> <s> Ta pidi need peaaegu baarileti taha unustama . </s> <s> Hakkasime kõik minema , ema-isa ka . </s> <s> Kohver oli ikka veel pakkimata . </s> <s> Kas ma jõuan ? </s> <s> Tundus , et enam ei jõua mitte kuidagi . </s> <s> Siiski , kell oli alles kolmveerand kümme , lennuk läks kell kaksteist , järelikult pidi igatahes jõudma . </s> <s> Kuna reis oli Euroopa piirides , alla 3000 kilomeetri , siis ei pidanud kaks tundi enne kohal olema . </s> <s> Samas olid need odavad piletid , mis nõudsid varem kohal olekut . </s> <s> Tundus siiski , et jõuab . </s> <s> Võib-olla koguni jääb lennujaamas veel palju aega oodata . </s> <s> Aga tagant ust tuli veel proovida , on ta lukus . </s> <s> Kõik see võttis nii lootusetult kaua aega . </s> <s> Väga rahutu unenägu ja üldse on rahutu . </s> <s> Liiga erutatud . </s> <s> Kõhtki lahti . </s> <s> Kontrollisin praegu sahtlist K. kirjade alt oma ärasõidupiletit . </s> <s> See on tõesti kell 12 , 21.12.2001. </s> <s> Ainult kahed ja ühed , neli korda 12 , kokku 48 ehk 12. </s> </p>
<p> <s> Vaja kuidagi maha rahuneda , muidu on kohale jõudes energiavarud otsas . </s> </p>
<p> <s> Külm on tõeline , see päikesetõus oli lausa juhanliivilik . </s> <s> Igal juhul alla nulli . </s> <s> Päevaks lubatakse Pariisis nulli , Marseille's oli öösel lund sadanud . </s> <s> Õhtupoole lähen uuesti teepoodi , toon oma kotitäie ära ; eile polnud kõiki asju saada , pidid täna tulema . </s> <s> Nad teevad kingitusepakid ka valmis . </s> <s> Nendega on nüüd mureta , ülearugi vist sai . </s> <s> Aga küll nad ära kuluvad . </s> <s> Eile oli luutsinapäev , tuli õhtul meelde küünladki põlema panna . </s> <s> Eks see vana kalendri järgi oli nüüdsel jõuluajal , kõige pimedamal ajal. </s> <s> Praegu on veel aega natuke pimedamaks minna , seitse päeva . </s> <s> Siin päevad enam peaaegu ei lühene , Eestis küllap veel mõne minuti . </s> </p>
<p> <s> " Öö lõpp " on prantsuse keeles lugedes tõesti teistmoodi . </s> <s> Ma nagu võõrdun temast , ta muutub tavalisemaks , kaotab saladuse . </s> <s> Ja ongi hea . </s> <s> Prantsuse keeles ta on liiga selge . </s> <s> Kõige erutavam lugemismaterjal on ikkagi muinasjutud . </s> <s> Miks ma neid nii kaua pole lugenud ? </s> <s> Huvitav , mida Enno selle muinasjutu all mõtles , mille juurde ta ikka ja jälle tuli : muinasjutt üksinda jääb ( luuletuses " Jutluse ajal " , kui õitsev suvine loodus kirikusse sisse voolab ja muudab jutluse unenäoliseks või see läheb päevaunelusega segi ... ) . </s> <s> Muide , väga tabav tal : muinasjutt on tõesti seal , kus loodus ja uni , elu ja unelus segi lähevad , kokku jooksevad . </s> <s> Väljas on täna jälle nii valge , et tahaks kohe sinna valguse kätte minna . </s> <s> Kuigi ilmselt üsna krõbe külm , tuule pärast . </s> <s> Tuul lõgistas vastu hommikut luukegi . </s> <s> Idatuul on õnneks , muidu puhuks elamise külmaks küttest hoolimata . </s> <s> Neist ühekordsetest akendest lausa voolab külma . </s> <s> Pärast sõda Pariisis kortereid ei köetud , küll aga kohvikuid . </s> <s> Sellepärast Sartre ja teised selleaegsed töötasidki hommikust saadik kohvikus . </s> <s> Viivi on rääkinud , et ei viitsinud talvel kütta ja polnud ka , millega kütta , nii et oli Pegasuses , kirjutas seal : Kohvik on talvehotell ... </s> <s> Ma ei ole siin ammu kohvikus käinud . </s> <s> Ei tõmba . </s> <s> Kohvikud pole enam need . </s> <s> Igal ajal omad asjad . </s> </p>
<p> <s> Kella kuue ajal ärgates kuulasin ringbulvari müra ja sain selle hõredusest aru , et kell pole veel seitse . </s> <s> Olen õppinud selle hääle järgi aega arvama . </s> <s> Kella seitsme paiku muutub ta tihedaks ja intensiivseks . </s> <s> Kella kolme-nelja paiku on kuulda üksikute autode kihutamise häält . </s> <s> Üks oskus , mida varsti enam sugugi vaja ei lähe . </s> <s> Ootan kirja , nagu ikka . </s> <s> Majahoidja pole veel käinud . </s> <s> Venitan väljaminekuga seni , kuni ta ära käib , siis on näha , kas on midagi või pole . </s> </p>
<p> <s> Õppisin parajasti " Rändaja õhtulaulu " pähe , avastades , et selle luuletuse struktuur on ikka täiesti müstiliselt põimitud ja seda võib tõesti lõpmatult korrata , lõpmatult kõndida , see viib tõesti transsi ; need lõputud tagasivõtmised ja teisendatud kordamised loovad alguse ja lõputa ringi , spiraali , ja sealjuures on seda üsna raske meelde jätta , ja sealjuures on see kõik väga loogiline ja väga harmooniline ja väga meloodiline ... kui majahoidja sammud tulid . </s> <s> Veel üks äraõpitud kasutu oskus : ära kuulda , kas ta tuleb ukse taha või läheb mööda . </s> <s> Arvasin seekord , et eksisin . </s> <s> Ta oleks nagu tulnud , aga midagi polnud . </s> <s> Alles natukese aja pärast märkasin , et valge nurgake paistab ukseesise salli serva alt . </s> <s> Oligi K. kaart talveudusse mähitud Tallinnaga . </s> <s> Tuleb välja , et ta oli seal Res Publica üldkogul . </s> <s> Vaat kus nali . </s> </p></div2><div2 type="alaosa"><head> 15. 12. 01 </head>
<p> <s> Aina raskem on hommikul midagi kirja panna . </s> <s> Äraminekuerutus on juba liiga suur . </s> <s> Eile jätsin hüvasti teepoega , Palais des Thés'ga , ja jätsin ühtlasi sinna ka kenakese summa raha . </s> <s> Poeproua kinkis mulle lisaks kohustuslikule kingile ( üle 100-eurose ostu eest ) veel ühe paki jõuluteed . </s> <s> Olin lasknud mitu pakki jõuluteed kingitusepakki pakkida . </s> <s> Ta ütles , et siis jääb üks mulle endale ka , saan proovida . </s> <s> Igatahes seda teed nüüd on . </s> <s> Poiss tegi kingitusepakid väga ilusad . </s> <s> Natuke ma vist ikka meeldisin talle . </s> <s> Meil oli selline isiklik suhe . </s> <s> Küllap ta leidis , et ma olen farouche , timide ( metsik , arglik , häbelik ) . </s> <s> Ei , teepoest on kahju . </s> <s> Aeg-ajalt võiks seal ikka saada käia . </s> <s> Avaksin Tallinnas sellise teepoe , aga poleks vist kundesid , ei tasuks ära . </s> <s> Liiga peen värk . </s> <s> Ma saan aru , miks inimesed tahavad elada sellises suurlinnas nagu Pariis . </s> <s> Siin on võimalus , kas või möödaminnes , nuusutada tsivilisatsiooni peenemaid õisi . </s> <s> Selles on midagi väga lohutavat . </s> <s> Teepood on just selline koht , kus on tunda , kuidas suurlinn tõmbab endasse maailma rikkusi . </s> <s> Need sellelt või teiselt India või Hiina või Jaapani mäenõlvalt korjatud lehekesed , nende aroom ja toime . </s> <s> Kui paljude inimeste käed on puudutanud neid lehti , neid pakke ja kaste , enne kui nad minu teekannu maanduvad ? </s> <s> Nende teekonda saaks kujutada maailmakaardil , nagu kujutatakse vürtside ja kalliskivide teekonda Suure Siiditee ajastul . </s> </p>
<p> <s> Esimesed punased laigud on ilmunud korstnatele . </s> <s> Külm on vist oma haripunktis , hea mitu kraadi peaks olema . </s> <s> Ärkasin , nagu ikka viimasel ajal , pimedas . </s> <s> Siiski , mingit kuma oli juba taevas , sinakat õhetust . </s> <s> Seal koidu pool on hommikul üks suur hele planeet , kui natuke pead aknast välja ajada ja sinnapoole küünitada . </s> <s> Veenus või mis ta on . </s> <s> Täna lähen kohe nüüd hommikul Saint-Germaini metsa . </s> <s> Ma pole seal hommikul käinud . </s> <s> Kuigi hommik saab juba läbi , päike tõuseb . </s> </p></div2><div2 type="alaosa"><head> 16. 12. 01 </head>
<p> <s> Eile õhtul saatkonna jõulupeol , pärast koos Neeme ja Mairega Fouquet'sis . </s> <s> Neeme tuli New Yorgist Tallinna kaudu , ütles , et Tallinn oli troostitu mulje jätnud . </s> <s> Mõlemad olid ülielegantselt mustas , mingi Jaapani disain . </s> <s> Rääkisid Murakamist , peaks ikka tema raamatuid ostma . </s> <s> Jõulupidu oli ootamatult südamlik . </s> <s> Pean ikka neile enne äraminekut veel koogiga külla minema . </s> <s> Õhtul vaatasin telekast veel filmi " Mon homme á moi " ( " Minu mees " : ujulatreener armub ujujasse ; see väidab alguses , et teda küll mehed ei huvita , aga pärast armub ka , jätab oma tüdrukugi maha , selline armas poiss , farouche , timide ; pärast tuleb välja , et treeneril on aids , ta hakkab varsti surema ; veel on tal värvikas ema jne. ) , ikkagi liigutav film : armastus , surm . </s> <s> Öö oli vist eriti külm , isegi kolme teki alla oli tunda . </s> <s> Ärkasin kell kuus rästiku-unenäo peale . </s> <s> Linnud mängisid Pääskülas murul . </s> <s> Linnuema ütles pojale ( ma kuulsin pealt ja sain aru ) , et see ei läheks sinna männi alla , seal on rästik . </s> <s> Käbide hulgas polnud midagi näha , ainult väikesi tigusid , mida nokkida . </s> <s> Siis see poeg oli väike laps , kes seal käbide hulgas mängis . </s> <s> Oligi suur kirju rästik , sisises lapse peale , see sirutas ikka oma kätt . </s> <s> Püüdsin teda kuidagi takistada . </s> <s> Siis tundsin hingust oma käe vastas , seal oli teine rästik , hele , kes minu peale sisises . </s> <s> Üritasin teda puukoore tükiga ära ajada . </s> <s> Ta hüppas mu näo suunas , ärkasin . </s> <s> Kell oli kuus . </s> <s> Nüüd hakkab koitma , koidueelne sinine hämarik . </s> <s> Lähen metsa . </s> <s> Õhtul viie ajal leppisime Neemega Beaubourg'i , saab veel näituselgi käia ... </s> </p>
<p> <s> Kella kolme ajal </s> </p>
<p> <s> Kui hele ja turvaline võib olla üks selline talvepärastlõuna . </s> <s> Valgus korstnal köögiakna kõrval muutub kollasemaks , valgusevööt nihkub ülespoole , kuni ainult korstnaotsa punased savitorud jäävad hõõguma . </s> <s> Katuselt on kuulda tuule kohinat . </s> <s> Linn on täna nii vaikne . </s> <s> Aeg-ajalt kostab koridorist või kuskilt korterist inimeste hääli . </s> <s> Jõudsin metsast tagasi juba keskpäeval , ostsin alt pagarilt pool baguette'i , mida hammustasin juba majauksel , öeldes mind endast mööda lasknud mehele , kes väljumas oli ja ukse lahti tegi , suu täis , merci . </s> <s> Mets ei olnudki hommikul nii inimtühi , kui ma arvasin , tervisejooksjaid ja rattasõitjaid oli juba päris palju . </s> <s> Eile , laupäeva lõunal , oli ta palju tühjem . </s> <s> Peaaegu kedagi polnud . </s> <s> Nagu mõnel kevadõhtul kella seitsme-kaheksa ajal. </s> <s> Pardiloigud olid jääs . </s> <s> See oli tume läbipaistev jää , lemmed olid sellesse külmunud ja heleroheliseks muutunud , ta paistis õige õhuke . </s> <s> Tegelikult kandis peal . </s> <s> Keskele ma küll igaks juhuks ei läinud . </s> <s> Eks pardid ole nüüd jõe peal . </s> <s> Jõgi sätendas all orus päikese käes , majakorstnatest tuli lehtpuusuitsu lõhna . </s> <s> Vaevalt ma enam kunagi sinna lähen . </s> <s> Raudteeäärsed majad on juba nii tuttavad . </s> <s> Tagasiteel jäin soojas vagunis tukkuma , nagu ikka viimasel ajal. </s> <s> Tegelikult polegi väljas nii külm , kui räägitakse . </s> <s> Päris mõnus , kuiv ja kerge õhk . </s> <s> Palju parem , kui mõnel soojal niiskel sügispäeval , kui mets oli alles rohelistest lehtedest pime ja justkui lämmatav . </s> </p>
<p> <s> Hommikul läksin jala Triumfikaare juurde , sest buss läks nina eest ära . </s> <s> Linn oli veel õige tühi , lennukite kiirgavad jäljed taevas andsid märku , et päike oli juba tõusnud . </s> <s> Ma ei tea , millal ma õpin minevikust lahti laskma , tegelikult lahti laskma kõigest sellest , mis ma olen kogunud . </s> <s> Majad ja asjad on veel tühi-tähi . </s> </p>
<p> <s> Üks käblik laulis metsas . </s> <s> Üldiselt on nad vaiksed , ainult täristavad natuke mu peale oma risuhunnikult , aga eriti nad siin inimest ei karda , neid võib päris lähedalt vaadata . </s> <s> Õige pisike pruun lind , saba püsti . </s> <s> Orus härmas puuriidast edasi ( ilm on nii kuiv , et härmatist enam peaaegu ei ole , see peeneteraline , nagu tolm , ei koo enam mingeid mustreid ) seisin ja vaatasin kahe orava tegutsemist noore vahtra otsas . </s> <s> Nad nagistasid seemneid süüa , sabad soojaks seljas , ei teinud minust väljagi . </s> </p>
<p> <s> Kodus keetsin oma igavesi spagettisid ( nad ei ole mind põrmugi ära tüüdanud ) , ronisin pärast seda diivanile " Öö lõppu " lugema . </s> <s> Sel ajal oli korstna peal näha veel teise korstna varju , samuti sellest tuleva õhukese suitsu kiiresti liikuvat varju . </s> <s> See on maja küttekorsten , radiaatorid on kuumad , tuba on soe . </s> <s> Vahepeal magasin , siis lugesin raamatu lõpuni . </s> <s> See lõpp liigutas mind , nagu ta ikka on liigutanud . </s> <s> Kuigi algus tundus seekord natuke ükskõikseks jätvat – samuti nagu iga kord ennegi . </s> <s> Muinasjutud , mis meid kord õrnas eas on liigutanud , jäävadki meid liigutama . </s> <s> Selles osas ei muutu meis miski . </s> <s> Ja muus osas . </s> <s> Elu on siiski nii pikk : muinasjutt tundub juba ammu selge olevat , pähe kulunud , ja ikka veel ja ikka veel tuleb teda üle korrata ... </s> <s> Isegi talvise päeva õhtupoolik on päris pikk . </s> <s> Üleõue valge sein , mis meenutab natuke midagi eksootilist , Põhja-Aafrikat , kus ma käinud pole , on ikka veel heledas päikesepaistes – selle seina ülemised sakid vähemalt . </s> <s> Päikest ennast ei näe siit korterist enne kui ükskord kevadel , ma ei mäleta enam , vist alles aprillis . </s> <s> Ja varsti , kui pimedaks läheb , ei ole päev veel põrmugi lõppenud , on küll öö , aga uni on veel kaugel ; siingi linnas tuleb talvel nii pikalt pimeduses elada ... kuigi see pimedus on peaaegu valge , isegi siin üleval , kuhu otseselt ei ulata ühegi tänavalambi valgus . </s> <s> Taeva kuma linna kohal on nii hele . </s> <s> Tähti pole näha , peale nende kahe heleda planeedi hommikul . </s> <s> Kui ärkasin , oli peaaegu kogu maja veel pime , siiski , kahes köögiaknas seal üle õue põles tuli . </s> <s> Võib-olla unustatud . </s> <s> Varsti süttis neid veel , siis hakkas torudest kostma veelaskmise häält . </s> <s> Teisigi oli , kellele talvine pühapäevaöö oli olnud liiga pikk , et see lõpuni magada . </s> <s> Juba süttis veelgi mõni köögiaken , oli näha , kuidas mees selles köögis , kus peaaegu alati , nii varahommikul kui ka hilja öösel ( unetud ! ) põleb hele päevavalguslamp , kannu kohvi puistas . </s> <s> Seal köögis on ilus mööbel , pruun ja roheline , vähemalt nii ta siit paistab . </s> <s> Varsti kaob päike neilt viimastelt punastelt korstnatorudelt , aga veel on hästi valge . </s> <s> Käin kontorist läbi , vaatan meilid üle , et kella viiese kohtumiseni aega surnuks lüüa . </s> <s> Pärast liigutava raamatu lõpetamist tuleb alati mingi tühjus , äkki pole midagi teha . </s> <s> Elus ei toimu midagi . </s> </p></div2><div2 type="alaosa"><head> 17. 12. 01 </head>
<p> <s> Eilne ramadaani lõpu õhtu läks tõelise priiskamise tähe all . </s> <s> Kõigepealt kunstiõgimine . </s> <s> Vaatasime Beaubourg'is kahte suurt näitust . </s> <s> Üks oli New Yorgi juudimuti ( nime peab järele vaatama ) fotonäitus inimestest , kehadest , seksimisest , surmast ( isegi üks surnu oli , haiglavoodil , lõug rätikuga üles seotud ; teiste piltide peal oli ta veel elus , ta suri aidsi , seeria viimasel pildil oli tema leinav partner , üksi jäänud ) . </s> <s> Kokkuvõttes oli see mõjuv , eriti kui pildid olid slaidiprogrammis üksteise järel liikuma pandud ja muusika taha . </s> <s> Aga veel kord kinnitas see näitus , et looming kasvab suureks aastate jooksul ja tänu suurele visadusele oma rauda taguda . </s> <s> Eestis ei kohta naljalt sellist visadust . </s> <s> Head algused jäävad ilma suure järjeta . </s> <s> Pole ruumi kasvada ... </s> </p>
<p> <s> Teine oli Jean Nouveli arhitektuurinäitus . </s> <s> Ja kolmas oli ka veel , Jean Dubuffet , seda enam ei jaksanudki vaadata , mis liig , see liig . </s> <s> Neeme ostis mulle Les Mots á la Bouche'ist , sellest Sainte-Croix de la Bretonnerie tänava gay-raamatupoest , kuhu ta sisse meelitasin ( et riiulil oma raamatut näidata ! ) , Edmund White'i " Farewell Symphony " , mis paistab alguse järgi otsustades olevat hästi selgelt ja kergelt kirjutatud hästi loetav raamat . </s> <s> Pealegi algab ta Pariisis Pére-Lachaise'i surnuaial , nii et igati asjakohane kingitus . </s> <s> Siis jõime Etoile Manquante'is veini ja rääkisime , pärast läksime l'Arganier'sse sööma , jõime veel veini ja rääkisime veel rohkem , isegi hääl jäi kähedaks . </s> <s> Pole ammu nii palju rääkinud . </s> <s> Pole tegelikult harjunudki enam rääkima . </s> <s> Hommikul ärkasin jälle kella kuue ajal , pärast seitset tulin voodist välja . </s> <s> Järjekordne külm selge hommik . </s> <s> Päike on tõusnud . </s> <s> Lugesin hommikuks paar Grimmi muinasjuttu , " Kaksteist venda " , " Jeannot et Margot " ( Hans ja Grete ? ) </s> <s> ... Tahaks ka muinasjuttu kirjutada , aga ei oska . </s> <s> Ehk ükskord tuleb välja . </s> <s> Siis võib küll rahul olla . </s> </p>
<p> <s> Telefoni automaatvastajas on juba teade , et á votre demande , votre boīte vocale sera détruite dans cinq jours ( vastavalt teie tellimusele kuulub teie kõnepostkast viie päeva pärast hävitamisele ) . </s> <s> Täna võiks mõni kiri tulla ... </s> <s> Saaks vastu kirjutada , muidu ei oskagi nende järelejäänud päevadega midagi peale hakata ... </s> </p></div2><div2 type="alaosa"><head> 18. 12. 01 </head>
<p> <s> Täna ma mõtlen , et kas eluseikade meeldetuletamisel on üldse suuremat tähendust . </s> <s> On sel tähtsust , on nad enne või pärast ? </s> <s> Kas nad on selle põhjus , mis on nüüd , kas nende juurde tagasi minnes saab teada ja aru sellest , milleni nad on viinud ? </s> <s> Või pole nad viinud mitte millenigi . </s> <s> See , mis on , oli juba ammu enne kõiki eluseikasid . </s> <s> Ja isegi võib-olla enne vanaemade ja vanaisade eluseikasid . </s> <s> On üks vana muinasjutt , mida ma elan , mida ma eluga endale jutustan . </s> <s> Alguse uurimisega tahan ma ligi pääseda lõpu saladusele – aga usun ma tõesti , et see on võimalik ? </s> </p>
<p> <s> Ei saa öelda , et ma poleks proovinud . </s> <s> Isegi psühhoanalüüsiga . </s> <s> Ma jutustasin sellele mehele ühte ja teist , sedasama , mida ma siin olen jutustanud , pluss-miinus . </s> <s> Ta kuulas professionaalsel ilmel . </s> <s> Kui kolmveerand tundi läbi sai , heitis ta pilgu kellale . </s> <s> Siis maksin ja läksin ära . </s> <s> Kergendus oli iga kord suur . </s> <s> Kes siis ei tunneks kergendust , kui saab ära rääkida . </s> <s> Jutustada oma tühist elu , millel pole rohkem tähendust kui miljonitel ja miljarditel teistel eludel . </s> <s> Loomulikult peab selle eest maksma . </s> <s> Kes siis seda tasuta kuulata viitsib . </s> <s> Temalgi oli enamasti igav . </s> <s> Meie suured draamad on suured vaid meie jaoks . </s> <s> Või hästi kokku võetud jutustuses , muinasjutus . </s> <s> Iseenesest on nad tühised ; ma usun , et ka suured kuriteod , need , mida nii nimetatakse , on iseenesest tühised ja armetud . </s> <s> Kirvega pähelöömine , tulistamine . </s> <s> Ainult nende paratamatu tagajärg annab neile tagantjärele sellise kaalu . </s> <s> Tegelikkuses on nad liigutused miljonite liigutuste reas , mis kokku moodustavad " elu " . </s> <s> Seda on võimatu rekonstrueerida . </s> <s> Kunagi ei saa teada , kust miski tuli . </s> <s> Meelde mahub väga vähe . </s> <s> Mu psühholoog unustas kiiresti sellegi vähese , mis ma talle nende kolmveerandtundide jooksul jutustada jõudsin . </s> <s> Tal oli peas oma skeem , ebateadlik seegi , skeem , mille me asetame igale uuele inimesele , kui teda kohtame . </s> <s> Võib-olla see polegi nii vale . </s> <s> Iga inimene tähendab meile meie elus midagi . </s> <s> Tal on oma koht selles skeemis , mis oleme me ise . </s> <s> Ta langeb kohe , lopsti , sellesse pessa , mis teda ootab , ja sinna ta jääb . </s> <s> Sest hetkest peale näeme teda igavesti sellisena . </s> <s> Mulje , mida me oleme võimetud defineerima . </s> <s> Ja teiselt poolt – iga inimene meie " karjast " , meie seoste hulgast siin elus , võib meile midagi öelda meie kohta . </s> <s> Ja see on tõde . </s> <s> Üks tõde . </s> <s> Või osa tõest . </s> <s> Kunagi mitte kõike . </s> <s> Psühholoog või mitte , see pole väga oluline . </s> <s> Raha kulub teistelegi suhetele , maksta tuleb kõigi oma pihtimuste eest ja psühholoog on kokkuvõttes ehk veel odav . </s> <s> Need paarkümmend tuhat krooni , mis ma tema peale kulutasin , mis need siis ikka ära ei ole , kogu elus raisatud rahaga võrreldes . </s> <s> Ja mis rahaga muud teha ? </s> <s> Kas temaga siis saab midagi muud teha ? </s> <s> Süüa teda , armastada , kallistada , rääkida temaga , magada temaga ? </s> <s> Ainult kulutada . </s> <s> Nagu elugi . </s> </p>
<p> <s> Psühholoog ütles mulle kaks tähelepanuväärset lauset , mis mul on meeles . </s> <s> Esimene käis mu maja kohta : " See maja paistab teile väga tähtis olevat . " </s> <s> Ma polnud osanud seda nii näha . </s> <s> Olin teda pigem pidanud tühiseks , ebaoluliseks takistuseks oma suures ja tähtsas elus . </s> <s> Ja ometi ma aina tegelesin sellega . </s> <s> Mõte ümberehitustest võis mind köita kuudeks : joonistasin plaane , kujutlesin detailideni elu uutes tubades , tundeid , valgust , inimesi , mida ja keda need toad pidid kohale meelitama nagu metsa üles seatud linnupüünised . </s> <s> Samuti võisin mäluda põgenemisplaane , maja mahajätmisplaane , oma triumfi maja üle . </s> <s> Kõige hämmastavam on see , kui vähe mahamüümine selles suhtes muutis . </s> <s> Kui vähe üldse muudavad teadlikud teod , suured sammud . </s> <s> Mitte midagi . Á la rigueur , rangelt võttes : oma elu ei saa muuta . </s> </p>
<p> <s> Minu viga psühholoogi selle majalause interpreteerimisel oligi see , et ma võtsin seda kui käsku midagi ette võtta . </s> <s> Maja hävitada , et ta ei seisaks enam elul ja arusaamisel põigiti ees , kaotaks oma ebaproportsionaalse tähtsuse . </s> <s> See on ikka mu viga olnud , inimeste juttu juhisena võtta . </s> <s> Kuna ma ise ei tea , mis teha , siis on kõik nõuanded nii peibutavad . </s> <s> Nii hea oleks neid järgida . </s> <s> Aga inimeste nõuandeid ei tule kunagi järgida . </s> <s> Need lähtuvad alati neist enestest , nende huvist või ükskõiksusest . </s> <s> Neid tasub kuulata , neid tasub kõrva taha panna , aga mitte kunagi võtta neid tegevusjuhiseks . </s> <s> Need on võib-olla tõe elemendid , aga mitte lahendused . </s> </p>
<p> <s> Teine huvitav lause oli see , mis ta ütles " Thérése Desqueyroux' " ja " Öö lõpu " kohta , kui olin need talle ümber jutustanud : " See on ju muinasjutt emast ja isast . " </s> <s> Tookord mulle tundus , et ma sain aru , mis ta mõtles . </s> <s> Nüüd ma ei mäleta seda enam . </s> <s> Et ta aga nägi seda muinasjutuna , oli igal juhul tervendav . </s> <s> Mul on tõesti kalduvus romaane tõe pähe võtta . </s> <s> Küllap see on ka osa meie kultuurist , romaane nii tõsiselt võtta . </s> <s> Muinasjuttudes tihti öeldakse , et see on muinasjutt , lõpetatakse nad mõne sellise vormeliga nagu , et kui nad veel surnud pole ... </s> <s> Või antakse otsesõnu mõista , et see oli vale . </s> <s> Muinasjutt ei tohi meid lummama jääda liiga kauaks . </s> <s> Mõneks imeliseks hetkeks pärast jutuvestja vaikimist ja enne tõelise elu juurde tagasipöördumist . </s> <s> Aga romaanid kipuvad eluga segi minema . </s> </p>
<p> <s> Siiski , psühhoanalüüs , kui ma seda muidugi nii võin nimetada , on vaid üks kohtumistest elu pikas kohtumiste ahelas . </s> <s> Just , ahelas . </s> <s> Mitte see lüli , mis ahela lõpetaks , keti maha vedelema jätaks . </s> <s> Ma ei usu seda . </s> <s> Ükski inimene ei saa meid vabastada meie elust , mille me sündides kaasa oleme saanud . </s> <s> Inimesed on kõik nii terviklikud , nii loogilised , nii valmis . </s> <s> Juba lapsena . </s> <s> Ainult ennast on raske nii näha , endal tundub ikka midagi hoopis teistsugust ees olevat . </s> </p>
<p> <s> Eile tulin töö juurest lõuna ajal ära . </s> <s> Seal polnud enam midagi teha . </s> <s> Kes see ikka jõulunädalal helistab . </s> <s> Ega ei helistagi , telefon on tumm . </s> <s> Või kui , siis on see Tiina-Mai , kes tahab kokku saada ja juttu rääkida , sest tal pole siin kellelegi teisele oma elust rääkida , oma raskustest . </s> <s> Ma olen ikka hea kuulaja olnud , täitsa tasuta . </s> <s> Mul on isegi olnud tunne , et ma pean veel nende pihtimuste eest maksma , samuti kui ma pean maksma enda pihtimuste eest , kuigi siin pole mingit loogikat . </s> <s> See on tunne . </s> <s> Ja tema sai mu lõpuks ka kodust kätte , tuleb täna õhtul instituuti . </s> </p>
<p> <s> Lõuna ajal koju tulla oli kummaline ja meeldiv . </s> <s> Korter oli nii valge , päike paistis . </s> <s> Ma olen siin ju päeval olnud küll , nädalavahetustel , aga argipäeval on tunne teine . </s> <s> Sõin ja viskasin diivanile pikali , võtsin musta pleedi peale , sest aknast tuleb kõvasti külma . </s> <s> Võtsin White'i " Hüvastijätusümfoonia " – milline suhete tulv seal ! </s> <s> Inim- , seksuaalsuhete tulv , mis ometi jätab mulje , et ta on sama üksi kui mina , et need suhted uhuvad tema elu samamoodi kui üksindus . </s> <s> Sama teeb välja . </s> <s> Ei rohkem ega vähem " kogemusi " . </s> <s> Ma pole kunagi aru saanud , mida need " kogemused " tähendavad . </s> <s> Elu rütm on midagi tahtest sõltumatut . </s> <s> Kord ta on kiire , kord aeglustub peaaegu seiskumistundeni . </s> <s> Minna reisile ja sõlmida suhteid ei tähenda midagi kogemuste hankimise osas . </s> <s> Arusaamine on sisemine dispositsioon , mis võib vallanduda millal tahes ja millest tahes . </s> <s> Reisid ja suhted võivad samamoodi olla tühjad kui üksi kodus konutamine võib olla viljakas . </s> <s> Ja üksi kodus konutamine võib olla muidugi sama viljatu nagu mõni reis või suhe . </s> <s> Iga asi tuleb tõesti omal ajal , iga lüli sellest ketist , mis on elu , haakub omal ajal selle hammasrattaga , mis oled sa ise . </s> <s> See pilt on kohutavalt deterministlik , aga võib-olla hoopis vabastav . </s> <s> Vähemalt vabastav mõttetust rahmeldamisest , arutust õigete sammude väljamõtlemisest , paanilisest kogemuste otsimisest . </s> </p>
<p> <s> White'i palavikuline kohtumisteahel muutus kiiresti monotoonseks unelauluks , lasin raamatu rinnale vajuda , vajusin poolunne , milles kuulsin maja ja linna hääli , suutmata või soovimata siiski silmi lahti teha . </s> <s> Lasin sellel teadvuse ja une vahelt läbi voolaval elul ennast hällitada , see oli nii hea . </s> <s> Kui silmad lahti tegin , oli väljas hakanud hämarduma . </s> <s> See on mulle nii tuttav , see mu elu . </s> <s> Need videvikud . </s> <s> Üksi kodus olemine , päevade kaupa , olen sellega ära harjunud . </s> <s> Ühel hetkel tuleb tahtmine välja minna . </s> <s> Oma elu tuleb liiga ligi , hakkab lämmatama . </s> <s> Väljaminemine aitab peaaegu alati . </s> <s> Eriti linnas . </s> <s> Tänaval on liikumist . </s> <s> Tuled põlevad , inimesed kiirustavad oma õhtust kiirustamist . </s> <s> Kerge on teeselda , et kuulud sellesse voolu , keegi ei pööra tähelepanu . </s> <s> Läksin ümber nurga , seisatasin ebenisti akna taga , vaatasin korraks tema vana kulunud kruupinki ja vanu mööblitükke , lae alla riputatud toole , mis oma järge ootasid , tööriistu . </s> <s> See on alati väga turvaline vaatepilt , see mööbliparandaja töökoda õhtul , enne kui ta tule kustutab ja koju läheb . </s> <s> Kruupink on juba puhtaks pühitud . </s> <s> Käsitöölise päev on seljataga , tal on õigus puhkusele . </s> <s> Ta on oma päevatöö teinud . </s> <s> Minu meelest ei saa büroost kunagi sellist tunnet , ükskõik kui palju kirju , telefonikõnesid ja kohtumisi sa päeva jooksul ka ei " teostaks " . </s> <s> Ikka pole sa midagi teinud . </s> <s> Kirjutamine , kuigi tal pole mõtet , on siiski rohkem käsitöö . </s> <s> Üks tükk on jälle tehtud , üks lõik , üks peatükk , üks artikkel ... </s> <s> Isegi mitte see pole oluline . </s> <s> Oluline on võib-olla see , et see on ainus asi , mida ma mingil määral oskan . </s> <s> Nagu ebenist oskab toole parandada . </s> <s> Kõik siin linnas ei oska seda , kuigi paljud saaksid ehk katkise tooli ka kuidagi kokku liimitud . </s> </p>
<p> <s> Ebenisti akna taha ei saa muidugi passima jääda , ja pole vajagi , piisab ühest sisseheidetud pilgust , et see vaatepilt su õhtut natuke valgustaks . </s> <s> Edasi tuleb Sainte-Odile'i kiriku park , mis sellel kellaajal on juba lukus , kõrged raudväravad on kinni . </s> <s> Kirik on ka pime . </s> <s> Viimastel päevadel seal helistatakse sagedamini kella kui muidu , praegugi kell lõi , praegu , hommikul , kirjutamise ajal. </s> <s> Ja juba varahommiku pimeduses lõi . </s> <s> Võib-olla sellepärast , et on advendiaeg , ootus , ma ei tea . </s> </p>
<p> <s> Siis vaatasin sillalt natuke aega ringbulvari autodevoolu , kahte vastassuunas voolavat kuiva säravat jõge . </s> <s> Üks suund oli täis ja aeglustunud , õhtune aeg . </s> <s> Teine kihutas hariliku kiirusega . </s> <s> Mõlemas suunas on neli rida pluss pealesõidurida . </s> <s> Igas autos istub vähemalt üks inimene . </s> <s> Ja enamasti üks . </s> <s> Aga sellele tavaliselt ei mõtle . </s> <s> Autod voolavad pilgust samamoodi läbi kui jõevesi , inimestel pole mingit tähendust . </s> </p>
<p> <s> Kui üle silla minna , pole see enam Pariis , vaid Levallois-Perret . </s> <s> Miski ei muutu , linn jätkub , aga ometi on tunda , et oled eeslinnas . </s> <s> Eeslinnakurbus võtab maad . </s> <s> Miks eeslinnad on ahistavad , kas sellepärast , et nad on ikkagi " väljaspool " , välja jäetud , eemal , ära . </s> <s> Nagu alevikud , väikelinnad . </s> <s> Sellel kurbusel on mitu astet . </s> <s> Aedlinnade ahistus on minu jaoks peaaegu talumatu , see tähendab , ma parem väldin seda . </s> <s> Pääsküla , Vikerkaare tänav . </s> <s> Ma ei saa aru inimestest , kes heldivad oma lapsepõlvepaikades . </s> <s> Nagu oleks see teine elu kui see , mida nad nüüd elavad . </s> <s> Ma arvan , nad lihtsalt ei mäleta . </s> </p>
<p> <s> Jäin seisma ühe mänguasjadepoe vitriini ees . </s> <s> Jõulude eel on nad valged ja kutsuvad . </s> <s> Seal oli üks päris ilus hall vanaaegse väljanägemisega kass . </s> <s> Hind oli ka soolane , ligi 600 franki . </s> <s> Eksklusiivsed mänguasjad . </s> <s> Öeldagu veel , et sind pole lapsest peale ära määratud , klassifitseeritud . </s> <s> Pagaripoodides seisid inimesed sabas , et endale õhtuks leiba osta , neid kõva koorikuga valgeid pulkasid . </s> <s> Mõnikord harva on nad päris head . </s> <s> Ostsin endale oma alt pagaripoest õhtuks ühe millefeuille'i , see on vist lehttaignakook , umbes nagu Napoleon . </s> <s> Pärast pidin pükste pealt tolmuimejaga tuhksuhkrut ära võtma . </s> <s> Veel mõtlesin sellele , kas soetada Eestis endale kass . </s> <s> Või koer . </s> <s> See võimalus ei tundugi mulle enam nii välistatuna . </s> <s> Aeg on resigneeruda . </s> <s> Minu vanuses võtab üksik inimene endale ikka mõne looma . </s> <s> Ja isegi mitteüksik . </s> <s> Sest kõik on selles vanuses aina üksikumad , kõigil on aina vähem teistele öelda ja teistelt oodata , vastastikuse arusaamise illusioon on enam või vähem tuhmunud . </s> <s> Kellelgi pole kedagi vaja , kuigi kõigil paistab kedagi vaja olevat . </s> <s> Aga inimesed on nii väljavahetatavad , reetlikud , äravisatavad , samuti nagu sina nende jaoks . </s> <s> Looma kiindumus on absoluutne ja eksklusiivne , ta on keegi , kes sõltub sinust ja ainult sinust . </s> <s> Muidugi , puhkuste alguses visatakse kümneid tuhandeid koeri autodest maantee äärde . </s> <s> Mäletan ühte dokfilmi ( Ameerikast ) , kus demonstreeriti seltsiloomi kui vanade ja surijate elu leevendajaid . </s> <s> Kass halvatud mehe jalutsis . </s> <s> Loomad pidid tajuma , kui inimene surema hakkab , hoidma tema juurde , võib-olla vaigistama oma lepliku kohalolekuga tundmatusse astumise jubedat rahutust . </s> <s> Loomad on surmaga juba ette leppinud , nad teavad võib-olla midagi , mille meie oleme unustanud . </s> <s> Sellepärast tulebki elu teises pooles tahtmine koer võtta . </s> <s> Või kass . </s> <s> Oma surmaga leppimiseks . </s> <s> Aga üks jalust halvatud vanamees polnud oma koeraga põrmugi rahul . </s> <s> Koer ootas iga päev ukse taga vanamehe noort hooldajat , kes teda jalutama viis . </s> <s> Vanamees oli sel hetkel unustatud , ta võis kutsuda või käskida , peni ei teinud väljagi . </s> </p>
<p> <s> Taevas on täna valkjashall , päikest pole , ka külm on vist järele andnud . </s> <s> Peaks ostma Antoni Anna-Mariale rebase . </s> <s> See mõte mul ükspäev tuli . </s> <s> Küllap " Väikese printsi " kaardist , mille Reedale saatsin . </s> <s> Tegelikult ma tahaksin endale rebast , sellist punast , valge sabaotsaga , valge kõhualusega , mustade harjakarvadest vurrudega , läikivate mustade silmadega , aga kuna ma tean , et ma seda rebast ei usuks , tahan ma väikese tüdruku usust osa saada , tema kaudu natuke isegi rebase peremeheks saada . </s> <s> Rebase sõbraks . </s> </p>
<p> <s> Unenägu : nägin unes , et nägin und ja pärast jutustasin seda Mardile . </s> <s> Unenägu , mida ma unes näinud olin , oli see , et kaks meest armastasid ühte naist , aga naine eelistas neist inetumat . </s> <s> Mardile seda unenägu unes jutustades lisasin , et see eelistatu oli kirjanik . </s> <s> Ja et see kõik toimus ühes suures lossitaolises haiglas . </s> </p>
<p> <s> Teine uni oli see , et mulle helistas Pariisi 29nda 8-klassilise kooli õppealajuhataja ja ütles , et nad otsisid , mu passi pole nende käes . </s> <s> Mulle tuli meelde , et olin talle nõrkushetkel kirjutanud , et tuleksin neile tööle ( või hoopis õpilaseks ? – igatahes tagasi , sest samal ajal oli see Lauka kool , kus töötasin ) . </s> <s> Olin arvanud , et ega nad ei võta , aga nüüd sain aru , et muidugi nad tahaksid mind , ikkagi tuntud inimene . </s> <s> Aga mina enam ei tahtnud . </s> <s> Pomisesin , et mul on siin pass olemas , aga et ma kindlasti võtan nendega ühendust , kui mul mingeid ideid tuleb . </s> <s> Tundsin , et ta oli pettunud , aga ei tahtnud talle ka täielikku pettumust valmistada , päriselt ära öelda . </s> <s> Pealegi oleks see ju ikka mingi varuvariant . </s> </p>
<p> <s> 19.12.01 </s> </p>
<p> <s> Hämarus tuleb mulle järele , saab mu kätte , viib mu tagasi sinna , kust tulin . </s> <s> Hämar hommik , jõulukuu hommik . </s> <s> Hakkabki läbi saama see aeg . </s> <s> Ja nüüd ei tahaks kuidagi tast lahti lasta , kuidagi ei tahaks keldrist kohvrit üles tuua ja ... </s> <s> Milleks ometi kõik need kolimised , kui nad tegelikult on nii rusuvad ! </s> <s> Tahaks jääda , jääda ! </s> <s> Aga kuhu ? </s> <s> Seda kohta pole , jäämist pole . </s> <s> Tahaks ka ära minna . </s> <s> Aga mitte kohale jõuda . </s> <s> Kohalejõudmine on masendav . </s> <s> Jälle tuleb hakata harjuma ühe kohaga , ühe eluga , ette teades , et kui oled harjunud , on lõpp , tuleb lahti harjuda , lahti lasta . </s> <s> Eile sain aru , White'i lugedes : see , mida ma olen tahtnud , pole muud kui saada tegelaseks romaanis ( Pessoa on seda juba öelnud , see pole uudis ) , kannatada ja hukka minna romaanikangelasena . </s> <s> Romaanides on see nii huvitav . </s> <s> Kannatused tõstavad tuju , hukkamineku juures mängitaks nagu korraga leinamarsse ja puhutaks võidufanfaare . </s> <s> Ärge nutke ! </s> <s> Lõpp ei loe . </s> <s> See kõik on ainult ilu pärast , arusaamise pärast , lahenduse elegantsi huvides . </s> <s> Elus on see tavaline , masendav , räpane , igav . </s> <s> Või ma ei tea . </s> <s> Vahel ma tunnengi ennast juba nagu romaanikangelane , elus . </s> <s> Romaanikangelane ja lugeja ühekorraga , nuttes ja rõõmustades iseenda olematu saatuse siksakkide üle . </s> <s> Kõik on siiski nii loogiline , nii puhas , nii selge ! </s> </p>
<p> <s> Unes nägin , et hulk tuttavaid elas selles majas , mille ma maha müüsin . </s> <s> Aga John pidi hakkama kööki ümber ehitama , neid pidi sealt välja aetama . </s> <s> Kas ma ei saaks midagi teha ? </s> <s> Aga mulle kuulub seal ju null osa , mida ma teha saan ? </s> <s> E. heitis mulle majamüüki ette , nagu ilmsigi . </s> <s> Siis läksime temaga surnuaiale , näitasin talle Helmi hauda , kuhu teda veel maetud polnud , ainult nimi oli kivisse raiutud ( nagu tegelikult ongi ) , samuti sünniaasta ja surma-aasta kaks esimest numbrit , 19 ... ; aga kuna need osutusid valedeks , oli keegi need üle kleepinud kahe kuldse kahega , nagu peaks ta surema kahesaja aasta pärast . </s> <s> Või " tähendab " see , mõtlen nüüd , et ta sureb 2002 ? </s> <s> Pole võimatu , tal olevat juba mälukaotused . </s> <s> Siis tahtsin veel E-le tingimata näidata ka oma hauakivi . </s> <s> Vedasin teda surnuaia poole tagasi , olime juba päris kaugele tulnud . </s> <s> Eriti see teda ei huvitanud . </s> <s> Ma ei tea , kas jõudsimegi sinna . </s> <s> Ta pidi laeva peale minema . </s> <s> Mina aga pidin jääma rongi ootama . </s> <s> Raudteevalitsus oli nimelt lubanud ehitada raudtee sadamast minu majani ( olin vastava tellimuse sisse andnud ja see oli leidnud soodsa lahenduse ) , see pidi valmis saama ühe päevaga . </s> <s> Olen mitu korda näinud unes , et sealt Kaleste majast käib mööda raudtee või et ma sõidan sinna rongiga . </s> <s> E-ga oli juttu veel põldude pidamisest . </s> <s> Need suured põllud kuulusid kõik talle . </s> <s> Liivastel maadel soovitatavat sellist külvikorda , et vahepeal on männimets , siis küntakse jälle üles . </s> <s> Tema seda ei pooldavat . </s> </p>
<p> <s> Aga kas saab armastada lahkumisi , armastamata kohalejõudmisi ? </s> <s> Miski on siin mäda . </s> <s> Miski on meelest läinud . </s> <s> Meelest läinud on see , kust ma tegelikult ära olen tulnud , kuhu ma tegelikult tagasi igatsen . </s> <s> Ükski koht pole see , ükski inimene pole see . </s> <s> Ja nii on see olnud algusest peale . </s> <s> Elu pole tõesti midagi muud , nagu kirjutab taas Pessoa ( kuigi need sõnad on Kaalepi tõlkes , aga küllap see on siiski Pessoal nii , see on tema moodi , täpne ja edasikaebamisele mittekuuluv ) , kui unenägu lapsepõlve aknast . </s> <s> See , mis sa siis juhtusid nägema , see jääb . </s> <s> See aken , see vaade , see igatsus , see elu , see uni . </s> <s> Kui sellest ärkad , on kõik meelest läinud . </s> </p>
<p> <s> Aga nüüd tuleb ikkagi kohver keldrist üles tuua . </s> </p></div2><div2 type="alaosa"><head> 20. 12. 01 </head>
<p> <s> Täna on päike . </s> <s> Öine vihm tegi õhu värskeks . </s> <s> Monsieur Renard küsis , kas ma reisingi kogu aeg . </s> <s> Vastasin , et mitte kogu aeg , aga ... </s> <s> Ta arvas , et järgmisena lähen ma ehk Ameerikasse . </s> <s> Ootasin elektrimeest , lugesin , kuulasin Bachi jõulukantaate , vaatasin nende saatel lennukite suurejoonelist balletti sinises taevas . </s> <s> Üks kraana paistab ka maja tagant , selle ots . </s> <s> Aga liikuv kraana , mitte liikumatu , nagu oli Pärnu maanteel . </s> <s> Sinna ehitatakse maja , mis võib kinni katta ka selle viimase kauge vaate , mis paistab magamistoa aknast , kui püsti seista ja välja küünitada : Seine'i teine kallas ilmselt , mingit künkad . </s> <s> Neist on näha atmosfääri olukord – kuidas nad paistavad või ei paista . </s> </p>
<p> <s> Öösel nägin kummalist und . </s> <s> Kutsusin salaja ühte hallivöödilist kassi , kes minust eriti välja ei teinud . </s> <s> Ta ronis mööda uksepiita . </s> <s> Siis tuli isa ja torkas talle kahvli selga . </s> <s> Kass aietas nagu inimene , tõmbas selja looka . </s> <s> Ma ütlesin isale : ära tee ! </s> <s> Selle peale tõmbas ta kahvli välja . </s> <s> Kassil midagi erilist ei paistnud olevat . </s> <s> Isa pani kahvli minu taldriku kõrvale tagasi . </s> <s> Mõtlesin pahaselt , kas mina pean siis nüüd selle kassise kahvliga sööma hakkama ... </s> </p>
<p> <s> Vaatasin Monceau pargis puid ja päikesepaistet . </s> <s> Ega äraminekus pole midagi erilist . </s> <s> Lihtsalt lähed ja kõik , siis oled teises kohas , ikka sina ise ... </s> <s> Miks ma lavastan endale neid lõputuid lahkumisi , ei tea ... </s> <s> Kas tõesti selleks , et harjutada end lõplikuks lahkumiseks ? </s> <s> Aga kas saab selleks harjutada ? </s> <s> Kas harjub ? </s> </p></div2></div1>
    </body>
  </text>
</TEI>
</teiCorpus>
</teiCorpus>
