<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> TEADMATUS </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> TEADMATUS </head>
<p> <bibl> <author> <s> Rein Põder </s> </author> </bibl> </p>
<p> Romaan </p>
<p> <gap rend="ilmumisandmed"/> </p>
<p> KOLM NOVELLI </p>
<p> <gap rend="esikaane_tekst"/> </p>
<p> <gap rend="meiliaadress"/> </p>
<p> T E A D M A T U S </p><div2 type="alaosa"><head> I KADUMINE </head><head> 1 . peatükk Õhtune külaline </head>
<p> <s> Keegi justkui koputas välisuksele , vastu selle väikest klaasruutu . </s> <s> Mitte just kõvasti , pigem ebakindlalt ja kõhklevalt , nagu ei teaks koputaja isegi , kus ta on või keda tal just vaja läheb . </s> </p>
<p> <s> Ma jäin kuulatama . </s> <s> Ei saanud ju olla kedagi . . . </s> <s> See , kes pidi mind täna külastama , oli juba ära käinud ja umbes kolmveerand tunni eest lahkunud ; ma olin ta ilusasti minema saatnud , enne uksest väljasaatmist pimedas kitsas esikus isegi suudelnud , nagu oli mu komme . </s> <s> Ja siis olin lausa ümber mõelnud ning ta isegi bussipeatusse saatnud , millist kommet mul harilikult polnud , ja seal isegi bussi tuleku ära oodanud , sest polnud mul ju mingit kiiret . </s> <s> Kui ta nüüd vaid mingil põhjusel ise tagasi ei tulnud . </s> <s> Tõsi , ma olin teda keelitanud , et ta jääks seekord terveks ööks – ja ta oli isegi peaaegu nõus olnud , ent siis oli talle meenunud ema – , et mis tema arvab , jääb terveks ööks ootama ja muretsema . . . </s> <s> Nii see on alati , kui elad kellegagi seotult … Ja telefoni neil seal Kalamajas polnud . </s> <s> Nii ta siis lahkuski – endale ja minule pisut vastumeelselt , sest kui sa oled kellegi keha soojuses , intiimsuses viibinud , saab see seisund armsaks , loomulikuks , sa tahaksid seda pikendada , mitte üksi jääda . . . </s> </p>
<p> <s> Ehk tuli ta siiski tagasi ! </s> </p>
<p> <s> Ei , Sirkka see küll polnud ! </s> </p>
<p> <s> Kuulatasin uuesti , kas koputus kordub . </s> <s> Tuul liigutas pimeda klaasi taga oksa . </s> <s> See oli hästi näha . </s> <s> Mul polnud veel kardinaid . </s> <s> Tädi vanad ribalad olin ära visanud – üksainus härmavõrk – , uusi polnud jõudnud veel üles riputada . </s> <s> Laiskus , üksiku inimese asi , ega see alasti aken mind eriti häirinud , avanes ta ju umbsesse Nõmme aianurka , kes seal ikka . . . </s> </p>
<p> <s> Ometi tõusin , astusin akna ligi , püüdsin välja vaadata . </s> <s> Ei kedagi ega midagi . </s> <s> Üksnes klaas oli märg . </s> <s> Mis tähendas , et vahepeal , kui tukkusin , oli sadama hakanud . </s> <s> Nagu taevas ja tuul ennist lubasid . </s> <s> Seepärast siis hämaram kui muidu samal ajal. </s> <s> Teab , kas Sirkka on juba kodus ! ? </s> </p>
<p> <s> Jah , küllap oli tegu vana maja naksumiste või häältega selle eelmistest eludest . </s> <s> Siia sisse kolides olin millegi niisugusega arvestanud . . . </s> </p>
<p> <s> Mu käsi pühkis üle suure aknaruudu , nagu püüaksin seestpoolt seda märga maha saada . </s> <s> Või nagu üritaksin mingit olnu nägemust sealt eemaldada . </s> <s> Ja äkki põrkusin tagasi – sest teiselt poolt vaatas mulle vastu üks inimese nägu , suu vastu märga aknaklaasi surutud , mis muutis näo võõraks , moonutas seda . </s> <s> Aga sealpool olija huuled liikusid – tummalt nagu kalasuu , justkui püüaks see mulle midagi öelda . </s> <s> Midagi polnud kuulda . </s> <s> Kalasuu anus ilmselt , et ma ta sisse laseksin . </s> <s> Kuidas ma sain seda teha , ma ju ei tundnudki teda ! </s> <s> Siis taipasin , et huuled kordavad üht ning sama – see võis olla kellegi nimi . </s> <s> Kelle oma ? ! </s> <s> Jah , minu enda – aga mitte lühike ja kõnekeelne , vaid mu täisnime , mida tarvitati üsna harva . </s> <s> Jah , just – Ric-hard , Ric-hard. . . Ric-hard ! </s> <s> Vihmajoad nirgusid mööda klaasi allapoole , sellest näost mööda – ja siis nägin ka ta silmi , kuidagi tuttavaid , mida täitis mingi mure või hämming . </s> <s> Tõmbusin eemale , sest olin peaaegu selle näo vastas olnud , ja mu esimene alateadlik reageering oli – ei , ma ei lase kedagi võõrast siia oma elamisse , olgu tegu ükskõik kellega ! </s> </p>
<p> <s> Sel hetkel tõmbus nägu klaasist eemale , kaotas oma ebaloomulikkuse , toavalgus langes sellele pisut paremini ; väljasolija tõstis käe ja osutas valge sõrmega enda peale ning noogutas jaatavalt . </s> <s> Ja sel hetkel tundsin ma ta ära ! </s> </p>
<p> <s> Ruth , Ruthikene , mu kursusekaaslane . . . mu sõbra naine , tema siin . . . kuidas ta ometi oskas tulla , pole ju siin kordagi käinud . . . kust ta üldse selle aadressi muretses . . . ah jah , ma vist ikka andsin selle neile . . . aga mis siis nüüd lahti on , miks ta seisab seal suvises vihmas . . . ei tule sisse . . . ? </s> <s> Muidugi , muidugi . . . ma kohe . . . </s> <s> Ja ma viipasin , et tulen avama . </s> <s> Ning Ruthi nägu kadus akna tagant , muutudes korraks olematuks . </s> </p>
<p> <s> Ta ootas mind ukse taga , ootas kärsitult , nagu ma ust lahti lükates aru sain , tuli siis külitsi , kuidagi närviliselt ja samas kohmakalt uksest sisse , komistas seejärel eeskojapõrandal lebava tädi vaiba serva taha , haaras minu käsivarre järele , sai samas tasakaalu tagasi – ja nõnda vaikides astus ta minust mööda , läbi valgusekiilu tuppa , kus põles vaid tolmunud kollast valgust jätkutav põrandalamp . </s> </p>
<p> <s> Ja teel läbi toa ning pimeda esiku , kus ma polnud ikka veel viitsinud läbipõlenud pirni uuega asendada , mõtlesin ma intensiivselt – mis võiks olla selle ootamatu ja samas üsnagi hilise külaskäigu põhjuseks ? </s> <s> Ja miks , tema , Ruth , on üksi , kui nad võinuks tulla ju koos Lembituga , see tähendab Larryga ? </s> </p>
<p> <s> Tere , Ruth , sosistasin ma mõttes ja võib-olla et isegi väga tasa talle järele , samal ajal ukse kallal ametis olles , sest see kulunud peaga pikk välisuksevõti keeras halvasti . </s> <s> Tere , Ruthikene , piiblineitsikene , sind ei teadnud ju üldse oodata . </s> <s> Kuigi olen sinu peale ikka aeg-ajalt mõelnud . . . </s> <s> Aga pole sind niimoodi küll oodanud , sest oled ju Larry naine , oled seda kaua aega olnud – ja abielu on minu jaoks puutumatu ala , nii et . . . </s> </p>
<p> <s> “ Tere , ” sosistasin tuppa jõudes uuesti , seekord kuuldavalt . </s> <s> Kuulsin , kui kähedalt mu hääl kõlas selles toas , kus harilikult pesitses vaikus . </s> <s> Astusin ta poole , nagu kavatseksin teda kaisutada , oma ootamatut rõõmu välja valada , aga jäin siiski vaid poolele teele . </s> </p>
<p> <s> Ruth ei vastanud mu tervitusele . </s> <s> Veelgi enam , ta keeras mulle selja , andes nõnda märku , et peaksin tal mantli seljast aitama . </s> <s> See oli kerge tume mantel , mis oli märg – niisiis oli vahepeal väljas sadama hakanud . </s> <s> Ennist Sirkkat ära saates polnud ilm küll veel sinnapoolegi . . . </s> <s> Aga muutused ilmas ja elus sünnivad kiiresti ! </s> <s> Mantlist vabanenud , pöördus Ruth ringi , asudes silmadega otsima midagi , mis pidi mu elamises tingimata leiduma . </s> <s> Ja ma sain aru , et ta pilk otsib peeglit . </s> <s> Minule polnud see eriti vajalik ese , aga muidugi oli üks vana trümoo mu tädi elamises olemas , sest tädi oli olnud ju eestiaegne daam ja välimus oli talle kuni lõpuni väga tähtis . </s> <s> Peegel rippus otsaseinas , keset tädi-ajast pärit fotosid ja linnavaateid ja muid pildikesi , tume ja tuhm , ent ometi kui selle elamise suur silm , pärit eelmisest ajast , mis nüüd minu elu jälgis ja hindas . . . </s> </p>
<p> <s> Astunud peegli ette , raputas Ruth oma poolpikad juuksed üheainsa energilise liigutusega vabaks , nõnda et juukseotstele kogunenud piisad lendasid laiali kuhugi mu elamisse , täites ruumi otsekohe temaliku kohalolekuga . </s> <s> Kuid kas keegi polnud hiljaaegu selle peegli ees samamoodi seisnud , oma juukseid hoolikalt kamminud , siis minu poole pöördunud . . . ? </s> <s> Jah , tund või enamgi tagasi oli seal seisnud üks teine naine , täites seda tuba oma veidi kerglase naeru ning hüüatustega “ eks ju ! ” . </s> <s> See oli olnud Sirkka , mu hetkekallim , ingerlanna , Ruthist hulk maad noorem ja üldsegi mitte tema moodi . . . </s> <s> Aga sel polnud nüüd tähtsust , sest nüüd oli mu külaliseks Ruth ! </s> </p>
<p> <s> Siis leidis ka Ruth käekotist kammi ning hakkas ennast kammima , lastes mul seda pilti kõrvalt jälgida . </s> <s> Nagu selleks , et ma tema ootamatu ilmumisega võiksin harjuda . </s> <s> Ikka veel polnud me vahetanud ühtegi sõna , kui minu “ tere ! ” maha arvata . </s> <s> Lõpuks sai ta oma iluga ühele poole , ja kui ta oli oma peegliteisikule julgustavalt naeratanud , pöördus ta lõpuks minu suunas ja lausus valjult ning bravuurikalt : </s> </p>
<p> <s> “ Noh , siin ma siis nüüd olen . . . ! ” </s> </p>
<p> <s> Ausõna , see kõlas umbes nii , nagu oleks ta nüüd lõpuks pärast aastaid kestnud abielu oma mehe juurest jalga lasknud . </s> <s> Jah , just nimelt – siin ma siis nüüd olen , sest sa oled ju mind alati oodanud , mõttes kutsunud , ning nõnda ma siis lõpuks tulingi . . . ! </s> <s> See tundus nii ebareaalne , nii uskumatu ! </s> <s> Ei , ei , see on võimatu , sellest kõigest on ju ometi nii palju aega möödas , kinnitasin ma kohe endale . </s> <s> Ometi käis mõte , et see võiks nõnda olla , minust hetkeks läbi . </s> <s> Nagu ikka kõige ebareaalsemad mõtted . </s> </p>
<p> <s> Ma vaikisin ja ootasin . </s> <s> Tegelikult polnud selle lausega veel midagi öeldud . </s> <s> Kuid arusaamatu ärevus , mis oli alguse saanud hetkest , kui ma ta seal akna taga ära tundsin , see muudkui kasvas . </s> </p>
<p> <s> Nüüd oli mul võimalus oma külalist paremini silmitseda . </s> <s> Ta seisis peaaegu põrandalambi valgussõõris . </s> <s> Ruthil oli seljas tumepruun , lahtise kaelusega kleit , seal kaelaavas välgatas mingi hõbedane ehe . </s> <s> Ta oli vahepealse aja jooksul . . . täidlasemaks muutunud . </s> <s> Ta on muutunud . . . kuidas nüüd öelda , kehalt ja samas ka kogu olemuselt . </s> <s> Selles oli mingit uut moodi naiselikkust , mida ma tema juures hästi ei mäletanud . </s> <s> Aga see sobis talle . </s> <s> Ehkki ta oli oma endisest tütarlapselikust veetlusest , kunagisest tormakast , lennukast , tütarlapselikust Ruthist midagi olulist kaotanud . . . </s> <s> Mis on naiste puhul paratamatu . </s> <s> Samal ajal võisin tunda temast hoovavat hõngu , mis ei pärinenud üksnes tarvitatud lõhnaõlist , vaid millestki olemuslikust , mis on iga naise puhul erinev . </s> <s> Ja see tõi taas meelde endise Ruthi , sest too hõng polnud ainsana muutunud . </s> <s> Ja see oli mulle nii ammuselt tuttav , issand kui tuttav ja omane ! </s> <s> Jah , mu silm otsis ja ka leidis jooni-mälestusi endisest Ruthist . </s> <s> Need kumasid vastu ta näost ja tema olekust , need olid alles vaid teadja jaoks . </s> <s> See ümaram nägu , need armsad pontsakad käed , isegi see väike maitsekas ehe kaelaavauses muutsid teda , jah , muutsid kuidagi madonnalikuks . </s> <s> Mis oli ju kunagi Larry ideaalmaitse . </s> <s> Mäletan , et käisime Larryga kolmandal või neljandal kursusel Tartu kunstimuuseumis renessansskunsti loengutel , kus parimaid kunstiteoseid diapositiivide kujul demonstreeriti . </s> <s> Ja ma mäletan , et Raffaeli madonnad ning Botticelli naisekujud olid meile mõlemale väga meeldinud ja küllap me arutlesime tookord naiseilu teemadel – nendestsamadest pontsakatest kätest , mis hoidsid lapsukest , nendest klaaridest näoovaalidest , kaelast , kõige kaunimast osast madonnade juures , nende kitsist naeratusest . . . </s> <s> Jah , meid võlus see pehmus ja sujuvus , mida rõivas ei suutnud päriselt varjata , isegi need meeldivad voldid lõua all , kogu see raugus , rahulikkus , sisemine salapära . </s> <s> Just nimelt salapära . . . </s> <s> Kõike seda märkasin nüüd Ruthi juures ja ma mõtlesin , et Larry peaks oma küpses keskeas abikaasa välimusega vägagi rahul olema ja selle üle isegi salaja rõõmu tundma . </s> <s> Näiteks seltskonnas või teatris . </s> <s> Mina küll oleksin tundnud , ausõna ! </s> <s> Kõik oli nõnda meeldiv vaadata . . . </s> <s> Ent järgmisel hetkel tundus see naine mulle jälle nii võõras ja kauge , nagu tulnukas teiselt planeedilt . </s> <s> Sest see võõras , otsustamatu olek , see mingi võõrus silmades , suunurkades , mis lausa häiris . . . </s> <s> Mis vigureid küll suudab meile serveerida me kujutlus ja me mälu ! </s> </p>
<p> <s> Kuulsin , et Ruth lausus veel midagi . </s> <s> Aga ma olin temasse nii süüvinud , et öeldu mõte ei jõudnud minuni . </s> <s> Kuid kaotsiläinut polnud raske taastada : </s> </p>
<p> <s> “ . . . sinu antud aadressile . </s> <s> Muide , seda maja polnud üldse raske üles leida . </s> <s> Ma ei pidanud kordagi küsima . . . </s> <s> Ja nüüd sa tahad muidugi teada saada , miks ma sind niisugusel hilisel ajal üles otsisin . </s> <s> Asjalugu on nõnda . . . “ Sel kohal tegi ta pausi , kuid samal hetkel sai mingi hoog või energia või koguni bravuur temas otsata . </s> <s> Mu ammune ja armas Ruthi tegi käega vaid imeliku eitava liigutuse – ja kõik temas muutus ainsa hetkega . </s> <s> Lause katkes , ta tõstis käe suu juurde ja hakkas nuuksuma . </s> <s> Nagu väike , haiget saanud tüdruk . </s> </p>
<p> <s> “ . . . Lembit on juba kuuendat päeva kadunud ! ” suutis ta siiski lausuda ja lõi seejuures kergelt vankuma , nii et haarasin tast kinni ja juhtisin ta oma ainsasse tugitooli istuma , laskudes ise voodiveerele . </s> </p>
<p> <s> “ Lembit . . . </s> <s> Larry . . . kes . . . kadunud . . . mismoodi ? ” pomisesin ma seosetult , vaadates kohkunult Ruthile näkku . </s> <s> Ma polnud kunagi näinud nutvat Ruthi . </s> <s> Küll olin kord ise tema nähes , tema rinna vastas nuuksunud ning tema oli vaikides sellega leppinud . </s> <s> See oli juhtunud mingi aeg enne ülikooli lõpetamist ja seda võis nüüd kibedas meenutuses armastuse kerjamiseks nimetada . </s> <s> Ehkki tol hetkel näis see spontaansuse , arusaamatuse , mingi eksimuse , koguni taktitusena iseenda ja ka tema vastu . </s> <s> Aga nõnda see oli juhtunud ja seda ei saanud enam kuidagi tagasi võtta . . . ! </s> <s> Jah , just tema , Ruth , oli meist kahest ka tolles olukorras jäänud kaineks ja öelnud seda , mida ma mingil juhul kuulda ei soovinud . </s> <s> Sest temas oli alati olnud mingi annus kainust rohkem kui teistes tüdrukutes , kellega ma tollal kokku puutusin . . . </s> </p>
<p> <s> Kõigele lisaks – midagi veel väära ja imelikku oli selles Ruthi lauses . </s> <s> Ta oli nimelt öelnud “ Lembit ” , aga mitte “ Larry ” , mis oli ta mehe kõikide poolt omaksvõetud hüüdnimi . </s> <s> Ka kõik kõrvalisemad inimesed võtsid selle hüüdnime viivitamatult omaks . </s> <s> Selle nime sai ta esimese kursuse sügisel . </s> <s> Ainult et mul pole meeles , millega seoses . </s> <s> Sealtpeale oli ta Larry , mitte kordagi enam Lembit . </s> <s> Ja muidugi kutsus teda nii ka Ruth . </s> <s> Ning hiljem hakkas isa nõnda hüüdma ka nende tütar Marianne , mis mind iga kord seletamatult soojendas , sest nõnda ulatus meie kursuse pandud nimi juba järgmisse põlvkonda . . . </s> </p>
<p> <s> Siis jõudis ka öeldu mõte mulle pärale – Larry oli kodunt lahkunud ja Ruth oli tulnud minult abi otsima , minult kui Larry sõbralt , et ehk mina tean midagi konkreetsemat . . . </s> <s> Kuid . . . mis , mis abi või lohutust ma võisin talle pakkuda , kui ma polnud Larryt oma neli-viis viimast kuud kohanud ega isegi telefoniga rääkinud . </s> <s> Nii et ma ei teadnud midagi ta viimastest töödest ja tegemistest , ehkki oli aeg , kus ma teadsin tast peaaegu kõike . </s> <s> Ja järsku meenus mulle too viimane juhuslik ja põgus kohtumine linna peal , kui ma olin talle selle aadressi andnud . . . </s> <s> Jah , see oli olnud jaanuaris , kesktalvel , aga siiski ühel hallil ja lörtsisel päeval , kui me olime temaga Lembitu tänava alguses – milline kummaline kokkusattumus ! – kokku juhtunud . </s> <s> Larry oli tookord tundunud kuidagi kõhnem ja varjudes näoga , nagu oleks tal palju tööd või mingeid muid muresid . </s> <s> Ja samas oli ta oma olekult kuidagi , kuidagi . . . eemalviibiv , ehkki vaatas mulle otsa , pilgutas silma ning naeratas nagu vanadel headel aegadel . </s> <s> Aga ei suutnud endast siiski pigistada temale nii omast järjekordset lühinalja . </s> <s> Minu jaoks oli see olnud paras juhus , et öelda – ma ei ela enam Kosklas , vaid Nõmmel , tädi pärandatud väikeses majas . </s> <s> Ning kuna meil kummalgi polnud hetkel pastakat käepärast – mis oli teine kurioossus järjest , kui arvestada meie mõlema tegevusala ! – , siis lubas Lembit mu uue aadressi lihtsalt meeles pidada . </s> <s> Mida ma talle igaks juhuks üle kordasin , kuigi teadsin , et selleks pole vajadust – teist nii hiilgava mäluga poissi polnud terves meie teaduskonnas . . . </s> <s> Näe , selgus , et tal oli see õigesti meelde jäänud – Õie 23b . </s> <s> Ja nüüd oligi Ruth siin . </s> <s> Ainult et üksi . . . </s> </p>
<p> <s> Ma pidin talle seda ütlema ! </s> </p>
<p> <s> “ Me . . . ei kohtunud viimasel ajal just sageli . . . </s> <s> Ja tol korral oli nii kiire , et . . . ” </s> </p>
<p> <s> Ruth naeratas seepeale süüdlaslikult , nagu oleks hoopis tema mingil kombel me jahenenud suhete taga – ja muutus siis äkki kurvaks , jälle lõputult kurvaks nagu hetk tagasi , enne kui ma ta istuma surusin . </s> <s> Ta oli lootnud midagi muud . </s> <s> Mida siis ? </s> <s> Kas mingit sõpradevahelist saladust , mille ma kohe välja prahvatan ? </s> <s> Kuid mul polnud seda , mul polnud midagi ka varjata . </s> <s> Ta oli nüüd täpipealt kui laps , nagu nende Marianne väiksena , kes on pidanud oma viimases kingiootuses pettuma . </s> <s> Ja see muutis ta hetkeks jälle kuidagi abituks . </s> <s> Ning tegi ka mind kurvaks . </s> </p>
<p> <s> Aga Ruth nagu poleks kuulnud mu viimaseid sõnu . </s> <s> Ning pöördunud minu poole , lausus ta vaid pisut teisel toonil : </s> </p>
<p> <s> “ Eks ole , Riks , sa aitad mind . . . </s> <s> Me vana sõpruse nimel . . . ? ” </s> </p>
<p> <s> Ta ütles minu kohta “ Riks ” . </s> <s> Mindki kutsusid kõik üksnes Riksiks , ehkki mu passis seisis Richard . </s> <s> Ma olen nimelt Richard Veenes . </s> <s> Tavalise saksa eesnime ja natuke ebahariliku perekonnanimega mees . </s> <s> Samal ajal kui Larry ja seega ka Ruthi perekonnanimi oli palju tavalisem , täpsemini Kaarma . </s> <s> Oleks olnud lausa lõpp , kui Ruth oleks öelnud ka minule : ” Tead , Richard . . . ” Aga asi polnud ju minus , vaid Larrys . . . </s> <s> Muidugi , selle kõige nimel , mis meie vahel , meie kahe , õieti meie kolme vahel oli olnud ( ehkki sõpruseks sai seda nimetada vaid tingimisi ! ) , oli mul võimatu , absoluutselt võimatu öelda , et . . . ma ei taha kõigesse sellesse sekkuda , et mul on endalgi probleeme kuhjaga , nagu nüüdsel ajal öeldi , et ma olen just-just oma elu rahulikumal lainel käima saanud ja nõnda edasi . . . ! </s> <s> See oli lahtiseletatult minus vilksatanud mõte , palju konkreetsem ja lühem kui see seletus . </s> <s> Teadsin , et kui ma tema palvega nõustun , pöördub midagi olulist ka minu elus pahupidi . </s> <s> Teadsin seda intuitiivselt , väga selgelt , mingi haruldase ettenägevusega , nagu oleks tegemist déj ? -vuga , kord juba minuga toimunud elusituatsiooniga . . . </s> <s> Sel kohal takerdusin oma mõttekäigus , sest mul polnud hetkel mitte ühtki kaalukat argumenti oma sõbra vastu , meie sõpruse vastu , sest tegelikult olin mina suuresti see , kes oli süüdi selle leigumises . </s> <s> Ja ma isegi ei osanud öelda muud põhjust kui mingi keskealoidus . </s> <s> Igatahes ei saanud selleks olla too ammune , tegelikult lahtunud ja omaenda eituseks muutunud konflikt sellesama naise , see tähendab Ruthi pärast . . . </s> </p>
<p> <s> Kuid mida pidin talle nüüd vastama , ma ei saanud ju mängida kõrvalseisja rolli ja saata see naine kenade vabandustega oma elamisest välja , nagu ma olin teinud mõnegi naisega oma elus . </s> <s> Sest tema polnud säärane juhus . </s> <s> Ja samas ei olnud mul ka õigust öelda , et saagu ise oma abielusõlmega hakkama , sest kindlasti on selle taga nende omavahelised suhted ! </s> <s> Larry oli ju kadunud , mingeid suhteid enam ei eksisteerinud ! </s> </p>
<p> <s> “ Muidugi . . . ma . . . ” alustasin ebakindlalt , kuid Ruthile piisas sellestki . </s> <s> Ta elavnes kohe . </s> </p>
<p> <s> “ Ma teadsin , et sa oled nõus . </s> <s> Ma teadsin ! </s> <s> Seepärast ma tulingi . </s> <s> Sina ju tunned teda nii hästi. . . Te . . . te olite omal ajal lahutamatud nagu kaksikud . . . </s> <s> Ja ta on sinust alati ainult hästi rääkinud . . . ” </s> </p>
<p> <s> Omal ajal ! käis kihvatus korraks minust läbi . </s> <s> Enne kui sina vahele tulid . . . ! </s> <s> Aga ma ei öelnud seda muidugi valjusti välja – polnud see olukord , polnud vajadustki ! </s> </p>
<p> <s> “ Kas tõesti ? ” lipsas mul suust lühike küsimus , pigem imestus , nagu oleks Ruthi öeldu mind üllatanud , nagu oleksin siiamaani kõhelnud milleski . </s> </p>
<p> <s> “ Jah , jah , ” sai Ruth nagu läidet juurde . “ Kogu tee , mis ma siia tulin , kumises mul peas üks tema lause , mille ta kunagi , aastate eest lausus . </s> <s> See kõlas umbes nii , et mis ka ei juhtuks , Riksi peale võib alati kindel olla ! </s> <s> Jah , see oli tal justkui praeguse olukorra jaoks öeldud . . . ” </s> </p>
<p> <s> Korraga ründas mind enesearvustushoog või midagi taolist . </s> <s> Äkitselt küsisin endalt , milline mina küll Ruthi silmis võiksin välja paista – ma olin koduselt , liig koduselt riides ning seejuures hajevil , sest veel tund aega tagasi oli selles toas viibinud üks teine naine , kelle kehatunne oli minu omas veel olemas ja ma ei saanud sellest lahti – see lihtsalt segas mind . </s> <s> Justkui oleksin nõnda etteteadmatult Ruthi reetnud . </s> <s> Aga see oli hoopis absurdne mõte . . . </s> <s> Ja ikkagi tundsin end sel hetkel haprasti . </s> <s> Isegi halvasti . </s> <s> Ehkki mult ei nõutud mingit vastust ega seletust . </s> <s> Mingil kombel ka võltsilt . </s> <s> Ma tundsin teravat häbi ka seepärast , et Ruth pidas mind endiselt Larry sõbraks , kuigi seda tulnuks kirjutada pigem minevikumärgiga , kui niisugune asi üldse maailmas olemas on . . . </s> </p>
<p> <s> Äkki Ruth tõsines ja ütles veel midagi hullemat : </s> </p>
<p> <s> “ Ma millegipärast arvan , et ta on juba . . . ammu tahtnud meie juurest ära minna . . . ! </s> <s> Ja nüüd siis tagaselja tegi selle plaani teoks ! ” </s> </p>
<p> <s> Mis jutt see veel on ! tahtsin hüüatada , kuid siis kuulsin taas oma alateadvusehäält kinnitamas , et õigupoolest nõnda see ju p i d i g i minema . </s> <s> Kas ma tõesti teadsin , et see ükskord juhtub ? </s> <s> Larryga ? </s> <s> Larry ja Ruthiga ? </s> <s> Jah ja ei . </s> <s> Ma muidugi ei uskunud seda , ma keelasin ennast nõnda mõtlemast meie kunagise ja ikka veel kehtiva sõpruse nimel , kuid ometi . . . ometi oli minus k o g u a e g kestnud see hull alateadvuse tasemel teadmine , ehkki väga ähmane , et ükskord võiks midagi t a o l i s t juhtuda . </s> </p>
<p> <s> Jah , ma olin kui kõiketeadja uskunud , et Ruthi ja Larry kooselu jõuab ükskord sellisesse surnud punkti või kriisi , millest neil pole kummalgi jõudu ega tahtmist üle saada . </s> <s> Ning siis läheb nende abielu lõhki , vaikselt ja visinal , igal juhul mitte suure pauguga . </s> <s> Milline hetk näis nüüd lõpuks käes olevat , ilma et ma nendest ebakõladest midagi oleksin kuulnud . </s> <s> Nii et mul polnud taoliseks oletuseks mingit alust . </s> <s> Siis oli see ikkagi olnud mu soovmõte , kõik need aastad . . . et nõnda läheks . . . </s> <s> Kas ma tõesti olin soovinud , et nende abielu nõnda lõpeks ! ? </s> <s> Kole , egoistlik soov . </s> <s> Mitte soov , vaid palve saatusele . . . </s> <s> Mina , iseendalegi arusaamatu . . . </s> </p>
<p> <s> Tõusin instinktiivselt püsti . </s> <s> Ma teadsin , et pean midagi tegema . </s> <s> Sõnadest oli äkki puudu . </s> <s> Astusin ta juurde , panin käe talle ümber õlgade ja embasin teda kohmakalt ; see polnud mehelik liigutus , pigem vennalik , ja ta pidi sellest just nõnda aru saama . </s> <s> Tundsin – või mulle vaid näis nii – , et ta keha liikus kuidagi mulle ligemale , otsides minust hetkel ka füüsilist tuge , mis oli osati loomulik . </s> <s> Aga ma ei saanud midagi teha , et kui mu käed puudutasid teda , ta täidlast pihta , läbis mingi ammuolnu voog , palju tugevam kui ta lõhna tundes , ja midagi meeldivat ja hella , lõputult hella ja delikaatset hakkaks uuesti tiksuma , midagi sellist , mille ma oleksin pidanud olema ammu unustanud , olema endast maha kandnud . </s> <s> Seda oli raske antud hetke jooksul ära seletada – see siin oli Ruth , tema ise , mis sest , et nõnda muutununa , aga ikkagi tema , ta füüsis , mille poole ma olin nii valuliselt ihanud , samal ajal kui mu poisikeselik mõte tegeles armastuse efiirsete kategooriatega , millest nemad , teised , enne mind üle said . . . </s> </p>
<p> <s> Kuid ma sain oma lühikesest meeleliigutusest üle , vabastasin ta oma kohmakast embusest , tõmbusin eemale . </s> <s> Ruth nagu poleks tundnud , nagu poleks märganudki mu liigutust . </s> <s> Ta pöördus minu poole ja lausus kuidagi tasakaalukamal , ei , mõtlikumal toonil : </s> </p>
<p> <s> “ . . . Riks , kui aus olla . . . siis ta on juba ka varem , noh , mõnikord . . . päeva või kaks kodunt ära olnud . . . </s> <s> Ja siis jälle tagasi tulnud . . . ning kõik on olnud nagu varem , nagu poleks midagi olnudki . . . </s> <s> Aga nii kaua . . . mitte kunagi . . . </s> <s> Mida sina sellest asjast mõtled ? ” </s> </p>
<p> <s> Ma ei teadnud . </s> <s> Mul käis igasuguseid mõtteid , võimalikke ja võimatuid , läbi pea . </s> <s> Ükski neist ei sobinud välja öelda . </s> <s> Mõni neist tundus lausa larrilik . </s> <s> Mida tema minu olukorras ühele Ruthi-taolisele naisele öelnuks ? </s> <s> Mida ta öelnuks – ära vesista , lase edasi , küll aeg toob selgust . </s> <s> Sest seda toob ta seda t i n g i m a t a. </s> <s> Ühesõnaga , võta asja iisisti . . . </s> <s> Kuid tema polnud hetkel minu seisundis . . . </s> <s> Ta oli hoopis mu vastu , kõige selle taga . . . </s> <s> Ja pisut teistsugust mõttekäiku , mis minus samuti vilksatas , ei saanud ma ka kohe esimese hooga välja käia . </s> <s> Sedasamust , et Larry on leidnud kellegi teise , uue ja huvitava naise , sellise kunstnikunatuuri , kelle vastu tal oli alati kerge tõmme olnud . </s> <s> Et ta võis vabalt niisuguse naise juurde kolida . </s> <s> Või ennast seal mõnda aega peita . . . </s> </p>
<p> <s> “ Võib-olla ta . . . ” alustasin mina , teadmata hetkel , kuidas seda talle välja öelda . </s> <s> Kuid siis loobusin kiiresti esialgu mõeldust ja küsisin hoopis : </s> </p>
<p> <s> “ Oled sa kuhugi teatanud ? </s> <s> Politseisse . . . või mujale . . . </s> <s> Või teda kusagilt . . . otsinud ja . . . ” Ma ise ka ei teadnud tol hetkel , mida see minu “ kusagilt ” pidi tähendama . </s> </p>
<p> <s> Kuid Ruth katkestas mind poolelt lauselt , nagu teadnuks , mida kavatsen edasi öelda . </s> </p>
<p> <s> “ Ei , ei ! ” peaaegu hüüatas ta . “ See pole niisugune kadumine ! </s> <s> Ma tean , ma tean , mida sa mõtled . . . </s> <s> Et ma peaksin vastavatesse kohtadesse teatama . . . </s> <s> See pole s e l l i n e kadumine , mõistad ! . . . </s> <s> Ta on kusagil , ta on kusagil ära , mõistad . . . </s> <s> Kuid miks see ometi nii hullult mu mõistuse peale käib ! </s> <s> Ütle ometi sina ! ” </s> </p>
<p> <s> Mul polnud talle tõesti midagi teist hetkel välja pakkuda . </s> <s> Tundsin , et selles asjas on vaja ettevaatlikumat ja kainemat edasiliikumist . </s> <s> Ja sõnade asemel tegin lahti külmkapi ning valasin meile mõlemale külma “ Värskat ” , ehkki me vajanuks mõlemad ausalt öeldes alkoholi . </s> <s> Kuid just selle , ühe pudelipära olin oma eelmise külalisega mõni tund tagasi ära tarvitanud . </s> </p>
<p> <s> Ruth ei võtnud pakutud klaasi vastu . </s> <s> Ta oli ikka veel oma masenduse ja arusaamatuse lainel , nagu oleks talle alles mõne tunni eest selgunud midagi olulist . </s> <s> Ehkki ta oli Larry puudumisest teadnud tervelt kuus pikka päeva . . . ! </s> <s> Sellest , just sellest ei saanud ma hetkel aru . </s> </p>
<p> <s> “ Ma absoluutselt ei usu , et temaga midagi . . . noh . . . juhtunud oleks . . . </s> <s> Usu mind , ma tean . . . ma ei oska sulle seletada . . . ma tean väga ähmaselt . . . </s> <s> Ja samas väga selgelt . . . </s> <s> Ta on lihtsalt kätte võtnud ja ära läinud . . . </s> <s> Meie juurest . . . oma töö juurest . . . kõige juurest . . . </s> <s> Aga miks-s-s , mis põhjusel . . . ? ” See oli peaaegu seesama , mida ta oli juba korra öelnud . </s> <s> Ka temal polnud enam midagi rohkemat välja pakkuda . </s> </p>
<p> <s> Järsku märkasin Ruthi käes paberilehte . </s> <s> Kust see oli lagedale ilmunud – käekotist , taskust , varrukast ? </s> <s> Ma ei taibanud veel midagi . </s> <s> Ruth ulatas selle sõnatult mulle . </s> <s> Paber oli katsudes niiske . </s> <s> Kui ma poleks teadnud , et väljas sajab , oleksin vist pidanud arvama , et see on Ruthi pisaraist märjaks saanud . </s> </p>
<p> <s> “ Ja siis veel see . . . ” lausus ta kõlatult . </s> </p>
<p> <s> Ma tundsin kohe ära Larry ilusa püstja käekirja , mille pärast me ( mõned igatahes ) teda samuti salaja kadestasime . </s> <s> Sest samal ajal kui kiirkonspekteerimine meie oma aina rohkem ära rikkus , näis tema käekiri sellestsamast aina kindlameelsemaks muutuvat . . . </s> <s> Igatahes võinuks grafoloog Larry käekirjast välja lugeda tema vägagi kindlat iseloomu , tema sihikindlust ja teab veel mida . . . </s> </p>
<p> <s> Võtsin paberilehe vastu . </s> <s> Taipasin kohe esimese pilguga , et see pole kiri . </s> <s> Nagu Ruth paistis arvavat . </s> <s> Või kirja ja pihtimuse vahepealne tekst . </s> <s> Sest sellel puudusid kõik vormilise kirja tunnused – pöördumine , allkiri ja kuupäevgi . </s> <s> Jah , see oli ilmselgesti mingi tekstikatke , vaid mõni lause pikk . </s> <s> Mida Ruth oma haavatavuses pidas millekski muuks . . . </s> </p>
<p> <s> Ja ma lugesin seepärast talle teksti kuuldavalt ette , et ta oma eksitusest aru saaks . </s> </p>
<p> <s> “ . . . Kaugemale enam minna ei saa . </s> <s> Sest nüüd tuleb vastu tundmatus . </s> <s> Kuid just tundmatuseks peab minutaoline valmis olema . </s> <s> Sealt algab tõeline enesekatsumus . </s> <s> Aga enne seda peab kõik täielikult – nii minus endas kui ka väljaspool – selgeks saama . . . ” Sellele järgnes veel umbes poole lause jagu teksti , kuid see oli loetamatult maha kritseldatud ja vajas erilist läbivalgustatust , et ka seda oleks saanud lugeda . </s> </p>
<p> <s> Selles tekstis oli mulle midagi tuttavat . </s> <s> Teadsin ähmaselt , kust need read võisid pärineda . </s> <s> Just nimelt – kust see pärines . </s> <s> Muus pidas asi paika – see oli Larry käega kirjutatud . </s> <s> Ainult et selle katkendi “ mina ” polnud teps tema ise . </s> <s> See jutustas kellestki hoopis teisest . </s> <s> Ruth-vaeseke aga arvas , et see on katke poolelijäänud kirjast , mis on temale adresseeritud ja käib nende perekonnasuhte kohta . . . </s> </p>
<p> <s> “ Kust sa selle leidsid ? ” küsin ma otsejoones . </s> </p>
<p> <s> “ Tema sahtlist . . . see tähendab ta paberite hulgast . . . ” Ja minu poole vaadanud , neelatas ta ning lõi pilgu maha . ” See oli kõige peal , kui sahtel lahti teha . . . ” </s> </p>
<p> <s> “ Tead , nüüd sa küll eksid . . . </s> <s> Minu meelest on tegu ühe reisikirja algusega , mida Larry on üritanud tõlkida . . . </s> <s> Ma vist isegi tean , kust see pärineb . </s> <s> Vaja vaid järele vaadata . </s> <s> Meil oli igatahes kunagi juttu , et see raamat vääriks tõlkimist . </s> <s> Nii et , kullake . . . mitte mingil juhul kiri . . . ” </s> </p>
<p> <s> See kõik tuli mu suust nii kähku ja nii veenvalt , et ma ka ise imestasin . </s> <s> Tõsi oli aga see , et ma ei mäletanud ühtki sellist reisikirja , mis niisuguseid ridu võinuks sisaldada . </s> <s> Ja ka seda mitte , et meil oleks Larryga juttu olnud mingi teose tõlkimisest . . . </s> </p>
<p> <s> “ Arvad või . . . ? ” Ruthi hääl oli ebalev , aga ta juba uskus mind , sest muud ei jäänud tal selles olukorras üle – ta ju tahtis säilitada lootust , kas või enesepettuse hinnaga . </s> </p>
<p> <s> Uurisin paberit . </s> <s> Ja sain aru , et see polnud üldse hiljaaegu kirjutatud . </s> <s> Sest paber oli vana , pleekinud , hulk aega kusagil valguse käes seisnud , igal juhul mitte sahtlipimeduses peidus . </s> </p>
<p> <s> “ Kas teil juhtus . . . seal kodus midagi . . . viimasel ajal ? ” järgnes minu küsimus , mida olin tahtnud küsida , kuid olin algusest peale tagasi hoidnud , lootes , et ta ise jõuab selle teema juurde . </s> <s> Järgmisel hetkel juba kahetsesin küsitut . </s> <s> Ruth vaatas mulle jälle arusaamatult otsa . </s> </p>
<p> <s> “ Ei. . . ei … midagi ei juhtunud , ” pomises ta , aga mulle tundus , et ta varjas midagi , ja küllap ta ka ise sai aru , et see kõlas väheveenvalt , ning ta ruttas pikemalt seletama : </s> </p>
<p> <s> “ Muidugi , ideaalne me läbisaamine polnud . . . </s> <s> Aga me ei tülitsenud omavahel , kui sa seda silmas pead . </s> <s> Me pole juba mõnda aega . . . tülitsenud . </s> <s> Lihtsalt Larry on kogu aeg olnud , kuidas ma ütlen , niivõrd endasse süvenenud , et tal polnud minu . . . see tähendab meie jaoks mahtigi . </s> <s> Ta rääkis ju üldse vähe . </s> <s> Sina mäletad teda muidugi suure vaidlejana . </s> <s> Aga hiljem . . . noh , kodus … just kodus muutus ta aina rohkem . . . noh , vaikijaks . . . </s> <s> Eriti , kui ta kusagil ära käis , nagu ma sulle ütlesin . . . </s> <s> Kui sa arvad , et ma kippusin talt aru pärima , siis sa küll eksid . </s> <s> Ma pole seda tema püha vabadust , mida teie , mehed , nii oluliseks peate , jah , ma pole seda tõesti piiranud . </s> <s> Ja pole talt kordagi seletust nõudnud , kust ta mõnikord nii hilja tuleb . </s> <s> Või midagi muud ette heitnud . </s> <s> Ning kui aus olla , siis pole ta seda ka mult nõudnud . . . ” </s> </p>
<p> <s> Ruth jäi vait , kõhkles , sai endast võitu ja prahvatas : </s> </p>
<p> <s> “ Ma võin kätt südamele pannes öelda – et pole teda kogu meie abielu jooksul kellegi teisega petnud . . . </s> <s> Kas sulle sellest ülestunnistusest piisab ! ? ” </s> </p>
<p> <s> Viimane lause oli lausa vihaga välja pressitud . </s> <s> Ma polnud seda talt küsinud , ta oli ise vajalikuks pidanud seda öelda . </s> </p>
<p> <s> Järgnes taas vaikus . </s> <s> Võis kuulda vaid öeldu kõla õhus , siis vaibus seegi . </s> <s> Ja jälle läks mul Ruthi uue lause algus kaduma . </s> <s> Sest ma olin mõelnud endast . </s> <s> Ma olin järsku adunud , kui halb sõber olen olnud . </s> <s> Ja kui seletamatu on olnud meie suhete jahenemine . </s> </p>
<p> <s> “ . . . üks asi oli siiski teisiti – need tema ootamatud ja seletamatud vihapursked , mida sinagi oled vist pealt näinud . . . </s> <s> Ta võis mõnikord raevu minna täiesti tühistest asjadest . . . </s> <s> Aga ma olin meie kooselu jooksul nendega harjunud – et need mööduvad ja et tal on pärast endal sant olla . . . </s> <s> Tead , imelik küll . . . niisuguseid vihahoogusid pole juba terve aasta või rohkemgi olnud . . . ja sellele järgnenud kahetsushooge ja andekspalumist ka mitte . . . </s> <s> Ma ei tea , kas sa saad minust õieti aru , aga ma isegi . . . tunnen neist puudust . . . </s> <s> Neist plahvatustest ja seejärel nendest teineteise ees vabandamistest . </s> <s> Need kuidagi maandasid elupingeid , mida on ju kõigil . . . </s> <s> Jah , just seetõttu olen tundnud , et midagi on juba mõnda aega lahti … Ta nagu elaks kusagil mujal . . . ” </s> </p>
<p> <s> Mul polnud enam midagi lisada . </s> <s> Olin niigi liiga palju teada saanud . </s> </p>
<p> <s> Selle tõdemusega me esimene kokkusaamine lõppeski . </s> <s> Ruth ise andis märku ; tõusis , ma aitasin talle mantli uuesti selga , see oli toasoojuses ära kuivanud . </s> <s> Me astusime uksest välja Nõmme õhtusse . </s> </p>
<p> <s> “ Riks , kullake , aita mind . . . aita , sa ju suudad ja tahad . . . tule homme meile , Lasnamäele , aadressi sa ju tead . . . mõtleme . . . arutame koos . . . kuhu ta küll võis minna , miks ta seda tegi ? </s> <s> Tule kohe peale tööd , eks. </s> <s> Ma ootan sind . . . ” </s> </p>
<p> <s> See oli justkui Ruthi külaskäigu refrään , mis jäi minusse kõlama , kui ma üksi kodu poole tagasi tulin ja kõige kuuldu üle järele mõtlesin . </s> <s> Kuid ma ei jõudnud oma mõtetes mitte kuhugi . . . </s> </p></div2><div2 type="alaosa"><head> I I HIRM </head><head> 1. Halb naine </head>
<p> <s> Ta on olnud mulle halb naine . </s> </p>
<p> <s> Ma arvan – tema oli kõige enam süüdi , et ma pidin lahkuma . </s> </p>
<p> <s> Ja ma oleksin pidanud seda juba varem tegema . </s> <s> Palju varem . </s> </p>
<p> <s> Ma ei oleks pidanud temaga üldse abielluma ! </s> </p>
<p> <s> Mõnikord , justkui Tõe kummalisel ilmnemishetkel vilksatavad just need laused ühekaupa mu peast läbi ja ma olen jälle sunnitud tema peale mõtlema . </s> <s> Ja läbi käima kogu meie loo . </s> <s> Ja samahästi ka kõik sellega seonduva . </s> <s> Sest kõige keskpunktis oli tema , Ruth ! </s> </p>
<p> <s> Kuid ma ei ole veel siiani aru saanud , miks kõik muutus ja mis illusioon see oli , et ma teda kakskümmend aastat tagasi sootuks teisena nägin ja hoopis teistsugusena tundsin . . . ? </s> <s> Temas polnud lõpuks enam milligrammigi tollest vahvast ja vabast Ruthist , kes ta ülikooli ajal oli . </s> <s> Kõige hullem on see , et ma pole veel siiani aru saanud , miks ta nagu kinni jooksis . </s> <s> Ta oli järsku piiratud , võlts , egoistlik , väiklane . </s> <s> Need neli asja tulevad kohe meelde , kui ma vaid tema peale – ükskõik siis kas öösel või päeval – mõtlen . </s> <s> Ja siis veel viies – mingi üleüldine rahulolematus kõige ümbritsevaga , mingite vigade ja põhjuste otsimine , mida ta kõige enam leidis minus kui oma mehes . </s> <s> ( Mõni tarkpea ütleks , et see oli abieluväsimus . </s> <s> Ei tea , ei tea ! ) </s> <s> Aga mitte kordagi ei näinud ta elu ja oludega rahulolematuse põhjust iseendas . </s> <s> Seda oli nii selgesti välja lugeda tema käitumisest ja sõnadest – et ta asetas ennast pidevalt minust , meist väljapoole . </s> </p>
<p> <s> Siiski , ta on olnud ahne juba algusest peale . </s> <s> Igas suhtes ahne . </s> <s> Ka voodis . </s> <s> Ta on soovinud kõike , mis on olnud juba meie tuttavatel – ja veelgi rohkemat . </s> <s> Nendel soovidel ei ole piiri olnud . </s> <s> Ja kui me saime lõpuks selle uue korteri , siis hakkas ta soiguma suvilast . </s> <s> See on vaid üks näide . </s> <s> Üks suuremaid näiteid . </s> <s> Ja samaaegselt muidugi tema pidev autoihalus . </s> </p>
<p> <s> Tahan jälle üle korrata , et ma olen alati vihanud autosid . </s> <s> Olen alati põlastanud linna , mis on täis autosid – see huugamine , seda üleolek jalgsikäijast … Auto on nagu kentaur . </s> <s> Ehkki iga rooli taga istub sinusugune , on tal seetõttu , et ta autot omab , sinu üle mingit laadi voli . </s> <s> Ta ründab sind oma kiirusega , oma signaali , oma kärsitusega . </s> <s> Sest tema , selle kentauri aeg on kiirem ja tähtsam kui sinu oma , kes sa ju kõnnid . </s> <s> Tema tohib saastata linnaõhku , tema nõuab ruumi su maja ees oma plekikerele ja oma mürinale , ta trügib sind minema isegi sulle määratud kõnniteelt . </s> <s> Tal on alati rohkem õigust . </s> <s> Ta on selle kuidagi omandanud . . . </s> <s> Kuid miks mina talle alla pean jääma ? </s> <s> Kas seepärast , et mul pole teda , et ma ei taha teda endale ka kunagi saada . . . ? </s> <s> Sest keegi ju ometi peab sellest võidujooksust kõrvale jääma . . . </s> </p>
<p> <s> Ma kardan , et kogu selle jutu selgekstegemine Ruthile oleks olnud raske , kui mitte ilmvõimatu . </s> </p>
<p> <s> Kuid omal ajal oli ta ilus tüdruk . </s> <s> Kahtlemata kõige ilusam ja silmatorkavam kogu meie kursusel . </s> <s> Ei vaidle vastu . </s> <s> Seda nägid kõik , eriti sõber Riks . </s> <s> Aga ma tahaksin siinkohal hoiatada praegusi ja tulevasi tudengipoisse ( kui see hoiatus vaid nendeni ulatuks ! ) – ärge vaadake väga otsustava pilguga oma kursuse tüdrukuid , ärge jumala pärast võtke naist oma kursuselt ! </s> <s> Liiga kitsas ring . </s> <s> Te olete ennast väikesel vaateväljal petta lasknud ! </s> <s> Püüdke laiemalt ringi vaadata ! </s> <s> Nojah , see selleks . . . </s> <s> Kuid ka Ruthi ilu , nagu ma äsja ütlesin – see käis maha rutem , kui arvata võis . </s> <s> Kadus mingi värskus . </s> <s> Ja ta muutus minu silmis lihtsalt üheks naiseks , samasuguseks nagu teised . </s> <s> Või peaksin ütlema , et täitus tavalise sisuga . </s> <s> Sest ühe teooria järgi olevatki naised kõik ühesugused . </s> <s> Ainult et neil on võime mõnda aega meid pimestada . </s> <s> See on lühike aeg , mida võiks võrrelda välklambi sähvatusega . </s> <s> Muidugi kui võtta seda võrdlust elu mastaabis . </s> </p>
<p> <s> Olen aru saanud – naised on pettus . </s> <s> Elu osavaim pettus . </s> <s> Nii palju võltse sõnu ja nii suures koguses ülespekstud ilu . </s> <s> Just nimelt . </s> </p>
<p> <s> Ja ilu on tegelikult haigus . </s> <s> ( See on üks element minu isiklikust filosoofiast . </s> <s> Ei mäleta , et oleksin kusagilt midagi taolist lugenud . </s> <s> Aga küllap on öeldud , küllap on ! </s> <s> Sest kõik on ära öeldud ! </s> <s> Vastupidist olen küll kuulnud – et ilu võivat maailma päästa . </s> <s> Ma siiski kahtlen viimases . ) </s> <s> Ilu ühe naise näos ja muidugi ka kehas – ma lisaksin , et kaetud kujul – on paras pettus . </s> <s> Sest kui vaadata kas või loodust . </s> <s> Kõike selle õitsemist ja värvide virvarri – kaua see kestab . . . ? </s> </p>
<p> <s> Kuidas ma küll ülikoolis olles , päev-päevalt temaga kõrvuti loengutel viibides ei taibanud , keda ta endast kujutab – või õieti , kelleks ta ükskord saab ? ! </s> <s> Ah , sel ajal ollakse eriliselt naiivsed . </s> <s> Elatakse ilusates hetkedes , ei suudeta isegi nädalat aega ette näha , mis siis veel sellisest asjast nagu abielu . . . </s> <s> Aga kui ma vaatasin me tudengiaja pilte ( mida on üllatavalt vähe ) , siis seal on ta veel nii puhas ja veatu . </s> <s> Ja Riks vahib talle peaaegu kõikidel piltidel andunult otsa . </s> <s> Isegi pildistamise momendil ! </s> <s> Mis siis veel muust ajast rääkida . . . ! </s> <s> Kõik tema nägu ja olek – tegelikult peitus selles juba siis veendumus , et tema on teistest tüdrukutest üle ja peab saama selle eest vääriliselt tasutud . </s> <s> Ja see endale pühendumus . </s> <s> Endast väga hoolimine . </s> <s> Mida ma siis muidugi ei taibanud . </s> <s> Ega võinudki mõista . </s> <s> Mida alles hiljem nägin ja aru sain . . . </s> </p>
<p> <s> Esimene abieluaasta või natuke rohkem meie kooselust tuleks sellest määratlusest muidugi välja arvata . </s> <s> Seda aega ei tohiks ükski mees tõsiselt võtta . </s> <s> Sel ajal ollakse uues olukorras – puhas triiksärk , kogu see kulinaaria ja voodi , ühesõnaga mugav ja legaliseeritud võimalus kellegagi pidevalt , kui vaid tuju tuleb ja kihk tõuseb , magada . </s> <s> Mis on midagi sootuks muud pärast tudengiaastate juhuslikkusi . </s> <s> ( Ma ei ütle , et askeesi . </s> <s> Askeet ja lihasuretaja oli rohkem Riks . </s> <s> Sest tema kartis naistele läheneda . </s> <s> Ta seiras neid eemalt . </s> <s> Tegelikult üksnes Ruthi , mis oli tal täiesti kasutu , täiesti nullilähedane üritus . </s> <s> Sest eks ma tean , kuidas see asi Ruthi poole pealt paistis ! ) </s> </p>
<p> <s> Ruth polnud siiski kuigi hea kokkaja . </s> <s> Aga esialgu oskas ta vähemalt pingutada , kõik oma , noh , keskpärased köögioskused välja panna . </s> <s> Jah , need tema nuudlisupid , need olid päris head . </s> <s> Ja kotletid ka . </s> <s> Ning mannakreemid . </s> <s> Selle osa kodutööst ( oma ema abiga ) oli ta korralikult teinud . . . </s> </p>
<p> <s> Hiljem , vaid vähe aega hiljem hakkasid ta puhul ilmnema ( ma loodan , et võin nüüd temast rääkida pidevalt lihtminevikus ) kõik tema soo tüüpilised ja kahjus kehvemad jooned . </s> </p>
<p> <s> Kas ta on ka kordagi endale aru andnud , kes ta päritolult on ja kes meie koos oleme ? </s> <s> Ta on ihanud kogu aeg oma seisusest kuhugi välja . </s> <s> Aga kuhu . . . ? </s> <s> Võib-olla peaksin seda nimetama väikekodanlikuks virisemiseks , ehkki meie abielu algusse see sõna ” väikekodanlus ” nagu hästi ei sobinud . </s> <s> Või olime nendeks aegamööda muutunud ? </s> <s> Need piirid on ju nii nähtamatud . </s> </p>
<p> <s> Ja sellega kaasaskäiv alati rahulolematust väljendav ilme , mis aeg-ajalt täienes millegi veel kibedamaga , nii et ta nägu lausa muutus , kuni see kinnistus ta näojoonteski . </s> <s> Sest kui teda viimasel ajal vaatasid , siis oli see rahulolematus juba sügavasti ta ninajuurekortsudes ja suunurkades . </s> </p>
<p> <s> Ei saa jätta mainimata , kuidas ta pidev irin hakkas mulle lõpuks nõnda närvidele käima , nii et ma pidin hakkama kõrvatroppe kasutama ja pikki vaikimisi harrastama . . . </s> </p>
<p> <s> Ma ju nägin ka seda , kuidas ta oma ringi naiste mõju alla sattus . </s> <s> Kuidas ta nende seltsis suitsetama õppis . </s> <s> Ja kuidas ta seda kaua aega minu eest püüdis varjata . </s> <s> Aga hingeõhk kas või su kõrval padjal reedab asja ära . </s> <s> Jah , ma ei salli suitsetamist . </s> <s> Ei salli kuidagi filosoofilisel tasemel . </s> <s> Üsna lapsest peale , sest meie majas ei suitsetanud keegi . </s> <s> See asi süvenes ülikoolis , sporditegemise aegadel . </s> <s> Mehed veel , aga naised . . . ! </s> <s> Neil on see mingi poos , mingi võltsus , mingi alaväärsus ja soov tõusta meeste tasemele üheskoos . </s> <s> See on midagi halenaljakat ja samal ajal patoloogilist , kuidas need värvitud huuled pigistuvad ümber sigaretiotsa , kuidas see väike suuke imeb mõnuga suitsu sisse , kuidas need peened lakitud küüntega sõrmed suitsukoni muljuvad . </s> <s> Mehe puhul on kõik need liigutused kuidagi mõeldavad , aga . . . </s> </p>
<p> <s> Ja naistel on omadus olla taktitu . </s> <s> Ilus ja taktitu naine on kole kooslus . </s> <s> Ma ei taha siinkohal nende soo kohta kasutada sõna “ rumal ” . </s> <s> See ei käiks päriselt Ruthi kohta . </s> <s> Aga oh kui palju kordi pidin ma tema pärast häbi tundma ! </s> <s> Seltskonnas . </s> <s> Minu vanemate pool . </s> <s> Teatris . </s> <s> Ükskõik kus . </s> <s> Sest ta oskas nii . . . nii ettearvamatu olla . </s> <s> Kõige suurem viga – ei osanud vaikida , ennast kontrolli all hoida . </s> <s> Hüüdis vahele , ei mallanud teist inimest ära kuulata , rääkis kogu aeg mingit oma juttu , teiste inimeste omast pidevalt mööda . </s> <s> Mina polnud ainus , kes seda kohe tähele pani – ka mu ema . </s> <s> Isa , tema on alati olnud delikaatsem , tagasihoitum – tema ei öelnud seda lihtsalt välja ! </s> <s> Ja veel see tema naer – madalahäälne , ebanaiselik , laia lõuaga ( kui see väljend võiks naiste kohta sobida ? ) – kust , kellelt ta küll selle oli pärinud ! </s> <s> Kõik see lõi tal välja eriti just omasuguste ringis , kus nad tunnevad end hiiglavabalt , nii-öelda oma elemendis . </s> <s> Mul vahel avanes haruldane võimalus sääraseks kõrvaltvaatluseks . </s> <s> Mind ei pandud lihtsalt tähele . </s> <s> Ma olin neil hetkedel eikeegi . </s> <s> Kolm naist ( mulle tundub , et see on nende puhul mingi minimaalne kooslus ) võivad jahvatada kokku maa ja taeva , rääkida ükskõik millest – pausi pidamata , ilma loogikata , ühelt teemalt teisele , ühelt klatšitavalt teisele karates . </s> <s> Ja kui tihti räägivad nad abielust , just iseenda abielu seikadest – teinekord intiimsete detailideni välja . </s> <s> Mis peaks ühe taktilise naise jaoks olema tabuteema . </s> <s> ( Mehed ei puutu seda sfääri omavahel olles kuigi palju . </s> <s> Nad võivad küll rääkida teistest naistest – armukestest , linnukestest – , kuid oma naisest seoses voodiga nad küll juttu ei tee ! ) </s> <s> Jah , just sellist naiste omavahelist , üksteist nagu võimendavat tühjajutuajamist jälestavad kõik abielus mehed . </s> <s> Naiste keeled , ütleb idamaine tarkus , on ju lausa rohelised . </s> <s> Minule sobib teine sealtsamast kandist võrdlus – nende jutt on nagu budistlik palveveski , mis võib keerelda ja keerelda ; terveid tunde , terve ööpäev otsa , kui neile vaid selleks võimalus antaks . . . </s> </p>
<p> <s> Ma vist juba mainisin – naistel ja just nimelt Ruthil jäi puudu targast vaikimisest . </s> <s> Plikadena on see omadus neil veel täiesti olemas . </s> <s> Selles eas oskavad nad oma suukese kõvasti kinni suruda , sulle mõistatuslikult , tähendusrikkalt otsa vaadata . </s> <s> Nii igatahes on mulle tundunud . </s> <s> Sest nad teavad , et muidu pääseb sulaselge lollus kogemata lagedale ja rikub kõik ära . </s> <s> Kuid hiljem nad justkui unustavad selle lihtsa looduse reegli . . . </s> </p>
<p> <s> Küll ma vahel soovisin , et ta vähem räägiks . </s> <s> Et võiksime koos lihtsalt olla . . . </s> <s> Istuda ja kuulata vaikust ja mõelda . </s> <s> Aga ei ! </s> <s> Aeg-ajalt mulle lausa tundus , nagu kartnuks ta vaikust , omaetteolemist , teatud laadi intellektuaalset atmosfääri – ja ruttas neid olukordi nimelt muutma millekski tavaliseks , eluoluliselt madalaks . . . </s> </p>
<p> <s> Jah , ma võin nüüd öelda – mu naine oli tavaliste naiste killast , ta polnud kuigivõrd parem neist teistest feminiinsetest olevustest , kelle silmad kilavad ringi ja kelle kõrvad püüavad pidevalt kinni kõiksugu asju , mida tuleks viivitamatult edasi rääkida . </s> </p>
<p> <s> Miks pole naine loodud kui mees . . . ? </s> <s> Ha-haa , professor Higgins ! ? </s> </p>
<p> <s> Üks asi veel , mis siinkohal meelde tuleb ja naiste vastuolulisest loomusest räägib – Ruth on ( või oli ) tõeline telekahull . </s> <s> Mida ma samuti ei suutnud taluda . </s> <s> Ta võis tundide kaupa vahtida neid tühje jutusaateid , endal selline ilme näos , nagu saaks ta sealt tõelisi lahendusi just enda jaoks . </s> <s> Ning tema muu huvidering sealsamas helendavas kastis – kuriteosaated , spioonilood , verised ameerika krimifilmid , sõnaga kõik see , millega ta oma t e g e l i k u s elus mingil juhul kokku ei tahaks puutuda . </s> <s> Ma ei saa sellest aru … </s> </p>
<p> <s> Kuid tõeline vapustus tabas mind siis , kui ma sain teada , et ta on nuuskinud iga mu sammu , lugenud iga mu kirjarida . </s> <s> Ta on kätte saanud kõik mu ülikooliaegsed üldkaustikud ja need läbi töötanud . </s> <s> Lugenud kõiki mu tudengiaegseid luuletusi , mida ma pole kellelegi näidanud . </s> <s> Ja seejärel olnud põhjendamatult , hirmutavalt , vapustavalt armukade , arutult armukade kõigi võimalike inimeste , iga naise peale , keda ma olen tundnud . </s> <s> Eriti nende peale , keda tema ka on tundnud . </s> <s> Kuid kuidagi eriliselt kiivas on ta olnud nende peale , kes olid e n n e teda . . . </s> <s> Lugesin kusagilt , et armukadedus on tõeline roheline saatan . </s> <s> Ükskõik siis , kas naisterahvas või mehes . </s> <s> Ja et sel pole midagi tegemist armastusega . </s> </p>
<p> <s> Meie elu oli viimasel ajal täis rohelist , mürkrohelist . . . </s> </p>
<p> <s> Tunnistan , me tülitsesime sageli , ja viimastel aegadel lausa pidevalt . </s> <s> Põhiliselt eluolu asjus , tihti sellesama armukadeduse pinnal . </s> <s> Kuigi need polnud igakord tülitsemist väärt konfliktid – me tülitsesime enamasti tühjade asjade pärast . </s> <s> Olime lihtsalt väiklased , jonnakad nagu väikesed lapsed , ja korraldasime seejärel tummi etendusi . </s> <s> Õnneks kuigi kaua viha ei pidanud . </s> <s> Ja alati olin mina , kes leppimist alustas . </s> <s> Mitte kunagi tema . </s> <s> Need leppimised olid alati nagu minu alandamise etendused . </s> <s> Ja Ruth kasutas need juhused ära , et midagi välja pressida . . . </s> </p>
<p> <s> Ma arvan , et suuremeelsus – ükskõik siis kummalt poolt – oleks aidanud nii mõndagi tüli vältida . </s> <s> Kuid me olime mõlemad egoistlikud . </s> <s> Mina muidugi ka omajagu . </s> <s> Tunnistan seda . </s> <s> Abielus ei saagi olla nii , et sina oled vaid sina – see on üks vastastikuste mõjude ala , kus sa pole alati sina ise . </s> <s> Kuid ma polnud isekas mitte kunagi s e l l i s e l m ä ä r a l , nagu seda oli tema , Ruth . </s> </p>
<p> <s> Kuid nende tülide põhjused olid tegelikult kusagil sügavamal . </s> <s> Või koguni üksainus suur tundmatu põhjus . </s> <s> Ja me teadsime seda m õ l e m a d . </s> <s> See oli nagu magmakolle , silmale peidus kusagil sügaval maakoore all . </s> <s> Ha-haa , milline maateaduslik võrdlus . </s> <s> Aga seda ainet olime ju mõlemad õppinud ! </s> </p>
<p> <s> Tema isekuse ( või peaks ütlema iseduse ? ) parimaks väljendiks oli see , kuidas ta peegli ees seisis . </s> <s> Mõnikord lausa igaviku . </s> <s> See polnud oma välimuse lihtlabane kontrollimine , enda kammimine ja nii edasi . </s> <s> Ma nägin kõrvaltvaatajana selles alati muud . </s> <s> Ma nägin selles suurt eneseimetlemist , oma mina kõrgele-kõrgele asetamist . . . </s> <s> Ja lõpuks , kui ta peeglist ära pöördus – kui rahul ta endaga oli ! </s> <s> ( Aga sellest rahulolust ma vist juba rääkisin . ) </s> <s> Jah , ta ei kahelnud sel hetkel endas mitte üks gramm . </s> <s> Aga just seda ma soovisin . </s> <s> Et ta kõhkleks . </s> <s> Ja oleks selle kõhkluse läbi haavatavam , lihtsam , loomulikum . </s> <s> Ükski inimene ei saa , ei tohi olla nii rahul iseendaga ! tahtsin ma alati neil kordadel karjuda . </s> <s> Kuid ma ei teinud seda . </s> <s> Olin vait , neelasin selle endasse . </s> </p>
<p> <s> Ta arvab vist siiamaani , et on ikka toosama kaunis tudengineid , keda kõik kursuse peal imetlesid . </s> <s> Ei , ammugi mitte . </s> <s> Ma ei räägi siinkohal tema tüsenemisest , mille vastu ta pole osanud võidelda . </s> <s> Sest tal on niivõrd hea isu , et see summutab kõik muud hoiatavad hääled . . . </s> <s> Paljud tema kursuseõed , omal ajal tagasihoidlikumate näitajatega , on temast ammu mööda läinud ja paremat karjääri teinud ja ka paremaid abikaasasid väärinud . </s> <s> Ma räägin seda tema vaatevinklist – ta on leidnud minus nii palju puudusi ! </s> </p>
<p> <s> Niisiis , me ei oleks pidanud abielluma ! </s> <s> Aga kellega ma oleksin pidanud ? </s> <s> Jah , mõnega väljastpoolt . </s> <s> Kas neid ilusaid rumalaid tüdrukuid vähe oli , keda ma valida võinuks ! ? </s> <s> Näiteks või too vehkleja-plika meie treeningugrupist , too kena kehaga farmatseut . </s> <s> Tema oleksin ma kindla peale saanud . </s> <s> Ta oli alati minust huvitatud . </s> <s> Mis puutub intiimsustesse , siis oli ta . . . lihtsalt võrreldamatu . </s> <s> Nii et tema oskused olid vahel isegi hirmutavad . </s> <s> Et kust ülikoolist need küll õpitud ! ? </s> <s> Ha-haa , kerge nali ! </s> <s> Kui ma midagi tema puhul kartsin , siis vist seda , et oleme mõlemad liiga teravad ! </s> <s> Ha-haa , seesama nali . . . </s> </p>
<p> <s> Vahest Ruth lihtsalt tabas ära minu nõrga hetke . </s> <s> Ja ta tuli just sel päeval Tähtveresse meie poole , kui ta oli teada saanud , et mul pole vanemaid kodus . </s> <s> Veendunud , kindla peale samm . </s> <s> Ta tuli , et ma lõpuks temaga esimest kord magaksin . </s> <s> Et nii oleksime seotud . </s> <s> Ausalt öeldes , mul oli just siis üks teine tüdruk mõttes ja võtta . </s> <s> Kohe peale seda vehklejannat . </s> <s> Üsna kindel tüdruk , kes mulle väga meeldis , aga kellega mu suhe oli veel õrnas algusjärgus . . . </s> <s> Jah , tookord tegin vist vea . . . </s> </p>
<p> <s> Muidugi oleks mulle meeldinud tõeline lahtipitseerimine . </s> <s> Seda kogemust mul endal pole . </s> <s> Kõik minu omad on juba enne mind olnud juba kord avatud ümbrikud – ha-haa ! </s> <s> Ka Ruthi pitser oli enne mind lahti murtud . </s> <s> Huvitav , kes seda võis küll teha ? </s> <s> Mõni varajane kavaler , näiteks nende kodusel perekonnapeol osalenud külaline või tuttav , aga tegelikult donžuan , oma ala meister , kollektsionäär ? </s> <s> Mitte et sel mingi eriline tähendus oleks olnud . </s> <s> Aga ikkagi oleksin tahtnud teada saada . . . </s> <s> Muidugi ei laskunud ma kunagi nii madalale , et oleksin seda talt küsima läinud . </s> <s> Niisiis keegi enne mind . </s> <s> Igatahes mitte sõber Riks . </s> <s> Tema oli kogu aeg meie kursuse Romeo – armunud silmadega poisike , kelle üle isegi temast madalamad ja tagapool olijad ( igas mõttes ) salaja irvitasid . </s> <s> Vahtis ta teda vaid kaugelt ja kui lähedal oli , siis võbises üleni , endal peopesad märjad . . . </s> <s> Kuid aitab temast siinkohal ! </s> </p>
<p> <s> Need siin olid üksnes mõned meie kooselu aspektid . </s> <s> Ma kardan , et küllaltki segased ja üksikasjadesse laskuvad . </s> <s> Aga paremini ma seletada ei oska . </s> <s> Midagi oli veel , aga see oli sügavamal peidus . </s> <s> Ikka veel ei suuda ma seda põhilist ebakõla tabada . . . </s> </p>
<p> <s> Võib-olla oli selle üheks avalduseks asjaolu , et mingist ajast peale ei suutnud ma temaga enam korralikult magada . </s> <s> Ta keha muutus mulle tavaliseks , huvituks . </s> <s> Ma pidin end sageli sundima . </s> <s> ( Võib-olla tema ka , kust ma tean , aga ta ei o l e k s seda eales suutnud välja öelda ! ) </s> <s> Ja siis veel see hirm , et ma ju ei teadnud absoluutselt , milliste meestega ta väljaspool kodu kohtub ja magab . </s> <s> Ent ma olin selles enam-vähem kindel . </s> <s> Kust ma teadsin , millise haiguse ta on endale külge saanud ja kuidas see võib avalduda . . . ? </s> </p>
<p> <s> Ning kui ma kõigest sellest aru sain , ehitasin ma endale oma väikese punkri – lihtsalt lõikasin meie elutoa küljest mõned ruutmeetrid vaheseinaga ära . </s> <s> Selle seina , mis jäi magamistoa poole , polsterdasin raamaturiiuliga , raamatutega . </s> <s> Et sealtpoolt ükski hääl , päeval ega öösel , minuni ei ulatuks . . . </s> <s> Ma toppisin piltlikult öeldes kõrvad vaha täis . </s> <s> Nagu seda Odysseus tegi . </s> <s> Ha-haa ! </s> <s> Väike nali , ütleks Baskin . </s> </p>
<p> <s> Aga ma ei suutnud ka seal üksinduses magada – kõige lihtsamas , otsesemas mõttes . </s> <s> Mind ründas unetus . </s> <s> ( Ehkki inimesed räägivad harilikult – mind ründas väsimus , uni , melanhoolia , spliin , tegevusetus ! ) </s> <s> Aga mind ründasid lisaks unetusele kõiksugu mõtted . </s> <s> Ma pidin tundide kaupa võitlema mingite teooriate , elu mõistatamistega , tegema mõttes oma elus suuri ja kardinaalseid muutusi , mis päevavalges kõik kahvatusid ja haihtusid . </s> </p>
<p> <s> Sellest peale , kui ma tast eraldi magama asusin , hakkas kõik üsna kiiresti allamäge veerema . </s> <s> Ja see kiirendas mu otsust , mis oli ilmselt juba tükk aega varem alateadvuses tehtud . </s> </p>
<p> <s> Kuid Ruth jõudis minust ikkagi ette . </s> <s> Lõpuks oli tema see , kes mu minema ajas . </s> <s> Kuhu jäi me . . . see kuradi armastus ? </s> <s> Kuhu see kadus ? küsin ma veel praegugi . . . </s> </p></div2><div2 type="alaosa"><head> 2. Mina ja Larry ja Ruth </head>
<p> <s> Niisiis , ma tulin juba teist korda selle õhtu jooksul läbi hämara Nõmme tagasi oma elamisse . </s> <s> Vahepealne sadu oli üle jäänud . </s> <s> Aga samas oli tõstnud tuult ning männid kohisesid mahedalt . </s> <s> Ja kusagilt levis neile vaiksetele poolvalgustatud tänavatele põletatavate ja vahepeal niiskust saanud lehtede kirbet , kuid meeldivat vingu . </s> <s> Mõtlesin – see kõik kuulub nüüdsest mu eluolu juurde ! </s> <s> Ja mul oli seletamatult hea meel . . . </s> </p>
<p> <s> Nagu ma vist juba mainisin , olin selle Nõmme mändide alla jääva väikese majakese pärinud umbes kolmveerand aastat tagasi oma siit maailma lahkunud tädilt . </s> <s> See oli olnud ootamatu pärandus . </s> <s> Selles mõttes , et mul polnud olnud tädiga kuigi tihedat läbikäimist . </s> <s> Olin teda külastanud harva , peamiselt vaid sünnipäevadel . </s> <s> Ja eriti südamlikud ning usalduslikud me suhted polnud . </s> <s> Aga enda auks pean tunnistama – ma polnud vanadaami juures ka kordagi oma eluolu üle kaebamas käinud või talt muud abi lootnud , milleks tal oli muidugi ka kasinalt võimalusi . . . </s> <s> Kuid neid hetki , kus ma võinuks tema poole pöörduda , oli nende pea kahekümne pealinna-aasta jooksul küllaldaselt . </s> <s> Olin algul elanud-vaevelnud ühiselamutoas , seejärel kena üüri võtvate eraomanike juures , saanud siis ühte kenasse majja koguni kostile , aga nipp oli olnud selles , et seal taheti minust teha taltsas koduväi , sõnaga üks ammu meheleminekueas peretütar minule sokutada . </s> <s> Kokku olin Tallinnas nende aastate jooksul elanud seitsmes või kaheksas kohas . </s> <s> Kuid alles nüüd võisin endale kinnitada , et see kehv majake vastas kõige enam kodu mõistele – kõikjal mujal olin olnud teistest sõltuv , olnud pinges , tundnud end üleliigsena ja mõnikord oli mind rünnanud lausa masendus . . . </s> </p>
<p> <s> Seda enam oskasin nüüd väärtustada tädilt testamendiga saadut . </s> <s> Aga asja õigsuse huvides lisan – tal polnudki ühtki teist lähemat sugulast kui mina ! </s> </p>
<p> <s> Tädi maja , nimetagem seda edaspidi nii , oli kindlasti oma kaheksakümmend või enamgi aastat vana , pärit Nõmme algusaegadest . </s> <s> Raske oli selle ehitajat ning esimesi elanikke ette kujutada . </s> <s> Küllap nad kõik olid olnud vanad inimesed , sest elu ei tooda midagi nii järjekindlalt kui vanadust . . . </s> <s> Nojah , kunagi võis see ju olla uus ja kena majake , kuid nüüdseks oli sellest saanud kaunis hõredate seinte ning kehva katusega elamine , mille pööningul elasid tuvid . </s> <s> Õnn , et mitte öökullid ! </s> <s> Aga see pole öeldud mitte niivõrd olukorra halvustamiseks , kui just konstateeringuks . </s> <s> See mu elamise teatud kehvus isegi imponeeris mulle , millest natuke edaspidi. . . Tädi elamine koosnes , nagu juba eelnevast veidi selgeks sai , kitsast pimedast esikust , ühest suurest toast ja ühest väga väikesest toast , mida ma polnud veel elukorda saanudki , köögist , üsna ruumikast sahvrist ning elutoaga külgnevast verandast , mis küll kaunistas väljastpoolt vaadatuna seda majakest , kuid oli talv läbi aidanud seda ka parajal määral jahutada . </s> <s> Veranda oli siiamaani täis kõiksugu tädi-ajast pärit kolu , nii et ka kurat oleks seal oma jalad murdnud . </s> <s> Aga mul polnud olnud mahti sealgi korda luua . </s> <s> Nüüd suve hakul tuli sellega paratamatult tegelema hakata . . . </s> <s> Jah just , selle veranda ja ka madalate akende ning kehva välisukse tõttu tunnetasin aeg-ajalt , kui ebakindel on kogu mu elamine . </s> <s> Sest kes ikka tahaks ühel päeval koju tulles avastada , et ta juurde on sisse murtud ja ta asju on harvendatud . </s> <s> Ent samas lohutasin end – keda küll huvitaks see kõrvaline vana majake ja selles leiduv ? </s> </p>
<p> <s> Tädilt oli mulle siiski üle tulnud ka midagi nii-öelda väärtuslikumat – asju ja asjakesi , mis püsivad inimesest kauem – ehk teisisõnu mõned kristall-ja fajanssvaasid ning paar komplekti hõbenuge-lusikaid-kahvleid . </s> <s> Kuid neid ei osanud ma pidada muuks kui vanavaraks või paremal juhul mälestusesemeteks . </s> <s> Sahtlid ja paar kappi olid muidugi täis riidekraami ja pesu . </s> <s> Ka neis asjades polnud ma veel päriselt selgusele jõudnud . </s> <s> See nii-öelda pompeilik kaevamine seisis mul samuti ees . . . </s> </p>
<p> <s> Sellel kõigel oli tõesti ka teine aspekt . </s> <s> Kutsun seda mõttes jaapanlikuks elumudeliks . </s> <s> Et elada tuleks nii nagu alatises maavärinaohus jaapanlane , kel pole midagi kaotada . </s> <s> Nõnda tahtsin ka mina – mitte mingit varandust . </s> <s> Kui muidugi need paljudes kastides , ühest kohast teise lahtipakkimatult kaasarännanud raamatud välja arvata . </s> <s> Pealegi asusin nüüdsest kõige ohutumal tasandil , nii-öelda nullnivool . </s> <s> Ma mõtlen kõrgust maapinnast . </s> <s> Mida ei saanud kuidagi öelda nende kõrgetes kivimajades olevate üüritubade kohta , kus ma olin jõudnud ka paaril korral elada ja kus ma olin end just kõrguse tõttu haprasti tundnud , nii et hakkasin ühes kohas isegi halvasti magama , sest mu voodi asus majanurgas , kahe viimase korruse paneeli ühinemiskohas . </s> <s> Kujutage ette seda tunnet ! </s> <s> Arvan , et ma pole ainus , kes kõrgust . . . kuidas öelda , ei salli . </s> <s> Siit ka vastumeelsus lennuki kui niisuguse vastu . </s> <s> Muuseas , Larry-Ruthi korter asus üsna kõrgel , kui ma ei eksi , siis kaheksandal korrusel . . . </s> </p>
<p> <s> Mulle meeldis tädilt päritud elamine ka ümbruse mõttes . </s> <s> Kõigepealt – majakese juurde kuulus parajalt metsikuks lastud aianurk , kuhu polnudki üritatud mingit peenramaad rajada , sest pinnas oli üsna liivane ja seega taimekasvuks vähesobiv . </s> <s> Samal ajal mahtus sinna nurka ära kümmekond sihvakat mändi . </s> <s> Minu jaoks oli see justkui ajast väljas nurgake , kahest küljest vanade taradega ümbritsetud vaikusesaar , mille nurgas , jäädes suvel vaarikatihniku varju , oli vana kiviplaadiga aiapink ja samasugune lauake , justkui minusuguse jaoks mõeldud . </s> <s> Mis tänavaäärsesse suurde majja ehk Õie 23a puutus , siis ei vaadanud ükski selle elutoaaken otseselt väikese maja suunas . </s> <s> Lisaks varjas vaadet ka suurekslastud läätspuuhekk , mis küll sügise poole nii harvaks muutus , nagu ma mäletasin , et soovimatu silm võis sealt vabalt läbi kaeda . </s> <s> Jalgrada , mis Õle tänavalt tädi majakese juurde tuli , kulges piki järgmise maja kõrget , pilgule läbimatut planku . </s> <s> Ja autoga polnud üldse ette nähtud tädi , see tähendab minu krundile pääseda . </s> <s> Seal , selle kõrge plangu taga oli minu kujutluse kohaselt hoolitsetud ning korralikult kerberose poolt kaitstud kodanlik maailm . . . </s> </p>
<p> <s> Niisiis , ja see oli samuti väga oluline fakt – mul peaaegu polnud naabreid . </s> <s> Teisisõnu , ma olin viiekümne meetri raadiuses täiesti suveräänne persoon . </s> <s> Ja see oli Tallinna-suguse linna puhul suur eelis . </s> <s> Mis tähendas , et olin vaba sunduslikest hommikustest tervitamistest , totratest pärimistest “ kuidas endal ka läheb ? ” , vaba ühe igavleva ja iseendas marineeruva maailma , milliste sõnadega sobiks ehk iseloomustada tänast Nõmmet , uudishimust ja vahelesegamistest . </s> <s> Mis mulle , ja seda pole liigne veel kord rõhutada , igati meeldis ! </s> </p>
<p> <s> ( Kirjeldan oma eluolu siinkohal seepärast nii üksikasjaliselt , et see aitab ehk mõndagi paika panna pealkirjas visandatud kolmnurgas – Larry , Ruth ja mina – ja tuleb ehk kasuks ka edaspidiste sündmuste käigus . ) </s> </p>
<p> <s> Sel kohal olin jõudnud tuppa tagasi ja vajutasin suure toa laetule põlema , ehkki olin põrandalambi ennist välja lülitamata jätnud . </s> <s> Seegi valgus oli tuhm , jõuetu ega andnud midagi juurde ning näis nagu kõik muu selles toas pärinevat mingist eelmisest või koguni üle-eelmisest ajast , kui elekter alles leiutati . </s> <s> Olin seda valguse jõuetust märganud varemgi , kuid polnud viitsinud uurida , miks selle maja valgusallikad on just sellised , nagu nad on . . . </s> <s> Seisin nüüd nõutult keset oma elutuba , ühtlasi magamistuba , ja olin justkui kaotanud mõttelõnga . </s> <s> Öö põrnitses mind kardinateta akendest ja see pimeduse silmitu pilk oli palju häirivam , kui oli olnud Ruthi moonutatud , paluv nägu vastu musta märga klaasi vaevalt tund tagasi . </s> <s> Tundsin , et ei kannata enam seda akna alastust välja . </s> <s> Otsisin kummutist välja ühe tädi voodilinadest ja riputasin selle kardinakonksude külge . </s> <s> Imestades enda üle – millal ma need vanad kardinad olin maha võtnud ! </s> </p>
<p> <s> Jah , enne Ruthi tulekut oli siin toas olnud üks teine naine . </s> <s> Et ta nüüd mulle meelde tuli – ju ta polnud päris ükskõik . . . </s> <s> Tüdruk kui elurõõm . </s> <s> Tüdruk , kes koosnes justkui kolmandiku ulatuses vaid naerust . </s> <s> Sirkka ! </s> <s> Ta oli tänagi palju naernud , isegi voodis , isegi päris sel hetkel – huvitav , mis temale küll alati säärast nalja teeb ! </s> <s> Jah , need eestiaegsed , kitivaesed aknaruudud lausa helasid sellest naerust ! </s> <s> Ja kuidas see mind üldsegi ei seganud ! </s> <s> Vastupidi , ma aitasin ta tujule igakord oma vallatustega kaasa . . . </s> <s> Mulle tundub – Sirkkal oli lihtsalt väga hell nahk . . . </s> <s> Kui aus olla – see maja , see tuba nagu vajas säärast naeru , sest siin oli aastakümneid kloostrikasinuses – ma oletasin nõnda – ja seejärel rahulises vanaduses elatud . . . </s> </p>
<p> <s> Või mis tüdruk , naine ikkagi ! </s> <s> Ja ei olnud ma tal esimene . </s> <s> Aga mis sellest rääkida ! </s> <s> Kui kaua ma teda juba tundsin ? </s> <s> Mitte rohkem kui kolm kuud . . . </s> <s> Oot-oot , kuidas see tutvus käiski ? </s> <s> Tegelikult väga lihtsalt – ta on ju fotopoes müüja . </s> <s> Nii et kui mul ükskord film aparaadist otsa sai ja lisaks ka ilmuti ja kinniti , siis sinna Pärnu maantee foto-ja optikapoodi ma sisse astusingi . </s> <s> Varem ta seal vist ei töötanud . </s> <s> Või ma polnud teda lihtsalt märganud . . . </s> <s> Ausalt öeldes oli tema see , kes mind oma naeratusega justkui oma võlude konksu otsa haakis , kui nii võiks öelda . </s> <s> Niisugused naeratused on äratuntavad , neis on nagu teade – ma olen vaba , kas ka sina , sul pole vigagi , me võiks ju koos midagi üritada , mida arvad , kas sobiksime . . . ? </s> <s> Muidugi oli see juhus , et mul polnud hetkel kedagi silmapiiril . </s> <s> Karm öelda küll , aga ma vahetan iga mõne aja tagant oma kallimaid . </s> <s> Mulle nagu ei sobi keegi . </s> <s> Ja mida edasi , seda üha vähem . </s> <s> Ehkki minu aastates oleks võinud juba ammu kellelgi või millelgi kindlamal peatuda . . . </s> </p>
<p> <s> Ju siis oli temagi vaba . </s> <s> Või andis pärast seda kellelegi hundipassi . </s> <s> Kui nii , siis on mul sellest üksnes heameel . </s> <s> Ma ei hakanud seda talt hiljem üle küsima . </s> <s> Niisugused asjad on rohkem sisemist , tunnetuslikku laadi . . . </s> <s> Aga muidugi asume mõlemad kaldpinnal . </s> <s> Nii mina kui ka tema . </s> <s> Nii-öelda aitame teineteisel sellele allapoole libisemisele kaasa . </s> <s> Mis on naiste puhul kiirem kui meeste puhul . </s> <s> Lohutan ennast vähemalt sellega . </s> <s> Või kust ma nii kindel võin olla ? ! </s> <s> Sirkka on minust ikkagi oma kümme aastat noorem . </s> <s> Ehk me kumbki ei mõtle sellele . </s> <s> See käib meil nii-öelda mõlemapoolse vabatahtliku ja sõnastamatu kokkuleppe korras . . . </s> </p>
<p> <s> Sirkka-siristaja , kahtlemata ilus naine . </s> <s> Isegi üsna ilus . </s> <s> Üks ilusamaid mu naiste hulgas . </s> <s> Ja muidu ka igati sobilik partner . </s> <s> Kui see teatud kerglane olek maha arvata . </s> <s> Kuigi tal on mõnel hetkel annet väga südamlik ja sisemine olla . </s> <s> Ju siis lööb mingi ta rikkumata olemus välja . </s> <s> Jah , mõnikord , lausa põhjuseta , muutub ta tõsiseks ning asjalikuks . </s> <s> Miks mul temaga nii probleemitu on koos olla ? </s> <s> Sest ta ei piina sind oma siirusenõudmistega nagu mõni neist naistest , kes mul enne teda on olnud . . . </s> <s> Nojah , ta pidi järgmine kord tulema alles uue nädala esmaspäeval . </s> <s> ( Mulle meeldib naisi enda juurde kutsuda , mitte ise nende juures käia ja mõnel juhul ka ränga vahelejäämisega riskida , kui juhtumist tegemist olema üheaegselt kellegi prouaga ; niisamuti meeldib mulle neid iga kord ka oodata , sest see on säärane tore hingekõdi … ) Aga mina , loll , mõtlesin , et ta tuli tagasi , et mõtles ümber , nagu ma olin tal kogu aeg soovitanud , et ta ikkagi sai kuidagi naabrite kaudu emale helistatud ja midagi kokku valetatud . . . </s> </p>
<p> <s> Tuli hoopis Ruth . </s> <s> Tuli ja paiskas kogu harjunud asjadekäigu segamini . . . </s> </p>
<p> <s> Sõna “ segamini ” peale langes mu pilk voodile . </s> <s> Ma polnud jõudnud seda ennist korda teha . </s> <s> Ja ma mõtlesin , et Ruthi oli võinud sellest räsitud voodist oma järeldused teha . </s> <s> Sest just selline kergelt segamini magamisase äratab kahtlust . </s> <s> Ja mõelda vaid , kuidas situatsioon oleks siis kujunenud , kui Sirka oleks mul veel külas olnud , kui need kaks naist oleksid ninapidi kokku juhtunud ! </s> <s> Või veel hullem – kui Ruth oleks läbi akna näinud , kuidas me armatseme . </s> <s> Pr-rrr ! </s> </p>
<p> <s> Kuid samas rahustasin end – Ruth oli endast ja juhtunust nõnda hõivatud , et tal jäi vaevalt mõtteruumi millegi muu jaoks . </s> <s> Ja teiseks – kui ta ka midagi märkas ja taipas , siis pole sellel arvamusel mingit jõudu , sest meie suhe oli ammune ja süütu . </s> <s> Ma olen poissmees , võin elada nii vabalt , kuidas ma tahan . </s> <s> Peaasi , et mitte munga , lihasuretaja kombel . . . </s> <s> Aga ikkagi , ikkagi , midagi seeläbi nagu osatati . . . </s> <s> Jah , oma mälestuste ees tuleb meil nagunii vastust anda . . . </s> </p>
<p> <s> Tegelikult . . . tegelikult oli just tema , Ruth , selles mu praeguses elumudelis omamoodi süüdi . </s> <s> Pärast teda , jah just pärast teda oli kõik läinud nii , nagu see hetke pildil välja nägi . . . </s> <s> Tema tegi katki mu hinge õrna klaasise asjakese . </s> <s> Ja enam seda terveks ei saanud ! </s> <s> Kunagi , kunagi olin ma olnud teistsugune , igal juhul mitte see küünik , kes ma nüüd naiste suhtes võisin olla . </s> <s> Rõhutan sõna “ võisin ” , sest minus oli samuti mingi terve põhi veel alles , mis keelas vahel naistele haiget teha . </s> <s> Ma mõtlen ülekantud mõttes . . . </s> <s> Jah , kunagi oli tema , Ruth , olnud minu ideaal , ta oli selleks saanud kohe . . . </s> <s> Imelik , esimene asi mis mulle temast on meelde jäänud , on ta õrn udemeis kukal ülespandud juustest madalamal , kui ta vaid üks rida minust eespool Vanemuise tänava suures auditooriumis ülikooli sisseastumiskirjandit kirjutas . </s> <s> Jah , ta tütarlapselik kael minust vaid käeulatuse kaugusel , kõrvalestad õhetamas pingest ja teadmatusest , õlgades ja seljas , mida varjas rukkilillesinine kleit , pinge ja ootus . . . </s> <s> Teema , mille tema oli valinud , on mul samuti tänini meeles – “ Töö ja armastus Vargamäe mail ” . </s> <s> Ja sealtsamast kirjandipaberi nurgalt olin ma esimest korda lugenud ta nime – Ruth Randel . </s> <s> Nime , mida ma olin hiljem tuhandeid kordi mõttes ja sosinal korranud . </s> <s> Kui loitsu , kui salamärki . . . </s> <s> Ruth , Ruthikene , meie Piiblineitsi , meie Esileedi , lõpuks ju ka me kursusevanem , sinu kõrval olid kõik teised tüdrukud nii tavalised , et mitte öelda tühised . . . </s> <s> Oh , kuidas ma sind igatsesin ! </s> <s> Sest sina , Ruth , olid mu esimene armastus ! </s> <s> Ja oled seda olnud teatud mõttes edaspidigi – puhtakene ja kaunis , ehkki juba kaua aega teise mehe , see tähendab mu sõbra naine . . . </s> <s> Mina , pean tunnistama , ei jõudnud sind selles mõttes sõrmeotsagagi puudutada . </s> <s> Ometi söandan sind oma kunagiseks kallimaks pidada . </s> <s> Vähemalt nõnda , ühepoolselt . </s> <s> Minupoolselt . </s> <s> Ma ei tea , kuidas sina , kas ka sinus on midagi alles või oled sa kõik meie vahel olnu unustanud , matnud mingi kaitsekihi alla . . . </s> </p>
<p> <s> Jah , ilusad , tagasisaabumatud pildid . . . </s> </p>
<p> <s> Kui see kõik polnud muidugi üks meie noore elu illusioone , tegelikult ju valesid , millest me alles hiljem aru saame . . . ! </s> </p>
<p> <s> Jah , omal kombel oled sina , Ruth , selles süüdi , sest kui kõik oleks läinud teisiti , siis poleks sul ehk vaja olnud täna õhtul kuhugi minna , me oleksime olnud koos ja meie kooselu oleks olnud palju kindlam . </s> <s> Ma kohe tunnen seda ! </s> <s> Ehkki see on nii vastuelus eluga , mida ma praegu elan . </s> <s> Ja sõber Larry oleks elanud oma elu mõne võimlejanna või arstiteaduskonna lõpetanuga , nagu tema isa ja ema mudel ette nägid . </s> <s> Ja ka see oleks olnud üsna rahulik . </s> <s> Ma ei usu , et sul oleks minuga elades kordagi vaja olnud teda üles otsida , et ta mind korrale kutsuks või sulle mingit abi ning tuge pakuks . . . </s> <s> Nagu nüüd sina mult nõuad . . . </s> </p>
<p> <s> Anna mulle andeks seegi mõte , mis mul ennist vilksatas – ainult korraks , täiesti tahtmatult ! – , kui sa seal tädi peegli ees ennast kaunimaks püüdsid teha . </s> <s> Mõtlesin just täpselt nõnda – näed , seal ta seisab , teise mehe poolt äratarvitatud naine , ja nüüd on ta lõpuks tulnud minu juurde ! </s> <s> Muidugi pole sa enam too ihaldatav , värinaid tekitav imeline tüdruk , kes sa kunagi olid . . . </s> <s> Või oled ja ei ole ka , mis on üks hirmus dialektika , kui see sõna peaks siia sobima , mida kõik oma nooruse armastatuga taas kohtujad on pidanud kogema . </s> <s> Ma loodan , et sa andestad mulle selle mõttevääratuse – ju ma pidin oma kibeduse kuidagi välja elama . </s> <s> Kuid midagi sinust , tolleaegsest on ju ometi alles ! </s> <s> Ja see rõõmustas mind seletamatult . </s> <s> Ja ma tundsin seda taas , kui sa seal bussipeatusse minu käest kinni haarasid , nagu kardaksid sa üksi tagasi minna , nagu ei usuks sa , et ma täidan sinu ja ka Larry ees oma sõpruskohustuse ja tulen teile , nagu oleks lahkumas mingi viimane rong või midagi taolist . . . </s> <s> Imelik mõte , tõepoolest ! </s> </p>
<p> <s> Ja järsku , võib-olla et kohatultki , aga võib-olla vägagi asjakohaselt meenus mulle mu esimene öö , tegelikult meie kõigi kolme esimene ja seejuures ühine öö pealinnas . </s> <s> Ja sellegi sündmuse peategelaseks oli . . . voodi , täpsemini sinu , Ruth , voodi – nii otseses kui ka ülekantud mõttes . </s> <s> Aga kohe ma seletan . </s> </p>
<p> <s> See oli millalgi juuli viimastel päevadel . </s> <s> Muidugi kakskümmend aastat tagasi . </s> <s> Me kolm olime õnnelikult jõudnud Tallinna . </s> <s> Sest riiklik suunamiskomisjon oli meid just nimelt sinna tööle määranud – minu kirjastusse Mana , Ruthi statistikavalitsusse ja Larry geoloogiainstituuti . </s> <s> Kusjuures meid Larryga oli määratud ilma elamispinnaga kindlustamata , mis tähendas üksnes paljast lubadust , et saame selle esimesel võimalusel . </s> <s> Sõnaga – me pidime kas mingi toa üürima või sugulaste abile lootma . </s> <s> ( Imelik , et mulle isegi siis Tallinnas elav tädi meelde ei tulnud . </s> <s> Või tuli , aga kohutas ta elamise vanamoodsus ja kitsus ! ) </s> <s> Kogunesime tol õhtul Ruthi poole , sest tema oli meist ainsana nõndanimetatud elamispinna omanikuks saanud . </s> <s> See oli ilusa valge kahhelahju ja verandaga tuba Kadriorus ühe puumaja esimesel korrusel . </s> <s> ( Muuseas , peaaegu samasuguse klaasverandaga , nagu nüüd minulgi , ainult selle vahega , et seal verandal sai juba tookord ilusa ilmaga viibida . ) </s> </p>
<p> <s> Me istusime muidugi toas , olime kogu pika valge suveõhtu äärmiselt tõstetud meeleolus , jäime aegamööda purju , naersime ja karjusime , nii et seda võis kindlasti välja parki kuulda . . . ja ei mõelnud üldse , kuidas me ühe tegeliku elusõlme lahendame . </s> <s> Võib-olla olin vaid mina see naiivne , kes ei teadnud lahendust . </s> <s> Ja teised kaks teadsid . </s> <s> Igatahes ühel hetkel saabus vaikus . </s> <s> Saabus koos tõdemusega , et me mõlemad Larryga peaksime hakkama lahkuma . </s> <s> Aga meil polnud kummalgi kuhugi minna . </s> <s> Seejärel vaatas Ruth mulle kuidagi imestunult otsa , nagu peaksin midagi juba varemalt otsustatut teadma ja vastavad järeldused tegema . </s> <s> Aga mina keeldusin oma lihtsameelsuses ikka veel aru saamast sellest , mida olin oma alateadvuses hulk aega teadnud . </s> <s> Niisiis istusin purjus inimese juhmusega edasi laua ääres , kuni Ruth teatas minust kuidagi mööda tumedasse verandaaknasse vaadates , et ma pean “ kahjuks leppima ” ( nii ta vist lausus ) asemega põrandal . </s> <s> Noogutasin . </s> <s> Peaasi oli kohale jääda , mitte äraaetud saada ! </s> <s> Mis oli järjekordne lihtsameelsus . </s> <s> Muidu poleks kogu järgnevat rumalat situatsiooni kujunenudki . </s> <s> Ja mitte ainult minu jaoks . </s> <s> Nende kahe jaoks ju ka . . . </s> <s> Ma olin juba põrandal pikali , kui nemad Larryga heitsid kušetile , mis oli äsjaostetud ja selgelt kahe inimese jaoks mõeldud . </s> <s> Välgatasid Larry valged trussikud , siis Ruthi paljad jalasääred . </s> <s> Nad pugesid ühe ja sama teki alla . </s> <s> Vaatasid siis korraga nagu vandeseltslased minu poole . </s> <s> Justkui oleks tegu mingi naljaga . </s> <s> Või see üksnes viirastus mulle . . . </s> <s> Alles öösel , kui ma ilmselt nende magamisaseme kriginast üles ärkasin , või siis põrandaligidast jahedast vibinast , kui ma tundsin näo vastas Ruthi ülikooliaegse palitu pehmet kraed , kust levis tema äravahetamatut lõhna , sain minagi , pikkade juhtmetega indiviid , millestki olulisest aru – Ruth oli valinud Larry , enam polnud võimalik teisipidi arvata ! </s> <s> Ja Larry oligi ju tema jaoks õige valik , sest ta oli minust ilusam , andekam , hea päritoluga , laitmatu lastetoaga ja mida kõike veel . </s> <s> Oh , mida kõike veel ma seal põrandal oma sõbra eeliseks ei lugenud ! </s> <s> Kuid ma tegin seda hammaste kriginal . </s> <s> Mu mõistus luges neid eeliseid , kuid mu hing ei nõustunud olukorraga . </s> <s> Me olime ka varem erimeelsed olnud , isegi kergelt tülitsenud . </s> <s> Seda võis ometi nimetada vastandite ühtsuseks . </s> <s> Kuid nüüdne olukord oli midagi muud , sootuks muud . . . </s> <s> Nüüdsest olime vaenlased ! </s> <s> Vaiksed vaenlased ! </s> <s> Sellesama naise pärast , ainuüksi tema pärast ! </s> </p>
<p> <s> Kuid seal põrandal oma lolli seisundi üle häbi tundes ja ennast siunates , et mul polnud jätkunud oidu õigel ajal lahkuda , ei mõelnud ma üksnes meie kokkuvarisevale sõprusele . </s> <s> Ma tundsin alandust ja sain samas aru , et mulle kui pulmatolale , kui tunnistajale on varutud midagi lohutusauhinna taolist – viibida nende esimese ( või kust ma seda nii täpselt võisin öelda ! ) ühise öö juures , nii-öelda voodijalutsis . </s> <s> Ja mina olin mõni aeg tagasi purjus inimese tuimuse ning samal ajal andunud koera vesiste ( loe veiniste ) silmadega Ruthile otsa vaadanud ning lootnud , et me saame ka edaspidi sama hästi läbi , et me kolme liit jätkub samasugusena nagu see oli kestnud Tartus . . . </s> <s> Oh kui lihtsameelne ma olin olnud ! </s> <s> Ning siis tuli mulle silme ette , et kui Ruth mulle neid vanu riideid paljale põrandale maha laotas , oli Larry delikaatselt toast lahkunud , et mitte selle piinliku stseeni juures viibida . </s> <s> Jah , peenemini poleks nad suutnud mind alandada . </s> <s> Kui nad seda ka niimoodi just ei mõelnud . . . ! </s> </p>
<p> <s> Tegelikkus lõi oma lapiti valusa peopesaga mulle vastu nägu alles hommikul . </s> <s> Õigemini varahommikul . </s> <s> Kui kõiki meeli lahjendanud vein oli peast lahtunud . </s> <s> Kui uue päeva värvis toda tuba . </s> <s> Lahkusin muidugi kumbagi üles ajamata . </s> <s> Veelgi enam , ma püüdsin nende kušeti poole üldse mitte vaadata . </s> <s> Kuid ma olin kindel , et nad kuulsid , kuidas ma tõusin ja kohmitsesin ja ukse enda taga kinni tõmbasin . </s> <s> Ja ma kujutasin ette pilti , kuidas nad mõni hetk pärast ukseklõpsatust üles kargasid , naerma puhkesid ning poolalasti , kätest kinni haaranuna kui indiaanid mu poolt korralikult kokkupandud asemeriiete ümber ringiratast kargasid . . . </s> </p>
<p> <s> Mida ma veel sealt Kadriorust minema lonkides veel mõtlesin , seda ma hästi ei mäleta . </s> <s> Ehk tundsin isegi mõnelaadset kergendust , et see pikk selgusetus oli viimaks ühel pool . </s> <s> Ja võib-olla oskasin end isegi lohutada . </s> <s> Et küllap ka minu jaoks on selles suures võõras linnas mingi koht saatuse poolt varutud , et kunagi pole nii , et midagi ei saa järgneda , kui kuhugi pole minna ja nii edasi . </s> <s> Vaevalt et ma mõtlesin konkreetsemalt – ka mina leian kord naisterahva , kes on ilusam ja parem kui Ruth . </s> <s> Vaevalt ! </s> <s> Liig valusa pinnuna , liig tugevasti istus ta tookord mu mõtetes . . . </s> </p>
<p> <s> Sellest sündmusest algaski tegelikult me ülikooliaegse sõpruse aeglane murenemine , ehkki me kohtusime ka edaspidi ja aitasime üksteist vastastikku , eriti järjekordsel uude elukohta kolimisel , mida just minul sagedamini ette tuli . </s> <s> Minu mäletamist mööda kolisid nemad sellest õnnelikust Kadrioru toast välja umbes kolme aasta pärast . </s> <s> Õnnelikust seepärast , et seal sündis neile ülejärgmisel aastal tütar Marianne , nende ainus laps . </s> </p>
<p> <s> Kas ma käisin ka hiljem nende pool seal Kadrioru korteris , peale toda alandavat ööd , seda ma hästi ei mäleta ? </s> <s> Kui isegi käisin , siis keeldub mälu seda kangekaelselt välja andmast . </s> <s> Pigem ei käinud . </s> <s> Aga sellest majast ( tookordsel Leineri tänaval ) mööda käisin küll ja üsna tihti . </s> <s> Mind tõmbas sinna nagu kurjategijat kuriteopaigale , ehkki midagi sellist polnud juhtunud . </s> <s> Leidsin enda jaoks iga kord mingi ettekäände . </s> <s> Ühesõnaga , sellel pargi poole vaataval aknal ja klaaspalkonil oli minu jaoks teatud maagia , eriti veel , kui neis akendes põles tuli . </s> <s> Kolmekesi kokku saime ilmselt väljaspool . </s> <s> Ja küllap minu initsiatiivil . </s> <s> Sest oli ju park . . . </s> <s> Mäletan näiteks , et olen kolme- või nelja-aastase Mariannega sealsamas Kadrioru pargi lehtedes hullanud , kandnud teda kukil ja ükskord tõstnud ta puuharude vahele , nii et laps hakkas härdalt paluma , et ma ta ära päästaksin . </s> <s> Aga pärast pahvatas naerma nagu pisike paharet . . . </s> </p>
<p> <s> Viimased aastad polnud ma Mariannet üldse näinud . </s> <s> Ma millegipärast ei mäletanud teda Larry viimasest sünnipäevast . </s> <s> See päev oli juunis , täpsemalt 29. juunil , nii et tänavu saab Larry kolmekümne üheksaseks . </s> <s> Nagu minagi , ainult et mõned nädalad hiljem . . . </s> <s> Oot-oot , Marianne peaks siis olema juba kaheksateist ja ühtlasi keskkooli lõpetamas . </s> <s> Siin ei olnud vaja suurt matemaatikat appi võtta – Marianne sünnipäev oli viimasel aprillil ; ta oli olnud omamoodi väike aprillinali oma vanematele . </s> <s> Ja teistele ka . . . </s> </p>
<p> <s> Aga nüüd elas perekond Kaarma juba palju aastaid Lasnamäel avaras korteris , kuhu ma olin homme külla palutud – kui seda Ruthi hädakutset sobis üldse küllapalumiseks nimetada . . . </s> </p>
<p> <s> Tegelikult läksid meie teed Larryga mingis mõttes lahku juba kolmandal kursusel ja Ruthist olenemata . </s> <s> Kuigi mingi ebakõla oli meie vahel juba algusest peale . </s> <s> Ainult me kumbki ei tundnud , ei märganud seda . </s> <s> Larry oli tartlane , ta elas oma vanemate juures , need olid tal täisintelligendid . </s> <s> Mina olin maalt , hoopis teisest keskkonnast pärit ja elasin palju kehvemat ühiselamuelu . </s> <s> Sellest kõigest veel üks punkt minu kahjuks ! </s> <s> Teine väike murrang toimus peale ülikooli lõpetamist . </s> <s> Larry oli meist kahtlemata kõige andekam ehk teisisõnu – ta läks kohe algul meist kõigist ette . </s> <s> Meil oli ka teisi usinaid ja süstemaatilisi õppijaid , kuid just teda saatis alati suurem edu . </s> <s> Mõnikord näis , et üsna väikese pingutuse hinnaga . </s> <s> Millest oli teinekord formaalselt isegi raske aru saada . </s> <s> Ta oli osanud juba kord õppejõududesse sellise veendumuse sisendada , et on alati tasemel ja parim . . . kui ta ka mõnikord seda polnud . . . </s> <s> See tegi kerget viha , mille ma küll kohe maha suutsin suruda . </s> </p>
<p> <s> Avastasin nagu alles nüüd , et olen vist kogu aeg ta peale kade olnud . </s> <s> Esimesest päevast peale , kui kristalselt aus olla . </s> <s> Võib-olla seepärast ihkasingi nõnda ta sõprust . </s> <s> Selle kadeduse kiuste ? </s> <s> Aga miks tema minuga rahul oli , seda ma ei tea ! </s> <s> Ma olin kade nii ta võimekuse kui ka valikute üle . </s> <s> Sest ta sihtis kohe algusest peale teadusse , ja sinna ta lõpuks ka sattus . </s> <s> Ta oli lihtsalt selline keskne tüüp , ehkki mitte alati liider . </s> <s> Organiseerimise ja muu musta töö tegid harilikult ära teised , tema võis vaid kõrvalt nappi , kuid oskuslikku nõu anda . </s> <s> Ja mis peamine – ta oli ka minust üle . </s> <s> Mina , kes ma endast . . . noh , mitte just vähe ei arvanud ! </s> <s> Kohe kõiges – õppimisse , spordis , suhtluses , tüdrukute juures . . . </s> </p>
<p> <s> Jah , ta läks oma andekuse ja ka mingi sisemise veendumusega , et ongi parim , meil kõigil juba teisel kursusel eest ära . </s> <s> Ning see vahe aina kasvas kõigi nende aastatega . </s> </p>
<p> <s> See , et m i n u s t teadlast ei saa , oli mulle juba üsna varsti selge . </s> <s> Aga ma püüdsin ennast ja teisi veenda , et minus siiski on , nagu tollased astronoomiatudengid ütlesid , varjatud ainet . </s> <s> Ja ma püüdsin Larryga sammu pidada kuni ülikooli lõpuni . </s> <s> Asi lahenes üsna ootamatult – mulle tuli pakkumine tööle asuda kirjastusse Mana , kus mulle pakuti loodusteaduste osakonna vanemtoimetaja kohta . </s> <s> Vaid veidi mõelnud , võtsin selle koha vastu . </s> <s> Ja ühes sellega andsin Larryle lõplikult alla . . . </s> </p>
<p> <s> Muuseas , ma töötan ikka veel samal töökohal . </s> <s> Olen endiselt toimetajapalgal , täpsemini öeldes võõrastest tekstidest ülekäija , kontrollija , vigadele ja ebakohtadele osutaja , lüdija , puhastaja , kaasaitaja , akušöör , kui soovite . </s> <s> Ehkki mingis mõttes on see olnud alla mu võimete , nagu ma vahel olen tundnud . </s> <s> Kuid kus on see eksimatu nivoo , milleks me sobime ? </s> <s> Kuidas seda nüüd öelda – ma olen olnud üks toimetajatest , üks paljudest oma alal . </s> <s> Iga keskpärasemgi loodusteaduste popularisaator , kelle tekstidest olen pidanud üle käima ja kelle tagant olen vigu ning ebatäpsusi leidnud , jah , nemad seisavad minust kõrgemal . </s> <s> Ma mõtlen loomingulisuse mõttes . </s> <s> Minu jaoks on selles töös olnud vähe avastuslikku , tundmatut , seniolematut nagu seda võib pakkuda teadus . . . </s> <s> Aga see töö on mulle ikkagi meeldinud , sest just sel alal olen saanud kogu õpitut rakendada . </s> <s> Ma arvan , et palju rohkem kui mõnel teisel töökohal . </s> <s> Ja seda teab ju pea iga ülikoolilõpetaja , et see , mida on õpitud ja mida sul edaspidises töös vaja läheb , et need on nii erinevad asjad . </s> <s> Sul on tihti taskus üksnes haridus , teatud tase , kuid kõik tööks vajalik tuleb sul ajapikku omandada nii-öelda siseõppimise käigus . </s> <s> Lisaks olen olnud suuresti oma aja peremees – peaasi , kui järjekordne töö on õigeks ajaks ära toimetatud , teed sa seda siis millal tahad . </s> <s> Nii olen võinud toimetada ka kõrvale – artikleid populaarteaduslikesse ajakirjadesse , mõned reisikirjad naaberkirjastusse ja korra isegi ühe mereromaani , Joseph Conradi , mis oli hoopis tõsisem kogemus , kuna tegu oli vana ja ajast maha jäänud tõlkega . . . </s> <s> Aga ma vist hälbisin . </s> <s> Siiski pean lisama , et ehkki see töö on mulle meeldinud , kripeldab minus ikkagi mingi okas . </s> <s> Ja see rahulolematus on kahtlaselt sarnane ülejäänud elusse puutuvaga . . . </s> </p>
<p> <s> Seevastu Larry oli nende aastate jooksul , nagu mina olen aru saanud , liikunud aina kõrgemale . </s> <s> Ehkki ta on korra instituuti vahetanud . </s> <s> Mis võis johtuda muudest , üldisematest asjaoludest . . . </s> </p>
<p> <s> Tahan või mitte , aga pean siinkohal tunnistama – ma olen ka kõik järgneva aja olnud hullult , üsna madalal kombel kiivas Larry peale , ja temaga seotult ka Ruthi peale . </s> <s> Tegelikult nende mõlema peale . </s> <s> Seepärast tundsingi Ruthi külaskäigust , tema ülestunnistusest ja abipalumisest teatud salajast rõõmu , mida alles tagantjärele söandan endale tunnistada . . . </s> </p>
<p> <s> See mu esialgne kiivus süvenes veelgi , kui Larry ja Ruth said viimaks selle uue korteri Lasnamäel , samal ajal kui mina pidin vaevlema edasi oma Koskla kitsas köökpeldiktoas , kus ma ei saanud isegi kõiki oma raamatuid välja panna ja pidin iga kord tuhnima toanurgas olevates kastides . </s> <s> Iseenesest mõista olin neid ka uude elamisse kolimas , aga ei mäleta sest korrast muud kui suurt lagedat kööki , kus me lõpuks , higiste ja surmväsinutena ( ikkagi kaheksas korrus ! ) , poolest liitrist viinast Larryga üheaegselt ja kiiresti täis jäime . </s> <s> Mäletan selgesti ka seda , mida mu purjus , aga kusagil väga selge mõistus kordas , kui ma sealt Lasnamäelt ära tulin : “ Jälle tema , jälle nemad – ja minul ei midagi , mitte midagi . . . ! ” See oli juba kolmandat laadi kadedus . </s> </p>
<p> <s> Imelik nähtus on üleüldse inimlik kadedus . </s> <s> Mis on tema sügavam olemus , millest ta signaliseerib ? </s> <s> Ei millestki muust kui sinu kõrgenenud enesehinnangust , veendumusest , et sina oled eriline , et sinu tõelist väärtust pole märgatud ja hinnatud , samal ajal kui. . . ja nii edasi . . . </s> <s> Jah , ma olin kade , nagu on kadedad kõik , kes peale aastatepikkust ootamist peavad tõdema , et sõpra , head tuttavat või töökaaslast on saatus mingil põhjusel eelistanud ja talle on inimväärne ruumiosa leitud , samal ajal kui sina vehkled edasi maailma tuulte vallas ja oma endises lollis lootuses . </s> <s> Usun , teda kadestasid teisedki . </s> <s> Ilmselt ka tema enda instituudis . </s> <s> Miks pidin mina teistsugune olema ? </s> </p>
<p> <s> Mu silme eest vilksas nüüd mööda rida seiku jällegi me ülikoolipõlvest . </s> <s> Tõesti , mõned neist olid meeldivad ja vahvad meenutada . </s> <s> Jah , Larrys oli siiski ka paras annus arusaamatut ja iseäralikku . . . </s> <s> Kui rääkida ausalt neist raevuhoogudest , mida ka Ruth ei saanud mainimata jätta , siis need ründasid teda juba ülikooliaegu . </s> <s> Ja need olid vastuolus tema kasvatusega – ühesõnaga , tema lastetoaga poisi puhul poleks neid küll oodanud . . . </s> <s> Kuid kas see ei olnud kogu aeg märk mingist ta sisemisest ebakõlast ? mõtlesin ma nüüd . . . </s> <s> Jah , see tema imelik raevukus . </s> <s> Ei , ta polnud mitte üksnes väsimatu õppija ja seejärel ohjeldamatu pidupanija , vaid ka kummaline ärakukkuja . </s> <s> Tõesti-tõesti ! </s> </p>
<p> <s> Ja äkki , nagu välkvalguse käes , tuli mulle silme ette me kolmanda kursuse jõuluõhtu , mida me sõitsime pidama linnast välja , sest kusagil ühiselamus oleks see olnud komplitseeritum . . . </s> <s> Me sõitsime maale , ma ei mäletanud hetkel isegi seda , kuhu täpselt sõideti , sest sõideti pimedas , täis bussis , kogu aeg juttu ajades ja naerdes . </s> <s> Igatahes , see pidu toimus meie ühe me kursusekaaslase vanemate juures kusagil päris Peipsi ääres ja väikese maakooli ruumes , mis oli tegelikult hiljaaegu oma tegevuse lõpetanud , nii et meid ei seganud seal hoones miski . </s> <s> Mäletan , et Larry saabus sinna hiljem , kuid võttis end hoogsalt , võib-olla külma tõttu mitu hoogsat pitsi ja ei jätnud seda hoogu ka hiljem , ergutades mind ja teisi iseäralikult tagant . </s> <s> Eelduste kohaselt oleks ta pidanud saabuma juba koos Ruthiga , aga et Ruth oli pärit Jõgeva kandist , siis oli tema tulnud otse oma vanemate poolt ja nõnda polnud mul bussis võimalik tema kõrval istuda ega temaga rääkida . </s> <s> Seda enam tahtsin seda teha jõuluõhtul . </s> <s> Mulle tol korral viin ei istunud . </s> <s> Ruth istus minust üle laua ja me vestlesime niikaua kui Larryt polnud , ainult et Ruth oli kuidagi närviline . </s> <s> Niipea kui Larry laua otsa ilmus , hakkasid Ruthi silmad särama , need jälgisid sellest peale ainult Larryt - mis mind hirmsasti häiris . </s> <s> Aga Larry oli ikka igasuguse seltskondliku olemise keskpunkt . </s> <s> Sellega jälle olin mina ja kõik teised harjunud . </s> <s> Kuid millalgi , mingis õhtu faasis , kui kõik olid parajalt purjus , tekkis imelik sumbuur või häiring kogu laudkonnas , kõik hakkasid valjult rääkima , keegi üritas laulda millegipärast “ nad elagu ! ” , paar tüdrukut kukkusid end õigustama mingites arusaamatustes , millest ma kuni lõpuni aru ei saanud . </s> <s> Siis kargas Larry püsti , vehkis oma pikkade kätega , püüdis enda kõrval istuvaid tüdrukuid kaelustada , küünitas isegi üle laua Ruthi sihis , kuid kaotas tasakaalu , ajas mingid pokaalid ümber , kargas tagasisuunas , tõmbas pika pingi pikali ja tormas uksest välja - jõulutusiku , paljapäi ja särgi-lipsu väel , viinaleilis . </s> <s> Me järgnesime mingi viivituse järel talle , hõikusime nelinurkses õues , avasime panipaiga-ja kemmerguuksi - keda polnud , see oli Larry . </s> <s> Me leidsime ta pool tundi peaaegu ärakülmununa järve veepiirilt , rüsijää pankade vahelt , õieti ühest püstiste jäätükkide vahele moodustunud orvast vaevu soiguvana . </s> <s> Ja lohistasime ta läbi lume , Larry kingad lohisemas järele , jättes lumme kaks kitsast vagu . . . </s> <s> See kõik on mul nii piinavalt meeles . </s> <s> Mis oli selle impulsiivse sammu tagapõhi , kas mingi meile teadmata jäänud tüli Ruthiga . </s> </p>
<p> <s> Kena jõuluõhtu vaikses maakoolis oli rikutud , meil tuli tund või enamgi vaeva näha , et Larryt toibutada , siis talle viina sisse joota - ja pärast oli ta lihtsalt purjus ning ajas suust välja võimatut joga , mis sarnanes skisofreeniku sonimisega , ehkki muidu oli ta meist kõigist kõige terasema mõistusega . </s> </p>
<p> <s> Ta oli otsustanud mingi purjus inimese põikpäisusega meid kõiki , kõiki ignoreerida ja pigem surnuks külmuda , kuna millelgi polevat absoluutselt mingit mõtet . </s> </p>
<p> <s> Igatahes vaatas ta meile mõlemale vihkavalt otsa , kui me teda toibutasime ja viina sisse jootsime ja röögatas siis : “ Teil polnud õigus ! </s> <s> Ma võin endaga teha , mida ma tahan ! ” </s> </p>
<p> <s> “ Jah , võid , jah , võid , Larrykene , “ pomises Ruth ja mina , rumal , ei saanud aru , et selles hääles aimus juba siis pimeda heakskiidu ja armastuse hääl , mida mina pole kunagi enda puhul kuulnud . </s> <s> Või siis midagi muud . </s> <s> Igatahes , ta oli me kõigi peale vihastanud ! </s> <s> Kõigi ! </s> <s> Kuid mille tõttu . . . ! </s> <s> Mis õigusega ! </s> <s> Veendumusega , et tema on meist parem ja kõrgem . </s> <s> Ja ometigi - sel hetkel oligi ta meist kõigist seisnud mõõtmatult kõrgemal . </s> <s> Selles raevus , oma sumbuurses vihkamises , kõigega mittenõusolemises , mingis oma veidras vabadusetaotluses või anarhias . . . </s> <s> Teda oli mingi valgustumus , mingi veendumus tabanud . </s> <s> Kas ta oli aru saanud , et ta on teistsugune , eriline . </s> <s> Või midagi muud . . . </s> <s> Mingi teadmise , selginemise , ainult talle üksi teadasaanu põhjal . </s> <s> Millegi meile arusaamatu , salajase , temas endas selginu-sähvatanu põhjal . </s> <s> Isegi väljaspool hirmu ja eluohtu . </s> <s> Ma polnud teadnud , et midagi säärast on üldse olemas , aga nüüd olin saanud sellest teadlikuks . . . </s> <s> Veelgi enam - ma arvan , et just sel hetkel , selle Larry lause ajal , kuidas ta meid kõiki vihkab , loobus Ruth esimest korda minust , ehkki me olime veel kolmveerand tundi koos tantsinud ja ma olin tal , nii omasel , ümber piha kinni hoidnud ja ta sõnu kuulanud - üksnes nende kõla , tähendusest midagi mõistmata . . . </s> </p>
<p> <s> Midagi selles sündmuses jäi mulle veel kauaks ajaks täielikuks arusaamatuseks . </s> <s> Igatahes polnud tegu poisikeseliku trotsiga . </s> <s> Või ikkagi . </s> <s> Aga samas ka mingi äravalitusega , enda ülimuslikkuse tunnetamisega , mõistuse demaršiga teiste tavalisuse üle . </s> <s> See seik omandas minus aina tugevama sümboli tähenduse . </s> <s> Kuid mille sümboli ? polnud mulle kordagi selge , kui ma selle peale mõtlema sattusin . </s> <s> Ei tea , mul on raske juhtunud seletada . </s> <s> Igatahes sellest ajast peale ma võõristasin pisut oma sõpra . </s> <s> Ma justkui kartsin millegi taolise kordumist . </s> </p>
<p> <s> Jah , imelik , see juhtum oli teistpidi seotud öö ja lumega , lume ja jääga . </s> <s> Ja justkui lõpmatusega selle pimeduseuttu kaduva Peipsi kauguse tõttu . </s> <s> Mis oli tabamatul kombel nende tõeliste jäiste kauguste sarnane , millega ma hakkasin sõna-sõnalt ja lause-lauselt kokku puutuma mõnda ega hiljem , kui mul tuli toimetada Nanseni , Amundseni , Franklini , Andrée , Uemura raamatuid . </s> <s> Kuid see välise ja suurema meloodia oli kõik olemas tolles Larry vastuhakuõhtus , mis tegelikult rikkus ära suure hulga inimeste harda jõulurõõmu . </s> <s> Sest kingituste jagamine läkski meil meelest . </s> <s> Ja seda tehti ühel kainel ja kõledal hommikul , enne partei ajaloo seminari , mis oli minu suurimaid piinu ülikooli ajal . . . </s> </p>
<p> <s> Kusagil seal , olnus ja juhtunus , olin ma peaaegu veendunud , kusagil kaugemal ja sügavamal pidi olema põhjus , selle alge , mida ma nii väga ihkasin nüüd teada saada . </s> <s> Ehk teisisõnu – mis oli vahepeal Larryga – vahepeal , ilma minu teadmata – juhtunud ? </s> </p>
<p> <s> Ja nüüd ma mõtlesin uuesti ja väga vaagivalt sellele seigale , justkui loodaksin sealt mingit võtit äsjajuhtunu suhtes . </s> <s> Mõtlesin nüüd üksnes Larryle . </s> <s> Ma mõtlesin tast väga intensiivselt . </s> <s> Kus ta on praegu ? </s> <s> Kaugel või lähedal ? </s> <s> Kooskõlas endaga või hirmsates kahtlustes ? </s> </p>
<p> <s> Ja ma tundsin , kuidas kogu olnud kiivus nagu varises minust maha ja jäi üksnes mingit laadi nimetu kaastunne . . . </s> <s> Või koguni süütunne . </s> <s> Tundsin , et ka minul võiks – teadmatult , kogemata – olla oma osa selles kadumises , et see polnudki päris vale ja juhuslik , et Ruth otsis just minu esimesena üles . </s> </p>
<p> <s> Igatahes , mu pea asemel oli nüüd vaid “ tolgendavate otstega lõngakera ” ; see oli olnud tudengiaegade määratlus tiheda , hullumeelse sessi kohta . </s> <s> Kuid kas polnud ma taolises olukorras praegugi ? </s> <s> Ma pidin millegi üle järele mõtlema . </s> <s> Aga mis oli selle lõngakera nimi ? </s> <s> Larry ! </s> <s> Ainult et ma ei kujutanud ette , millisest lõngaotsast ma peaksin kinni hakkama . </s> <s> Mul puudus igasugune impulss . </s> <s> Veelgi enam – mul puudus ka selge tahe . </s> <s> Miski minus tõrkus sellesse konflikti – või kuidas pidin seda olukorda nimetama ? – astumast . </s> <s> Kuid ma pidin ! </s> </p>
<p> <s> Aga aitab nüüd sellest minevikus tuhnimisest ! </s> <s> Tahtsin või mitte , aga ma pean mõtlema Larryst . </s> <s> Praegusest . </s> <s> Kadunust . </s> <s> Teadmatus kohas viibivast . </s> <s> Ja meie sõprusest ! </s> <s> Õieti sellest , mis tast oli järel . . . </s> <s> Kas ma enam üldse tohtisingi ennast veel tema sõbraks nimetada ? </s> <s> Millal õieti meie sõpruse tuhmumine pihta hakkas ? </s> <s> Ja kelle poolsena ? </s> <s> Mul on raske vastata nendele küsimustele , mis polnudki kolm küsimust , vaid üksainus . </s> <s> Kui ma tahan ääretult aus olla enda vastu , siis olin see mina , kes enam temaga kohtumistest nii väga ei hoolinud . </s> <s> Seda on kummaline seletada , aga ma olin järsku jõudnud mingisse keskea kainusse . </s> <s> Ma olin aru saanud mingist iseenda kaotamisest , ma olin aru saanud , et tuleb hakata rohkem iseenda peale mõelda – või muidu sa upud ära suhtlusse , mis suureneb iga aastaga , sest vanadele sidemetele lisanduvad uued , et säärane suhtlus võib ära süüa kogu su aja , mida sa peaksid tarvitama hoopis muu jaoks . </s> <s> Ja sellest aru saades hakkasin ma kõrvale hoidma igasugustest sündmustest , väljasõitudest , kui võimalik , siis ka tüütavatest koosolekutest ja aastapäevadest , mis mu töö juures kombeks olid . </s> <s> Kuni see põhimõte hakkas laienema mu kaugetele klassikaaslastele , seejärel mu kursusekaaslastele , isegi mu sugulastele ja viimaks ka temale , Larryle , oma kauaaegsele sõbrale . </s> <s> Sõnaga , ma hakkasin end tõsiselt piirama ses suhtlusrohkuses . . . </s> </p>
<p> <s> Kogu see aeg oli mu mõte keerelnud mingit siseringi pidi - mina , Larry , Ruth . </s> <s> Ruth kui meie mõlema kursusekaaslane . </s> <s> Algul minu pruut . </s> <s> Siis tema pruut . </s> <s> Või üldsegi mitte kummagi meist pruut . </s> <s> Algul eikellegi pruut . </s> <s> Vaba tüdruk . </s> <s> Tüdruk , kes oli kaua aega valinud . </s> <s> Kuni see ükskord juhtus . </s> <s> Või tegi ta selle valiku juba varem , mulle teadmatul hetkel , mingil minu madaluse momendil ? </s> <s> Sest mõnda aega , tundub mulle , olime me Larryga Ruthi jaoks võrdsed . . . </s> <s> Ja kas ta tahtis valida või mitte , ühel hetkel ta pidi seda tegema . </s> <s> Ta sai valida vaid meie kahe vahel . </s> <s> Ja ta ei saanudki teistsugust valikut teha . </s> <s> Ta valis Larry ja seda muidugi puhtalt mõistusega – andeka , kasvatatud , populaarse , raevuka , imeliku , seletamatu , mõistetamatu . </s> <s> Võiksin seda nimekirja veelgi pikendada . </s> <s> Kõik see , mis sai Larry kohta sai öeldud , oli , imelik küll , me sõpruse aluseks . </s> <s> Ning sellest valikust hoolimata , kõigest sellest hoolimata , olin mina justkui kohustatud jääma nende mõlema sõbraks ! </s> <s> Kuid kes mind selleks kohustas ? </s> <s> Kõige rohkem – ma ise . </s> <s> Ju mul oli neid mõlemaid ikkagi vaja . . . </s> <s> Miks küll säärane karistus ühele inimesele . . . ? </s> <s> Sellele oli lihtne vastus – ma olin kolmas . </s> <s> Vaid kolmanda najal seisab miski püsti . . . </s> </p></div2><div2 type="alaosa"><head> II H I R M </head><head> 2 . Pilved , lennukid , uned . . . </head>
<p> <s> Tegelikult võisid mingid põhjused peituda ka minus . </s> <s> Ehk teisisõnu või õieti Ruthi sõnade kohaselt – ma polevat suuteline kellegagi koos elama . </s> <s> Ja süüdi olevat minu kasvatus , minu intelligendikestest ( tema sõnad ) vanemad . </s> <s> Jah , milleski , õige väheke võis tal õigus olla ! </s> <s> Ma näiteks ei oleks ette kujutanud , et oleksin pidanud kogu tudengiaja elama ühiselamutoas , selles seapesas , selles kitsuses , selles anarhias , kus igaüks tuli millal juhtus ja tegi , mis pähe hakkas . . . </s> <s> Ma ju nägin seda pealt , kui ma neid aeg-ajalt külastasin . </s> <s> Kui ma pidin seda tegema . . . </s> </p>
<p> <s> Olen kogu aeg , niikaua kui ennast mäletan , tundnud tõmmet üksinduse poole . </s> <s> Ja tahtmist üksilduda . </s> <s> Küllap seda on tundnud teisedki , aga ma kardan , et mitte sellisel kujul . </s> <s> Kuid selle üksildusega koos on mind juba kaua aega jälitanud mingi umbmäärane hirm . </s> <s> Et kõik minuga toimuv on nii ajutine , et kõigel toimuval ja ettevõetaval ei ole erilist mõtet . </s> <s> Olen selle tundega ringi kõndinud aastaid . </s> <s> Ja alles viimastel aegadel lisandus veendumus või koguni kerge sundus , et peaksin sellest ringist miskitmoodi välja murdma . </s> <s> Võimalik , et see sisetunne oli aastaid lihtsalt varjatud . </s> <s> Kuid selgemini hakkas see mu mõttes tinisema just nimelt Siberis ekspeditsioonil olles , täpsemalt ühel tähisel ja ebamaisel ööl , kui ma istusin koos Veronikaga meie männi all seal kaljusopkal ja ta laskis mind endale ligi . . . </s> </p>
<p> <s> Ja veelgi selgemaks sai see ühe raamatu läbi . </s> <s> Ehkki ma olen viimastel aegadel vähe reisikirju lugenud . </s> <s> Vanasti teadsin neid kõiki . </s> <s> Sest neist oli kogu aeg midagi õppida . </s> <s> Mingit inimlikku suutmist ja oskusi . </s> <s> Nii oli Carol Mytingeri “ Mööda Korallimerd ” kaua aega mu lemmikraamat . </s> <s> Kuid see juhuslikult näppu sattunud ingliskeelne raamat ( ma lugesingi viimastel aegadel enamasti inglise keeles ) polnud reisikiri , vaid ilukirjandusliku koega raamat . </s> <s> Ehkki see hõngas nõnda , nagu oleks selle taga midagi konkreetset ja tegelikkuses juhtunut . </s> <s> Pealkirja mäletan hästi – “ Into the Wild ” , autor ei tule meelde . </s> <s> ( Mõnikord , kui raamat on väga hea , pole autori nimel mingit tähendust . ) </s> <s> Sellest lugemisest peale muutus kõik kiiresti konkreetseks . </s> <s> Muidu oleksin ehk veel venitanud . “ Into the Wild ” sai mulle nagu instruktsiooniks . </s> <s> Ei , lausa kinnismõtteks . </s> <s> Ma ütlesin meelega “ juhtus näppu ” , ehkki . . . juhuseid pole olemas , nagu ma kusagilt mujalt lugesin . </s> <s> Iga juhuse taga olevat meile lihtsalt teadmatu ja mõistetamatu seaduspärasus . </s> <s> Ju siis see raamat märkis ka mingit seaduspärasust . </s> </p>
<p> <s> See imelik raamat , ikkagi rohke romaan kui midagi muud , rääkis kellestki mehest , kes tahtis lahti öelda tsiviliseeritud elust . </s> <s> Mida ta ei suutnud enam taluda . </s> <s> Tal olid oma konkreetsed põhjused , mis kattusid osaliselt ka minu omadega . </s> <s> Aga põhiline oli sama – rahuolematus tänapäevaeluga . </s> <s> Mida ta tegi ? </s> <s> Kõigepealt hävitas ta kõik dokumendid ja muutis end inkognitoks ; siis põletas ta ära kogu oma raha ning sõitis ära ( juhtum leidis aset Ameerika Ühendriikides ) Alaskasse , täielikku inimtühjusse . </s> <s> Keegi ei pidanud teada saama , kuhu ta läks . </s> <s> Ta elas seal erakuna neli kuud , kuni . . . </s> <s> Ah , ma parem ei räägi edasi . </s> <s> Olen tähele pannud , et võõrad elujuhtumid võivad su enda oma suunama hakata , kui neid mõttes ja sõnades väga korrata , kui neid liiga tõsiselt endasse võtta . . . </s> </p>
<p> <s> Aga ma vist pidin rääkima hirmust . </s> <s> Mitte lihtlabasest , vaid eluhirmust ( sest ma ei oska sellele mõistele sobivamat nime leida veel praegugi ) . </s> <s> Ehkki ma ei tea , kellele see kõik on määratud – nagunii ei satu see ühegi inimese kätte . </s> <s> Noh , siis lihtsalt iseendale , sellele teisele minale meis , kes meid nõnda hästi ei tunne kui esimene </s> </p>
<p> <s> Millal see alguse sai ? </s> <s> See eluhirm ? </s> <s> Vist juba siis , kui ma keskkoolipoisina Tartus vahel sügiseti koolist tulles vaatlesin linna kohale tõusvaid pilvi – neid maokaid , sinaka alaküljega rünkpilvi – , kuidas nad kohusid , kuidas nad kuju ja oma tumedust muutsid , millekski teiseks aegapidi muutudes ja endas millegi ähvardava ja tulevase endeid kandes . </s> <s> Ma ei leidnud tookord pilvedes mingit poeesiat , nagu ma olen lugenud ja mõnelt inimeselt kuulnud , kes on ennast pilvede kollektsioneerijaks nimetanud . </s> <s> Need bastionid ja kummalised kindlusemüürid olid ju valmis varisema , taevast alla langema ! </s> <s> Kuid õõnes tunne haaras mind vahel ka lämbetel suvepäevadel , kui kogu hingatav õhk näis taevaalusest välja pumbatud , kui sinna ilmusid cumulus congestused , kui need kasvasid cumulunimbusteks , äikesepilvedeks . </s> <s> ( See teadmine , kuidas neid pilvi kutsutakse , tuli minusse hiljem , teise kursuse meteoroloogiakursuse aegu . </s> <s> Aga esialgset tunnet see teadasaamine ei muutnud . ) </s> <s> Mõnikord jälle valitses kogu taevaalust hiiglaslik tardunud seen . </s> <s> Või tagurpidi alasi . </s> <s> Saan alles nüüd aru , et see oli millegi hullema ja ähvardavama võrdkuju . </s> <s> Jah , see oli midagi nagasakilikku . </s> </p>
<p> <s> Hiljem hakkasin ka tavalisematel päevadel tundma , et miski tume ja lai surub mind , meid kõiki , ei lase õieti rõõmu tunda ja hingel lahedalt liikuda . </s> <s> Ja siis ükskord prahvatasin mingil kursuse koosviibimisel , kui kõigi rõõm hakkas närvidele käima , nende kuuldes välja lause , mis neid ja mind ennastki imestama pani : ” Miski , mitte miski ei tee mulle rõõmu ! ” Pärast muidugi kahetsesin oma hüüatust . </s> <s> Nagu oleksin midagi salajast avaldanud . . . </s> </p>
<p> <s> Umbes samal ajal , aga alles tudengina , hakkasin öösiti kuulma lennukite hääli . </s> <s> Varem polnud ma neid kuulnud , polnud lihtsalt keset ööd üles ärganud . </s> <s> Miks peab öine taevas olema täis niisugust õõvast häält , kui öö on ometi hillitsetud aeg ? küsisin ma endalt siis . </s> <s> Kelle omad nad on , need öised lennukid ? </s> <s> Milleks neil oli vaja lennata öösel , üle magava linna , kus kõik magavad ? </s> <s> Kes on selle kõik välja mõelnud ? </s> <s> Kes neid lende suunab . . . ja kontrollib ? </s> <s> Kes küll teab , mis on peidus nende teraskõhtudes ? </s> <s> Mis on nende ülesanne . . . ? </s> <s> Kuidas nad seal kõrguses kokku ei põrka ? </s> <s> Nii palju unise aju küsimusi – ja mitte ühtki vastust . </s> <s> Korralikku vastust . </s> <s> Ja siis aina edasi , need mõtted . . . </s> <s> Öine taevas on küll avar , kuid ta pole ääretu . </s> <s> Ja meie maapealne elu on sellele taevale lahti , igal pool ja igal ajal. </s> <s> See on nii habras ja haavatav . . . </s> <s> Kas siis mõni neist lennukeist ei või alla sadada ! </s> <s> Mis meist saab ? </s> <s> Me kõik magame . </s> <s> Me ei aima midagi . </s> <s> Pole kedagi , kes valvaks ja annaks sellest ohust teada . </s> <s> Mitte kedagi . . . </s> <s> Me taevas on nõnda lahti . . . </s> <s> Igaüks võib seal lennata . . . </s> <s> Üle meie majade , üle meie linnade , üle meie une . . . </s> <s> Ja puistata alla , mida talle üksnes pähe tuleb . . . </s> <s> Need jorisevate lennukite hääled . . . läbi une . . . läbi paljude ööde . . . </s> </p>
<p> <s> Muidugi , need olid Raadi lennuvälja lennukid , strateegilised pommitajad ( nüüd ma kutsuksin neid Dudajevi lennukiteks , siis mitte , siis olid nad nimetud ) ja nende õhkutõusujoon viis peaaegu üle meie maja . </s> <s> Nüüd saan aru kuidas nende pidev sekkumine me ellu ruineeris mu alateadvust . </s> <s> Saan sellest alles nüüd aru , tookord oli vaid paljas hirm . . . ja öised ärkamised . </s> </p>
<p> <s> Kuid kõik see ei kadunud ka Tallinnasse elama asudes ära . </s> <s> Ehkki nood suured sõjalennukid jäid ju sinna , Raadi lennuväljale . </s> <s> Tallinnas olid , nagu selgus , teised lennukid . </s> <s> Ja teistsugused pilved . </s> <s> Need kerkisid Kardioru pargipuude tagant , Lasnamäe paekalda varjust . </s> <s> Või tulid kurja karavanina mere pealt . </s> <s> Seal olid nad madalamad , riivates puude latvu või kõrgemaid maju . </s> <s> Tallinna aja pilvedes oli mingi veel selgem , käegakatsutavam ärevus . </s> <s> Mingi aja kuuldava sõudmise teade . </s> <s> See andis end märku tavaliselt augustis , kui suvi näis all , maa peal veel täiesti edasi kestvat . </s> <s> Aga see oli ometi näiline . </s> <s> Kõrgemal oli juba sügisehingus . </s> <s> Üks selge teade . . . </s> <s> Et selleks korraks on jälle üks ring endist ja muretut otsas . . . </s> </p>
<p> <s> Algul pilvede , siis nende öiste lennukihäältega ning siis mingite jälitusunedega seoses võttis minus maad kindel veendumus – maailmas on kõik nõnda ajutine , kõik vaid korraks . . . </s> <s> Nii et see polnud mitte niivõrd mure ja hirm enda , vaid ärevus kogu maailma pärast . </s> <s> Aga nimelt sellisesse maailma oli just sündinud mu Marianne . </s> <s> Nii et hilja oli endalt küsida küsimust , mida tollal küsisid küllap mõnedki – kas oli üldse mõtet sünnitada uusi lapsi sellisesse ärevasse maailma ? </s> <s> Päevast päeva võis tollastest ajalehtedest lugeda ridade vahelt ja ka otsesõnu üha kasvavast relvadehulgast , mis maailma lisandus . </s> <s> See teadmine pidi ju kuhugi settima , mingit mõju avaldama . </s> </p>
<p> <s> Aeg-ajalt suutis see hirm lihtsalt ennast nähtavaks murda . </s> <s> Tunnistan siinkohal , et olen mõnikord üksi olles püsti karanud , karjunud , rusikatega vastu seina tagunud , oma tekste puruks kiskunud – ja mida kõike veel teinud . </s> <s> Aga mida , mida ma veel suudaksin , mida peaksin ette võtma ? tahtsin ma neil hetkil teada . </s> <s> Et s e e t u n n e üle läheks , mu jälle maha jätaks , mulle mingi võimaluse jätaks – kas või mingiks ajaks . . . ! </s> </p>
<p> <s> Muidugi võisin ma sellist väljaelamist , seda laadi vabanemist endale lubada vaid siis , kui ma olin üksi . </s> <s> Töö juures polnud see võimalik , kodus harva . </s> <s> Ma pidin saama üksi olla ! </s> <s> Nõnda ma üürisin selle kehva toa . . . </s> </p>
<p> <s> See oli sündinud ka teisel põhjusel . </s> <s> Ma olin hakanud ühest ajast peale oma kodu kartma . “ Kartma ” pole küll vist päris õige sõna . </s> <s> Sest meie elamisel polnud ju midagi viga . </s> <s> Vastupidi . </s> <s> Aga ma ei mõtelnud mitte “ korterit ” , vaid “ kodu ” . </s> <s> Mis oli meie kolme ühine moodustis . </s> <s> Ma ei tundnud end seal enam osalisena . </s> <s> Midagi käis minust mööda . . . </s> </p>
<p> <s> Katsun seda segasust seletada . </s> </p>
<p> <s> Kui me elasime veel vanas Kadriorus , selles toas , mille Ruth oli määramisel saanud , siis mõtlesin aina oma korterist . </s> <s> Kus on köök ja magamistuba . </s> <s> Ja kus ma saan oma raamatud lõpuks riiulitele laiali seada . </s> <s> Ja kus mul on oma kirjutuslaud ja nõnda edasi . </s> <s> Kuid kui see ükskord kätte jõudis , siis ei tundnud ma sest enam täit rõõmu . </s> <s> Sain aru , et see oleks pidanud juba palju varem teoks saama . </s> <s> Ootamine oli kestnud liiga kaua . </s> <s> Nagu on öelnud üks kirjanik – kui liiga kaua midagi oodata ja see ükskord kätte jõuab , siis muutub rõõm sellest teatud laadi kurbuseks . </s> <s> Midagi oli minu jaoks vahepeal kaduma läinud . </s> <s> Mingi eluhetk . </s> <s> Mingi parim aeg . </s> <s> Kui seda kõike palju rohkem vaja oleks olnud . </s> <s> Võib-olla ei tulnukski seda suurt tõrget me elus , juhtunuks see paar-kolm-neli aastat varem . </s> <s> Kes teab . </s> <s> Enam polnud see . </s> <s> Kui midagi liiga kaua oodata , siis see ilus asi muutub viimaks teatud laadi kurbuseks . </s> <s> Seda ei öelnud mina . </s> <s> Nõnda arvas kord mu sõber Richard . </s> <s> Sest tema on kõike oodanud minust kauem . </s> </p>
<p> <s> Õigus , ma pidin rääkima imelikust tundest , mis mind valdas seal Lasnamäe kolmetoalises korteris . </s> <s> See polnud üksnes kartus või eluhirm . </s> <s> See oli tegelikult suurejooneline segadus , mis oli minus aset võtnud . </s> <s> Kuigi ruumi jätkus seal kõigile , tundsin ma imelikku ahistust . </s> <s> Ja samas – millegi üleliigsust . </s> <s> Milleks see kõik ? küsisin ma endalt . </s> <s> Ja see küsimus tundus nii tuttav , nagu oleksin juba varem sarnast tundnud ja küsinud . </s> </p>
<p> <s> Ma olin hakanud tegelikult kartma maailma paljusust . </s> <s> Alates kõikidest esemetest , mida me korter täis oli . </s> <s> Rõivaid ja jalatseid , neid on nii palju . </s> <s> Neid tuli pidevalt ära visata . </s> <s> Ja kõiki neid pakendeid . </s> <s> Nõnda siis ma hakkasin endalt küsima – kas lihtsamalt ei saa . </s> <s> Kurat võtku , miks ma pean keerlema kõige selle sees . </s> <s> Miks ma pean seda nii kaua aega taluma . </s> <s> Kurat võtku ! . . . </s> <s> Ja see kõik oli suuresti seotud Ruthiga . </s> <s> Kõige hullem – mu naisele meeldis selline elu . </s> <s> Talle meeldib kohe hirmsasti olla tarbija . </s> <s> Tema vist tundis ka sellest korterist , kui see meil ükskord käes oli , palju täiuslikumat rõõmu . </s> </p>
<p> <s> Sain varsti aru – sellega , mis väljaspool mind , ei ole võimalik sõlmida mingeid kokkuleppeid . </s> <s> Kuid seda arvestamata jätta ei või samuti . </s> <s> Ainus võimalus - minimaliseerida välismaailma . </s> <s> Seda oli üritatud enne mindki . </s> <s> Milleks see poleeringuga kaetud mööbel , mis on nii loomuvastane ? </s> <s> Milleks need raamatud , mida me kõik kolm aina juurde muretsesime ? </s> <s> Kui ma teadsin , et ma neist veerandit ealeski läbi ei loe . </s> <s> Ja keegi teine neid ka eriti kätte ei võta . </s> <s> Ma mõtlesin sealhulgas ka oma toapugeriku raamatutele . . . </s> <s> Ehkki mulle meeldis viimasel ajal lugeda . </s> <s> Eriti oma toakeses . </s> <s> Ei , mitte ilukirjandust . </s> <s> Mainisin vist , et ma ei talu ilukirjandust , seda väljamõeldud maailma . </s> <s> Me ebaõnnestunud elu on ise üks suur “ Madame Bovary ” . . . </s> <s> Aga ulmeraamatuid , neid küll . </s> <s> Seal leidub alati midagi kuulutuslikku . </s> <s> Mingi võimas ettenägevus . </s> <s> Muidugi parimais . </s> <s> See , mis meid võiks oodata , kui . . . me ei muutu . </s> <s> Aga me ju ei muutu ! </s> <s> Sedasama ärevat ja tulevat võis muuseas tunda Siberis , esimest korda juba Vanavara lennujaamas ja eriti seal Kuliku paigus , kus ta oli otsinud ja kaevanud . . . </s> </p>
<p> <s> Ainuke abi on alateadvus . </s> <s> Mida võiksid pakkuda uned ? </s> <s> Millist lahendit ? </s> <s> Kas neist on abi ? . . . </s> <s> Ja jälle tulevad mulle meelde Tunguska fantastilised , lõputa uned . . . </s> <s> Nagu lõputusse kaevu , neljandasse , viiendasse mõõtmesse kukkumised . . . </s> <s> Uned , millest polnud soovi välja pääsedagi . . . </s> <s> Mingis mõttes pidid nad olema päevase jätkud . </s> <s> Kuid mis neid konkreetselt mõjutas ? </s> <s> Mis mõjutab meid me tahtest olenemata ? ! </s> </p></div2><div2 type="alaosa"><head> I KADUMINE </head><head> 3 . peatükk Esimene õhtu Lasnamäel </head>
<p> <s> Mu sõrm jõudis vaevalt pruunile kellanööbile suruda , kui Ruth mulle juba ukse avas . </s> <s> Nagu oleks ta tõega , silm vastu uksesilma , mind oodanud , kuigi ma polnud öelnud mingit kindlat kellaaega , millal jõuan . </s> </p>
<p> <s> Kas Larryst pole vahepeal mingeid teateid ? tahtsin ma küsida . </s> <s> Kuid mu küsimus jäi sõnatuna õhku rippuma . </s> <s> Sest ma märkasin imestusega , et Ruthiga oli vahepeal justkui mingi muutus toimunud . </s> <s> Ta näis kuidagi värskem ja optimistlikum , et mitte öelda noorem välja . </s> <s> Mingi uuenemine või siis vähemalt meigiga kaasaaitamine oli aset leidnud . </s> <s> Ta oli isegi rühikam , ta büst joonistus hoopis selgemini välja kui tollel õhtul . </s> <s> Ja ta oli koduse olukorra jaoks lausa pidulikult riides , nagu oleksime vahepeal teinud otsuse Larryt pealinna restoranidest ning ööklubidest otsima minna . </s> <s> Jah , ta oli kuidagi läbimõeldult riides ning korrastatud soenguga ja tast lausa uhkas head parfüümilõhna , nii et see mõjus isegi võõralt , et mitte öelda sobimatult . </s> <s> Ta nagu oodanuks kedagi teist , kedagi hoopis olulisemat külalist , igal juhul mitte mind ! </s> <s> Või käiski seesugune olek Ruthi koduse elu juurde ! ? </s> </p>
<p> <s> Ja siis , seejärel kohe langes mu pilk nende korteri esikule ja suundus siis avatud uksest paistvasse elutuppa . </s> <s> Justkui võrdluse mõttes minu elamisega . </s> <s> Oh kui palju erines nende korter minu eluasemest , kui kaasaegsem ja moodsam tundus kogu ülevärvitud ja puiduga maskeeritud rauduksest sissepoole jääv peremaailm ! </s> <s> Ja kui turvaline oli niisuguse ukse taga end tunda ! </s> <s> Ja milline kord , ma ütleks isegi steriilne otstarbekus valitses ses kaheosalises esikus . </s> <s> Ma kohe kiitsin mõttes Ruthi , sest tema maitset oli siin kohe tunda . </s> <s> Jah , ei mingeid liigseid asju , ei mingeid knopkaga seinale kinnitatud teateid ega meelespidamisi , ei ühtki kahtlase väärtusega graafikat või varnas rippuvat ülerõivast , kõik rõivad ja jalanõud kusagil vaid neile määratud paikades , silme alt ära , kapis-sahtlis-riiulis . </s> <s> Oli vaid aeglase rütmiga kell ning selle kõrval , natuke madalamal tumedast puust pikaksveninud näoga mask . </s> <s> Mingi aafrika mask , küllap Ghanast või siis Nigeeriast , kus kunagi retklesid vennad Lenderid , tuli mulle asjakohaselt äsjatoimetatud Aafrika-uurijate raamatu käsikirjast meelde . </s> <s> Kuid mismoodi see mask oli siia sattunud ? </s> <s> Larry polnud küll minu teada Aafrikas käinud . </s> <s> Vahest ainult ulmsi . . . ? </s> </p>
<p> <s> Mu pilk pöördus taas korteriperenaise poole . </s> <s> Igal juhul oli ta hoopis teistsugune kui eelmisel õhtul minu pool . </s> <s> Kuidas oli võinud nii lühikese ajaga nii suur muutus toimuda ! ? </s> <s> Nagu oleks vahepeal möödunud mitu nädalat , koguni mitu kuud ! </s> <s> Kuid ma teadsin , et mõnes olukorras võib aeg üllatavalt , eriliselt kiireneda . . . </s> <s> Või oli mõjus nõnda see oskuslik esikuvalgustus ? </s> <s> Igal juhul - Ruth oli kui selle korrastatuse ja harmoonia üks funktsioneeriv lüli . </s> <s> Siin elamises tundus kõik väga korras olevat , sest selle perenaine oli endaga silmnähtava tasakaalu saavutanud , jäi mul üksnes tõdeda . </s> <s> Ta oli selle korrastatuse ja harmoonia üks tähtis ja samas hästifunktsioneeriv lüli . </s> <s> Nii et tundus lausa võimatu väita – siinses elus oli midagi kapitaalselt nihkes . </s> <s> Olin peaaegu hüüatamas – aga kus on siis peremees , kus on Larry ise , miks ta ei tule juba tervitama ? </s> </p>
<p> <s> Kuid midagi oli nii nagu meie eelmisel kohtumisel Nõmmel – me olime nüüdki teineteisele tükk aega , mulle tundus isegi , et sobimatult kaua otsa vaadanud ja vaikinud ning nõnda jäi seegi kord “ tere ” ütlemata . </s> <s> Ent see on isegi mõistetav – valjusti ja kättpidi teretavad ju harilikult need , kes on teineteisest piisavalt kauged . </s> <s> Armastajadki vaikivad , vahetavad vaid pika paitava pilgu . . . </s> <s> Armastajad ! ? </s> <s> Kas siis meie vahel võiks veel kunagi midagi taolist sugeneda . . . ? </s> </p>
<p> <s> “ Ma polnudki täna tööl , ” lausus Ruth ja naeratas , oma kirsspunaseks värvitud huuli pisut paotades , aga ta silmadesse jäi püsima endine ilme . </s> <s> Ning vaikis , nagu ootas , et peaksin teadasaadule vastavalt reageerima . </s> </p>
<p> <s> Ta oli põhjuse ütlemata jätnud . </s> <s> Pidin sellest ise aru saama . </s> <s> See veel puudus , et ta oleks öelnuks : “ Ma ootasin sind . ” Ehkki see oleks mu enesetunnet meeldivalt soojendanud . </s> </p>
<p> <s> “ Ei midagi uut ? ” sain mina lõpuks esitatud oma hambutu küsimuse , ehkki mulle olin nagunii sõnadetagi selge , et vahepeal pole mingitki selgust juurde tulnud . </s> <s> Ruth vangutas vaid tummalt pead , aga jäi hoiakult endiseks . </s> <s> Ah et selleks siis kõik see maskeraad ! </s> <s> Et varjata sisemist ärevust ja tõsta enesetunnet . </s> <s> Ning kustutada eelmise õhtu haledat muljet . </s> <s> Mis kõik oli ju nii naiselik ja läbimõeldud . . . </s> <s> Küllap olin selle nähtusega varemgi kokku puutunud , ainult et mulle ei meenunud hetkel ühtki parajat näidet . </s> </p>
<p> <s> Ja järsku läbis mind imelik tunne , et Larry kadumisel polegi enam eilset või kui ajalehekeeles öelda , siis aktuaalset tähendust , et see siin oli nagu mingi kordus , et kogu juhtunu oli nihkunud juba tagaplaanile ja elu kiirustas oma uute ülesannetega peale ning nüüd oli vaid kõige olulisem välja selgitada asjaolud . . . </s> <s> Aga milleks me siis üldse kokku saime ? tahtsin ma Ruthilt lausa küsida , kuid hammustasin peaaegu keelde . </s> <s> ( Mul on vahel selline asi , et sõnad jõuavad kainest mõtlemisest pisut ette . . . ) </s> <s> Kas tõesti selleks – kuna Larryt enam pole meie vahel – , et me vanad , peaaegu kustunud suhted võiksid uuesti ellu ärgata ! </s> <s> Ei , selle oletusega pingutasin ilmselt küll üle ! </s> <s> Nii kiiresti need asjad nüüd ka ei käi ! </s> <s> Või oli siin süüdi lihtsalt Ruthi tugev parfüüm , mis näis täitvat kogu seda esikut ja uhkas mulle nii võimukalt näkku . . . nagu . . . nagu naiselikkuse gaasirünnak , mõjudes just nii , nagu oli plaanitud – uimastavalt , tahet pärssivalt , meelivallutavalt . </s> <s> Kohe nõnda , et ma olin ennast kaotamas ja juba astumas seda meid ainust lahutavat sammu , panemas kätt hellalt ta korsetist piinatud piha ümber , tõmbama ta enda vastu , hakkama teda suudlema kui verinoort ja tahtenõrka tüdrukut , üht teist tüdrukut , peaaegu teisest elust päritolevat . . . ! </s> </p>
<p> <s> Hoidsin end siiski paigal . </s> <s> Polnud mingi eksperimentide aeg . </s> <s> Ma olin ikkagi tulnud tõsises asjas . </s> <s> Kuid imestasin ikkagi – milliseid rumalaid mõtteid , milliseid himuraid vilksatusi võib küll vahel läbi inimese ( kirjuta , meesterahva ) peaaju käia . . . </s> </p>
<p> <s> “ Mis me siin seisame ja teineteist hindame , ” lausus Ruth seepeale kulmu kortsutades ja kutsus mind endale järgnema . </s> <s> Aga mitte elutuppa , vaid kööki . </s> </p>
<p> <s> Istusime . </s> <s> Ja mulle teraselt otsa vaadates lausus ta hoopis teisel toonil , koguni muretsevalt : </s> </p>
<p> <s> “ Mariannet pole ka veel kodus . </s> <s> Ei tea , kus see tüdruk peale kooli hulgub . . . </s> <s> Sa tead ju – ta lõpetab tänavu keskkooli . </s> <s> ( Ma peaaegu teadsin ! ) </s> <s> Ei tea , mis edasi . . . </s> <s> Ei tast vist edasiõppijat saa . . . </s> <s> Kes küll annaks nõu . . . ” </s> </p>
<p> <s> Justkui oleksin mina selle tüdruku isa , justkui istuks nüüd koos perekonnanõukogu . </s> <s> Ja nagu oleksin mina mingi universaalne nõuandja . </s> <s> Aga ma ju polnud – ma ei saanud endagi asjadega hästi hakkama , paitsi siis veel teiste omadega . . . </s> </p>
<p> <s> Ma polnud sead tüdrukut tõesti kaua aega näinud . </s> <s> Ja samas teadsin – kedagi ei saa vägisi kõrgemale tasemele tõsta , kui ise just on , õigemini tahab olla ! </s> </p>
<p> <s> See oli siiski vaid hetkeline muretsus , järgmisel hetkel oli Ruthil jälle too teine , teeseldud optimismi mask ees . </s> <s> Nagu oleks tal neid esikuseinalt rohkemalt võtta . </s> <s> Ta pööras taas oma värvitud silmad minu poole , vaatas mulle julgelt silma ning lausus kerge koketeeriva häälega : </s> </p>
<p> <s> “ Sa pole ju meil siin korralikult külas käinudki . </s> <s> Kolimine ei lähe arvesse . . . </s> <s> Too oli rohkem higistamine ja pampude otsas istumine . . . </s> <s> Viimane kord Larry sünnipäeval sa küll käisid , aga siis jäite mõlemad nii kiiresti svipsi . . . ja läksite kohe tülli . . . oh , mingi tühja asja pärast , mispeale sina panid kohe minema . . . </s> <s> Ise ikka mäletad ka või ? ” </s> </p>
<p> <s> Ausõna , ei mäletanud ! </s> <s> Meie . . . ja omavahel tülli ? </s> <s> Ning veel Larry sünnipäeval . . ! </s> <s> Absoluutselt ei mäletanud ! . . . </s> <s> Ütle siis veel , et mälu pole selekteeriv . </s> <s> Kustutab kõik ebameeldiva maha . . . </s> <s> Kui ta seda muidugi välja ei mõelnud , et meievahelist ebakõla suuremana näidata ja seeläbi . . . mind . . . kuidagi Larry lahkumises kaasosaliseks muuta ? ! . . . </s> <s> Naistest võis kõike oodata ! </s> </p>
<p> <s> Aga juba loobus Ruth sellestki teemast , tõusis püsti ning viis mind mööda korterit ringkäigule . </s> <s> Järgnesin talle , leides , et ta mõtted on täna kuidagi hüplikud , et me oleme kümme minutit rääkinud millestki muust , kuigi me pidanuks rääkima üksnes Larryst … Tõepoolest , ma nägin seda korterit nagu esimest korda . </s> <s> Ilus ja korras kodu ka esikust ja köögist edasigi . </s> <s> Veidike ehk steriilne , nagu plastikpakendis hoitud ese . </s> </p>
<p> <s> Imelik , me ei läinud nüüdki veel elutuppa , mille ukse vahelt läigatas oma klaase kristalli ja teatmeteoseid ja kirjandusklassikuid täis sektsioon ning kus akna all koolutas oma piibeljaid leherootse väike puunõus toapalm . </s> <s> Selle asemel viis Ruth mind pere magamistuppa , nende kahe magamistuppa , kus poolt tuba täitis imelai rohkelt patju täis voodi . </s> <s> Kuid Ruth pööras voodile kohe selja , avades kolme poolega kapi , kust vaatas vastu samasugune korrastatus – pungil täis pesuriiulid , rippus üleriided , silma järgi Ruthi ja küllap ka Marianne kleidid-kostüümid , nende hulgas mõned ülikonnadki , lipsud ja sallid ukse küljes rippumas . </s> <s> See oli ühtpidi kiirustav ja samas kuidagi intiimne liigutus – kui Ruth need kapiuksed lahti tegi . </s> <s> Ja mulle tuli taas kiusakas mõte , et ta oli just äsja selle kapi juurest lahkunud , olles enne tükk aega valinud , mida küll m i n u tuleku auks selga panna . </s> <s> ( Või ma jälle hindasin oma persooni üle ? ! ) </s> <s> Seisin ta selja taga keset tuba , ignoreerides mõttes seda , mis jäi mu selja taha . </s> <s> See tähendab – voodit . </s> <s> Ning ühtlasi kõike , mis sellega seostus . </s> <s> Tahtsin või mitte , aga ma pidin neist mõlemast mõtlema kõigepealt just voodi kontekstis . </s> <s> Kas sealt ei peaks ikkagi põhjust otsima ? </s> <s> Ja mida enam ma seda mõtet või pilti tõrjusin , seda kiuslikumalt see minusse tükkis , nii et ma ei kuulnud , mida Ruth mulle alustuseks ütles . </s> <s> Korra oli nõnda juba juhtunud ! </s> <s> Aga ma olin siiski juba aru saanud , et Ruth tahtis mulle kui vahemehele või kaasuurijale ( kes ma ju omamoodi olingi ) demonstreerida seda , mis s e a l t k a p i s t p u u d u o n . </s> </p>
<p> <s> “ . . . võtnudki oma kõige paremat , seda peene triibuga sinist ülikonda , vaid selle vanema , halli ülikonna . </s> <s> Ja lisaks veel suvise liivakarva safari-komplekti . </s> <s> Päevasärkidest on puudu vaid kaks tükki . . . </s> <s> Ja imelik , kogu aluspesu on maha jäetud . . . ” </s> </p>
<p> <s> Aluspesu oli maha jäetud . . . </s> <s> Kui endise intiimse elu vahetu tunnismärk ! . . . </s> <s> Kas nõnda tuli seda mõista ? </s> </p>
<p> <s> Ruth sulges kapi , seisatas keset tuba , pani käed kuidagi demonstratiivselt-süüdistavalt puusa , nagu peaks ta mindki hetkel Larry kaasosaliseks , kas või selle tõttu , et ma olin samuti meessoost . </s> <s> See poos häiris ja isegi hämmastas mind ja ma mõtlesin lühikese aja jooksul juba teist korda , et Ruthi käitumine , ta liigutused , nii nagu ta tekstki , on tõesti kontrolli alt kõvasti väljas . </s> <s> Sellest siis see peaaegu pidulik soeng ja parfüüm ja väljaminekukostüüm . </s> </p>
<p> <s> “ Ma ütlen sulle – ta on ä r a läinud , aga mit-te ka-du-nud , ” lausus Ruth nüüd iga sõna eraldi rõhutades ja nii kujunes see lause kuidagi ebaloomulikuks . </s> <s> Aga edasi läks kõik jälle täiesti normaalselt : “ Jah , see on nüüd selgemast selge . . . </s> <s> Muudest ta asjadest on puudu väike pruunist nahast kohver . . . ning binokkel . </s> <s> Ning väike madal hispaania tähestikuga kirjutusmasin ka . </s> <s> Kuid seda pole ta juba aastaid tarvitatud , sest vahepeal tuli ju arvuti . . . </s> <s> Kui sa ei usu , ma kohe näitan . . ” ( Miks ma ei pidanud uskuma ! ? </s> <s> Larryl oli plaanis midagi trükkida . . ta tahtis midagi jälgida . . . võib-olla ta kavatses kuhugi sõita . . . ) </s> </p>
<p> <s> Kapp sulgus valju kriiksatusega ja me väljusime koos magamistoast . </s> </p>
<p> <s> “ Aga see siin on tema privaatne tuba , ” lausus Ruth kerge-kerge irooniaga ja avas köögi kõrval olevat kerge , katsumise järgi vineerukse , mis oli küll korralikult ära värvitud , kuid mõjus muude uste kõrval võõrkehana . </s> <s> Ma sattusin väga kitsasse ja õhuvaesesse ruumi , mis polnudki algselt omaette tuba , nagu ma veidi aja pärast aru sain , vaid suurest elutoast kerge vaheseinaga äralõigatuid ruumiosa . </s> <s> Ning et see kerge vahesein oleks mürakindlam – paljugi mille vastu ( televiisor , makk , õmblusmasinalõgin , jutukõmin ) – , siis oli Larry oma toakese seina polsterdanud maast laeni ulatuva kitsa ja väga funktsionaalse raamaturiiuliga , kus näis valitsevat mingi kindel süstemaatika , sest raamatute vahelt ulatusid välja temaatilist kuuluvust märkivad papilipikud . </s> </p>
<p> <s> Milleski sarnanes see tuba minu pimekambriga , sest ka see tuba oli selgesti Larry enda improvisatsioon . </s> <s> Ning nagu minu pimikulgi , polnud ka sel ruumil akent . </s> <s> Ruumi mõte oli selge , seda tuli pidada kabinetiks – sellesse mahtus väike koolipoisi-kirjutuslaud , millel olid sahtlid vaid ühel pool , ja suuremat osa lauapinnast hõivas hõbehallis raamis arvutikuvar ning tabulaator , jättes muu jaoks üsna napilt ruumi . </s> <s> Aga ülejäänud ruumi selles ruumis täitis kušett , nii et laua taha pääsemiseks tuli iga kord üle kušeti ronida . </s> <s> Ja ka laua taga töötades tuli . . . istuda kušetil , ilmselt ühel neist patjadest , mis olid praegu kušeti ühte serva koondatud . </s> </p>
<p> <s> Ruthi antud Larry sussid jalas , laskusin kõhuli kušetile . </s> <s> Mul oli vaja arvuti sisse lülitada . </s> <s> Tahtsin vaadata , mida seal leidub . </s> <s> Sest me olime juba telefonis sellest asjast rääkinud . “ Ta istus hilise ajani arvuti taga , tihti üle kesköö . . . </s> <s> Ma ei tea , mida ta otsis või mida trükkis . . . ” Need olid olnud Ruthi sõnad telefonis . </s> </p>
<p> <s> Leidsin desktopilt rea ikoone , mõned neist kandsid mulle arusaadavaid , mõned kummalisi märksõnu : “ Pühad mäetipud ” , “ Koopad ” , “ Kraatrid ” , “ Irdmõtted ” , “ Kauge ja lähedane ” ja teiste kõrval oli ka “ Kuliku rada pidi ” . </s> <s> ( Sellele viimasele ei osanud ma algul mingit tähelepanu pöörata , sest nimi Kulik oli mulle täiesti tundmatu . </s> <s> Alles hiljem . . . ) </s> </p>
<p> <s> Need kõik osutasid mingitele Larryt huvitanud teemadele . </s> <s> Selgus , et ta huvidering oli lai . </s> <s> Tegin huupi ühe neist failidest lahti . </s> <s> Mind tabas pettumus , õigemini seal polnud mitte midagi . </s> <s> Aga seda olingi aimanud – Larry oli kõigi failide sisu kustutanud . </s> <s> Kõik , viimseni . </s> <s> Veelgi enam – arvuti oli ka igasugusest muust informatsioonist tühi . </s> <s> Täiesti tühi . </s> <s> Tumm . </s> <s> Miski ei saanud olla veel ilmekamaks tõendiks , et Larry lahkumine oli olnud ettekavatsetud ja läbimõeldud . </s> <s> Ja andis märku sellestki , et ta ei kavatsenud enam endise elu juurde tagasi pöörduda . </s> <s> Ja ta oli rohkem väljakutseks või millekski taoliseks need ikoonid alles jätnud . </s> <s> Kui kaja oma endisest elust . </s> </p>
<p> <s> Mu mõttekäiku segas Ruthi ootamatu hääl mu selja taga : </s> </p>
<p> <s> “ Kas sa arvuti prügikasti , või kuidas nad seda nimetavad , juba vaatasid . </s> <s> Äkki on seal midagi . . . </s> <s> Ma olen töö juures kuulnud , et neid asju saab veel tagasi tuua . </s> <s> Aga seda peab oskama . . . ” </s> </p>
<p> <s> Ma ei vastanud talle . </s> <s> Olin jõudnud veenduda selleski , et Recycle bin on nii tühi kui . . . kui vähegi olla saab . </s> </p>
<p> <s> “ Seal pole mitte midagi . </s> <s> Kõik on lõplikult kustutatud , ” laususin ma võimalikult rahulikult ja hakkasin tagurpidi mööda kušetti ukse poole nihkuma . </s> <s> Ruth seisis veel hetke ukseavas , ohkas siis ja tegi mulle tee vabaks . </s> <s> Kusjuures mulle tundus , et ta ei ohanud mitte raskelt , vaid kergendatult . </s> <s> Nagu oleks kustutatud failid sisaldanud ka midagi nende vahel juhtunut või koguni Larry pihtimusi kellelegi absoluutsele tunnistajale . </s> </p>
<p> <s> Istusin mõnda aega kušetijalutsis , kuid nihkusin siis taas lauale lähemale . </s> <s> Mõtlesin omainitsiatiivi käigus väheke Larry kirjutuslauasahtleid uurida . </s> <s> Aga need avanesid halvasti ja pealegi jäi kušetiserv madalamatele ette . </s> <s> Sahtlid olid tuubil paberikraami . </s> <s> Niipalju kui ma aru sain ja vaatama ulatusin – seal valitses täielik segadus , vastupidiselt kogu seda korterit valitsevale üldisele korrale . </s> <s> Ja laua all , kuhu pidanuks mahtuma laua taga istuja jalad , oli teine , tõeline paberiurg – mingid paksud kaustad ja lihtsalt virnas täistrükitud paberit ning kõvasti tolmu . </s> <s> Ilmselt polnud Ruthi käsi kordagi siia ulatunud . </s> <s> Või polnud teda siia lastud ! ? </s> <s> Imelik , et Larry polnud kogu seda paberilasu hävitamisväärseks pidanud . </s> <s> Sealgi võis ju leiduda midagi , mida ta tahtnuks varjata ! </s> <s> Või oli asi selles , et seda kogust ei saanud niisama kergesti , vaid mõne klahvivajutusega olematusesse saata . </s> <s> Mis oli virtuaalse maailma eelis , aga ka nõrkus . . . </s> </p>
<p> <s> Teadsin , see teen midagi keelatut , ehkki ma olin ju Ruthilt selleks pooleldi loa saanud . </s> <s> Küll mitte sõna-sõnalt . </s> <s> Ruthilt , aga mitte Larrylt ! </s> <s> Larry oleks mulle praegu hävitava pilguga otsa vaadanud , oleks mulle midagi mürgist lausunud , me oleks pikaks ajaks tülli läinud . . . </s> <s> Jah , see oli samaväärne kellegi pesus sorimisega . </s> <s> Või veelgi hullem . </s> <s> Sest teise inimese mõtetes sorimine on veel suurem intiimsusse tungimine . </s> </p>
<p> <s> Kui ma olin just selle moraalidilemmaga ummikusse jõudmas , käis välisuks ja üks noor hääl , milles oli tublisti Ruthi tämbrit , hüüdis rõõmsa “ tere ! ” . </s> <s> Ma ei teadnud , kellele see oli määratud , ja seepärast pöördusin ümber . </s> <s> Kuid hääle omanikku , kes sai olla üksnes Marianne , polnud enam näha . </s> <s> Küllap ta oli oma tuppa läinud . </s> </p>
<p> <s> Kuid ta ilmus õige pea välja , kolistas vist meelega vineeruksega mu selja taga , et ma ümber pöörduksin . </s> <s> Aga ma ei pöördunud , ei pöördunud nimelt . </s> <s> Tahtsin venitada mingit hetke . </s> <s> Mingit põnevusniiti . </s> <s> Ehkki tegelikult põlesin uudishimust näha , kui palju see tüdruk on vahepeal muutunud . </s> <s> Tegin , nagu ei kuulekski teda , nagu oleksin sedavõrd ametis ühe kirjutuslaua alt leitud kausta uurimisega , et olin unustanud kõik muu maailmas . </s> <s> Isegi naissoo võlu ! </s> <s> Tulija taipas ilmselt kohe mu teesklust ja asus mängu kaasa mängima – nagu kunagi lapsena ; ta laskus kušetile ja liikus põlvedel mulle lähemale , ise tasakesi itsitades , nagu on kombeks tüdrukuil , kes tahavad ennast huvitavaks teha . </s> <s> Ja siis tundsin , kuidas üks küünarnukk toetati mulle ettevaatlikult ja samas usalduslikult õlale , nagu oleksin tõepoolest Larry , tema isa , kellega tütar tuleb mingit muret või siiski pigem rõõmu jagama . </s> <s> Imelik tunne läbis mind . </s> <s> Mõtlesin – minulgi võinuks olla säärane tütar . </s> <s> See tunne pärines justkui eelmisest elust . . . kus mul oli olnud vastupidine roll etendada . </s> <s> Igatahes mitte see , mis praegu . . . </s> </p>
<p> <s> Lõpuks olin ikkagi see mina , kes end ümber pööras ja mängu lõpetas . </s> <s> Mulle vaatas vastu noor naerune olevus – ta oli kooliriided seljast võtnud , valge siidpluusi ja musta seeliku selga pannud . </s> </p>
<p> <s> Ta tundus mulle hetkel vägagi oma ema tütrena , ehkki ma ei teadnud , kelle moodi ta ise tahtnuks olla . </s> <s> Kuid nagu kogu nende põlvkond – ta oli pikem ja sihvakam kui ema . </s> <s> Ning tas aimus – liigutuste , hääle ja kehahoiaku järgi – palju suuremat energiat ja temperamenti kui emas . </s> <s> Mitte küll kunagises , vaid praeguses Ruthis . </s> <s> Ja tema alles moodustuvatele naiselikele vormidele oli omane mingi laitmatu harmoonia . </s> <s> Aga see pole vist see , mida ma püüdsin tegelikult väljendada . . . </s> <s> Igatahes , üks laitmatu välimusega brünett tüdruk , kelles oli midagi tabamatut ka Larryst , kuigi seda oli jällegi raske seletada , mida just . . . </s> <s> Jah , ja sirgunud ning neiustunud oli ta vahepealse ajaga tõesti hämmastaval kombel . </s> <s> Muidugi , tema sisse oli , nagu ma arvasingi , oli vahepeal saladus tulnud . </s> <s> See saladus , mis tuleb ükskord igasse tüdrukusse . </s> <s> Ja see sünnib küllalt ootamatult , üleöö . </s> <s> Või on see neis varjul juba algusest peale . . . ! ? </s> <s> Nii et see polnudki enam too tüdruk , keda ma kord tundsin . . . ! </s> <s> Tema puhkev ilu oli kuidagi idamaise lisandiga , kui niisugust võrdlust üldse sobis kasutada . </s> <s> Näolapp puhas , nahk kergelt tõmmu – ta oli nagu . . . nagu mingi hõõguv poolvääriskivi . </s> </p>
<p> <s> See oli imelik võrdlus , mis mulle korraga pähe lõi . </s> <s> Pärit ju mujalt . </s> <s> Aga kohe tuli kuidagi kõrvaliselt meelde , kuidas me Larryga mineraloogia eksamiks valmistusime , laud täis mineraale , kivimipalasid ; nende hulgas ka poolvääriskive , näiteks kaltsedon ja kuukivi . </s> <s> Kõik see kraam oli mineraloogiakabineti kogust salaja intrisse toodud . </s> <s> Sest Larryl olid kabineti noore , äsja keskkoolipingist tulnud laborandiga head suhted . </s> <s> Et mitte öelda rohkemat . </s> <s> ( See oli veel enne Ruthi ! ) </s> <s> Hommikul vara , enne eksamit pidid kõik eksponaadid oma kohal tagasi olema , sest õppejõud vajas neid eksamineerimisel . . . </s> </p>
<p> <s> Jah , Marianne lausa säras , ta oli valmis mulle käed kaela ümber lööma , kui ma selleks vaid märku annan või ta elevusega kaasa lähen või midagi niisugust lausun . </s> </p>
<p> <s> “ Marianne ! ” oskasin ma üksnes hüüatada . </s> <s> Seal oli koos imestus ja vaimustus , et ta on juba lausa täiskasvanu . . . ja nõnda kena . </s> <s> Mida tal oligi vaja teada saada . . . ! </s> </p>
<p> <s> “ Jah , ” vastas ta mulle lausa ennast ärakinkiva naeratuse saatel , aga ta silmanurkades karglesid mingid kerglusekuradid . </s> <s> Imestasin , et ka teda nagu tema ema ei näinud isa puudumine hetkel üldse häirivat . </s> <s> Vähemalt välise joonise järgi mitte . </s> </p>
<p> <s> Ta oli kuidagi väga vaba oma olekus , nõjatudes enesestmõistetavalt mu õla vastu ja nõnda , et ta käsivarred peaaegu kaisutasid mind ning ta hingeõhk puutus meeldivalt mu kõrva , kui ta mu käes olevate paberite poole oma paljast käsivart sirutas ja mulle veel lähemale sattus : </s> </p>
<p> <s> “ Mis sa arvad , onu Riks , kuhu ta võis minna . . . ? ” </s> </p>
<p> <s> Kuidagi kerge ja muretu oli seegi küsimus , nagu oleks tegemist mingi põnevuslooga , aga mitte nii olulise sündmusega , nagu ta isa kadumine . </s> <s> Ja kohe sellele küsimusele otsa , ilma et ma midagi jõudnuks vastata , teisel , tõsi veidi asjalikumal toonil : </s> </p>
<p> <s> “ Hakkame teda õige koos otsima . </s> <s> Ema ei võta seda kõike tegelikult kuigi tõsiselt . </s> <s> Temale on see . . . ” </s> </p>
<p> <s> Mida Marianne veel öelda tahtis ja mida ta viimase lausejupiga silmas pidas , seda mul ei õnnestunudki kuulda , sest järsku seisis Ruth sealsamas ukseavas ja kortsutas kulmu . </s> <s> Mulle näis , et ta oli meid mõnda aega lihtsalt pealt kuulanud ja ilmus nüüd vajalikul hetkel nähtavale . </s> <s> Marianne usalduslik surve vastu mu õlgu lakkas kohe . </s> <s> Ja ta keeras end ema poole . </s> <s> Ruth tuli tuppa , niipalju kui toa kitsus seda lubas , ja seisatas tütre kõrval . </s> <s> Ning tõstis veelkord imestunult kulme ning lausus , pigem küsis : “ Noh ? ” . </s> <s> Mis tähendas vist , et nad olid milleski varem kokku leppinud . </s> </p>
<p> <s> “ Sa võiksid nüüd köögis tassid lauale panna . </s> <s> Kutsume külalise teed jooma ! ” Ruthi hääl oli leebe , kuid see oli säärane leebus , mis ei sallinud vastuvaidlemist . . . </s> </p>
<p> <s> Aga järsku polnud Ruthis enam ennistist sära ega salapära . </s> <s> Ainus tähendus siin korteris näis olevat äsja toast kerge solvumisega lahkunud tüdrukul , ta madalal soojal häälel , mis oli samuti vahepeal suure muutuse läbi teinud , ta kätel ja karedatel läikivatel juustel , mida ma olin vaid hetke tundnud oma põse vastas . </s> <s> Ning selle viivu jooksul jõudsid minus ärgata mingite patuste mõtete alged , mingi enesekontrollile allumatu erutus . . . </s> <s> Riks , noomisin ma end kohe , mis sinuga küll nüüd juhtus ! </s> <s> Kas sul on veel vähe neist naistest , kes sul on olnud ja keda sa võiksid küllalt kerge vaevaga saada ! </s> <s> Jäta see tüdruk niisugustest mõtetest kohemaid väljapoole ! </s> <s> Ta on veel pooliti laps ! </s> <s> Ja pealegi tunned sa teda nii väikesest peale , et sul on raske . . . ! </s> <s> Raske mida ! ? </s> <s> Ma polnud suutnud lõpuni mõelda ! </s> </p>
<p> <s> “ . . . ja tead , mida ma veel tahtsin öelda , ” rääkis vahepeal kušetijalutsisse maha istunud Ruth – jalasääred kombekalt koos , käed seelikurüpes … Larry oli viimasel ajal kuidagi hajali . . . ühesõnaga väga imelik . . . </s> <s> Ta oli niisugune tegelikult juba mullu suvest saati , kui ta sealt Siberi-ekspeditsioonilt tagasi tuli . . . </s> <s> Justkui oleks seal midagi juhtunud . . . ” </s> </p>
<p> <s> Ma peaaegu ei kuulanud teda . </s> <s> Sest mingi tabamatu jõud muutis Mariannet mu silmis kiiresti kellekski teiseks – algul ema moodi tüdrukuks , siis temaga ühevõrdseks , siis temast erinevaks , siis juba sootuks teiseks , kui ta ema kunagi oli olnud . . . </s> </p>
<p> <s> Ent Ruthi hääl ei lasknud mul edasi mõtiskleda . </s> </p>
<p> <s> “ . . . öösiti ta muudkui sonis . </s> <s> Ma ei saanud enam ta kõrval magada . . . </s> <s> ( Ahah , siis nad magasid veel ühises voodis ! ) </s> <s> . . . Ta oli nagu halbade vaimude käes , ausõna . . . </s> <s> Ja päeval jälle oli ta pea igasuguseid hulle teooriaid täis . . . ” </s> </p>
<p> <s> Mis teooriaid ? </s> <s> See Ruthi lause vihjas millelegi , mida tuli samuti silmas pidada . </s> <s> Või kui matemaatiliselt väljenduda – murrujoone alla lisandus aina uusi nimetajaid , uusi tundmatuid x , y , z . </s> <s> Kas mu ülesanne pidigi edaspidi seisnema mingite niisuguste niidiotste leidmises ja sõlmimises ? </s> <s> Ja mis oleks mu uurimistöö tasu ? </s> <s> Aga kui midagi välja ei õnnestu selgitada , mis siis . . . ? </s> </p>
<p> <s> Hakkasin Ruthi juttu jälle vaid fragmentaarselt kuulma . </s> <s> Sest arvasin nüüd selle Siberi-loo koha pealt midagi mäletavat . </s> <s> Nime Kulik . </s> <s> Jah , Leonid Kulik . </s> <s> Nüüd umbes teadsin , mida too kustutatud fail “ Kuliku rada pidi ” võis sisaldada . </s> <s> Seal võisid muidugi üleval olla Eesti ekspeditsiooni üksikasjad ja ehk mõndagi sellist , mis võinuks seletada Larry imelikuksmuutumist , kui kasutada Ruthi määratlust . </s> <s> Kuid seal võisid olla ka üldised andmed 1908. aastal Kesk-Siberis Tunguska kandis allasadanud meteoriidist või boliidist või . . . katastroofi läbiteinud tähelaevast . </s> <s> Mulle kui taoliste asjade toimetajale oli nüüdsama meenunud , et toosama Kulik oli üks Tunguusi meteoriidi esimesi tõsisemaid otsijaid . </s> <s> Ta sooritas , kui ma õigesti mäletasin , sinna Siberi taigasse seeria ekspeditsioone – enne Teist maailmasõda ja viimase isegi veel sõja ajal. </s> <s> Ja seda teed plahvatuse epitsentrisse just nõnda kutsutigi – Kuliku rajaks . </s> <s> Aga Larry oli kõik kogutu kui üleliigse , kui kasutu kustutanud . </s> <s> Või siis flopiketastel endaga kaasa võtnud . </s> <s> Mida oli lihtsamast lihtsam teha . . . </s> </p>
<p> <s> Sel kohal kõlas köögist Marianne hääl , kes kutsus meid teed jooma . </s> </p>
<p> <s> Ja juba me istusimegi laua ümber , tassid ees . </s> <s> Nagu mõni tavaline Lasnamäe-perekond hästi tavalisel õhtul Ainult et mina olin liigne , õigemini täitsin kellegi puuduva aset . </s> <s> Kuid milline kõrvaltvaataja osanuks seda öelda ! </s> <s> Ja ikkagi tundsin end kõhedalt . </s> <s> Miski minus tõrkus kuulumast sellesse mudelisse . </s> <s> Silmitsesin vakstumustrit ja tundsin samas , et Marianne silmitseb mind . </s> <s> Mis laadi mõtted ta peas võisid käia ? </s> <s> Ma ei teadnud , ei riskinud isegi aimata . </s> <s> Või polnudki see niivõrd huvi , vaid millegi ülekanne . </s> <s> Millegi senise ülekanne minule . . . </s> </p>
<p> <s> Vaatasin sealkohal üles . </s> <s> Marianne keeras pilgu kõrvale . </s> <s> Ruth polnud seda näinud . </s> <s> Ta oli mõttes , näppis sedasama ruudulist lauavakstut , mida minagi olin põrnitsenud . </s> <s> Kes ma temale hetkel olin – ilmselt perekonnasõber , kes peab kohuse- ja kaastundest ära kuulama nende kahe kahtlused ja kartused . </s> <s> Sõber ? ! </s> <s> Jah , kes toetaks neid mitte üksnes sõnadega , vaid ka lihtsalt sellesama kohalolekuga . . . </s> <s> Ja ma ei olnud oma oletuses eksinud . . . </s> </p>
<p> <s> “ Tead , meil on emaga olnud hirm . . . kõik need päevad . . . ” teatas Marianne järsku muutunud häälega – ja äkki oli ta taas see kunagine väike tüdruk , kes kartis Kotivana ja mõõkhambulist tiigrit ühest raamatust , mille pealkiri oli “ Jäljed kivil ” ja mis pidi praegugi peituma kusagil ta isa raamaturiiulis . </s> </p>
<p> <s> “ Jajah , ” haaras Ruth kohe tütre sõnajärjest kinni . “ Imelik tunne , nagu keegi tahaks meile korterisse sisse murda . . . </s> <s> Käib väljas koridoris . . . ja sobitab võtmeid meie võtmeauku . . . </s> <s> Keegi , kes on Larry käest need võtmed enda kätte saanud . . . või siis need leidnud . . . </s> <s> Seepärast hoiame ust kogu aeg ketis . . . ” </s> </p>
<p> <s> Rohkem me sel teemal ei rääkinud . </s> <s> Ruth ise viis jutu mujale . </s> <s> Ta hakkas küsitlema mind mu elu asjus . </s> <s> Vastasin napilt . </s> <s> Aeg-ajalt nägin Marianne silmi , kuidas ta minu kuivi vastuseid huvitunult , isegi kuidagi põnevil silmi ootas , rippudes pilguga lausa mu suu küljes . </s> <s> See tegi mind kuidagi kohmetuks ja järjest kidakeelsemaks . </s> </p>
<p> <s> Kui ma siis lõpuks koju hakkasin minema , peegeldus mõlema – nii Ruthi kui ka Marianne , aga tema puhul veelgi selgemalt – palve , et me veel viibiksin , et ma veel ei läheks , sest et . . . </s> <s> Selles oli korraga nii hämmingut , et nad peavad jälle kahekesi jääma , kui ka mingit kartust . millest mulle ju lausa sõnutsi oli teada oli antud . </s> <s> Tegelikult oli ju taoline kõhedus ja teritunud kuulmine kõige öise suhtes minulegi , üksielajale , hästi tuttav . </s> <s> Teadsin mõndagi öö tekitatud võõrustest – näiteks seda , ööaegu valitseb meid hoopis teine reaalsusetunnetus ning kogu väljaspool korteriseinu asuv maailm muutub tegelikult irreaalseks , isegi vaenukaks , milline tunne kaob taas uue hommiku esimeste valgusnähtudega . </s> <s> Kuid mine seda nüüd neile kahele seletama ! </s> <s> See ei aitaks ! </s> <s> Ja nad kartsid veel midagi muud ! </s> <s> Jah , nad kartsid Larry ootamatut öist tagasitulekut , õigemini seda , milline ta võiks siis välja näha , kui ootamatult käituda . </s> <s> Tegelikult oli see palju keerulisem tunne , segu hirmust ja ootusest – nad nagu lootsid veel , et ta tuleb ja just öösel , ning samas nad enam . . . ei t a h t n u d seda !! </s> <s> Ja seepärast oli kõigel sellelgi , mida me üritasime Ruthiga koos välja selgitada , see kahesuse vari juures . </s> <s> Ta üritas seda justkui kohustusest , südametunnistuse kergenduseks , ehkki oli juba kindel , et Larry enam ei tule . . . </s> <s> Või oli siin mängus midagi muud , mida Ruth väga hästi teadis , aga mina isegi ei aimanud . . . ? </s> </p>
<p> <s> Ja et asi oligi umbes nii , nagu ma olin arvanud , tunnistasid Ruthi sõnad , kui ta mulle hüvastijätuks kätt andis ( Marianne oli juba enne seda kuhugi oma tuppa kadunud , nagu poleks pikad hüvastijätud tema ala ) : </s> </p>
<p> <s> “ Tead , ta sahtlid vajaksid ikkagi korralikku ülevaatamist ! </s> <s> Ma tahaksin , et me teeksime seda koos . . . </s> <s> Sa oskad ehk näha midagi , mida ma . . . ” Ta ei lõpetanud . </s> <s> Niigi oli kõik selge . </s> <s> Noogutasin nõusolevalt . </s> <s> Aga hetk hiljem teadsin , et me ei leia sealt midagi . </s> <s> Et Ruth oli seda ümberpööramist juba ise , ilma mu abita alustanud . </s> <s> Kindel see . </s> <s> Nii nagu ta oli otsinud kõikjalt mujaltki Larry lahkumisjälgi . </s> <s> Minu uuestikutsumine oli puhas ettekääne . </s> <s> Kuid milleks , milleks täpselt ? </s> <s> Võib-olla selleks , et nad aegapidi mingi kindluse tagasi saaksid , mis oli esialgu vaid näiline , väline . . . </s> </p></div2><div2 type="alaosa"><head> II HIRM </head><head> 3 . peatükk Riksist kui sõbrast </head>
<p> <s> Ma ei tahaks Richardi või suupärasemalt Riksi kohta öelda sedasama , mida ütlesin Ruthi kohta . </s> <s> Et ta on või õigemini oli mulle . . . halb sõber . </s> <s> Võib-olla ütlus “ ebakindel ” on täpsem või rohkem tõesema poole . </s> <s> Võib-olla mina olin ise talle kehv kamraad . </s> <s> Ma ei oska öelda . </s> <s> Nagu sedagi , kumb meist teist rohkem vajas . </s> <s> Ilmselt oli see vastastikune . </s> <s> Minu jaoks oli temas midagi sellist , mida minus endas polnud . </s> <s> Mingit maalt pärit poisi järjekindlust ja rahulikkust ja ka meeldivat rohmakust , mis meie kursuse teeseldud linliku viisakuse kõrval kohe silma torkas . </s> <s> Ja veel meeldis mulle tema tahtmine kõigest sellest rohmakusest vabaneda , areneda , ennast täiendada , tema sügav huvi valitud eriala vastu . </s> <s> Mida ma kõikide kohta me kursusel ei ütleks . </s> <s> Ainult ühes asjas oli ta lootusetult naiivne – suhetes tüdrukutega . </s> <s> Kuid sellest hiljem . </s> </p>
<p> <s> Võib-olla me olime ka milleski väliselt sarnased , kuid oma sisimas , mõttemaailmas ja esteetilistelt vaatekohtadelt ja ka maailmavaateliselt , kui nii tohiks öelda . </s> <s> Kuid seda taipasid vähesed . </s> <s> Meid kutsuti lahutamatuiks kaksikuiks siiski rohkem välise oleku järgi . </s> </p>
<p> <s> Tegelikult kulges me sõprus oma tõusude ja mõõnadega . </s> <s> Ja see jõudis ka oma loogilise lõpuni . </s> <s> Igatahes oli tema rohkem see , kes laskis võõruseseina me vahele langeda ja sel kogu aeg tugevneda . </s> <s> Ta ei andnud ennast viimastel aegadel lihtsalt nähtavaks ega ka kuuldavaks . </s> <s> Kui ma talle siis ise helistasin , kuulsin kord selgesti , kuidas ta ütles kõrvalt telefoni vastuvõtnud naisele , nagu näinuks mingil arvutiekraanil , et mina just helistan – ütle , mind pole täna , ja ma ei tulegi ! </s> <s> ( Või tõrjus ta nõnda kõiki võimalikke tülitajaid ? ) </s> <s> Ja kui me siis linna peal juhuslikult kokku saime ja kui ma tahtsin talle oma elupuntrast rääkima hakata , siis oli tal korraga kibekiire . </s> <s> Kuhu ? </s> <s> Kuhu temasugusel mehel võis kiire olla ? </s> <s> Ta on ju täielikult omaenda aja peremees – ei naist ega lapsi ! </s> <s> Oh , poissmehepõli ! </s> <s> Mida mina küll oleksin andnud , et sellesse seisusesse tagasi sattuda ! </s> <s> Nii et ma ütlen siinkohal sinule , minu ülestähenduste olematule lugejale , kui sa oled mees – ära eales võta naist ! . . . </s> <s> Ja välimus oli tal ikka muutumatu – ma tahan öelda , et riides oli ta vanamoodi . </s> <s> Aga ta pole oma välimusest kunagi eriti hoolinud . </s> <s> Ja see oli üks meie suuremaid erinevusi . . . </s> <s> Mulle on rõivad , kingad , kaelasidemed , ühesõnaga kõik väljanägemisse puutuv alati palju tähendanud . </s> <s> Mõtlen hirmuga , et pean ka selle kõik endast maha jätma . . . </s> </p>
<p> <s> Ma helistasin talle veel mitmel korral , mul oli vaja temaga mõningaid asju arutada . </s> <s> Ka seda Ruthi-probleemi . </s> <s> Aga tema puges mingite kuramuse tööde ja elumurede taha . </s> <s> Aga ükskord ta isegi püüdis oma kohmakal kombel mulle seda asja seletada – et keskeas , kuhu meie olevat välja jõudnud , saabuvat aeg vanad suhted üle vaadata ja üleüldse oma suhtlust piirata ning rohkem iseendale fokuseerida . </s> <s> Ning tema piiravat teadlikult oma suhtlust . </s> <s> Ta rääkis seda mulle kui probleemi . </s> <s> Küllap ta ei mõelnud niivõrd meie suhteid . </s> </p>
<p> <s> Kuid mina võtsin seda isiklikult ja solvusin tõsiselt . </s> <s> Ilma temale muidugi välja näitamata . </s> </p>
<p> <s> Hiljem mõtlesin selle jutu üle järele ja leidsin , et ta polnud minu vastu aus . </s> <s> Et ta hoidis minust ikkagi meelega eemale . </s> <s> Ja põhjused olid muust . </s> <s> Neid oli minu meelest kaks . </s> </p>
<p> <s> Esimene neist oli ammune – ta oli mulle ikka veel kiivas Ruthi pärast . </s> </p>
<p> <s> Ta ei suutnud mulle ikka veel andeks anda , et ma tema pruudiga abiellusin . </s> <s> Aga nad polnud ju kellegi peigmees ja pruut enne mind . . . </s> <s> Nende vahel polnud peaaegu mitte midagi . </s> <s> Ma ei usu , et nad kordagi suudeldudki olid … Ei , ma respekteerisin noil aegadel nende õrna tunnet , seda käekese-hoidmist ja neid kirjakesi , mida levitati loengute ajal ja käidi intritoa ukse vahele pistmas . </s> <s> Kuid mulle pakkus asi ka lõbu , nagu ikka kõrvalseisjale . </s> <s> Ja ehkki Riks oli mu sõber . </s> <s> Ei suutnud ma end tagasi hoida ja aasisin teda . </s> <s> Mille peale tema lausa vihastas . </s> <s> Õnneks läks tal see üle . </s> </p>
<p> <s> Ma olen seda nende asja mitmel korral nii-öelda sportlikust huvist uurinud . </s> <s> Esmasest allikast , Ruthilt endalt . </s> <s> Ja olen aru saanud , et Ruth ei ole üleüldse k u n a g i temast huvitatud olnud ! </s> <s> Mitte sinna poolegi . . . </s> <s> Mäletan , et esimest korda küsisin ma seda otse ( ühel teatud hetkel : “ Aga Richard ? ” Kuid tema ainult naeris üleolevalt ja vangutas väga aeglaselt pead . </s> <s> Mul on see liigutus siiani meeles . </s> <s> Ja et asi oleks igati kombes , ütlesin veel : “ Kuule , Riks sureb kurvastusest ja armukadedusest ära , kui ta seda teada saab , mida meie hetkel teeme ! ” Ja ta vangutas jälle oma peakest , mis tähendas vist , et ei saa ta seda asja kunagi teada . </s> <s> See oli siis , kui Ruth oli tulnud minu poole Tähtveresse . </s> <s> Ta teadis , et mu vanemaid pole kodus , ja ta teadis täpselt , milleks ta tuleb . </s> <s> Et minuga magada . </s> <s> Ja nõnda mind endaga kindlamalt siduda . </s> <s> Sest kogu meie senine suhtlus ja meeldimine oli olnud küllaltki pealiskaudne , ütleme et see oli lihtsalt flirt . . . </s> <s> Noh , ta seisatas vaikides keset minu tuba ja hakkas siis aeglaselt end riidest lahti võtma . </s> <s> Ja seisis ning laskis mul ennast vahtida , kuni ma astusin ta juurde ja . . . </s> </p>
<p> <s> Ja nõnda ma siis magasingi Ruthiga esimest korda just siis , ning see juhtus juba kolmandal kursusel . </s> <s> Hiljem juhtus seda veel mõned korrad , aga üldsegi mitte regulaarselt . </s> <s> Nii jõudsime ülikooli lõppu , ilma et midagi oleks olnud otsustatud . </s> <s> See abielluminegi kukkus meil välja kuidagi eksprompt , jälle rohkem Riksi kiuste . </s> <s> Sest kedagi teist mul just polnud . </s> <s> Ja ma olin pisut ilma peal . </s> <s> See tähendab – mul polnud Tallinnas oma elamist . </s> <s> Aga Ruthil oli , ning see oli jälle tema trump . </s> <s> Nii et seekord ei pidanud ta end riidest lahti võtta ! </s> <s> Hoopis mina pugesin tema juurde voodisse . . . </s> <s> Haa-haa , ilma mingi naljata ! </s> </p>
<p> <s> Kas neist kahest oleks elus asja saanud ? </s> <s> Ei tea . </s> <s> Kummaline paar oleksid nad küll olnud . . . </s> </p>
<p> <s> Aga vahepeal oli elu teinud lausa täisringi . . . </s> <s> Kõik möödub ja ununeb . . . </s> <s> Eks ole , kuningas Saalomoni tarkus ? ! </s> </p>
<p> <s> Ja ta oleks pidanud viimati meil käies nägema , “ mis sellest armastusest oli saanud ” . </s> <s> Aga temal pole ju sellisteks asjadeks silma ! </s> <s> Vastupidi , ma nägin ta näos ikka veel selle vana armu kaja . . . </s> <s> Võib-olla ma oleksin pidanud teda siiski hoiatama , et ma astun nii-öelda lavalt ära ja et Ruth on nüüd lõpuks minu poolt vaba . </s> <s> Et kui vaid Ruth ise oleks nõus . . . </s> <s> Haa-haa , üsna rumal nali ! </s> <s> Ainult , et ma kardan , nüüd ei taha ka Riks enam teda . </s> <s> Nooruse õhin siiski möödas . </s> <s> Kuigi , kes teab ? </s> </p>
<p> <s> Jah , mul on tunne , et teine asi , mida ta varjas , oli kadedus . </s> <s> Kadedus kõige selle pärast , mis tema arvates minul oli ja temal polnud . </s> <s> Ühesõnaga kadedus teaduse ja kõige muu sellise üle . . . </s> <s> Asjata . </s> <s> Kui ta vaid teadnuks , kuidas ma kõike nii-öelda teaduseks nimetatut juba hulk aega jälestasin . </s> <s> Kõiki neid enda töösse sobitamisi ja kergeid andmete võltsinguid ja muidugi seda lõputut vene ja välismaa autoritelt , oma ala kõvadelt kujudelt mahakirjutamist . </s> <s> Nüüdsel ajal ei suuda ju ükski hunt kontrollida , kui sa oled võõraid tulemusi tsiteerinud , võõrad ideed iseenda omaks teinud ja nõnda edasi . . . </s> <s> Ah , ma kohe ei taha sellega asjaga end tagantjärele vihaseks ajada ! </s> <s> Või õieti , mitte siinkohal . </s> </p>
<p> <s> Ja siis veel ta suur solvumine , kui mina , see tähendab meie saime selle Lasnamäe korteri . </s> <s> Riks nagu saanuks ühekorraga minu ja ka teiste minusuguste peale kadedaks – miks meie oleme need õnneseened , kes said riigilt korraga nii ilusa ja suure korteri , aga tema mitte ? </s> <s> Et kas me pole siis ühiskonna ees võrdsed ? </s> <s> Või ma ei tea . </s> <s> Igatahes soolaleivapeol läksime me temaga sel pinnal kapitaalselt raksu . . . </s> </p>
<p> <s> Aga nüüd on temalgi päris oma elamine . </s> <s> Kuhu ta unustas mind külla kutsuda – ja kuhu ta ei saagi mind enam kutsuda . </s> <s> Selles asjas olid tal jälle oma vabandused – et kõik kohad on tädi vana koli täis , et pole külalisi kuhugi istuma panen ja nõnda edasi . </s> <s> Siis mina kutsusin teda jätkuvalt Lasnamäele , mille peale ta pomises midagi ebamäärast . </s> <s> Sinna see kõik jäigi … </s> </p>
<p> <s> Siinkohal ongi sobiv üle minna Riksi natuuri kehvade külgede juurde . </s> </p>
<p> <s> Punkt üks – tas pole kuigi märgatavat tänutunnet , ta nagu ei mäleta temale osutatud teeneid , tal nagu pole meeles , kui vaene , sõna otseses mõttes vaene ta ülikooli tulles oli ! </s> </p>
<p> <s> Võin ilma liialdamata öelda , et olen teda elus palju , väga palju aidanud . </s> <s> Jah , kõige rohkem tudengiaegadel . </s> <s> Hiljem muidugi ka , aga siis vähem . </s> <s> Kas ta näiteks ei mäleta lõunaid meie pool Tähtveres enne stipipäeva ? </s> <s> Kui ema tõstis talle kanapuljongit – ja tema ei teadnud , mida teha niisuguse asjaga nagu salvrätik . </s> <s> Ta oli siis ehtne maakas . </s> <s> Ja mingis mõttes pole ta sellest tasemest kõrgemale suutnud kasvadagi . </s> <s> Mu emal oli õigus , kui ta tema järel kööki tuulutas ja vahel ka ütles , et “ sel su Richardil on riietel kopituse lõhn küljes ” . </s> <s> Ma veel imestasin – minu ema – ja sellised sõnad ! </s> <s> Tema , kes ta naljalt inimeste kohta midagi negatiivset ei öelnud , ehkki mõtles võib-olla küll . </s> </p>
<p> <s> Nojah , see pole nii väga oluline selle kõrval , et ma laenasin talle sageli raha . </s> <s> Aga tema unustas mõnikord seda tagasi maksta . </s> <s> Mida minu uhkus keelas talle meelde tuletada . </s> <s> Nii-öelda sõprade asi . </s> <s> Kui ma ei eksi , siis ta on mulle siiani mitusada rubla võlgu – ja nüüd ta ei saakski mulle oma pikaaegset võlga tagasi maksta , kuna nüüd on juba kroonid . . . </s> </p>
<p> <s> Ja siis veel kingitused meie perelt sünnipäevaks , uueks aastaks . </s> <s> Kuid neist ei sobi vist juttu teha . </s> </p>
<p> <s> Ta käis hiljemgi , kui me olime juba Ruthiga abiellunud , iga paari nädala tagant meil . </s> <s> Isegi neil aegadel , kui me veel kitsalt , seal vanas Kadriorus elasime . </s> <s> Teed joomas , nagu Ruth ütles . </s> <s> Lobisemas . </s> <s> Aega viitmas . </s> <s> Kõike seda meie pere arvel . </s> <s> Kas ta siis ei tulnud selle peale , et ta oli mõnikord ja võib-olla mõnevõrra … tülikas … </s> </p>
<p> <s> Ma tean , et tegelikult pidas Richard ennast minust paremaks . </s> <s> Eetiliselt paremaks . </s> <s> Ei tea , kas ta on silmas pidanud minu noorepõlve rohkeid kallimaid ja nende vahetamist . </s> <s> Noh , tema on keskeas selle tagasi teinud . </s> <s> Jah , ta on alati salaja kiivust tundnud , et ma pärinen intelligendi perekonnast . </s> <s> Ja et tema oli nii-öelda proletariaadi esindaja . </s> <s> Mis on küll kergelt sublimatsioon . </s> <s> Ma pole talle sellist hoiakut küll kunagi ilmutanud , see pole mulle omane ! </s> <s> Aga tema arvas nõnda . </s> <s> Ja ükskord lihtsalt pudenes see sõnadena välja . </s> <s> Öeldakse – mis meelel , see keelel . </s> </p>
<p> <s> Mina olen kah tema peale kade olnud , ainult et teisel moel . . . </s> <s> Kuidas seda nüüd öelda ? </s> <s> Riks pole olnud nii kõhklev kui mina . </s> <s> Ta on olnud palju konkreetsem . </s> <s> Ta ei “ põe ” . </s> <s> Ta ei karda olematuid asju . </s> <s> Nagu mina . </s> </p>
<p> <s> Kokkuvõttes , me olime suuresti ühe ja sama naise kaudu omavahel seotud . </s> <s> Ehkki Ruth oleks meid pidanud hoopis lahutama . </s> <s> Kui lähtuda sellest , et meeste sõprus pole midagi muud kui kellegi naisterahva puudumine nende vahel , siis meie õige sõprus kestis üksnes selle päevani , kui Ruth meie vahele seisatas ? </s> <s> Mis oli siis kõik järgnev ? </s> <s> Sel juhul polegi meil Riksiga hilisematel aegadel õiget altruistlikku suhet olnudki , sest Ruth on kogu aeg me vahel olnud . </s> <s> Isegi ta nimi on selline , Richardile lähemal kui mulle . </s> </p>
<p> <s> Aga kaks meest ja üks naine – see pole lõppude lõpuks siiski midagi muud kui kolmnurk ; see on nagu magamine kolmekesi ühes voodis . </s> <s> Sest ei loe ju , vabandust , väljendi pärast , kelle poole naine ennast põhilises pöörab – ta on ju tegelikult kättesaadav ka selja tagant . . . </s> <s> Haa-haa , meeste nali ! </s> </p>
<p> <s> Mu kauaaegne sõber , ta ei saa vist kunagi teada , kui väga ma teda nendel viimastel aegadel vajasin ja oma hinges isegi appi hüüdsin ! </s> <s> Kaaslaseks , otsustajaks . </s> <s> Küünarnukikaugusesse . </s> <s> Kui meest , kellega oleksin tahtnud tõsiselt aru pidada . </s> <s> Sest mõndagi on ju koos läbi elatud . </s> <s> On asju , mida ka parimale naishingele rääkida ei saaks . </s> <s> Ja pole mõtet neilt vastust oodata . </s> <s> Sest see tuleb harilikult miinusmärgine . </s> <s> Ükskõik kui usalduslik see naine ka sinu jaoks poleks . . . ! </s> </p>
<p> <s> Või kes teab ? </s> <s> Ehk oleksin avameelsushoos ja kogemata Riksile kogu oma plaani välja rääkinud . . . </s> <s> Jah , nüüd tean , et ainult ü k s i , hingeüksinduses , kisendavas tühjuses tehtud otsused on kindlad ja kestvad . . . </s> </p>
<p> <s> Tegelikult , kunagi ammu sai just tema , Riksiga , umbes taolisest ärapõgenemisest mõlgutatud . </s> <s> Aga see oleks olnud meie kahe üritus , aga hoopis teistel asjaoludel – ja kohtki oli valitud lähedale . </s> <s> Kuid sellestki natuke hiljem . </s> </p>
<p> <s> Richard , kui ta mõtlema hakkaks , tema üksi võiks arvata , kuhu ma läksin . </s> <s> Ja miks ma seda tegin . </s> <s> Millestki taolisest olime ju varemgi rääkinud </s> </p>
<p> <s> Ja küllap nad seda ka lõpuks taipavad , et vaid tema kaudu võivad nad mulle jälile saada . </s> <s> Ausalt öeldes , ma jätsingi Riksile , nagu mingis suures elumängus , paar vihjet . </s> <s> Ja ma loodan , et tal on nii palju nutikust . </s> <s> Et nad kõik tema kaudu teada saaksid – minuga pole midagi halba juhtunud . </s> <s> Lihtsalt teaksid . . . </s> <s> Sellest ju piisab … Ma ei ole kindel , kas ta hakkab mind taga otsima . </s> <s> Las hakkab . </s> <s> Vist tõesti hakkab . </s> <s> Niipalju ma arvan teda siiski tundvat . . . </s> </p></div2><div2 type="alaosa"><head> I KADUMINE </head><head> 4 . peatükk Teine külaskäik Lasnamäele </head>
<p> <s> Seekord helistasin ma ise Ruthile . </s> <s> Helistasin kohe uue tööpäeva hommikul , sest teadsin , et päeva peale pean seda nagunii tegema . </s> <s> Tegelikult ei tahtnud ma , et tema ise jõuaks mulle varem helistada . </s> <s> Meie töö juures on kole uudishimulikud naised . </s> <s> Ja ma valisin muidugi hetke , kui tuba oli kaastoimetajatest tühi . </s> <s> Ruth võttis ka õnneks ise vastu . </s> <s> Tundsin , et ta oli mu kõnet oodanud , näis koguni , et ta oli isegi läbi mõelnud , mida ja kuidas mulle oma töökaaslaste kuuldes öelda . </s> </p>
<p> <s> Jah , see oli toosama tuttav hääl , Ruthi hääl , mis mind oli alati lummanud . </s> <s> Kahjuks vaid hääl , ei midagi rohkemat ! </s> </p>
<p> <s> “ Meil oleks mõningaid uusi ja pakilisi asju vaja arutada , ” lausus ta vaikselt , kuid veendunult . </s> <s> Ta hääles oli pigem paluvust , ei , koguni varjatud etteheidet , et ma jumala pärast just nimelt täna tuleksin ja ei otsiks , ei leiaks mõnda ettekäänet seda külastust näiteks päeva võrra edasi lükata . </s> <s> Ausalt öeldes , mul polnud just vajadust seda teha , sest mu Nõmme-külalist polnud ju oodata – Sirkkal oli esmaspäevani nii-öelda vaikuse periood . </s> <s> Ja et asi oleks tema kõne pealt kuulajatele küllalt selge , lõpetas Ruth sõnadega , mida ta oli mulle juba kord lausunud : </s> </p>
<p> <s> “ Tahan , et sa tegeleksid nende . . . paberitega , sest keegi teine peale sinu ei taipa neist nagunii midagi . . . ” </s> </p>
<p> <s> Ma pakkusin , et tulen seitsmeks . </s> <s> Ometi tundsin seda nõusolekut andes endas kerget tõrget . </s> <s> Ehkki ma ei suutnud määratleda selle põhjust . </s> <s> Tagantjärele võiksin ehk öelda – ma nagu aimasin vaistlikult , teadvustamatult , et mind kistakse millessegi , mida ma väga ei soovi , mida ma üldse ei soovi , mis paiskab mu senise , nii raskelt aastate ning igat laadi loobumistega saavutatud rahuliku elurütmi segamini . . . </s> </p>
<p> <s> Ja samas – ma tahtsin isegi väga sinna minna . </s> <s> Imelik , see soov polnud seotud Ruthi , vaid Mariannega . </s> <s> Tahtsin näha seda tüdrukut mulle jällegi oma puhtal pilgul otsa vaatamas , kuulmas , kuidas ta oma emast nii erineva tämbriga lausub – tere , onu Riks , kui kena , et sa jälle tulid ! </s> </p>
<p> <s> Kord juba lubaduse andnud , tõotasin endale , et olen seekord põhjalikum , rahulikum , võtan initsiatiivi nii-öelda enda kätte . </s> <s> Ma olin vahepeal selle Larry-juhtumi üle tõsiselt mõelnud – ja mul oli mõningaid omapoolseid kujutlusi , milles ma tahtsin selgust saavutada . </s> <s> Eelmine käik Lasnamäele oli olnud kuidagi ettevalmistuseta , nagu tuletõrjuja väljasõit sündmuspaigale ja sellele järgnenud hädatulekustutamine . </s> <s> Nüüd oli siis võimalus ka . . . selle tulekahju põhjuste kallal juurelda . </s> </p>
<p> <s> Kogu tee , mis ma bussis sõitsin , püüdsin mõistatada , mida see Ruthi öeldud “ uusi mõtteid ” võiks tähendada . </s> <s> Üks oli selge – Larryst endast polnud tal vahepeal mingeid uusi teateid . </s> <s> Muidu oleks ta seda kohe välja öelnud . </s> <s> Ükskõik siis kuidas . </s> <s> Tegu sai olla vaid mõningate asitõendite leidmisega . </s> </p>
<p> <s> Vaatlesin ajaviiteks võõraid nägusid enda ümber bussis – millegipärast istusid mu läheduses vaid naised , mõned neist üsna argise olemise ja argiste nägudega , teistes siiski ka mingi igaühesaladus aimata . </s> <s> Ja justkui iseenesest vilksatas mul peas tuntud fraas “ c'est la femme ” . </s> <s> Vilksatas ja kustus . </s> </p>
<p> <s> Ruth tundus taas üksi kodus olevat . </s> <s> Igatahes Mariannet esikusse ei ilmunud . </s> <s> Aga ta võis ka pärast kooli oma toas puhata , õppida , lugeda , niisama olla . </s> <s> Ma ei hakanud küsima – see oleks olnud liigne uudishimu . </s> </p>
<p> <s> “ Tead . . . missugune mõte mul . . . eile õhtul pärast sinu lahkumist . . . tekkis , ” alustas Ruth mulle , kui me olime seegi kord köögis istet võtnud ja ma valmistusin teda kuulama , vahtides üle laua ta värskelt värvitud suud , mis neid sõnu lausus . </s> <s> Ruth tundus seekord kuidagi väsinum . </s> </p>
<p> <s> “ . . . aga tegelikult on see mõte mul juba algusest peale olnud . . . ” jätkas ta ja vaatas mulle siis avala ja selgusele jõudnud naise pilguga otsa . </s> <s> Sel hetkel ma peaaegu teadsin , millest nüüd jutt tuleb . </s> <s> Jah , ma polnud bussis asjata naisenägusid vaadelnud ja mõelnud , et naised on tegelikult muutlikud ning valelikud , üksteise tihti lausa põhjendamatult vaenulikud , mõnikord on raske seletada nende negatiivset hoiakut mõne täiesti võõra naise suhtes , millega tahan rõhutada , et naise suurim vaenlane on teine naine , et nad on tõesti tehtud hoopis teisest materjalist kui mehed ja nõnda edasi . . . </s> </p>
<p> <s> “ . . . jah , tegelikult juba ammu minu juurest ära minna . </s> <s> Ning väga lihtsal põhjusel – t a l o n n ü ü d k e e g i t e i n e . ” </s> </p>
<p> <s> Jumal hoidku , see oli ju nii elementaarne , nii loogiline oletus , miks ta polnud seda juba eelmisel korral välja käinud ! ? </s> <s> Iga naine mõtleb ju esimese asjana sellisele võimalusele ! </s> <s> Mina olin , kui aus olla , seda küll juba päris alguses mõelnud , kuid mul kui mehel . . . noh , mul lihtsalt ei sobinud oma soo peamise nõrkusega välja tulla . </s> <s> Ja seepärast ootasin , millal tema esimesena seda teeb . </s> <s> Selgus , et jõudsin ikkagi ära oodata . . . </s> </p>
<p> <s> “ . . . ma tean nüüd ka , et ta plaanis seda juba mõnda aega . </s> <s> Nüüd ma saan aru mõningaid asju , mida ta . . . ! ” </s> </p>
<p> <s> Huvitav , mida see Larry siis ikkagi ette võttis ? mõtlesin ma kuidagi kiretult , ikka veel Ruthiga kaasa minemata , nagu oleksin tulnud seekord Larry teguviisi kaitsma , aga mitte ta abikaasale abiks olema . </s> <s> Ent ma pisut eksisin – Ruth ei kavatsenud mind nende perekonnaelu üksikasjadega kurssi viia . </s> <s> Ehkki ta oli palunud-palganud mind oma isiklikuks Sherlock Holmesiks , ei usaldanud mind siiski sedavõrd , et oleks oma detektiivile kõik otsad kätte andnud . </s> <s> Ja see ei kohustanud ka mind maksimaalseks . </s> <s> Kõik need mõtted käisid mul läbi pea Ruthi edasi kuulates . </s> <s> Jah , ta eesmärk paistis olevat mind vaid passiivse ärakuulaja rolli asetada . </s> <s> Ehkki see asi ei olnud mulle mingi uudis – naised vajavadki mehi tihti kui ärakuulajaid . </s> <s> Eriti Ruthi-taolised enesekindlad naised . </s> </p>
<p> <s> Nõnda ma siis kuulasin teda viisakusinertsist edasi . </s> </p>
<p> <s> “ . . . ja tead , tal polnud julgust , lihtsalt polnud julgust seda välja öelda . </s> <s> Ma ütlen sulle , tahad sa seda kuulda või mitte , aga tal pole seda kunagi olnud . </s> <s> Ma mõtlen elujulgust . . . </s> <s> Seepärast läks ta kergema vastupanu teed – pani plehku nagu argpüks . . . </s> <s> Seda oli ta näost näha . . . </s> <s> Eriti viimasel ajal. </s> <s> Aga esimest korda siis , kui ta sealt Siberist poolhullu näoga koju tuli . . . </s> <s> Siis ma juba arvasin . . . ” </s> </p>
<p> <s> Siberist . . . hullu näoga ? ei saanud ma kohe pihta . </s> <s> Siis taipasin , et jutt käib ikka tollestsamast meteoriitikute ekspeditsioonist , mida minagi oli olnud teele saatmas . </s> <s> Korraga vilksatas mul mõte – aga miks teda , Ruthi , ennast polnud seal jaamas meest ära saatmas – ikkagi mitmeks nädalaks ja nii edasi ! – , et mis pakilised asjad armast Ruthikest tookord kinni hoidsid ? </s> </p>
<p> <s> Ja ma peaaegu teadsin , mis kaardi ta nüüd kohe välja käib . </s> <s> Ning ma ei eksinud . </s> </p>
<p> <s> “ . . . päris kindel , et mängus on üks neid ekspeditsiooni naistest . . . </s> <s> Ma isegi tean , kes neist . . . “ </s> </p>
<p> <s> Noh , kui asi tõesti nii lihtsaks osutus , siis on ju hästi , see tähendab , siis pole kogu juhtum üldse kogu senist dramaatikat väärt , mõtlesin mina irooniliselt ja ükskõikselt . </s> <s> Sel juhul pole minust kindlasti mingit abi – selle sõlme peavad nemad kolmekesi – tema , Larry ja too missis X – lahti harutama . . . ! </s> <s> Aga mina , ma ju peaksin neid kõiki mäletama ? </s> <s> Naisi oli neil vähe , kõigest paar tükki. . . Kuidas ma ka ei pingutanuks , ma ei suutnud neist ühtki silme ette manada . </s> </p>
<p> <s> “ Kas sa oled kindel , et Larry on just selle naise juures , keda sina arvad . . . ? ” tegin ma esimest korda suu lahti . </s> </p>
<p> <s> Ruth jäi mulle vastuse võlgu . </s> <s> Ta vaid väärutas pead . </s> <s> Millest ma järeldasin , et kui ta ka seal selle kahtlusaluse juures kodus oli ära käinud , siis polnud ta ometi Larryt leidnud ja talle on jäänud vaid tema kahklus . </s> </p>
<p> <s> Ei , miski siin ei klappinud . </s> <s> Kõik see oli rajatud üsna nõrgale oletusevundamendile . </s> <s> Tegelikult , ma ei uskunud , et Ruth selle võõra naise versiooni peale alles nüüd oli tulnud . </s> <s> Ta oli seda kogu aeg endas kandnud , sest harilikult alustab naiselik intuitsioon just sellest võimalusest . </s> <s> Ma olin üsna kindel hoopis vastupidises – Ruth oli lõpuks teada saanud , et mingit ekspeditsiooni-naist pole mängus olnud , ja oletas nüüd , et võib-olla on tegu kellegi kolmandaga , keda mina v õ i k s i n teada . </s> <s> Ja ta püüdis mind sellele lainele tirida </s> . . . . <s> Ei , ei , kunagi ma veel võisin teada Larry sümpaatiaid , kuid mitte nüüd ! </s> <s> Või tahtis Ruth mind lihtsalt oma eksimuse kaasosaliseks teha ja panna mind neid asju veel igaks petteks üle kontrollima ? </s> <s> Sest mul oleks see lihtsam . </s> <s> Jah , panna mind u s k u m a sedasama , mida tema uskus . . . </s> <s> See oli nii ruthilik , see oli nii naistele omane . . . </s> <s> Ja samas tugevdas Ruthi niisugune veendumus üksnes minu arvamust , et Larry ei varja end ühegi teise naise juures ses linnas , et naistel pole Larry kadumisega erilist tegu või on vaid kaudne seos , et tegemist on hoopis keerukamate ja aimamatute põhjustega , millest ei mina ega Ruth ega Marianne midagi ei tea ega aimagi , milles tuli alles selgusele jõuda . </s> </p>
<p> <s> Ma vaikisin – ja see oli halvem , kui oleksin midagi ebamäärast pomisenud . </s> <s> Ja mu vaikimine andis Ruthile märku , et ta peab loobuma sellestki mõttearendusest ning välja käima mingi teise kaardi . </s> <s> Kuid kas tal oligi neid enam tagavaraks ? </s> <s> Ootasin endiselt , et ta hakkaks rääkima enda ja Larry suhetest , mingitest elu ebaklappidest . </s> <s> Sealt saaks ehk mõne mõtteotsa . . . </s> <s> Kuid ta ei soovinud seda endiselt teha . </s> <s> Või oli asi selles , et ma polnud lihtsalt s o b i v inimene , kellele pihtida . </s> <s> Meie vahel olid ikka veel kunagise suhte riismed ja minu sõprus Larryga . </s> <s> Aga mehe sõpra ei peeta tõeliseks liitlaseks isegi mitte hädas . </s> <s> Kuid miks ta mind siis üldse üles otsis . . . ? </s> </p>
<p> <s> Siis täiesti ootamatult sai Ruthis võimust enesehaletsus . </s> </p>
<p> <s> “ . . . Sa ei tea tegelikult me elust midagi . . . </s> <s> Sa ei tea , sa ei aimagi , kui raske mul on temaga mõnikord olnud . . . </s> <s> Ta on kõigi ees etendanud hoopis teist meest , kui ta tegelikult on. . . Ta on võlts inimene ! </s> <s> Jah , võlts ! ” prahvatas mu vastas istuv naine ja ehmatas siis isegi oma ägedusest ning avameelsusest . </s> </p>
<p> <s> See oli juba midagi sellist , mida ma ootasin ! </s> <s> Kuid oma sõbra kohta poleks ma küll midagi säärast oodanud kuulda – et Larry pole siiras , vaid võlts . </s> <s> Ta oli minu nägemust mööda pigem otsekohene , mõnikord halastamatu maksimalist , aga et ta oleks endas midagi varjanud ja valetanud või kartnud midagi välja öelda . . . ei , seda mitte ! </s> <s> Seda juttu ma küll ei uskunud kohe mitte üks gramm ! </s> </p>
<p> <s> “ . . . jah-jah , olgu sulle teada , et ta on varemgi . . . mõned päevad , noh , paar päeva kodunt teadmata ära olnud . </s> <s> Ka sealt Siberi-ekspeditsioonilt tuli ta pärast teisi tagasi . </s> <s> Ma sain sellest täiesti juhuslikult teada . </s> <s> Noh , ühe nende instituudi inimese käest , kes ei olnud küll ekspeditsiooniga kaasas , aga teadis . </s> <s> Et Larry vahetas Moskvas oma lennukipileti ära ja jõudis alles neli päeva pärast teisi Tallinna . </s> <s> Ja ma küsin nüüd valjusti , sinu kuuldes – kus ta selle aja oli ? </s> <s> Kas ta tõesti käis mööda Moskvas muuseume , vahtis . . . neid oma impressioniste või ja idamaade maske . . . ? </s> <s> Aga kusagil ta ju pidi olema kõik selle aja , ja kusagil peatuma ? . . . </s> <s> Ei , ära vaata mind sedasi ! . . . </s> <s> Tead , ma sain juba ammu aru , et tal on mingid väikesed . . . kummalised saladused . </s> <s> Jah-jah , oma saladused , millest mul pole olnud õigus midagi teada . . . </s> <s> Sa näed – ma ei oska midagi arvata . </s> <s> Ja usud või mitte – ma ei ole talt aru pärinud . </s> <s> Ei tema tegemiste ega selle kohta , kus ta on olnud , kui ta on need paar ööd järgemööda kodunt ära . </s> <s> Sest ma olen tundnud – sellest poleks abi ! </s> <s> Ja ta ise ei ole ab-so-luut-selt pidanud vajalikuks mulle aru anda . . . ! </s> <s> Kuid nii pikka äraolekut nagu nüüd pole juhtunud ja seepärast olen ma tema pärast mures , ei hirmul , isegi väga . </s> <s> Aga nagu sa näed , ma ei taha endiselt politseisse minna . </s> <s> Sest ma tean , tean päris kindlasti , kui soovid , siis naiseliku intuitsiooniga , et . . . et ta on elus ja terve . </s> <s> Aga kusagil . </s> <s> Ja kui see ei ole mõni naine , siis kus on see koht , kus ta viibib , kus ta end varjab . . . ? </s> <s> Ja kuidas ta saab nõnda väljas käimata ja mitte midagi tegemata . . . noh , tööl käimata edasi elada . . . </s> <s> Ja kui kaua ta mõtleb seda jätkata . . . ? ” </s> </p>
<p> <s> See oli vist kõik , mida Ruth oli tahtnud mulle edasi anda . </s> <s> See oli kogu tema naiselik mudel juhtunust . </s> <s> Kahjuks üsna ühepoolne . </s> <s> Kuid ka minule oli midagi selgeks saanud – kõik lihtsamad variandid olid ära langemas , olid jäänud üksnes ebamäärasemad , kaugemad ja tumedamad ehk teisisõnu – neid lihtsalt polnudki . </s> </p>
<p> <s> Ja samas – judin jooksis mul üle selja – teadsin ma peamist : Larry oli tõesti lõplikult lahkunud sellest kenast kodust , nende kahe naise juurest , kellest üks oli ta seaduslik abikaasa ja teine tütar , ning läinud kuhugi . . . kuhugi . </s> <s> Ja ta ei kavatsenud enam tagasi tulla ! </s> <s> Asjata püüdis Ruth , mulle muljet jätta , nagu oleks tegu mingi välise põhjusega . </s> <s> Ma mõistsin , et konflikt on sügavam ja sisemisem . </s> <s> Niipalju ma Larryt ju ikkagi tundsin , et võisin nüüd siis öelda – tegu oli põhimõttelist laadi , tunnetuslikul pinnal tekkinud põhjusega . </s> <s> Või põhjuste sasipuntraga . </s> <s> Ükskõik mis , aga see kõik peitus Larrys , sügavalt temas . </s> <s> Põhjus pidi olema ammusem , kaugem , ähmasem , sisim . </s> <s> Ikka ja jälle jõudsin ma mõisteni “ sisemine ” ! </s> <s> Seda võisin nüüd öelda üsna suure tõenäosusega . </s> <s> Olgu , mis see ka iganes oli – selle lahkumise põhjuseks ei saanud olla mingi tühine abielutüli või mõni muu kooselu käigus ilmnenud ebakõla . </s> <s> Ehk teisisõnu – siin ei saanud Lev Tolstoi kombel öelda : ” Oblonskite kodus oli kõik segi . ” Ehkki midagi ka neist asjust võis ju Ruth varjata . </s> <s> Kuid see mahavaikimine ei määranud midagi . </s> <s> Tema ise ei pruukinud tõelist põhjust või põhjuste lõngakera isegi teada . </s> <s> Selles olin nüüd rohkem kui kindel . . . </s> <s> Aga mul oli seda võimatu tollele naisele selgeks teha , sest tema lähtus oma loogikast ja sammus oma oletuste teed pidi . . . </s> </p>
<p> <s> Nii ma siis pöördusin mõttes oma sõbra poole . </s> <s> Larry , laususin ma , su lahkumine ei sündinud kergesti , eks ole ! </s> <s> See pidi sinus küpsema kaua ja valuliselt , ükskõik mis selle taga ka ei peitunuks . </s> <s> Seda pärispõhjust või põhjuste sõlme tead vaid sina . </s> <s> Ja kas sinagi oskad kõike nii selgelt väljendada , kui ma näiteks seda sult küsiksin . </s> <s> Et sa paneks punkthaaval kirja oma lahkumise põhjuse või põhjused ! ? . . . </s> <s> Ja kuna sa oled seda oma lahkumist ilmselt tükk aega ette valmistanud , siis pole loota , et sa oleksid ( otsijatele ? ) mingi vihje või niidiotsa jätnud , mille põhjal sind üles võiks leida . </s> <s> Mina sinu asemel oleksin küll teinud kõik minust oleneva , et millestki kinni ei saaks hakata . </s> <s> See oleks stiilne , see oleks sinu vääriline . . . </s> <s> Seetõttu on vist kogu see otsimine siin su kodus , vabandust , kunagises kodus üsna asjatu ! </s> </p>
<p> <s> Ja ometi , kõigest sellest hoolimata ja nõnda edasi , kavatsesin ma jääda Ruthi liitlaseks ning olin nõus tegema kõik , mida see naine mult nõudis , et ta mehe lahkumise põhjus välja selgitada . </s> <s> Miks ? </s> <s> Kas seepärast , et sel naisel oli ikka veel minu üle suur mõju ? </s> <s> ( Ja kas ta ise teadis , et tal on see mõju ikka veel olemas ! ? ) </s> <s> Võimalik , et mõlemale küsimusele tuli jaatavalt vastata . </s> <s> Kuid oli veel midagi , üks kõrvalnüanss . </s> <s> Üsnagi oluline . </s> <s> Larry oleks võinud mulle oma otsusest teada anda , noh , lihtsalt vihjata . </s> <s> Ma poleks sellest eales kellelegi rääkinud . </s> <s> Raudkindel ! </s> <s> Sest meeste solidaarsus naiste maailma vastu on tugevam kui miski muu ! </s> <s> Isegi tugevam kui vana armastus . . . </s> <s> Aga praegusel kujul puudutas kogu konflikt . . . minu mina , mu eneseuhkust . </s> <s> Ja midagi veel ! </s> <s> Ma ei saanud öelda – Larry on kadunud , ja mis siis , ta on ju k u s a g i l olemas – ning mulle piisab sellest teadmisest . </s> <s> Ei , asi oli komplitseeritum . </s> <s> Minagi tundsin end reedetuna . </s> <s> Veelgi enam – Larry oli järjekordselt mulle mu koha kätte näidanud sellega , et pidas mind . . . </s> <s> Just nimelt seepärast ei saanud ma kõrvalvaatajaks jääda . </s> <s> Ma pidin teada saama , mis selle kõige taga peitub . </s> <s> Sest see võis olla ka midagi , mis oli minuga otseselt seotud . </s> <s> Vähemalt võis olla üks põhjusi . </s> <s> Ma pidin edasi minema , tahtsin ma seda või mitte . </s> <s> Iseasi , kas ma kõigest teadasaadust ka edaspidi Ruthile ette kannan . </s> <s> Midagi võis ju ka minu teada jääda . </s> <s> Kui mul ikka õnnestub . . . </s> </p>
<p> <s> Jah , see , mis Ruthi vaevas ja mida tema kahtlustas , ei pruukinud olla peamine . </s> <s> Aga sealt võis midagi edasi hargneda . </s> <s> Nii et mul tasus ka Ruthi versioone arvesse võtta . </s> <s> Ent ma pidin teada saama midagi muud . </s> <s> Seda võiks nimetada Larry saladuseks . </s> <s> Ta oli suutnud seda nõnda hästi varjata . </s> <s> Mitte ainult Ruthi eest . </s> <s> Ka minu eest . </s> </p>
<p> <s> Hakkaksin uuesti Ruthi kuulma . </s> <s> Ta soovis mind endiselt kuulajana pidada . </s> </p>
<p> <s> “ . . . tead , ma olen sellest kõigest väsinud . </s> <s> Ja ma olen isegi jõudnud mõelda . . . ma ei tea , kas sa saad minust õigesti aru . . . aga ma vist ei tunneks kuigi suurt . . . noh , vaimustust . . . kui ta nüüd järsku . . . peakski välja ilmuma . . . </s> <s> Aga seda ma millegipärast ei usu . . . </s> <s> Seesama sisetunne ütleb , et enam ta ei tule . . . </s> <s> Ka Marianne on seda meelt . </s> <s> Nii et me peame temaga kahekesi hakkama saama . </s> <s> Mis siin siis ikka , ega me esimesed ole . . . ” </s> </p>
<p> <s> Märkasin , et selle pika monoloogi aegu oli Ruthi mõte teinud peaaegu täispöörde – ta oli lootusetusest jõudnud mingite kahtlusteni ja sealt tagasi mõtteni , et kõigil otsingutel pole suurt mõtet . </s> <s> Ning ma isegi imestasin , kui ta pärast pausi pöördus minu poole ja palus , et ma neis Larry sahtlites edasi sobraksin . </s> </p>
<p> <s> Tõusin ja läksin Larry kitsukesse tuppa , nagu oleks see minu enda vaikne kabinet , kus võin segamatult tegutseda ja üksi oma mõtetega olla . </s> <s> Ja taas vilksatas mingi kerge reaalsusenihe , mingi kahestumisvõimalus , et ma oleksin justkui Larry ise . . . </s> </p>
<p> <s> Tegelikult huvitas mind esmalt Larry raamaturiiul , mida ma olin mineval korral vaid põgusalt silmitsenud . </s> <s> Selgus , et seal polnudki muud kirjandust kui loodusteaduslik . </s> <s> Riiulid olid nii tihedalt täidetud , et mul tuli raamatuid peaaegu jõuga rivist välja kiskuda , nii vastumeelselt andsid nad end võõrasse kätte . </s> <s> Lehitsesin mõnda raamatut , lasin lehekülgedel sõrmede alt läbi libiseda , ilmselt selle mõttega , et äkki on mõne raamatu vahel veel mõni paber . . . </s> <s> Üks juba oli olnud ! </s> </p>
<p> <s> Need olid mulle suures osas tuttavad teosed , meile mõlemale tuttavad teosed . </s> <s> Sest meid oli lapsepõlvest peale toitnud üks ja sama õhin – reisid , võõrad maad , kuulsad rännumehed , nendega seotud seigad , kaugus ja seiklusvaim , kui Nansen appi võtta . </s> <s> Leidsin Larry riiulist nii ” Reisi “ Beagle'l ” kui ka “ “ Frami ” polaarmeres ” , aga samuti S. Hedini “ Polaarsõidud ” , kus sees gravüürid John Franklinist ja de Longist , Peter Freucheni , Rockwell Kenti , Heyerdahlid . </s> <s> Kui vana hea tuttav sattus mulle nüüd kätte “ Jäljed kivil ” , mille jätsingi kušetile , et raamatut hiljem Mariannele näidata – kas ta ikka mäletab neid pilte ? </s> </p>
<p> <s> Mitmes kohas olid raamatute vahele pandud papilipikuid , mis tähistasid uue temaatika või valdkonna algust : meteoriitika , kuulsad ekspeditsioonid , “ kadunud maailmad ” , müütilised linnad – Valge linn , Soolalinn , Mangazeja , Machu Picchu . </s> <s> Aegamööda süüvisin Larry . . . ja ka iseenda huvidesse ning ühtlasi sellesse kenasse tudengiaega , kui romantika oli nii valdav ja maailm tundus nii noor ning avastusi täis – veendumus , mis hiljem aina rohkem ja rohkem tuhmus , kuni sellest oli järel praegune kiretu skeptitsism , et kõik see oli suuresti ettekujutus . </s> <s> Ehkki just nüüd olid avanenud võimalused reisideks , mis veel paar aastat tagasi tundusid lausa utoopilised . . . </s> </p>
<p> <s> Sel kohal tuli Ruth uksele ja küsis imestunult : </s> </p>
<p> <s> “ Sa polegi veel sahtlite kallale asunud ? ” </s> </p>
<p> <s> Ma siis kohe asusin . </s> <s> Sahtlid olid paberitest pungil . </s> <s> Aga selles olin veendunud juba eelmisel korral . </s> <s> Neist ülemised olid täis lausa pahnandust – vanu postkaarte , kviitungeid , ülikooliaegseid suusamaratonide ja kokkutulekute embleeme , luitunud postkaardikomplekte ja muud sellist . </s> <s> Mitte mingeid märkmikke , mitte ühtki kirja , vaid paar tühja , aadressita ümbrikku . . . </s> <s> Võib-olla põhjalikum , paber-paberilt sorteerimine tooks ehk midagi lagedale . . . </s> <s> Neis alumistes sahtlites , mille kallale ma eelmisel korral ei pääsenud ja nüüd kušetti mõniteist sentimeetrit ukse poole nihutades pääsesin , oli peamiselt tegu Larry poolt aastate jooksul kirjutatud artiklite mustanditega , mida ta millegipärast oli soovinud säilitada . </s> </p>
<p> <s> Üritasin nende alumiste sahtlitega edasi tegelda , ka tagumises osas leiduvat kätte saada . </s> <s> Kuid kušetiots ikkagi segas . </s> <s> Ning kušetti rohkem ukse poole nihutada ei saanud . . . </s> </p>
<p> <s> Ruth vaatas mu tegevust vaikides pealt . </s> <s> Mind hakkas see küürutamine ja nendes paberites sorimine kergelt ärritama . </s> <s> Ükskõik mis , aga ma ei lootnudki neist sahtleist midagi leida . </s> </p>
<p> <s> Ja järsku ma teadsin , et Ruth oli neis sahtlites tuhninud , et ta oli seda teinud varemgi , et ta oli seda teinud p i d e v a l t ja et ta oli ka pärast Larry kadumist veelkord kõik sahtlid läbi käinud . </s> <s> Seepärast neis säärane kaos valitseski ! </s> <s> See ei saanud olla Larry-korraarmastaja , noh , suhteliselt korraarmastaja jäetud . </s> <s> Muidugi polnud Ruth sealt midagi leidnud . </s> <s> Ja seepärast teda enam niivõrd ei huvitanudki , kas minagi midagi avastan . </s> <s> Kõik see oli vaid kattevarjuks , kohusetäiteks ! </s> </p>
<p> <s> Ajasin end selle oletuse peale sirgu ja pöördusin järsult tema poole . </s> <s> Sest mulle tuli hetkel meelde üks teine asi , mida ma olin tahtnud talt juba eelmine kord küsida . </s> </p>
<p> <s> “ Kuule , Ruth , ma tean , et Larry pidas päevikut . </s> <s> Igatahes kogu ülikooliaja . </s> <s> Kas ka viimastel aegadel , seda ma ei tea . </s> <s> Aga ma millegipärast arvan , et ta jätkas seda kommet hiljemgi . </s> <s> Sest Larry oli sedasorti inimene . . . </s> <s> Ütle , oled sa neid päevikuid näinud ? </s> <s> Need olid tal vanasti ühesugused – niisugused paksud pruunid kladed . </s> <s> Sa kindlasti mäletad neid kladesid . </s> <s> Me ju kasutasime kõik neid loengute konspekteerimiseks ! </s> <s> Tegelikult tahtsin ma sult küsida otse– kas sa oled neid päevikuid lugenud ? </s> <s> Tema teadmata ? </s> <s> Ütle ausalt . . . </s> <s> See on tähtis . . . ” </s> </p>
<p> <s> Ruth vaatas minust kõrvale ja vastas kõlatult : </s> </p>
<p> <s> “ Ma tean , et need kaustikud olid tal olemas . . . </s> <s> Aga ma ei ole neid lugenud . ” </s> </p>
<p> <s> “ Ruth , anna andeks , kuid ma millegipärast ei usu sind . . . </s> <s> Naised pole sellised olevused , kes taolisele ahvatlusele suudaksid vastu seista . . . </s> <s> Ruthikene , ma ei küsi seda mingist uudishimust või tahtmisest teie ellu sekkuda . </s> <s> Saa aru . </s> <s> Ma küsin seda selsamal põhjusel , et kui ta sai sellest teada või kui ta nägi sind oma päevikuid lugemas , siis võis see olla põhjus . . . lihtsalt üks põhjus , miks ta . . . noh , lahkus . </s> <s> Tead , päevikud on väga intiimne nähtus . </s> <s> Ja kui teine inimene sinna tungib . . . </s> <s> Ma vist ei pea sulle meelde tuletama Lev Tolstoi juhtumit ja tema kodunt lahkumist . </s> <s> Kuigi Tolstoi puhul on tegemist suurmehega ja väga komplitseeritud juhtumiga ja nõnda edasi . </s> <s> Aga ikkagi . . . ikkagi . . . </s> <s> Sa ju tead , millega Tolstoi naine Sofia Andrejevna hakkama sai – ta otsis üles ja luges läbi kõik mehe päevikud . </s> <s> Kõik , isegi noorusaegade omad , mil nad abieluski polnud . </s> <s> Ja ta sai mõndagi teada Ljovakese tormilisest noorusest . . . </s> <s> Tolstoi sai selle jälile ja pidi edaspidi tavalise päeviku kõrval kasutusele võtma salapäeviku , sest et tal oli kirjanikuna oma salamaailm , kuhu ta ei tahtnud kedagi lasta . </s> <s> Kuid Sofia Andrejevna nuuskis ka selle salapäeviku välja . . . ” </s> </p>
<p> <s> Ruth ei vastanud midagi , ta kogus end. Ma ootasin . </s> <s> Ja mida pikemaks venis paus , seda selgem mulle oli – jah , ta oli lugenud neid päevikuid ning aimas , mida see võis endaga kaasa tuua . </s> <s> Nii et mul polnud vaja talle kinnitada , et kõikidest asjadest kõige vähem sallis Larry enda järel nuuskimist ja luuramist . </s> <s> Ruth teadis seda minust paremini , palju paremini . </s> <s> Ja ma võisin talle asja vaid pisut kergemaks teha ning temalt vastust saamata sellessamas sihis edasi liikuda . . . </s> </p>
<p> <s> “ Ruthikene , sa vist ütlesid , et oled neid kaustikuid näinud . . . </s> <s> Kus ta neid hoidis ? ” </s> </p>
<p> <s> Ruthi vastus oli seekord kiire . </s> <s> Millega ta end ühtlasi lõplikult reetis . </s> </p>
<p> <s> “ Need olid tal nahkkohvris . </s> <s> Sellessamas , mis on nüüd kadunud . </s> <s> See kohver oli peidetud sinnasamasse kirjutuslaua alla , kus sa praegu istud , nendesamade kaustade ja paberivirna taha . </s> <s> Aga enam seda seal pole . . . ” </s> </p>
<p> <s> Niisiis , Larry oli võtnud oma päevikud kaasa . </s> <s> Või pigem hävitanud , sest need oleksid olnud kaunis raske taak kõigele sellele lisaks , mida ta oli samuti p i d a n u d kaasa võtma , mõtlesin mina sel ajal , kui Ruth oma pooliti ülestunnistuse piinade käes vaevles . </s> <s> Et mulle otsa vaatamata lõpuks kõlatult üles tunnistada : </s> </p>
<p> <s> “ Jah , tegelikult . . . ma olen mõnda neist lugenud . </s> <s> Aga juba hulk aega tagasi . </s> <s> Siis , kui ta neid veel . . . nõnda ei varjanud . . . </s> <s> Ausalt öeldes – tal oli seal kõiksugu asju kokku kirjutatud . . . </s> <s> Ma ei saanud aru , miks ta neid nõnda varjama pidi . . . </s> <s> Mõnes kohas oli üsna tavalisi sündmusi kirjas . </s> <s> Aga mõnikord mitte just nõnda , nagu mina mäletasin . . . </s> <s> Või mida keegi talle oli öelnud . </s> <s> Ka kõik kingitused ja teiste kiitused olid tal kirjas . </s> <s> Aga oli ka väga imelikke mõtteid . . . </s> <s> Tead , ma hakkasin just neid kaustikuid lugedes mõtlema , et Larry on minu . . . ja võib-olla ka teiste jaoks saladus . . . ” </s> </p>
<p> <s> See oli nüüd lõpuks aus ülestunnistus ; see oli siiralt öeldud ! </s> <s> Tubli , Ruth , seda ma ootasingi ! </s> <s> Nii et ikkagi . . . nii et ikkagi oli olemas üks põhjusekene . </s> <s> Tema sisemist maailma , tema personaalsust polnud austatud ! </s> <s> Kuid arvatavasti polnud see kõige olulisem . </s> <s> Pidi olema ka teisi , võimalik et sellesamaga analoogseid , kuid veelgi põhimõttelisemaid põhjusi , jätkasin ma mõttes jonnakalt juba kord paikapandut rida . </s> </p>
<p> <s> Aga ma ei öelnud oma kõhklusi välja . </s> <s> Kuid ei hakanud Ruthile ka tagantjärele moraali lugema või mingeid etteheiteid tegema . </s> <s> Sellest poleks mingit kasu olnud ! </s> <s> Teadsin – pea kõikidel naistel on säärane komme küljes . </s> <s> Neis oli peidus loomulik animaalne uudishimu . </s> <s> Nagu rebasel metsas või gasellil savannis . </s> <s> Nad tahavad midagi teada saada . </s> <s> Kui see ka neid endid selgesse ohtu seab . </s> <s> Nad tahavad tungida meessoo lauba taha . </s> <s> Selle koduse olevuse mõistusesse , kes talle läbipaistmatute silmadega otsa vaatab ja nõnda vähe räägib , nagu seda tegi Larry . . . </s> <s> Jah , muidugi oli ta oma saladusi </s> </p>
<p> <s> Ütlesin hoopis muud : </s> </p>
<p> <s> “ Eks nüüd olen mina samasugune tema asjades tuhnija . </s> <s> Ja ma ei usu , et ta ka seda heaks kiidaks . </s> <s> Arvan , et ta virutaks mulle vastu lõugu ! </s> <s> Ja ma ei saaks talle öelda , et sina lubasid või käskisid . </s> <s> Ma ju ikka ise . . . ” </s> </p>
<p> <s> Sellelt mõttevahetuselt katkestas meid kellegi saabumine . </s> <s> See oli Marianne . </s> <s> Ta oli siis ikkagi seniajani koolis olnud . </s> <s> Pistnud oma Mireille Mathieu soenguga pea isa toa ukse vahelt sisse , tervitas ta mind familiaarselt : “ Tšao ! ” Vastasin samas laadis . </s> <s> Ja Marianne kadus oma tuppa . </s> <s> Kuid nüüd oli ta tõesti kodus ! </s> </p>
<p> <s> Vahepeal oli Ruth kööki läinud , et juba kohustuslikuks saanud kiluvõileibu valmistama hakata . </s> <s> Jäin üksi . </s> <s> Mõtlesin Larry peale . </s> <s> Mõtlesin intensiivsemalt kui kunagi varem . </s> <s> Lootsin , et ehk saan temaga siin selles toas viibides mingi hingelise sideme . </s> <s> Kuid mingit imet ei sündinud , mingit mõttekanalit ei tekkinud , kõik jäi tummaks ja vastuseta . . . </s> </p>
<p> <s> Mingi aja pärast hüüdis mind hoopis Ruth . </s> <s> Summutatud häälega . </s> <s> Et tuleksin kööki . </s> <s> Ta lõikus laua ääres sibulaid ja pühkis seejuures käeseljaga pisaraid . </s> <s> Ehkki pisarad polnud tõelised , oli see ometi veider pilt . </s> <s> Ma ju olin teda näinud alles hiljaaegu nutmas – ja nüüd siis veel need ebatõelised pisarad lisaks ! </s> </p>
<p> <s> Istusin laua taha . </s> <s> Kuulsin , kuidas pliidil väikeses kastrulis keesid kolinal munad . </s> <s> Oli vist ammu aeg need kraanikaussi külma vee alla tõsta . </s> <s> Aga see polnud minu teha . </s> <s> Koonilise kattega köögipirn heitis mulle valgust otse silma . </s> <s> Ma olin kui ülekuulatav . </s> <s> Ma ei aimanud , mida Ruth öelda või kuulda tahab . </s> <s> Tundsin õhus pinget . </s> <s> Asi on vist selles , mõtlesin ma , et ma pole kogu õhtu jooksul millegi konkreetse ja konstruktiivsega välja tulnud . </s> <s> Aga Ruth arvab vist , et mulle on mingid Larry kadumise kaudsed asjaolud selgunud , ainult et ma ei jaga temaga oma teadmust </s> . . . . <s> Aga pole ju ! </s> </p>
<p> <s> Igatahes , ma tundsin end ebamugavalt . </s> <s> Vaikus jätkus ja kohus . </s> <s> Noatöö muutus aina energiliseks , pisarad muudkui voolasid , nii et ta pidi neid pisikese tüdruku moodi lürpima . </s> <s> See süvendas veelgi situatsiooni ebamugavust . </s> <s> Hea meelega oleksin haaranud taldrikult kiluvõileiva ja sööma hakanud . </s> <s> Kuid see oli katteta . </s> <s> Ja oli igasuguse kombe vastane ! </s> <s> Kuid veelgi parema meelega oleksin tahtnud sel hetkel kummutanud pitsi valget viina . </s> <s> Kuid viina polnud üldse sellele lauale ette nähtud . . . </s> <s> Võib-olla et peaksin küsima ! ? . . . </s> <s> Oot-oot , kuidas Larryl sellesamuse viinuškaga lood olid ? </s> <s> Minu teada tal küll säärast nõrkust varem polnud . </s> <s> Aga nüüd ? </s> </p>
<p> <s> Järsku kukkus nuga Ruthil käest maha . </s> <s> Mitte lauale , vaid põrandale ! </s> <s> ( Mulle meenus välkkiirelt , et mahakukkunud nuga tähendab meest . </s> <s> See pärines mu vanaema tähendusleksikonist . </s> <s> Kes siis muu kui Larry ! </s> <s> Oli ta tõesti tagasi tulemas ! ? ) </s> </p>
<p> <s> Ja järgneval hetkel toimus välkkiire muutus Ruthi endaga . </s> <s> Ei , esmalt ta kummardus nuga üles tõstma . </s> <s> Aga kui ta end sirgu ajas , polnud ta nägu võimalik ära tunda . </s> <s> Nii moondununa ja inetuna polnud ma teda veel näinud . </s> <s> Mõtlesin , et nüüd ta siis prahvatabki ja ma saan teada , milles seisneb kogu minu süü selles loos . </s> </p>
<p> <s> “ Kus ta on ! ? </s> <s> Ma küsin sinult ? </s> <s> Kus Larry on ? </s> <s> Sina pead seda teadma ! </s> <s> Sina tead seda , ma olen selles kindel ! </s> <s> Kes siis veel ! </s> <s> Aga sa ei taha lihtsalt öelda ! ” </s> </p>
<p> <s> Ta peaaegu karjus seda ning astus isegi sammukese minu suunas , nuga kuidagi ohtlikult-ähvardavalt käes . </s> </p>
<p> <s> Taganesin . </s> <s> Mõeldes ise , millest küll see raev ? </s> <s> Kust ta võtab , et ma p e a n teadma , kus Larry end varjab ? </s> <s> Nagu oleksime me Larryga mingid vandenõulased tema , Ruthi vastu ! </s> <s> Ja kohe seejärel – nii et kõik see tema senine rahulik toon oli vaid näiline , teeseldud . </s> <s> Kõik see oli vaid fassaad , tasapinnalisus . </s> <s> Mu vastas oli nüüd täiesti tasakaalust väljas naine , lausa hüsteerik . </s> <s> Seda naist tuli nüüdsest karta rohkem kui ühtki teist inimest , keda ma tundsin . </s> <s> Ja mitte mingid vabameelsused ega vanade tunnete ülessoojendamised ei tulnud arvesse ! </s> <s> Kõik , mida ma alles hiljaaegu olin temaga seoses tundnud või mida ma olin endas hellitanud , muutus nende mõne hetkega võimatuks . . . </s> </p>
<p> <s> “ Kus ta on , ütle mulle ? </s> <s> Kus Larry ennast varjab , küsin ma sult ! </s> <s> Ma küsin sult viimast korda – kus on Larry . </s> <s> Ma küsin s i n u l t , kas sa kuuled mind ! </s> <s> Vasta ! ” karjus ta mulle otse näkku , nii et ta süljepiisad tabasid mind ja ma tundsin ka tema hingeõhku , mis polnud kõige meeldivam . </s> <s> Ja mulle tundus , et isegi ta juuksed tõusid püsti , et tal olid juuste asemel väänlevad maod . </s> <s> Jah , ta oli hetke kui too antiikne naine ! </s> <s> Veelgi enam , halb naisolevus – harpüia või moira või kes nad kõik seal olid . . . </s> </p>
<p> <s> Ja ma tegin järgmisel hetkel midagi kontrollimatut . </s> <s> Haarasin taldrikult ühe vaid kiluga kaetud võileiva ning toppisin selle endale suhu – ning võileib jäi mulle kurku kinni . </s> </p>
<p> <s> “ Ma . . . ma . . . tõesti ei tea , Ruth ! ” peaaegu sosistasin talle vastuseks ja kukkusin siis köhima , nii et leivapudemed lauale laiali lendasid . </s> </p>
<p> <s> Sel hetkel libises kööki Marianne . </s> <s> Küllap ema raevuka hääle peale . </s> <s> Ta oli vist lihtsalt niisama voodil lebanud või koguni maganud , sest tal oli seljas mingi pooleldi läbipaistev negližee , millest ta tumedate nibudega rinnad selgesti läbi paistsid . </s> <s> Ja minus vilksatas kohatu mõte , et just niisugusena sobib ta sellesse stseeni palju paremini kui mingis lihtsas ranges keskkoolikleidis . </s> <s> Sest siin oli tegemist klassikalise konfliktiga . </s> </p>
<p> <s> “ Ema , ema , pole vaja ! ” hüüatas Marianne ja klammerdus Ruthi käsivarde . “ Kui keegi peab süüdi olema , siis parem olgu seda mina </s> . . . . <s> ma olen seda hea meelega . . . ” Ja Marianne jäi vait . </s> <s> Mis võis küll tema arvates olla see süü ? </s> <s> Oleksin väga tahtnud teada saada . </s> </p>
<p> <s> Ja niisama äkki , nagu see Ruthi raev oli süttinud , nii kähku see ka taandus . </s> <s> Ta taltus paari hetkega , võimalik , et just tütre sõnade ja kaisutuse peale , pani noa lauale , surus käed paluvalt rinnale kokku ning kukkus siis minu suunas vabandama – et ta ei tea , mis temaga toimub ja nõnda edasi . </s> <s> Mul oli imelik teda ka sellise kahetsevana näha . </s> <s> Kuid ma ei saanud midagi parata – kõik pidi minema oma määratud rada . . . </s> </p>
<p> <s> Situatsioon oli närune , see oli , nagu öeldakse , väljunud kontrolli alt . </s> <s> Ja sellistes situatsioonides , kui aus olla , eelistan mina alati taganemist , põgenemist , kui see vähegi võimalik on . </s> <s> Pange seda mulle miinuseks või mitte . </s> <s> Sest olen loomult arg meesterahvas . </s> <s> Ja eelistan konfliktitut suhtlemist . </s> <s> Jah , ma pidin sellest elamisest , nende kahe naise juurest võimalikult ruttu jalga laskma . </s> <s> Ehkki vabandamine oli juba aset leidnud ja pärast seda nagu ei sobinud lahkuda , tegin ma südame kõvaks ja teatasin , et hakkan nüüd koju minema . </s> <s> Nägin , kuidas Ruth langes näost uuesti ära ja püüdis midagi heastada . </s> <s> Aga igal uuel korral jäi ta poole peale . </s> <s> Sõnu ei jätkunud . </s> <s> Ja tütre juuresolek segas ilmselt ka . </s> <s> Ta ju ei saanud apelleerida meie kunagistele tunnetele , ehkki teadis , et kui ta mul ümbert kinni võtaks , korraks mu vastu liibuks , siis ma pehmeneksin ja me istuksime laua äärde ja varsti oleks endine tasakaal meie vahel taastatud . </s> <s> Kuid õnneks või õnnetuseks ta häbenes oma tütart . . . </s> </p>
<p> <s> Ehkki Marianne oli samuti silmnähtavalt mu kohese lahkumise vastu . </s> <s> Veel hetk – ja ta oleks minugi käisesse klammerdunud . </s> <s> Kuid ta suutis end tagasi hoida ja üksnes vaatas mulle tummalt otsa . </s> <s> Ning see oli lausa täiskasvanud naise pilk , tulvil leebust ja palvet . </s> <s> Imelikul kombel ei suutnud seegi mind enam peatada . </s> <s> Mul oli juba ukselink peos , kusjuures mu käsi riivas lukuaugus rippuvat võtmekimpu . </s> <s> Need kõlksatasid . </s> <s> Ja juba oligi uks avali ning koridori erapooletu õhk lõi mulle vastu . </s> <s> Just sel hetkel pääses mingi seni tagasihoitud viha või eneseõigustus minust lõpuks lagedale . </s> <s> Ja see vormus sõnadeks , mis ei kuulunudki justkui minule , ent samal ajal kõlasid minu võõrast suust : </s> </p>
<p> <s> “ Võtke see neetud mask siit esikust maha ! </s> <s> Kas te siis ei tea , et võõraste asjadega käib kaasa halb aura ! </s> <s> Ja selle mustast puust maskiga eriti ! ” </s> </p>
<p> <s> Märkasin , kuidas Ruth võpatas , nagu usuks tema neid asju minust veel palju tugevamini . </s> </p>
<p> <s> “ See on Lembitule kingitud mask , ” sosistas ta . </s> </p>
<p> <s> “ Seda enam ! </s> <s> Võtke see kohe maha ! </s> <s> See jäle must asi ! </s> <s> Ta toob õnnetust ! ” hüüatasin ma veel raevukamalt ning tahtsin ukse enda järel kinni tõmmata . </s> <s> Ometi pidin veel midagi lisama . </s> <s> See lause lipsas minust lausa tahtmatult ja võis pärineda vaid alateadvusest . </s> <s> Igatahes kahetsesin seda järgmisel hetkel vägagi – mul polnud mingit alust nõnda lausuda : </s> </p>
<p> <s> “ Te ise olete kõiges juhtunus süüdi , kas te pole sellest siis veel aru saanud ! ? ” </s> </p>
<p> <s> Kui ma olin mõned korrused allapoole jõudnud – lifti ma ei hakanud kutsuma - , ründas süütunne . </s> <s> Ma poleks pidanud nõnda endast välja minema ! </s> <s> Mul polnud selleks vähimatki põhjust ! </s> <s> Ma oleks pidanud ennast asetama Ruthi seisundisse ! </s> <s> Ja kui see oli juhtunud – ma oleks pidanud talle võimaluse selle ägestumist väärikalt heastada . </s> <s> Aga ma vist kartsin midagi . </s> <s> Võib-olla ma kartsin asjade käändumist millekski vastupidiseks ? </s> <s> Mingit enesesalgamist , mingit Ruthi nõrkust . </s> <s> Ma kartsin , et Marianne lahkub meie juurest ja Ruth lausub vaikselt ning raugelt : “ Ära mine ! </s> <s> Ma olen nii palju öid üksi olnud . </s> <s> Ja nüüd veel eriti </s> . . . . <s> Ma ei suuda enam ! ” </s> </p>
<p> <s> Mis andis mulle aluse temast , Ruthist , nõnda mõelda ? </s> <s> Missugusest veendumusest pärinesid need mu pahelised mõtted ? </s> <s> Larry oli ju vaid poolteist nädalat kaotsis olnud ? </s> <s> Tundus , et ma pakkusin midagi üle . </s> </p>
<p> <s> Ma olin hakanud millestki aru saama . </s> <s> Ja millestki mitte . </s> <s> See korter oli kui must kast . </s> </p>
<p> <s> Kui ma all välisuksest väljas olin ja üles vaatasin , lootes seal kaheksanda korruse köögiaknal näha kaht kahetsevat nägu mulle järele vaatamas , valdas mind uuesti toosama kahetsusmõte mis trepil , seekord veel tugevam , nii et ma olin peaaegu ümber pöördumas ja liftiga üles kaheksandale korrusele sõitmas . </s> <s> Et seal midagi seletada , midagi ära kuulata , lasta end veenda , et neil on minust tuge ja nõnda edasi ja nõnda edasi . </s> </p>
<p> <s> Ei , ma olin juba lahkunud Larry korterist , mis oli nüüdsest vaid ta naise ja tütre korter – ja ma tõesti ei teadnud , kas ma veel kunagi külastan seda raudukse tagust maailma . </s> </p>
<p> <s> Nõnda siis oli minu seekordne missioon lõppenud läbikukkumisega . </s> </p></div2><div2 type="alaosa"><head> II HIRM </head><head> 4 . peatükk Endaga puntras mees </head>
<p> <s> Ma oleksin pidanud selle sammu palju varem ette võtma . </s> <s> Siis , kui ma endast esimest korda aru sain . . . </s> <s> Millal see õieti oli ? . . . </s> <s> Tegelikult ma sain sellest aru isegi enne Ruthiga abiellumist . </s> <s> Kas see tähendab , et ma oleksin pidanud Ruthi Richardile jätma ? </s> <s> Aga kuidas ma oleksin ilma temata elus järjele saanud . </s> <s> Sellelegi järjele , kuhu ma ikkagi välja jõudsin . </s> <s> Ma ju pidin kellelegi toetuma . </s> <s> Sest olen oma olemuselt nii nõrk , nõrk ja otsustamatu . . . </s> <s> Jah , ma tean , mida räägin . </s> <s> Ise olen endale hoopis teine inimene . </s> <s> Vaid mina tean oma nõrku külgi . . . </s> </p>
<p> <s> Elu ise sundis , et kaks aastat tagasi muretsesin endale Varjupaiga . </s> <s> Ma lihtsalt vajasin üht kohta , kus käia mõtlemas , vaikimas , et lasta millelgi liigsel endalt maha variseda . . . </s> <s> Igal juhul ei pidanud Ruth ega mu tütar sellest teadma , ja nad ei saagi seda kunagi teada . </s> <s> ( Ma loodan , et Riks , kui tema viimaks sinna jõuab , hoiab suu lukus ! ) </s> <s> See oli lihtsalt üks kehv tuba ühes Kopli vanas ja peatselt lammutusele minevas majas , õieti tsaariaegses tööliste barakis . </s> <s> Aga lausa mere ääres . </s> <s> Ma võinuks ju sinna elama asuda , kui ma oleksin oma esialgse variandi juurde jäänud . </s> </p>
<p> <s> Veidi hiljem meenus mulle veel üks taoline koht , mis asus mõnevõrra kaugemal . </s> <s> See oli mulle – just nimelt mulle – vanaisa poolt pärandatud maja , suur maja , mida kutsuti minu vanemate poolt kõnekeelselt koguni mõisaks . </s> <s> Kuidagi oli nii läinud , et Ruth ega Marianne ei teadnud ka selle maja olemasolust ega minule pärandamisest midagi . </s> <s> Maja asus Pandivere äärealal , ühe allikajärve ääres ja oli muidugi korrast ära , aga mitte niivõrd , et seda oleks võinud pidada vareme-eelikuks . </s> <s> Kahekorruselise , siit-sealt variseva seinakrohviga ja kohati läbilaskva katusega maja ühes otsas elasid koguni üürilised . </s> <s> Hea tahtmise korral oleksin saanud seal enda jaoks paar tuba elamiskorda teha . </s> <s> Kuid ma poleks seal olnud üksinda , mis oli tollal mu põhitaotlusi . </s> <s> Ja mida ma oleksin seal teinud . </s> <s> Mingeid juhuslikke toimetamis-ja tõlketöid ? </s> <s> Muul kombel oleks mul olnud raske ots-otsaga välja tulla . </s> <s> Oleksin istunud kui pagulane , pilk aknast väljas järvekesel , puuvõrades , käest ära ümbrusel . . . </s> </p>
<p> <s> Kuid ka selle variandi hülgasin ma ruttu . </s> <s> Sest nad oleksid minu vanemate kaudu sinnagi tee üles leidnud . </s> <s> Kes nad ? </s> <s> Kas üksnes mu naine ja tütar ? </s> <s> Ei , kõik teisedki , kel oleks minuga asja olnud . </s> <s> Aga kellelgi pole õigus mind ses maailmas käsutada . </s> <s> Mitte kellelgi . . . </s> </p>
<p> <s> Ja ma müüsin maja ära . </s> <s> Kohalikule vallale . </s> <s> See maja oli vormistatud minu nimele – ja nõnda ei pidanud ma ka oma Tartu vanematele mingit aru andma . </s> <s> Mul oli ju raha vaja . </s> <s> Kui ma tahtsin ära reisida , oma plaani korralikumalt ellu viia . . . </s> </p>
<p> <s> Tegelikult oleksin pidanud nii selle kui ka kogu minu arvel oleva raha ära põletama . </s> <s> Raha kui ühe tähtsama maailmakurjuse allika . </s> <s> Ning kõik muud vana elu jäljed ning lahti ütlema nendega seotust . </s> <s> Nii nagu tegi too Alaska-mees . </s> <s> Ja alustama kõikeriskivalt . </s> <s> Aga minus polnud nii palju julgust . </s> <s> Niisiis polnud minu põgenemine algusest peale absoluutne , vaid mingite mööndustega . </s> <s> Mis mind kurvastas . </s> <s> Pealegi , ma ei saanud hävitada ka oma dokumente – vajasin neid oma ärareisil , riigipiiridel . </s> </p>
<p> <s> Siiski , ma põletasin ära kõik mittevajalikud dokumendid . </s> <s> Sealhulgas ka vanaisa pärandi äramüümise paberid . </s> <s> Sama korraga põletasin ära ka oma päevikud . </s> </p>
<p> <s> Nõnda , paratamatult meenus mulle mu viimase päeviku lugu , mille mu naine otsast lõpuni läbi luges . </s> <s> Ja mis mind tõeliselt marru ajas . </s> <s> ( Kuigi praegu ja siin tundub väljend “ marru ajas ” liialdusena . </s> <s> Kuid nõnda see tõesti oli ! ) </s> <s> Ja jälle jooksis mul judin üle kogu keha . </s> <s> Selle kaustiku põletasin ma ära , kui ma vaid asjast aimu sain . </s> <s> Ma pidin kuidagi vastu hakkama sellele üdinaiselikule uudishimule , ma pidin seda tegema ! </s> <s> Sest selleks hetkeks oli kaustik muutunud millekski räpaseks . </s> <s> Tegelikult oli seal üksainus lõputu mõtete segadik , millest lugeja vaevalt aru sai . </s> <s> Kõik need kaustikud põletasin ma ära Merimetsa metsa all , sest Sepa tänava ahju pidasin selleks liiga sobimatuks . </s> <s> Ma põletasin neid kaustikuid ühes laste poolt metsakamarasse kraabitud liivaaugus , mille perves paljandusid kuivad männijuured . </s> <s> Tegin raagudest kerge , peaaegu suitsuta lõkke . </s> <s> Ja siis hakkasin kaustikuid räsima . </s> <s> Mul oli aega varutud . </s> <s> Ma põletasin neid lehthaaval , aeglaselt , teatud sadismiga . </s> <s> Vaatasin , kuidas söestun mu tegelik ja ometi ka salajane mina . </s> <s> Ehkki olin mõelnud , et kui olen küllalt vana ja kõige suhtes tuimem , võiksin taolisi asju üle lugeda . </s> <s> Nagu teateid kellestki Tundmatust , kes mina kord olen olnud . . . </s> <s> Kui me maailma pole muidugi selleks ajaks pauguga lõhki läinud . . . </s> <s> Aga läks teisiti ! </s> <s> Ma toimetasin julgesti , kartmata , et see väike lõke ei hakkaks kellegi silma , sest kõrval , puude taga kunagisel linna aiamaal põletati samal ajal mulluseid lehti ja varsi , sõnaga kõiksugu prahti , ja ka minuni ulatus kevadise kulu magus suitsulõhn . </s> <s> Lõpuks olid alles jäänud vaid kaustikukaaned , mille ma topin sinnasamasse männijuurte alla suunduvasse tundmatu päritoluga looma urgu . . . </s> </p>
<p> <s> Ja kui nõnda aegamööda hävis mu minevik , siis sai mulle selgeks , et ma pean ükskord loobuma ka oma nimest . </s> <s> Tegelikult on siinkohal võimalus välja öelda , et ma ei salli oma nime , millele mu vanemad pärast pikki otsinguid peatuma jäid . </s> <s> Mis muinaskangelase ihalus see õige oli ? </s> <s> Tegelikult ei salli ma ka oma hüüdnime , mille meie kursus mulle pani . </s> <s> See on eputav . </s> <s> Kust nad selle küll võtsid ? </s> <s> Ma arvan teadvat . </s> <s> Gerald Durrellilt ? </s> <s> Temal oli seal Korful ja hilisemas elus vend Larry , tegelikult Lawrence . </s> <s> Kellest sai palju suurem kirjanik . </s> <s> Naturalistliku laadi esindaja . </s> <s> Ehkki mitte nii populaarne kui looduskirjanikust vend . </s> <s> Igal juhul suurem kirjanik . </s> <s> ( See kõik on Riksi tarkus , kes arvas , et ma võiksin seda nimelugu teada . </s> <s> Tema sõnutsi on ka perekonnanimelisi Lawrence'esid mitu . </s> <s> Üht neist , keda ma võivat lugeda , olevat Araabia-Lawrence'iks kutsutud mees , kellelt eesti keeleski olemas teos “ Seitse tarkuse sammast ” . ) </s> </p>
<p> <s> Tegelikult mõtlesin ma endale oma uue nime välja juba varem . </s> <s> Ma hakkasin end mõttes harjutama nimega Paul , mis on küllalt lühike ja arusaadav pea igal maal . </s> <s> Niisiis Paul , jah , Paul . </s> <s> Peale selle ka pühaku mainega . </s> <s> Kuid midagi oli ka selles nimes vastumeelset . </s> <s> Aga võõras nahk peabki algul ebameeldiv tunduma . . . </s> </p>
<p> <s> Teatud mõttes – ja ma julgen seda endale tunnistada – olen ma iseendale teatud mõttes meeldinud . </s> <s> Ma ei tea , kuidas on tundnud teised inimesed , kuid mulle mu meeldinud mu enda nägu . </s> <s> Tunnistan , et mulle on ikka meeldinud ennast ikka peeglist vaadata . </s> <s> ( Ka sellest tuleb ilmselt edaspidi loobuda ! ) </s> <s> Ma tean , kuidas niisugust eneseimetlust võidakse kutsuda . </s> <s> Jah , Riks kutsuski mind mõnikord Narkissoseks , kui ta seda kammimist-vaatlemist pealt nägi . </s> <s> Aga mis sellest ! </s> <s> Kas ma ei võinud siis iseendale olla kõige ligem persoon , teine mina ? </s> <s> Igatahes on see olnud teistsugune kui naiste eneseimetlus . </s> <s> Ma olen vaadanud ennast … kui kedagi teist ja samal ajal kedagi , keda ma väga hästi mõistan . </s> <s> Mulle on meeldinud kompida ja siluda oma nägu , moonutada seda ja näha , kuidas see omandab taas mulle nii tuttavad jooned . </s> <s> Jah , ja mõnel lasta endal mõneks ajaks ette kasvada habemeharjase , olla karune ja teistsugune – ning siis sellest mustast hallitusest mõne tõmbega vabaneda , olla jälle sile ning nooruslik . </s> </p>
<p> <s> Mitte ainult ennast , vaid ka aega on meeldinud mulle seal peeglisügavuses tabada . </s> <s> Peegel on olnud imelik vahend mu jaoks . </s> <s> Sest seal toimub aja murdumine eimillekski . </s> <s> Aeg nagu puutub peeglipinda , tungib sellesse ja jäädvustub seal peegliklaasitaguses mustas kihis , selle piirpinnal . </s> <s> Kõik hea ja halb ja vahepealne , mis on ühes ruumis toimunud , jääb sinan alles . </s> <s> Nii et kõik meie suurejoonelised tülid Ruthiga on tolles korteris , mida ma võisin veel mõni aeg tagasi kutsuda oma koduks , jah , need on tolle korteri peeglis alles . </s> <s> Ainult et kellelgi pole võimet neid sealt kätte saada , ellu äratada . . . </s> </p>
<p> <s> Sõnaga , ma olin oma abielu vang . </s> <s> Jah , ma tundsin ennast lõpuks nagu lõksus . </s> <s> Ja puuriuks oli iga hetk kinni plaksatamas . </s> <s> Ma tundsin – veel on nõrk lootus , et jõuan sealt välja lipsata . </s> <s> Niisiis , pidin just nüüd otsustama … </s> </p>
<p> <s> Ma saan aru , et olin jõudnud tõelisse sisemisse kriisi . </s> <s> Keskeakriisi . </s> <s> Või kuidas seda sisuliselt nimetada – vist kõige kordumiseks , keerlemiseks samas eluringis , samas päevademustris . </s> <s> Nimelt hakkasin ühel heal päeval märkama , et elu ei paku enam midagi uut , et ma jätkan samu inimsuhteid , et ma ise e n a m e i uuene , et ma olen kusagil nagu lagedal platool , kust pole enam tõusu . </s> </p>
<p> <s> Niisiis , ma tahtsin kõige esimeses lähenduses põgeneda üksindusse . </s> <s> Ja samal ajal kasinusse . </s> <s> Ära kõige liigse eest . </s> <s> Ära kõigi seniste inimsuhete eest . </s> <s> Kõige selle pealiskaudse melu eest . </s> <s> Mingisse teadmatusse , mingisse kohta , mis oleks kõigest piisavalt kaugel . </s> </p>
<p> <s> Ja samas teadsin kogu aeg , et see poleks lahtiütlemine elust kui sellisest ja oma vaimust , et ma ihkan lihtsalt mingit kõrgemat tarkust ning paremat mõistmist , kui see lähtus mind seni ümbritsenult . </s> <s> Ja selleks peaks kõik kardinaalselt uuenema . </s> <s> Aga ma ei teadnud siis veel , kuidas seda kõike on võimalik üheaegselt saavutada … </s> </p>
<p> <s> Ent ometi oli kõik eespoolöeldu vaid kolmveerandtõde . </s> <s> Kui väga aus olla , siis oli veel üks kimäär , millest ju tegelikult äsjaöeldu üksnes vihjet andis . </s> <s> Ja selle eest pidin ma tõesti sõna tõsises mõttes põgenema – ning ma tegin seda arvatavasti õigel ajal. </s> <s> Ja see oli tõesti peamine põhjusi või üks peamisi põhjusi , miks ma selle sammu ette võtsin . . . </s> <s> Lühidalt öeldes – selleks oli vanadus , õigemini vanadusekartus , mis ükskord nagunii oleks hakanud endast märku andma . </s> <s> Ehkki iseenda vananemist on raskem märgata , kuid mitte võimatu . </s> <s> Palju selgemini on lugu naise vananemisega , mida sa näed ligidalt , ligemalt kui keegi teine maailmas . </s> <s> Sest naise vananemises on midagi lootusetumat kui meeste omas . </s> <s> Muidugi , keegi maailmas ei suuda seda vältida . </s> <s> See tähendab , et ka mina poleks suutnud midagi selle vastu , et teine inimene tüseneb , kaotab vormi ja rühti , ta juuksed hõrenevad , ilmub halle niite , tekivad esimesed kortsud . </s> <s> Aga . . . ma ei tahtnud hakata vananema Ruthi ja oma tütre nähes . </s> <s> Esmajoones nende kahe nähes . </s> <s> Mulle nii lähedaste inimeste nähes , rääkigu ma neist mida tahes . </s> <s> Miski ei vii neid minust kaugemale . </s> <s> Jah , ma ei tahtnud hakata Ruthi nägema inetumana , kui ta kunagi oli . </s> <s> Ja tema puhul oli hakanud juba silma paistma . </s> </p>
<p> <s> Aga võib-olla taandus kõik sellele , et ehkki mul oli ju kõrvalt naisi võtta , polnud nende hulgas ühtki , kelle ma oleksin vahetanud tema , Ruthi , vastu . </s> <s> Ma mõtlen mingit kindlust või keset , mida ta kõigist oma taunimisväärsetest omadustest hoolimata kehastas . </s> <s> Või peaks ütlema – ma polnud lihtsalt suuteline teda kellegi noorema vastu vahetama . </s> <s> Olin ehk õige lahtiütlemise mööda lasknud . </s> <s> Milles on imelik vastuolu . </s> <s> Aga need mehed , kes on selle dilemmaga vastakuti seisnud , ütlevad , et mul on õigus . . . </s> </p>
<p> <s> Ja siis ma leidsingi , et kui ma olen ära ja üksnes tean , et neil läheb hästi või enam-vähem hästi , siis on sellest küllalt , siis on see peaaegu seesama , nagu oleksin sealsamas , nende kõrval – ja siiski mitte nendega . </s> </p>
<p> <s> Samas teadsin ma – ei , olen lausa kindel – , et nad ei jää hätta . </s> <s> Ja mul on hea mõelda , petta end ilusa valega , et nad on ka edaspidi samasugused , nagu sel öösel , kui ma neid viimati nägin , ilma et nad oleksid aimanud , et see oli meil viimane kord üksteist näha . . . </s> </p>
<p> <s> Jah , ma ei saa teada nende väikestest raskustest . </s> <s> Need ei häiri mind . </s> <s> Neid nagu polegi olemas . </s> <s> Mõte kustutab nende võimaluse . </s> <s> Neid polegi . </s> <s> On ainult põhiline . </s> <s> Mulle piisab sellest . </s> <s> Kõige üldisemast teadmatusest . </s> <s> Me oleme lahus – ja ometi koos . </s> </p>
<p> <s> Imelik pettus , eks. </s> <s> Aga see tegutseb siiamaani . </s> <s> Ma tean , et nad on sellest üle saanud . </s> <s> Ma tean , külmalt ja kaine kõhuga võttes , et nad ei tunne minust puudust . </s> <s> Vähemalt mitte haiglaselt , kurvakstegevalt . </s> <s> Sest nemadki suudavad mõelda , et olen kuskil olemas . </s> <s> Ja ma jään neilegi mõttes samasuguseks nagu tol õhtul . </s> <s> Või mõnel varasemal , meie elu tõeliselt harmoonilise hetkel . </s> <s> Sest ju neidki on olnud , mis seal salata … </s> </p></div2><div2 type="alaosa"><head> I KADUMINE </head><head> 5 . peatükkKolmas õhtu . Ja öö . </head>
<p> <s> Möödus kaks päeva . </s> <s> Ruth polnud mulle vahepeal helistanud . </s> <s> Mina ise ei riskinud seda samuti teha . </s> <s> Ausalt öeldes – tundsin end üsna viletsasti . </s> <s> Olin käitunud mõtlematult , impulsiivselt . </s> <s> Midagi oli närvidega lahti . </s> <s> See lugu oli ka minule mõju avaldanud . </s> <s> Tunduvalt suuremat , kui olin algul arvanud . </s> </p>
<p> <s> Nende mõne päeva jooksul oli paljugi selgemaks saanud . </s> <s> Aga veel enam oli sündinud uut ähmasust . </s> <s> Oli selgunud et me olime Larryga siiski palju tugevamate köidikutega seotud , kui olid need ebakõlad , mis meid aeg-ajalt lahutada olid püüdnud . </s> <s> Esmajoones Ruth . </s> <s> Ja veel oli mulle lühikese ajaga selgeks saanud , et Ruthist pole mulle liitlast ega abimeest . </s> <s> Tema šokk näis olevat ületatud . </s> <s> Mulle tundus koguni – ta oli muutunud ükskõiksemaks . </s> <s> Justkui oleks tal mingi selgus käes . </s> <s> Mingi oma selgus , mis ei sobinud ometi mulle . </s> <s> Kas see polnud sündinud tänu nendele otsingutele seal Lasnamäe korteris , õigemini nende ummikussejooksule . </s> <s> Marianne kohta ei osanud ma sedasama kinnitada . </s> <s> Temast oli raskem aru saada ; ta polnud kuigi läbipaistev . </s> <s> Näis , et ta on rohkem ema mõju all , kui ta seda välja soovis näidata . </s> <s> Ta vist ei kujutanud hästi ette , milliste elumuutustega kõik järgnev kaasneb . </s> <s> Aga tema eas ei pidanudki nii ettenägelik ja . . . dramaatiline olema kui oleme seda meie . . . </s> </p>
<p> <s> Kolmandal päeval Ruth lõpuks siiski helistas . </s> <s> Ta hääletoon oli neutraalne , aga pigem siiski hillitsetud . </s> <s> Helistamise põhjus oli asine – ta kutsus mind Lasnamäele õhtusöögile . </s> <s> See oli selge lepitusžest . </s> <s> Üks tõeline ja olukorra normaliseerimisest vähegi huvitatud perekonnasõber ei saanud seda tagasi lükata . </s> <s> Veelgi enam – oli reede õhtu , töönädala lõpp , mingi muu pakkumine ei oleks saanud mulle paremini sobida . </s> </p>
<p> <s> Niisiis , ma külastasin Kaarmate Lasnamäe korterit juba kolmandat korda järjest . </s> <s> Kolm , nagu öeldakse , olevat kohtuseadus , mõtlesin ma sinna sõites . </s> <s> Muid mõtteid või ootusi mul polnud . </s> <s> Olin otsustanud kõigis tekkivates teravamates olukordades võimalikult rahulikult käituda . </s> </p>
<p> <s> Nõnda siis istusimegi jälle kolmekesi lauas , seekord elutoas . </s> <s> Tegemist oli tõesti piduliku õhtusöögiga . </s> <s> Keset lauda põles juba enne õhtusööki süüdatud küünal . </s> <s> Tundsin end lausa soovitud külalisena . </s> <s> Lauale toodi ( Marianne poolt ) kuldpruun kana ja pikal vaagnal friikartulid ning sinna juurde valge kaste . </s> <s> Ruth oli tõsiselt pingutanud . </s> <s> Kiitsin teda mõttes . </s> <s> Noa ja kahvli ette oli asetatud desserdilusikas , niisiis pidi järgnema ka magussöök . </s> <s> Ma polnud tükk aega niisuguse laua taga istunud . </s> <s> Püüdsin tahtmatut neelatust varjata , kuid Ruth märkas seda , naeratas ja lausus vaagnat kergitades : </s> </p>
<p> <s> “ Tõsta nüüd endale julgesti ette ! ” Talle võis mulje jääda , nagu oleksin mitu päeva söömata . </s> <s> Aga kana lõhnas tõesti nii vastupandamatult . . . </s> </p>
<p> <s> Sain aru , et eelmise korra tüli või arusaamatus oli unustatud . </s> <s> Et oli tehtud sellekohane sõnatu lepe . </s> <s> Ja pealegi oli tüli impulss , too Nigeeria või mis-ta-oli mask esikuseinalt kadunud . </s> <s> Nad olid ilmselt samavõrd ebausklikud kui minagi . </s> <s> Nii et minugi poolt olnuks kohatu nii ühest kui teisest juttu alustada . </s> </p>
<p> <s> Hakkasime sööma . </s> <s> Millegipärast vilksatas mul peast läbi mõte , et siin jätkuks toitu vabalt nelja inimese jaoks . </s> <s> Ja ka ruumi oleks lahtitõmbamata laua ääres lahedalt neljale inimesele . </s> <s> Kuid mida võinuks selline koosistumine märkida ? </s> <s> Ei midagi muud . . . kui kadunud poja tagasitulekut . </s> <s> ( See oli esimene kord selle õhtu jooksul , kui mu mõte põikas Larryle . </s> <s> Keegi teine polnud ta nime senini maininud . ) </s> <s> Aga paraku olime kui pseudoperekond , mina vaid asendusliikmena . </s> <s> See mõttejätk pani mind võpatama . </s> <s> Mitte tõelisest kohkumusest , vaid asjade võimalikku lõplikku suunda silmas pidades – et nii võibki edaspidi kujuneda , kui Larry peakski kadunuks jääma , et ma hakkangi nende juures järjest sagedamini lõunastamas või õhtustamas käima ( mis oli parim moodus üht üksikut meest kodustada ! ) , kuni mind ükskord jäetaksegi siia . . . </s> <s> Raputasin pead . </s> <s> Mõtlesin , et kui neist kumbki juhtus mu poole vaatama , siis see liigutus tundus küll veider . </s> <s> Nagu ei meeldiks mulle laual või selle ääres istujates miski . . . </s> <s> Ei , tegelikult moodustasime ju mingit laadi hädanõukogu , kes püüdis kramplikult unustada , mille puhuks oli kokku saanud . . . </s> </p>
<p> <s> Ruth ise sõi vähe , ta vaatas rohkem meid , kaht sööjat , ja ta suul mängles mulle juba tuttav mõistatuslik naeratus , nagu mu esimesel külastusel , kui ta mind uksel vastu võttis . </s> <s> Ta oli taas teistsugune . </s> <s> Või üleendine . </s> <s> Ruth nagu vahetanuks maske . </s> <s> Täna oli tal ees rahunenud , mingile otsusele jõudnud naise mask . </s> <s> ( Jälle see maski-paralleel ! ) </s> <s> Isegi liiga rahulik ilme . </s> <s> Justkui ei lähekski Larry kadumine talle enam üldse korda . </s> <s> ( See oli teine kord , kui Larry mulle meenus . ) </s> <s> Ma võisin muidugi ka eksida , jumala eest , kuid seda just ma ta näost välja lugesin . </s> <s> Jah , ta teadis nüüd midagi kindlamini kui eelmine kord . </s> <s> Mida siis ? </s> <s> Et Larry , ükskõik kus ta ka hetkel viibib , ei tule enam tema kui naise juurde tagasi . </s> <s> Aga seda teadis ta minu meelest juba eelmine , üle-eelmine kord . . . ! ? </s> <s> Siis nüüd teadis ta sead veel kindlamini ja oli asunud oma järeldusi tegema . . . </s> </p>
<p> <s> Õhtustasime suhtelises vaikuses . </s> <s> Marianne polnud siiani ühtki sõna lausunud . </s> <s> Heitsin tema suunas paaril korral pilgu – ta ei vaadanud isegi taldrikult üles , mängis häbelikku koolitüdrukut , kes ta päriselt polnud . </s> <s> Seal nad istusid kõrvuti , ema ja tütar – milleski sarnased ja milleski väga erinevad , nagu ma olen ehk juba korra märkinud . </s> <s> Üks justkui täiendas teist , tütar täiendas mälestust , hõrku mälestust , mis mul kunagisest Ruthist oli ja mis oli hakanud kiiresti tuhmuma , nagu aidanuks viimased sündmused sellele paratamatult kaasa . </s> </p>
<p> <s> Arvasin neid vaadates ja tahtmatult kõrvutades , et küllap ema ja tütre vahel oli toimunud mingi põhimõtteline sõnavahetus , kus tütar on paraku alla jäänud . </s> <s> Kuid asi polnud üldse selles ! </s> <s> Sest kui me olime praega ühele poole jõudmas , lausus Ruth pilku tõstes lause , mida ta oli ilmselt tükk aega ette valmistanud : </s> </p>
<p> <s> “ Me siin ennist Mariannega ennist arutasime ja arvasime , et . . . sa võiksid täna öösel hoopis meile jääda . </s> <s> Homme on ju laupäev . . . ja kes sind seal Nõmmel ikka ootab . </s> <s> Uuriksid veelkord neid sahtleid ( ta ei öelnud “ Larry sahtleid ” ) ja ajaksime juttu </s> . . . . <s> On meilgi seltsim . . . ” Ta ei lõpetanud oma lauset . </s> <s> Nii et sündmused ongi minemas seda rada , nagu ma ennustasin , mõtlesin ma raugelt . </s> </p>
<p> <s> Selge see – kaks ebakindlat naist suures majas , sellises olukorras – kes ei tahaks taolises olukorras kas või kehva meeshinge enda kõrvale . . . </s> </p>
<p> <s> Jah , ma olin selleks ettepanekuks valmis , nagu oleks mu alateadvus mulle sellest õigeaegselt teada andnud . </s> <s> Mind vaid riivas see Ruthi lausepool , et “ kes sind . . . ootab ” . </s> <s> Kust tema teadis mu eluasju ja üleüldse ! </s> <s> Tõsi küll , me olime Sirkkaga kokku leppinud alles järgmise nädala alguses kohtuda , ja paus oli tingitud nii-öelda naiselik-tehnilistest põhjustest , nagu ma olen vist juba märkinud . . . </s> </p>
<p> <s> Üks mõttepoolik , üsna ebatõenäoline küll , tükkis ometi segama – kui . . . kui Larry juhtub just sel ööl tagasi tulema , kuidas ma siis seletan oma kohalolekut ! </s> <s> Ruth nähtavasti tabas selle mõttejälje mu näolt ära ja naeratas julgustavalt . </s> <s> Mis siis ikka , mingis mõttes Ruthi ettepanek mulle isegi meeldis . </s> <s> Õigem olnuks ehk öelda – võõras soojus oli nii peibutav . </s> <s> Ma lihtsalt polnud suutnud endale luua sääraseid poissmehemugavusi nagu mõned minutaolised . </s> <s> Minu kodu oli rohkem urg , kuhu vaid pugeda ja kust jälle välja minna . </s> <s> Olin varemgi taolist iseloomunõrkust enda juures märganud – mulle kohe meeldis külas käia ja sinna kauemaks jääda . </s> <s> Vastupidiselt näiteks enamikule abielupaaridele , keda kohustusliku lauasistumise järel haaras äkki mingi paaniline rutt , nagu ootaks neid kodus veel toredam pidusöök ja palju parem , palju huvitavam seltskond . </s> <s> Ma polnud mainitud rutust kunagi päriselt aru saanud . </s> <s> Et milleks siis üldse külla tulla – kas vaid abikaasa meigitud nägu ja kosmeetilise operatsiooni tulemust näitama , uut kleiti- väärikat ülikonda demonstreerima ja sellega mingeid seltskondlikke punkte teenima või . . . ? </s> <s> Oma maneeri nimetasin häbenemata poissmehelaiskuseks . . . </s> </p>
<p> <s> Mu mõtisklus oli olnud pikk , mu vastus oli häbematult kaua viibinud – nad vaatasid mulle juba imestunult otsa ja ootasid kannatamatult . </s> <s> Et kas ma ilmutan jälle eelmise korra jäikust . </s> <s> Marianne naiivne-lapselik-paluv ilme tundus isegi selgem kui ta ema Ruthi väljapeetud lause . </s> <s> ( Kas millalgi oli juba nõnda olnud ! ) </s> <s> Nii et ma ei hakanud enam tseremoonitsema : </s> </p>
<p> <s> “ Mis seal ikka – võin jääda küll … ” Lause sai kuidagi poolik ja samas kergelt möönduslik , kuid üldiselt kõlbas küll . </s> </p>
<p> <s> Märkasin , et see mõjus mõlemale suure kergendusena . </s> <s> Nad kukkusid kohe naiselikult sädistama – kõiksugu tühjast-tähjast ja päevakajalisest . </s> <s> Larry nime polnud ikka veel suhu võetud , minu oma oli õhtu jooksul kõlanud see-eest kaks-kolm korda , ehkki ma olin ju siinsamas . </s> </p>
<p> <s> Kanakondid olid korjunud eraldi tühjale taldrikule , pidulik laud oli vahepeal omandanud argisema ilme . </s> <s> Marianne tõi külmutuskapist lagedale jõhvikaželeekausikesed ja hakkas vastavalt soovile vahukoort tõstma . </s> <s> Jälgisin teda , mu pilk peatus ta kaelaaugus oleval väikesel kullast ehtel . </s> <s> Teadsin äkki , et see on ta isa kingitus . </s> <s> Ja mõtlesin – selles on ikkagi midagi sümboolset , et tütar on täna õhtul just selle ehte kaela pannud ! </s> <s> Või kust ma nägin nende kummagi sügavusse ! </s> <s> Sealsamas , kohe otsa vilksatas veel üks Larryga seotud mõte , vilksatas ja kadus kohe , enne kui suutsin selle sabast kinni haarata . </s> </p>
<p> <s> Siis oli õhtusöök läbi . </s> <s> Kohvi ei pakutud . </s> <s> Teed ka mitte . </s> <s> Ja justkui aimates , et meil võib Ruthiga veel midagi omavahelist arutada olla , või lihtsalt oma head kasvatust demonstreerides lahkus Marianne õige varsti meie seltskonnast . </s> <s> Tundsin pärast Marianne lahkumist , et tal oli terve õhtu jooksul olnud raskusi minu kõnetamisega . </s> <s> Kuidas me eelmisel korral olime suhelnud , seda ma ei mäletanud . </s> <s> Aga nüüd see “ onu Riks ” nagu ei sobinud , “ Richard ” oli ebamugav ja teietamine ei tulnud üldse kõne alla . “ Sinaks ” oleks vaja olnud minu initsiatiivi , kuid ma polnud seda lihtsalt taibanud . . . </s> <s> Ta läks otsejoones oma tuppa , oma neiukambrisse , korteri sellesse ruumi , kus mul polnud veel juhust olnud viibida , isegi mitte üleukse pilku sisse heita . </s> <s> Igas elamises on oma keelatud tsoonid , kuhu meil pole luba . . . </s> <s> Aga enne soovis ta meile “ head ööd ” , mis tähendas , et enam ta tagasi ei tule ja annab meile kahele vaba voli olla kuidas tahame . </s> <s> See oli jälle mu enda lisandus ja tegi mulle kergelt nalja . </s> <s> Ei-ei , see oli kaunis alasti mõte , nagu need vahel tahtmatult pähe löövad – kas oleksin võimeline Ruthiga magama , noh , teoreetiliselt , kui naine ise selleks näiteks selget märku peaks andma . </s> <s> Mis olukorra keerukust arvestades oli küll vähe tõenäoline , samas jälle selle segasust arvestades mingis mõttes isegi . . . võimalik . . . </s> <s> Ptüi , nõnda ei sobinud siiski arutleda . . . </s> </p>
<p> <s> Jäime Rutiga kahekesi koristamata laua äärde . </s> <s> See oli lihtsalt rauge olek . </s> <s> Mingit erilist pinget sest kahekesijäämisest küll ei sugenenud . </s> <s> Nii et ma olin mingis mõttes üle pingutanud . </s> <s> Ja ma juba häbenesin äsjamõeldut . </s> <s> Ruth rääkis oma tööasjadest ja sellest , et temagi kolleegid on väga uudishimulikud , aga tema ei taha , et nad saaksid Larry äraminekust teada ning lõksutavad siis ei tea mida kokku . </s> <s> See oli esimene kord õhtu jooksul , kui Ruth abikaasa nime suhu võttis . </s> <s> Aga see kõlas nii tavaliselt – “ Larry äraminekust ” . </s> <s> Seepeale vaikisime üsna pikka aega . </s> <s> Nagu olesime koos osatanud midagi , milles olime kokku leppinud , et seda me seekord ei puuduta . . . </s> <s> Siis korraga mäletasin jälle seda , mis ennist oli korraks vilksatanud ja siis kadunud . </s> <s> Õieti pärines see mu enda praktikast ja oli üpris triviaalne avastus – et iga kirjutuslaua sahtlite taga on ruumi , kuhu aeg-ajalt mõni paber pudeneb . </s> <s> Või kui pisut filosoofilisemalt väljenduda , siis see , mis liigne , lükatakse sinna taha ja see jääbki unustusse . </s> <s> Nii nagu mälu lükkab teatud osa endast alateadvusse , kust seda on võimalik tagasi kutsuda . </s> <s> Jah , sellest polnud midagi , et sahtlid aeg-ajalt üle ajasid – nii mõnus oli mõnikord unustatud asju avastada . </s> <s> Aga just nõnda võis ka Larry kirjutuslaua puhul olla ! </s> <s> Ja tema , nii hoolikas kui ta ka polnud , ei pruukinud seda teada Nii võiks seal leiduda mõni paber , mida Larry sõrmed ega Ruthi tähelepanelik pilk pole üles leidnud . . . </s> </p>
<p> <s> Ma ütlesin seda kohe Ruthile . </s> <s> Muidugi mitte täies kontekstis . </s> <s> Ruth vaid naeratas kitsilt – pooleldi nõustuvalt , pooleldi kahtlevalt , nagu ei usuks ta enam sellegi ettevõtmise mõistlikusse , nagu ei usuks ta enam ühegi muu ettevõtmise edukusse , mida me Larry asjus nüüd või ka edaspidi ette võtame . </s> <s> Aga ta tuli minu sooviga kaasa ja me läksime Larry tuppa , sest ta pidi mul aitama kušetti üles tõsta . </s> <s> Muidu poleks ma pääsenud neid sahtleid välja tõmbama – milles ma olin mineval korral juba veendunud . </s> </p>
<p> <s> See läks meil korda ja kušett seisis ühe otsa peal püsti . </s> <s> Ma oleksin sellega ilmselt ka üksi toime tulnud , aga mul oli nii-öelda vaja perenaise heakskiitu . </s> <s> Pärast seda taandus Ruth kohe toast , ilma et oleks oodanud , mida ma sealt leian ja kas ma üldse midagi avastan . </s> <s> Mina aga olin kindel , et midagi ma ikkagi leian . </s> </p>
<p> <s> Mu intuitsioon osutus õigeks . </s> <s> Koukisin sealt nelja sahtli tagant kokku terve peotäie pabereid , teiste seas ka paar fotot , mõned nimekaardid ning veel mõned tähtsusetud paberid - ajalehe väljalõikeid ja mingeid maksukviitungeid . </s> <s> Ja mingi joonistuse . </s> <s> Lükanud sahtlid tagasi ja lasknud kušeti tagasi oma kohale , seadsin end mugavamalt istuma ning oma saaki uurima . </s> </p>
<p> <s> Kõik muu oli tähtsusetu praht . </s> <s> Välja arvatud too joonistus , mis oli tehtud kaunis hoolikalt ja kaht värvi tuši kasutades . </s> <s> See oli selgelt Larry enda tehtud . </s> <s> Me kõik mäletasime teda kui hea standartkirja meistrit , kui asi puutus kartograafiasse . </s> <s> Ja ma isegi arvan , et seal Siberis täitis ta neil kindla peale kartograafi ülesandeid . </s> <s> Sest kes siis veel . . . ! </s> <s> Mis puutus joonistamisse , siis tal oli ka sellel alal hea käsi , kuigi otsest joonistamisoskust me õppeplaan ette ei näinud . </s> <s> Larry joonistas lihtsalt oma lõbuks . </s> <s> Minulgi peaks kusagil olema paar ta linoollõiget ja üks enda portree </s> . . . . </p>
<p> <s> Sel hetkel kuulsin , et Ruth tuli tagasi . </s> <s> Mu mõte töötas kiiresti . </s> <s> Ma ei tahtnud seda joonistust millegipärast talle näidata , ehkki ma polnud õieti jõudnudki sellesse süveneda . </s> <s> Ja mu käsi pistis joonistuse kuuetaskusse . </s> <s> See oli mu esimene vale selles majas . . . </s> </p>
<p> <s> Ruth vaatas mulle kuidagi küsivalt otsa . </s> <s> Vaatasin peotäielt paberitelt üles ja vangutasin pead – ei , ma ei leidnud midagi ! </s> <s> Aga Ruth vaatas rohkem kušetti . </s> <s> Et ma olin selle ise paika saanud . </s> <s> Mingi ta järgneva tabamatu liigutuse järgi sain aru , et see tuba ei meeldi talle , et ta ei taha siin eriti viibida . </s> <s> Sain sest hästi aru – nii tuba kui ka kušett märkisid tema ja Larry teineteisest võõrdumist , vahesina ühe naise ja ühe mehe vahel . </s> <s> Millele lisandus veel see kerge füüsiline vahesein , mille Larry oli kas siis ise teinud või lasknud teha , kui ta seda toakest rakendas . . . </s> <s> Olin jälle mingile lõdvale lainele sattumas , nagu oleksime õhtusöögilaus alkoholi tarbinud . </s> <s> Aga seal polnud isegi veini . </s> <s> Mida hoopis mina oleksin pidanud taipama kaasa võtta . </s> <s> Nojah , ma oleksin tol hetkel tõepoolest peaaegu küsinud : “ Ütle , Ruth , millal sa temaga viimast korda magasid ? ” Kuid sain veel endale keelde hammustatud . </s> <s> Oleksin vist kõik ära rikkunud . </s> </p>
<p> <s> Ruthi tulek märkis tegelikult seda , et külalisel , see tähendab minul oli aeg magama minna . </s> <s> Ma seisin kitsas riiulivahes ja vaatasin pealt , kuidas Ruth mulle Larry kušetile aset tegi . </s> <s> Ega taibanud eest ära minna – ja tema ei taibanud paluda ka . </s> <s> Nõnda olime üsna lähestikku . </s> <s> Kui ta kummardus , välgatasid ta põlveõndlad , osa ülespandud juukseid pääses juuksenõelte alt vabaks ja vajus kaelale – see kõik oli nii loomulik ja kodune . </s> <s> Olin hetkel jälle nagu keegi teine , endast väljaspoolne . </s> <s> Ja ometi polnud see naine minu elu osa . </s> <s> Kuid ma märkasin ka , et Ruthi kael õhetas . </s> <s> Ja pöörasin pilgu temalt ära ning küsisin midagi tühist , et piinlikku vaikust sõnadega lahjendada . </s> <s> Ma ei olnud oma ennistises eksimuses enam nii väga kindel . </s> </p>
<p> <s> “ Jah , ” vastas pigem ta selg kui suu mulle ja Ruti käed muudkui silusid helevalgete voodilinade kokkumurdetriipe ning see kõik toimus justkui viivitades , nagu tahaks ta nüüd , tänu minu juuresolekule , võimalikult kauem selles kitsas ja vaenulikus toas viibida . </s> <s> Või mulle jälle vaid tundus nõnda ? </s> <s> See kõik oli mulle esmakogemus – varem polnud veel ükski naine mulle aset teinud . </s> <s> Ja oli vaja , et selleks naiseks juhtus olema ikkagi Ruth ! </s> </p>
<p> <s> “ Kas teil mõnda vaba põrandalampi leidub ? </s> <s> Ma ehk loeks veel ? ” Ja Ruth ruttas sõnatult seda lampi tooma . </s> <s> Nõnda olin mina see , kes pingestuva situatsiooni lahendas . </s> <s> Üksi jäädes mõtlesin – Larry on sel kušetil nii palju üksinda öid veetnud . </s> <s> Kui ta oma kirjutuslaua või arvuti taga ära väsis ega tahtnud magamistuppa oma soojalt nohiseva abikaasa kõrvale minna . </s> <s> Et see just nii oli käinud , selles olin peaaegu kindel . </s> <s> Siin toas viibis ta kõige viimati . . . </s> </p>
<p> <s> Järsku , seosetult tuli mulle meelde , et kušetialust oli katnud paks tolmukiht , kuhu jäid nüüd minu sokijäljed . </s> <s> Nii et see elumuutus oli juba tükk aega kehtinud … </s> </p>
<p> <s> Ruth tõi lambi ja veel midagi muudki ; need esemed olid tal kaenla all – kokkupandud pidžaama ja tuhvlid , niisiis Larry omad . </s> </p>
<p> <s> “ Head ööd ! ” lausus ta seejärel ja sulges enda järel ukse . </s> <s> Uks liikus halvasti , kerge kolinaga . </s> <s> Larry polnud olnud kuigi hea ehitaja . </s> <s> Teadsin seda nagunii . </s> </p>
<p> <s> Siis olin üksi . </s> <s> Ajasin ta pidžaama selga . </s> <s> Tuhvlid jäid voodi kõrvale hommikut ootama . </s> <s> Jah , siin oli tõesti tema maailmas – esmajoones väike kirjutuslaud mu kukla taga ja kõik need raamatud ning see informatsioonist tühjakslastud arvuti . </s> <s> Tundsin kuidas õhustik mind endasse hakkab võtma . </s> </p>
<p> <s> Kuidagi imelikult ebamugav oli Larry rõivast oma palja ihu vastas tunda . </s> <s> See oli kui võõras nahk . </s> <s> Ehkki rõivas oli ju ilusasti pestud ja tükk aega kapis lebanud . </s> <s> Aga see oli t e m a oma … Kas me olime tõesti nii erinevad , et see üksikasi mind nõnda häiris ? </s> <s> Kui ta on lõplikult lahkunud , siis ta ju ei vajanud neid asju enam . . . </s> <s> Ptüi neid pähetikkuvaid mõtteid ! </s> <s> Ma ei peaks kõige selle üle nõnda üksipulgi arutlema ! </s> </p>
<p> <s> Heitsin kohe pikali , padi peaalust kõrgendamas . </s> <s> Larry raamaturiiul olid käeulatuses . </s> <s> Ja põrandalamp põles mõtteidkoondavalt . </s> <s> Tõmbasin riiulist midagi juhuslikku . </s> <s> See oli Obrutševi , selle teise ja noorema Obrutševi väike raamatuke Siberi kummalistest looduspaikadest – Elhõhõthõni järvest ja Kodari aheliku kustunud vulkaanidest . </s> <s> Vähesed matkajad Eestist olid seal käinud . . . </s> <s> Kui keegi üldse . . . ? </s> <s> Raamatuke sobis kokku selle Tunguska ekspeditsiooniga , milles mul seisis järgnevatel päevadel selgusele jõuda . </s> </p>
<p> <s> Ma polnud veel kuigi kaugele jõudnud , kui koputati ja paljas käsivars , Ruthi oma , ulatas mulle uksevahest suure kruusitäie kakaod . </s> <s> Tänasin . </s> <s> Mulle ei vastatud . </s> <s> Jõin istukil olles mitu suurt lonksu , seejärel asetasin kruusi kušeti kõrvale põrandale ning mu käsi võttis riiulist automaatselt uue raamatu . </s> <s> Sel olid peened paberiribad vahel . </s> </p>
<p> <s> Ja siis tabas mind selle õhtu tõeline avastus . </s> </p>
<p> <s> See kuldkirjas seljaga raamat oli Peter Flemingi “ Seiklus Brasiilias ” . </s> <s> Mäletasin seda raamatut vanast ajast . </s> <s> Ainult et tõelise kapsana . </s> <s> Nüüd vahepeal oli Larry selle lasknud ära köita . </s> <s> Raamatus oli juttu inglise rännumehest kolonel Percy Harrison Fawcettist , õigemini tema kummalisest loost . </s> <s> Nimelt jäi see mees 1928. aastal koos oma poja ja tema sõbraga Boliivia selvas teadmata kadunuks . </s> <s> Mäletasin , et vastavates loengutes oli temast möödutud vaid paari lausega – kui sedagi . </s> <s> Aga sellest hoolimata oli just Larry olnud tema loost väga sisse võetud ning minugagi sellest mitmel korral juttu teinud . </s> <s> Et mida mina arvan – mis seal võis tegelikult juhtuda ! </s> </p>
<p> <s> Kõik vastas mu mälestusele . </s> <s> Fotodki tulid tuttavad ette . </s> <s> Olin ju raamatut lugenud , olin seda Larrylt laenutanud . </s> <s> Kuigi ta laenutas oma raamatuid vastumeelselt . </s> <s> Isegi minule , oma sõbrale ei tahtnud ta erandit teha . </s> <s> Tema , nagu muuseas minagi , teadis väga hästi , kuidas raamatud kõndima lähevad ja enam kunagi oma peremehe juurde tagasi ei pöördu . . . </s> <s> Sest neil pole selleks jõudu . . . </s> </p>
<p> <s> Ja ma mõistsin korraga , et pean seda raamatut hoolikalt , lausa detektiivi kombel uurima . </s> <s> Sest korraga – nagu ikka väga passiivses olukorras – vilksatas minus kahtlus , ei , lausa oletus , võiks öelda et fantastiline mõte – kas kolonel Fawcett polnud Larryle omamoodi eeskujuks ? </s> <s> Juba hulk aega tagasi . </s> <s> Mis siis , kui ka tema oli otsustanud . . . oli otsustanud samamoodi kõigest senisest lahkuda . . . ja . . . ja suunduda mingisse teise maailma , kus ta oleks vaba kõigest segavast ja ahistavast ning võiks olla ta ise . </s> <s> Kuhugi sinna , kus teda ei seoks kohustused , lubadused , mitte miski . . . </s> <s> Oli üksnes küsimus – kas sellist kohta sai Larry jaoks praktiliselt olemas olla ? </s> <s> See oli üksnes mõtteuid . </s> <s> Kuid võimatu see polnud . . . </s> </p>
<p> <s> Seepärast asusin üle lugema kõiki neid paberiribaga märgitud kohti . </s> <s> Tõesti , need vihjasid millelegi taolisele . </s> <s> Ma leidsin koguni nõrku allakriipsutusi ( pliiatsiga ) , murtud leheküljeservi , küünejälgi . </s> <s> Raamatutel , nagu ma olin varemgi tähele pannud , oli samasugune võime vihjeid anda nagu muudelgi esemetel . </s> <s> Ma olin kogenud , et mõni tühine seiklusjutt , kerge kriminaalromaan või reisiraamat võib sulle ette öelda asju , mis on täpselt see , mida sa vajad . </s> <s> Samas , elu oli ikkagi palju fantaasiarohkem ja ka loogikavastasem kui riiulitäis raamatuid kokku . . . </s> <s> Nii et , nii et . . . ! </s> </p>
<p> <s> Säärane asi nõuaks muidugi hirmsat tahet . </s> <s> Ent kui see oletus paika peaks , siis oleks see vägagi Larry-moodi . . . </s> <s> Kahju , et tal , Larryl polnud poega , oma noort Johni , keda kaasa sinna oma Boliiviasse või kuhu tahes kaasa võtta ! </s> <s> Tal oli ju vaid tütar , ja tema oli siin . . . </s> <s> Nii , ma olin peaaegu oma uidu uskuma jäänud . . . </s> </p>
<p> <s> Lehitsesin raamatut masinlikult edasi , kuni selle vahelt kukkus mu rinnale poolik paberileheke . </s> <s> ( Hiljaaegu olin midagi taolist juba näinud ! ) </s> <s> Sinna oli Larry käega midagi kirjutatud . </s> <s> Nihutasin end lambile lähemale . </s> <s> Sealt võis lugeda – justkui hoiatusena kirjapandut : “ Muuseas , Fawcett keelas enda otsimise , kui ekspeditsioon ka tagasi ei tule . </s> <s> Ometi seda tehti . </s> <s> Need otsingud on kestnud tänapäevani . </s> <s> Lähemal ajal kavatsevat keegi Rene Delmotte koos James Lynchiga taas Boliivia selvasse Fawcetti jälgi ajama minna . </s> <s> Aga vaevalt neil nüüd enam midagi leida õnnestub ? ” Sõnad “ nüüd enam ” olid alla tõmmatud ja teksti lõpus ilutses tohutu suur Larry käega pandud küsimärk . </s> <s> See küsimärk jäi ka minusse koolduma . </s> </p>
<p> <s> Mina , nagu ilmselt ka Larry , mäletasin isegi muud , rohkem küll spekulatiivset – üks verisooni kohaselt ei kavatsenudki Fawcett Euroopasse tagasi pöörduda . </s> <s> Ja nõnda sai tast indiaanlaste juures kuni oma surmani valge hõimupealik . </s> <s> Ja teine , selle allversioon rääkis , et ta kaotas mälu ja ei osanudki seepärast kanniballide juurest tagasiteed otsida . </s> <s> Kuid mis sel juhul sai neist kahest noorest mehest – ta pojast Johnist ning tolle sõbrast John Rimellist ? </s> <s> Ja kes võis üldse niisuguse teabe käiku lasta , kui ükski kolmest tagasi ei pöördunud ? </s> <s> Nagu oleks tõesti olemas mingi nimetu universaalne teadmistepank , kust taolisi saladusi teada saadakse ? </s> <s> Omamoodi hiiglasliku mahuga arvuti . . . </s> </p>
<p> <s> Mu peas kohises , silmades kirvendas . </s> <s> See oli mu vana häda ja ründas mind siis , kui olid pikka aega ühtlases pinges olnud . </s> <s> Nõnda oli juhtunud ju täna õhtul . </s> <s> Väliselt ( või õieti küll sisemiselt ) sarnanes see kangesti teleekraanil nähtud võbinaga , kui atmosfäärihäiringud pildi ära võtavad . </s> <s> Ja nüüd oli see pinge alanemas . </s> <s> Ning sellises faasis ründaski mind kirvendus , mille tulemuseks oli paari tunni pärast peavalu . </s> <s> Nüüd tuli üritada kiiresti magama jääda ja see saabuv peavalu une hooleks jätta . . . </s> </p>
<p> <s> Ja sellega lõppes mu õhtu Larry korteris . </s> <s> Tema paberite , tema raamatute , tema kadumise saladuse aimatavas ligiduses . </s> <s> Ja algas öö . </s> </p>
<p> <s> Esimest korda ärkasin ma pilkaspimedas kellegi sosinast . </s> <s> Ma ei saanud aru , kus viibin . </s> <s> Olin ju harjunud nägema ka öösel akna kahvatut , kuid heledamat nelinurka . </s> <s> Kuid mind ümbritses turmpimedus . </s> <s> Siis meenus midagi . . . </s> <s> Sain aru , et hääled ulatusid minuni koridorist . </s> <s> Need said kuuluda üksnes Ruthile ja Mariannele . </s> </p>
<p> <s> “ . . . ausõna , keegi nagu katsus ust . . . </s> <s> Kaks korda . </s> <s> Äkki oli see isa . . . ” See oli Marianne hääl . </s> </p>
<p> <s> “ Rumaluke , miks ta siis sisse ei tulnud , tal on ju oma võti . . . ” vastas Ruthi sosin . </s> </p>
<p> <s> “ Ajame onu Riksi üles ! </s> <s> Ma kardan ! ” </s> </p>
<p> <s> “ Mine nüüd ! </s> <s> Rahune maha ! ” </s> </p>
<p> <s> Järgnes vaikus , keegi nuuksatas . </s> <s> Siis kuuldus Marianne energiline sosin : “ Ema , kõige rohkem kardan ma , kui keegi keset ööd kella annab . . . ! ” </s> </p>
<p> <s> “ Rumaluke , kes see ikka võõraste uste taga käib . . . </s> <s> Tahad , ma tõmban kella välja . . . ” </s> </p>
<p> <s> Järgnes kobin , siis naksatus . “ Aitäh ! ” ümiseti vastuseks . </s> <s> Siis lausus Ruthi hääl : “ Mine nüüd magama . . . </s> <s> Onu Riks on ju ka siin . . . </s> <s> Ei olnud ju kedagi </s> . . . . <s> ” </s> </p>
<p> <s> Uksed sulgusid . </s> <s> Vaikus sai oma õigused tagasi . </s> <s> Jäi vaid umin kusagil mu kõrval , vist seina taga torudes . </s> <s> Jah , see olin mina . . . </s> <s> Aga see oli Larry ase . . . </s> <s> Tõesti . . . mina ka ei usu , et ta keset ööd tagasi tuleks . </s> <s> Kui tal just . . . kui tal just midagi tähtsat siit kaasa võtmata ei jäänud . . . </s> <s> Aga siis oleks ta pidanud juba varem ära käima . . . </s> <s> Teda pole enam selles linnaski . . . </s> <s> Kuid kus . . . kus praegu võiks olla . . . ? </s> </p>
<p> <s> Raugus hakkas uuesti tagasi tulema . . . </s> <s> Sellel kušetil oli hea lamada . . . </s> <s> Need Larry raamatud , nad levitasid midagi tuttavat ja turvalist . . . </s> <s> Ma olin taas nagu keegi teine . . . </s> <s> Kuid kes . . . kes ma siis nüüd olin . . . ? </s> </p>
<p> <s> Nii , poolelt mõttelt jäingi jälle magama . </s> </p>
<p> <s> Ärkasin uuesti mõne tunni pärast . </s> <s> Nõnda ütles mulle mu sisetunne . </s> <s> Kui eksimatu see just on , seda ma ei tea </s> . . . . <s> Aga veel pärast ärkamistki oli mul tegu iseenda identifitseerimisega . </s> <s> Mul oli seljas mingi võõras rõivas seljas , mul olid võõrad käed ja jalad . </s> <s> Tegelikult – mind oli üles äratatud . </s> <s> See keegi oli poolkummuli , poolkägaras mu jalutsis . </s> <s> Ta niutsus ja ümises ja silitas mu jalapöidasid . </s> <s> ( Alles hiljaaegu olin samasugust üminat kuulnud ! </s> <s> Aga kus . . . kus ei tulnud hetkel meelde ! ) </s> <s> Samal ajal nihkus too jalgade silitaja aina ülespoole , surudes samaaegselt mind katvat tekki mu näo suunas kägarasse . </s> <s> Ta oli huuled appi võtnud . </s> <s> Nüüd puudutasid need mu põlvi . </s> <s> Ta peaaegu lakkus neid . </s> <s> Nagu koer . </s> <s> Aga see polnud sugugi ebameeldiv , tegi vaid veidi kõdi . . . </s> <s> Ja ma taipasin kohkumusega – nõndaks . . . see on siis Ruth . . . mul oli ikkagi õigus . . . võib-olla oleksin pidanud ise tema juurde minema . . . kuid ma ju ei teadnud . . . aga nüüd siis meeleheitest ja segadusest on ta keset ööd siin , kerjates mult armastust . . . et ma võtaksin ta tagasi . . . selleks endiseks . . . kes ta ju tegelikult kunagi pole olnudki . . . või siis vähemalt armukeseks . . . aga miks ta peaks siin oma korteris kelleltki midagi kerjama </s> . . . . <s> tal on õigus seda kogu oma kehaga nõuda … sest tal ju pole enam meest . . . kelle , kelle nimi ei tulegi mulle hetkel meelde . . . mu sõber vist , kes . . . kes on kogu aeg meie vahel olnud . . . </s> </p>
<p> <s> Ruthi käed kaisutasid juba mu vöökohta . </s> <s> Ja ta nägu oli jõudnud mu jalgevahesse . </s> <s> Ent miks ta nõnda tembutas , mis mäng või rituaal see oli ? </s> <s> Miks ta ei tulnud ega heitnud lihtsalt minu kõrvale ? </s> </p>
<p> <s> Järsku ma taipasin , et see pole Ruth . </s> <s> Need polnud ju samad käed , mis mulle millalgi ammu. . . eile õhtul olid läbi ukseprao kakaokruusi ulatanud . </s> <s> Need sõrmed olid peenemad , samal ajal ebakindlad ja kobavad . </s> <s> Nad silitasid mind edasi . </s> <s> Ja see olevus lõhnas teisiti , ta lõhnas öö ja nooruse järele . </s> <s> Jah , see oli hoopis Marianne ! </s> <s> Kuid milline julgus , ma poleks seda temalt eales oodanud – tulla keset ööd siia Larry tuppa ! </s> </p>
<p> <s> Ent ma lamasin ikka veel liikumatult . </s> <s> Miski keelas mul reageerimast , välja näitamast , et olen ärganud , veel vähem häält tegemast või teda nimepidi hüüdmast . </s> <s> Nüüd oli ta jõudnud minuga peaaegu ühele kõrgusele ja ta hingeõhk puudutas mu kaela . </s> <s> Ma ei näinud küll ta nägu – ja ei saanudki seda selles pimeduses näha – , kuid ma tundsin ta käed ja ta keha ära . </s> <s> Sest paar päeva tagasi siinsamas toas olin ma neid tundnud . </s> </p>
<p> <s> Ei , siin polnud kõik nii , nagu arvasin ! </s> <s> See polnud mingi mäng ega tüdruku julgus . </s> </p>
<p> <s> Äkki teadsin veel üht asja – ma ei tohi ennast ka edaspidi liigutada , käsi tõsta , teda puudutada , veel vähem riivata ta nägu , suud , katsuda ta silmi , sõrmede või siis huultega . </s> <s> Jumala eest , just nimelt mitte seda ! </s> <s> Sest ma tõesti ei teadnud , kas ta silmad on lahti või kinni , kas s e l p u h u l on inimese silmad kinni või lahti ning mis siis võiks juhtuda , kui neid puutuda . </s> <s> Sest nüüd oli mulle selgeks saanud – mu vastas oli lunaatiline olevus , kuuvalguse tütar . </s> <s> Selle kuuvalguse , mis ei ulatunud siia aknata pimeruumi , kuid mis ujutas praegu kindlasti üle selle toa , kus ma polnud veel käinud . </s> <s> Sealt see ümin , see kobavus , nagu oleks tegemist pimedaga , kogu see ebamaisus ja . . . see imeline hellitlemisoskus ! </s> </p>
<p> <s> Selleks ajaks olid nood peened sõrmed jõudnud mu meheliikmeni , hoidsid seda mõne hetke ja hakkasid siis silitama . </s> <s> Ning ümin valjenes sedamööda , kuidas kõiki minus ärkas . </s> <s> Ma ei polnud võimeline midagi tegema , nendele sõrmedele vastu hakkama , ma ei olnud suuteline seda sooja lõtva keha endalt maha veeretama . . . </s> <s> Mu mõistus tumenes . </s> <s> Mulle näis , et hetke pärast olin hoopis keegi teine . </s> <s> Mus ärkas kauge kujutlus . . . </s> <s> Ma olin nüüd enda jaoks keegi nimetu valge mees , kes lamas suures ümmarguses palmilehtedest katusega aafrika onnis kõhisevatest õlgedest asemel , väljas oli lämbe ja tiineid lõhnu täis troopiline öö ning need olid musta orjatari , ümmardajanna käed , mis mu keha küljes ametis olid . </s> <s> Ning selleks hetkeks ei olnud minus järel midagi , ühtki tabu , mis oleks suutnud vastu hakata selle tundmatu ümmardajanna tahtele . . . </s> </p>
<p> <s> Siis olin Aafrikast tagasi . . . </s> </p>
<p> <s> Kuid ka kuuhulluke jätkas vaid talle teadaolevat . </s> <s> Minu liikmest lahti laskmata suruti kuumav reis minu jalgevahesse , seejärel vaid kergitati end pisut – ning see tema valduses osa minust tabas täpselt üht ärritavat , põletavat punkt , nüüd juba soovitut ja igatsetut . </s> <s> Järgnev puudutuste ja eemaletõmbumiste rütm oli aeglane , dikteeritud justkui unest , kuid see ometi kiirenes . </s> <s> Samas langes ta muskuselõhnane ööhame mulle näole ja segas hingamist , aga mul polnudki vaja hingata , mul polnudki tarvidust midagi näha , üksnes tunda seda nokkivat valu , mis ei tohtinud nüüd mingil juhul katkeda . </s> </p>
<p> <s> Ümin kasvas , kuutõbine laskis sõrmed kui juba kasutud lahti ning liikus ka ise justkui tuttavlikult mu aina tugevnevale soovile vastu . </s> <s> Olin kogu aeg oodanud mingit piiri , mingit takistust , nende liigutuste vaibumist , kõige selle lõppemist , kuid nüüd liikus vaid lõpetatuse suunas . </s> <s> Ühel hetkel tundsin õnnelikku värinat , mida ei saanud võrrelda ühegi eelnevaga , sest kõiges oli nõnda palju jäägitust . . . ja teadmatust . </s> <s> Kõigest hoolimata suutis uinunud olemus minu saammoodi vastata . </s> <s> Üksnes väikese hilinemisega . . . </s> </p>
<p> <s> Ja peaaegu kohe pärast seda kergitas ta end , libises sujuvalt allapoole , minust eemale , kuni oli seal jalutsis , kust ta oli oma roomamisteekonda alustanud , jäädes sinna vaikselt ja ühtlaselt hingates lebama , nagu oleks see tema teine magamisase . </s> <s> Võis aru saada – tema lummus oli möödas . </s> <s> Selleks korraks küll ! </s> <s> Nüüd oli ta vaid minu , see tähendab Larry magamisasemel sügavasti magav tüdruk . </s> </p>
<p> <s> Kuid see polnud olnud päevane Marianne , üldsegi mitte tema , see armas ja uje tüdruk , vaid hoopis keegi teine , kes oli vallutanud küsimata tema keha ja sundinud seda keset ööd tõusma ning otsides ringi liikuma . . . ! </s> <s> Tähendab , ta oli küll tema , kuid üksnes füüsise kujul , aga mitte hingelt , mõistuselt ! </s> <s> Et minu kokkupuude lunatismiga sündis küll niisugustel kummalistel asjaoludel ! </s> </p>
<p> <s> Kuid see , mis nõnda öö ja kuupaiste tahtel oli sündinud , ei tekitanud minus hetkel mingeid süümepiinu . </s> <s> Vastupidi , ma olin seletamatult rõõmus . </s> <s> Midagi polnud ju puudu jäänud võrreldes . . . ! </s> <s> Jah , kui tihti me , mehed , ihaleme just säärast lähedust naisega , kus poleks vaikset teineteisega võitlust , nii-öelda ühe poole alistumist või veelgi hullem – ükskõiksust , tumma talumist ja muud säärast . </s> <s> Nõnda oleme tihti nõus koguni ilusa valega , pettusega , kui vaid see keha teatud aja kuulekalt meile kuuluks , meie omale truu oleks , olgu hinge osaluse ja sellele järgnevaga kuidas on . . . ! </s> </p>
<p> <s> Kainus tuli minusse vähehaaval tagasi . </s> <s> Ta ei tohtinud ju siia jääda ! </s> <s> Mõneks minutiks ehk küll , aga mitte terveks ööks . </s> <s> Tõusin üles , ubisin ta endale sülle . </s> <s> Tõstsin ta justkui tühjalt rippuva käe endale õlale , et mul oleks mugavam teda kanda . </s> <s> Ta käsi isegi klammerdus instinktiivselt mu kaela ümber nagu mõni taimeväänal . </s> <s> Ma ei peljanud , et ta üles ärkab . </s> <s> Nüüd magas ta tõeliselt ja sügavalt , teadsin kusagilt . </s> <s> Marianne keha oli soe ja justkui sisemise toestuseta , see tähendab millekski ümaraks kokkuvalguv , ent seejuures küllaltki kerge . </s> <s> Nõnda , see armas meeldiv kandam süles , lükkasin puusaga lahti ust , mis oligi ju poollahti , ja pääsesin koridori . </s> <s> Mulle näis – ta oli nii usalduslikult mu süles , nii jäägitult minu oma , et ma võin temaga kõndida kuhu tahes – sellest korterist ja majast välja , öhe , linnast eemale , kuhugi metsa , oma koopasse , oma Pelgupaika , kui mul niisugune vaid oleks . </s> <s> Nagu mingi Kingkong . </s> </p>
<p> <s> Kuid tänu koridoris valitsevale pimedusele ja osalt ehk ka oma perutavale kujutlusele kaotasin järsku täielikult orientatsiooni – ma ei mäletanud hetkel isegi seda , kus ma just viibin , ja kui see ikkagi pingutusega meenus , ei teadnud ma , kuhupoole jääb tüdruku tuba . </s> <s> Oli vist ikka kolmas uks . . . </s> </p>
<p> <s> Kuid ma eksisin . </s> <s> Tuba , kuhu ma sattusin , oli magamistuba , see tähendab nende kahe k u n a g i n e magamistuba . </s> <s> Tuba polnud päris pime . </s> <s> Ei , mitte ! </s> <s> Seda ei valgustanud linnamajade kohale tõusnud täiskuu , sest selle aken vaatas vale poolde . </s> <s> Öökapil põles imeväike ja väga tuhm , küllap selleks otstarbeks , see tähendab magamise ajaks põlemajäetav öölamp , mis suutis ometi valgustada kummuli lebavat naist , kes pidi olema Ruth , öökapil olevat kuidagi tuttavat fotot , selle kõrval paberkotist väljapuistatud pulbreid ning veeklaasi ja sealsamas võtmekimpu , mille küljes oli “ L ” tähisega lipik . </s> <s> ( Seda viimast , neid võtmeid , mäletasin hiljem väga selgesti ! ) </s> <s> Ma taipasin ainsa hetkega oma eksitust ja pöördusin oma kalli kandamiga ümber , paludes kõiki pühakuid , et laias voodis magaja ei ärkaks üles ja mind jumala pärast ei näeks . </s> <s> See oleks mitmes mõttes katastroof . . . ! </s> </p>
<p> <s> Kuid voodisolija isegi ei liigutanud end – ja ma jõudsin õnnelikult tagasi koridori . </s> </p>
<p> <s> Just sel hetkel , kui olin uuesti pimedas koridoris ning teadsin täpselt tubade paigutust , läbis mind imelik tunne – millalgi , mingis kujutluses või teises elus ( aga kus siis ikkagi ? ) olin sarnast olukorda juba läbi elanud ? </s> <s> See mu déj ? -vu tunne võis tekkida ju ka äärmisest pingest , aga . . . </s> <s> Kuid kus ? </s> <s> Siis meenus välgusähvatusena – mingis raamatus , millel oli mulle kunagi tugev mõju olnud . . . </s> <s> Kuid millises ? </s> <s> Jah , keegi Bradley Pearson , minust isegi vanem mees . . . ja see tüdruk oli olnud tema sõbra . . . jah Arnoldi tütar Julian . </s> <s> Ometi , raamatu pealkiri ei meenunud . </s> <s> Kuid sellest oli küllalt ja suur kergendus läbis mind – niisiis mitte minu endaga , mitte minu endaga , vaid kõigest ühe raamatu peategelasega . </s> <s> Ehkki raamatutegelased , need oleme ju samuti meie , ainult teises kehastuses . . . </s> </p>
<p> <s> Lükkasin seekord õlaga selle õige ukse lahti . </s> <s> Selleski toas oli valge . </s> <s> Kuid nagu ma olin seda kujutlenud – Marianne tuba valgustas suur ja võimukas ning pisut laberik täiskuuketas , mis rippus Lasnamäe majademüüri kohal . </s> <s> Ja see oli kui hiiglasuur , taldrikukujuline tähelaev , mis rippus mittemidaginägeva linna kohal . </s> <s> Kuuvalgus ei langenud tuppa mitte kogemata jäetud kardinavahest , vaid täiesti alasti akendest , mis tähendas , et kardinad olid kõrvale lükatud ja aken ise oli lahti ning tuba oli seetõttu jahe . </s> <s> Tähendab , selles toas eluneja teadis , mida ta taoliselt öölt ootab , ja ta ei tahtnudki end seleenilise valguse eest kaitsta , hoopis vastupidi . . . </s> <s> Ja kas avali aken tähendas seda , et ta oleks meelsamini välja katusele roninud , kui see vaid kuidagi võimalik oleks olnud ? ! </s> </p>
<p> <s> Poetasin oma meeldiva raskuse voodile . </s> <s> Kuid käsi keeldus mu kaela ümbert lahti laskmast , nagu polekski tegu magajaga , vaid vigurdava tüdrukuga , kes vaid teeskleb magajat . </s> <s> Lõpuks ometi lõtvus see ja laskus magaja kõrvale voodile . </s> </p>
<p> <s> Esimese asjana läksin ja panin akna kinni ja tõmbasin kardinad ette , siis laskusin ta kõrvale . </s> <s> Tundsin korraga , et olen kaotanud hiiglakoguse jõudu . </s> <s> Lamasin selili ja vaatasin üles . </s> <s> Mingid puped vaatasid voodi kohalt riiulilt mulle otsa ja üks väike kuuvalguses sädelev naisenäoline mask vaatas mulle pisut ligemalt vastu . </s> <s> Valge sädelev Veneetsia karnevalimask . </s> <s> Et seda paremini näha , pidin pea veel rohkem kuklasse ajama . </s> <s> Veri valgus pähe , ning peas hakkas kohisema . </s> <s> Olin jälle too Bradley Pearson . . . </s> </p>
<p> <s> Ma ei tea , kui kaua ma kavatsen seal ta kõrval lebada – kas selle valguse tuhmumiseni , kuu kadumiseni aknaserva taha või . . . </s> <s> Kummardusin lõpuks magaja kohale , et seejärel toast lahkuda . </s> <s> Niipalju kui ma näha võisin , valitses sellel näol tõsine , pinguldamatu , samal ajal rahulolev ilme . </s> <s> Aga ka mingid varjud näisid edasi-tagasi liikuvat . </s> <s> Polnud selge , kas neid tingis väline valgus või magaja sisemised visioonid , temas kestev unenägu ? </s> <s> Ja mul tuli taas tahtmine libistada sõrmedega üle nende laugude , et niimoodi teda – teadmatut viimast korda hellitada . . . </s> <s> Ei , ma ei tohtinud seda teha , ta võis ärgata ! </s> <s> Ja seegi oleks paras katastroof ! </s> <s> Järsku – needsamad huuled paotasid ja kerge sõna , kergem veel kui tuuleõhk , mis mõne hetke eest oli siit lahkunud . libises üle nende . </s> <s> Sõna , mille üle ma alles hiljem taipasin mõelda . “ Issi ! ” </s> </p>
<p> <s> Järsku käis kusagil üks uks , üks teine tuuletõmme ulatus Marianne tuppa . </s> <s> Tardusin hiirvaikseks . </s> <s> Kohe seejärel kuulsin käija kergeid samme koridoris . </s> <s> Ruth oli ikkagi ärganud ! </s> <s> Ja ma olin lõksus , tõelises lõksus ! </s> <s> Kohe astub ta siia tuppa – ja mismoodi ma kõike seletan ! </s> <s> Mu hingamine lakkas . </s> <s> Sammud justkui möödusid toauksest . </s> <s> Need läksid välisukse suunas , ust katsuti . siis kõlksatasid võtmed . </s> <s> Kellegi võtmed olid välisukse ees ? </s> <s> Seda polnud võimalik väljastpoolt avada ! </s> <s> Sammud tulid sedaaegu tagasi , peatusid . . . ja siis lükati Marianne toa poikvel uks kinni . </s> <s> See sulgus hääletult . </s> <s> Ma olin veelgi kindlamini lõksus . </s> <s> Kuidas ja millal ma nüüd välja pääsen ? </s> <s> Kujutlesin , et järgnevalt läheb ja vaatab Ruth üle ukse Larry tuppa . </s> <s> Kus ta pole nii kaua öid ( ? ) käinud . . . </s> <s> Sest et . . . </s> <s> Aga täna öösel magan seal ju mina ! </s> <s> Nüüd , nüüd just . . . </s> <s> Oma suureks kergenduseks kuulsin kolmanda , kõige kaugema ukse kiiksatust . </s> <s> Hingasin kergemalt . </s> </p>
<p> <s> Ma ei mäleta , kuidas ma Larry toa ukseni ja siis tagasi asemele jõudsin . </s> <s> Vineeruks oli igatahes kinni ja ei avanenud kuigi kergesti . </s> <s> Ma lamasin , ning mind valdasid segased mõtted . </s> <s> Ma ei teadnud , mis minuga ikkagi tegelikult oli juhtunud . </s> <s> Õnneks ründas kohe uni – kui poolehoidja , kui kaitsja mind , tõrjudes kõiksugu mõtteid ja järeldusi võimukalt tagasi . </s> <s> Siis valdas mind taas too imelik kahestumistunne . </s> <s> Olin pigem jälle keegi teine . </s> <s> Võib-olla Larry . . . </s> <s> Ma ei teadnud tõesti enam , kumb neist – ema või tütar – oli sellel asemel minuga olnud . . . </s> <s> Kui see olnuks tõesti Ruth , siis peaksin praegu vaikselt võidurõõmutsema . </s> <s> Kui keegi teine . . . ? ! </s> </p>
<p> <s> Siis oli taas reaalsus tagasi ja ma teadsin küllaltki selgesti , millega ma olin hakkama saanud – olin kõigi reeglite kohaselt maganud oma sõbra kaheksateistkümneaastase tütrega , tüdrukuga , kes pidi olema absoluutne tabu . </s> <s> Mis tähendas , et ma ei tohtinud temast mitte kunagi ega kordagi mõelda kui naisolevusest ! </s> <s> Kui muidugi eelmise külaskäigu mingi hetk maha arvata . . . </s> <s> Nüüd olin reeglit rängalt rikkunud ! </s> </p>
<p> <s> Jah , aga ma olin kogemata teada saanud mitu olulist asja . </s> <s> Esiteks , et Marianne on somnambuulne . </s> <s> ( Mis oli veel selle pere hädadest puudu ! ) </s> <s> Teiseks või kolmandaks – ta polnud süütu . </s> <s> Ja kolmandaks või teiseks – see polnud tal kohe kindlasti mitte esimene kord keset ööd ( võib-olla igal täiskuuajal ? ) tõusta ja sellesse tuppa tulla . </s> <s> Tahtsin või mitte , aga ma pidin kõik need saladused enda kanda võtma . </s> <s> Veelgi enam – ma olin nüüdsest juhtunu vahetu osaline . </s> <s> See tähendab – põhjus ja süüdlane ja vastutaja ühekorraga . </s> </p>
<p> <s> Jah , teadsin ju küll minagi , et kõik naised on mingil määral Seleena teenijannad , tema käsutäitjad . </s> <s> Meile , meestele , pole mingit taolist võimet antud . </s> <s> Ja me ei mõista seepärast ka naissoo kummalisi muutusi neil aegadel . </s> <s> Seda aega oskasid vaid nemad tõeliselt tähtsustada . </s> <s> Või siiski –mäletasin hästi , et olin mõnikord nooruses taolistel täiskuuöödel end halvasti tundnud : mingit jõuetust , õigemini kogu olemust , sealhulgas ka mõtteruumi täitvat ükskõiksust ja tahtetust . </s> <s> Nüüd vist oli üks taolisi kordi . </s> <s> Kuid kellegi jaoks oli see erilise tähenduse aeg . </s> <s> Ja see üks lamas nüüd oma toas asemel ning nägi mitte ilmsi , vaid tõelist und . . . </s> </p>
<p> <s> Kõik need mõtted jõudsid mu teadvusse tegelikult alles hommikul , kui ma Larry toas ärkasin , tule põlema vajutasin ning kui reaalsus täielikult tagasi tuli . </s> <s> Mulle meenus ja minu teadvusse jõudis veel uusi üksikasju – need seal öökapikesel olid olnud Larry võtmed ja see oli olnud tema foto ! </s> <s> Foto , mida ma polnud kunagi näinud . </s> <s> Ta oli sellel nii võõras ! </s> <s> Ja millise ilmega ta mind ja oma lunaatilist tütart oli vaadanud – vaikse irvitava naeratusega . </s> <s> Ning ta suu oli justkui liikunud , nagu tahtnuks ta mulle midagi öelda . </s> <s> Siis ka sina , Brutus ! </s> </p>
<p> <s> Kuid ma polnud end ju reetnud . </s> <s> Keegi polnud mind milleltki tabanud . </s> <s> Sest üks somnambuulne tüdruk ei saanud midagi mäletada – selleski olin ma peaaegu kindel . </s> </p>
<p> <s> Kõigist neist kinnitustest hoolimata ei teadnud ma , kuidas peaksin käituma . </s> <s> Nende mõlemaga . </s> <s> Nüüd , hommikul . </s> <s> Kartsin , et juhtunu on väga selgesti mu näkku kirjutatud . </s> </p>
<p> <s> Kuulatasin . </s> <s> Korteris valitses vaikus . </s> <s> Panin end kiiresti riidesse . </s> <s> Mõtlesin tõemeeli lahkuda , enne kui nad ärkavad . . . </s> </p>
<p> <s> Aga siis lõksatas link , ja Ruth , see võrratu väljapuhanud Ruth , õitsvate iiristega hommikumantel seljas , tabas mind koridorist , käsi juba võtmetel , et uks lahti keerata ja see siis väga ettevaatlikult väljastpoolt sulgeda . </s> <s> Ta imestus oli siiras ja etteheide täiesti õigustatud : </s> </p>
<p> <s> “ Kuhu nüüd ! . . . </s> <s> Ei , ei . </s> <s> Aga hommikusöök ? . . . </s> <s> Ja pealegi , kas sa ei mäleta , et täna on laupäev . . . </s> <s> Relax yourself – ja võta tuulepluus seljast </s> . . . . <s> Pole sul kuhugi kiiret . . . ” </s> </p>
<p> <s> Tema teadis , tema käsutas siin – ja mul ei jäänud muud üle kui kuuletuda ! </s> <s> Võtsin kingad kuulekalt jalast , riputasin tuulepluusi tagasi varna . </s> <s> Me läksime kööki . </s> <s> Ruth hakkas mune pannile koksima . </s> <s> Mu pilk langes tahtmatult ta jalasäärtele . . Imelik jõnksatus käis minust läbi . </s> <s> Miks see polnud tema , miks tema ei võinud juba õhtul Larry tuppa tulla ? </s> <s> Siis oleks kõik praegu olnud palju lihtsam . </s> <s> Palju loogilisem . </s> <s> Oleks täitunud see ihalus – mis sellest , et suure hilinemisega ja asjaolude sunnil ! – , mida ma nii kaua endas kui tegemata pattu olin kandnud ! . . . </s> <s> Või kas seegi oleks olnud mõistlik ? </s> <s> Pigem oleksin olnud veel enam omadega sees </s> . . . . <s> Kuid nüüd , nüüd oli sellest veel olemas väljapääs . . . </s> </p>
<p> <s> Kogu hommikusöögi aja hoidusin kummalegi naisele otsa vaatamast . </s> <s> Aga nad mõlemad olid nii kõnekad ja heas tujus . </s> <s> Mul jäi üle vaid kuulata . </s> <s> Imelik , Larryst ei tulnud korrakski jutuks , nagu oleks öise intsidendiga kogu pinge ammendatud . </s> <s> Vastasin kummagi küsimustele napilt . </s> <s> Kuid nad ilmselt ei märganud seda . </s> <s> Ma pääsesin oma piinaolukorrast alles pärast keskpäeva . </s> </p>
<p> <s> Mind saadeti peaaegu üle läve . </s> <s> Marianne nägi välja nii värske ja rõõmus – soetud ja lõhnastatud – ning loomulik . . . ja nii lõpmatult . . . valusalt kena oma tumedas seelikus ning lumivalges pluusis . </s> <s> Ning ta vaatas säärase lausa kriimustamata peegli ilmega mulle otsa , silma sisse , kui me head aega jätsime . </s> <s> Tegelikult oligi mul tol hetkel silmi vaid tema jaoks . </s> <s> Ja ehkki oli võimatu , et tema oli olnud see , kes ühes pimedas , raamatuumbses toas minu vastu oli liibunud , ning hiljem teises , avaramas ja kuuvalges toas oli minu lähedal hinganud , tundsin ma ometi kehas kummalist igatsust , et mitte öelda valu . </s> <s> See ründas mind nii ootamatult , ettehoiatamata , et ma pöördusin seljaga nende poole ja pomisesin vaid : </s> </p>
<p> <s> “ Head aega , head aega , head aega . . . ! ” Ja mulle kõlas järele , mind jälitas üksnes Marianne hääl , ehkki ka Ruth pidi kindlasti midagi lausuma . “ Nägemist , Riks ! </s> <s> Me ootame sind jälle külla . . . </s> <s> Tule jälle varsti ! ” </s> </p>
<p> <s> Me ootame sind . . . me mõlemad . . . </s> <s> Millal sa jälle tuled . . . ? </s> </p></div2><div2 type="alaosa"><head> II HIRM </head><head> 5. peatükk Hea tütar </head>
<p> <s> Ma mäletan , kuidas ta sündis . </s> <s> Kuid veel rohkem mäletan seda ootust , kui ta polnud veel sündinud , aga oli juba täiesti reaalselt olemas . </s> <s> See oli kummaline segu uudishimust , põnevusest ja . . . kartusest . </s> <s> Et kõik ikka hästi läheks . </s> </p>
<p> <s> Läks hästi . </s> <s> Ruth oli vapper . </s> <s> Üks neid kordi , kus ma olen tõeliselt ta üle uhke olnud . </s> </p>
<p> <s> Aga mõnel teisel korral … ma polnud . </s> <s> Kui ta käis ära kaotamas me järgmist last … ja siis veel korra … Muidugi , see polnud üksnes tema otsus . </s> <s> Selles oli samavõrd minu süüd . </s> <s> Ja mingit teistsugust valu , kui tema tunda sai . </s> <s> ( On vale arvata , et abort on üksnes naisesse puutuv ja et meest ei puudutagi äng sündimata jäävast lapsest . </s> <s> Mina olen seda palju kordi üle elanud … ) </s> </p>
<p> <s> Millegipärast arvasin kuni viimase hetkeni , et see on poiss . </s> <s> Samal ajal ma polnud selleks valmis , et ta sünnib minu sarnane , et meil saab kord olema mingi poisirüblik majas , kellega ma ükskord enam hakkama ei saa … Just nõnda ma , mäletan , mõtlesingi . </s> <s> Seepärast ihkasin tüdrukut – väikest , õrna ja kaunist . </s> <s> Nagu vist enamik isasid . </s> <s> Ju vist seepärast sündiski tüdruk . </s> <s> Ta oli imikuna nii ilus – need üksikud pikad tumedad juuksed ning see iseteadev nina , kaks asja tast , mis on tast meelde jäänud . </s> </p>
<p> <s> Kui Marianne oli kolmeaastane , lõikasime tal kord juuksed lühikeseks ja sellest ajast oli mu sahtlis jäänud väike mälestus – tema juuksesäuk – , mille leidsin ühest piklikust valgest ümbrikust . </s> <s> See sattus mulle näppu , kui ma oma pabereid ja ka mõningaid fotosid sobrasin , et neid seejärel hävitada . </s> <s> Olin selle toimingu täiesti unustanud . </s> <s> Siis kohe otsustasingi – selle üksi võtan sinna teadmatusse kaasa . </s> <s> Ühtki fotot ei pidanud ma õigeks . </s> <s> Need ärataksid vaid lõputut nostalgiat . </s> </p>
<p> <s> Mul oleks muidugi palju kergem olnud , kui me poleks olnud Mariannega nõnda seotud . </s> <s> Jah , ta on olnud hingelt minule palju lähedasem kui oma emale . </s> <s> Mis ongi vist reegel . </s> <s> Ma olen seda tundnud kogu aeg , varasest lapseeast peale . </s> <s> Ma olen temale ikka olnud “ tema issi ” , samal ajal kui Ruth on algusest peale olnud lihtsalt Ruth . </s> <s> Imelik küll , aga nii kutsus ta meid viimase ajani – ema nimepidi , mind mitte kuidagi või ainult issiks . </s> </p>
<p> <s> Mida ta on meilt kummaltki pärinud ? </s> <s> Mulle tundub – aga seda võivad muidugi kõige paremini öelda kõrvalised inimesed , ja eks Riks oleks ju üks selliseid – , et Ruthilt on ta üle võtnud vaid väliseid jooni . </s> <s> Minult on kõik muu – iseloom ja emotsioonid , sealhulgas ka selle hullu tundlikkuse , mis sunnib kõike endas tagantjärele vaagima , ühesõnaga piinlema tehtu valgusel . </s> <s> Kuid selle kõrval on tas ka palju endaomast . </s> <s> See pole mul mingi kõrgendatud enesehinnang ega soovunelm , vaid tõsiasi . </s> <s> Ma tean , olen seda kogu aeg tundnud … Ükskõik millal ta on vaid mulle otsa vaatas , on see olnud nii , nagu oleksin iseennast näinud . </s> <s> Mitte ta silmadest või tavalisest peeglist , vaid ühest imelikust poolkujutluslikust peeglist , kus mulle on vaadanud vastu m i n u tüdrukunägu . </s> <s> See , kes ma võinuks oma teises kehastuses olla . . . </s> </p>
<p> <s> Algul olin ma seda lahkumist plaaninud teisiti . </s> <s> Üksjagu naiivsel moel . </s> <s> Olin kujutlenud , et vahetan kõigepealt töökoha kuhugi linna teise serva . </s> <s> Mis koht see säärane oleks olnud , ei oska ma öelda . </s> </p>
<p> <s> Ausalt öeldes mõtlesin algul muud . </s> <s> Et ma lahkun , kuid jään üsna nende lähedusse , et leian korteri , näiteks selle Lasnamäe liikluskanali teisel poolel , kust paistavad ära minu endise korteri aknad . </s> <s> Ja pimedatel õhtutel saan oma binoklit appi võttes vaadata sinna , mahajäetud elamusse , näha liikumist , näha tulede süttimist ja kustumist , näha nende elu üldisi jälgi . </s> <s> Et teada saada , kas neil on minuta lihtsam , parem , kergem ? </s> <s> Ja sellega piirnes teine mõte . </s> <s> Kui ma muidugi oleksin võtme endale alles jätnud . </s> <s> Et ma võiksin südaööl , nii kella kahe ja kolme vahemikus , mõnikord neid , magavaid , salaja ka vaatamas käia . </s> <s> Piiluda üle ukse , kuidas nad magavad , mis raamat vedeleb kummagi voodiserval või maas vaibal . . . </s> <s> Istuda hetk pimedas köögis . </s> <s> Avada külmik , vaadata , mida nad söövad , maitsta mõni lusikatäis Ruthi tehtud salatit , juua lonks nende ostetud piima , otsida kapisügavusest , nõudevirna tagant üles sinna peidetud viinapudel ( üks mu väikesi saladusi kõigi teiste kõrval ) ja võtta väike pits oma endises korteris , oma endises elus </s> . . . . <s> Kuid õige pea laitsin selle mõtte endas kindlalt maha . . . </s> <s> Kui pooliku , kui veerandlahenduse . . . </s> </p>
<p> <s> Aga korteri kavatsesin üürida sinnasamasse Lasnamäele üsna . . . oma vana korteri ehk nüüdsest nende korteri ligidusse . </s> <s> Niisuguse kõigi mugavustega ühetoalise korteri . </s> <s> Mis oli selle kõige mõte ? </s> <s> Ma tahtsin nende elu salaja jälgida , ma tahtsin näha , kuidas nad minust puudust tunnevad ja kuidas nad siiski üksi hakkama saavad . </s> <s> Ja mitte ainult seda – ma kavatsesin mõnel ööl , kõige raskemal uneajal – nii kella kolme ja nelja vahemikus – neid külastada . </s> <s> Tulla oma võtmetega uksest sisse , hiilida vaikselt ringi , kiigata üle ukse , kuidas nad magavad , istuda vaikselt pimedas köögis , otsida käsikaudu alt kapist kööginõude lasu tagant üles viinapudel ( üks minu saladusi , kuid sinna see jäigi ! ) ja kallata nagu venelane endale teeklaasitäis ning ühekorraga ära juua . </s> <s> Ja siis vaikselt , ilma ukseklõksuta lahkuda . </s> <s> Jättes viinaklaasi kui mõistatuse lauale . </s> </p>
<p> <s> See oleks olnud ohtlik plaan . </s> <s> See oleks tähendanud korralikku riski . </s> </p>
<p> <s> Ma muutsin ruttu meelt . </s> <s> Mõistsin , et see oleks vaid hädalahendus . </s> <s> Tõelise lahenduse edasilükkamine . </s> <s> Varem või hiljem oleks ma ühega neist vastakuti sattunud . </s> <s> Või mõne tuttavaga , kes sellest oleks edasi rääkinud . </s> <s> Esimesena oleksin kindla peale kohanud Mariannet . </s> <s> Sest sel tüdrukul on hea intuitsioon . </s> </p>
<p> <s> Seepärast jätsin lahkudes võtmed nähtavale kohale , peegli kõrvale , maha . </s> <s> Mitte et ma kartnuks kiusatust tagasi tulla . </s> <s> Ma tahtsin selle liigutusega selgema joone kõigele alla tõmmata . </s> <s> Vahepeal oli mul mõttes olnud need võtmed siiski kaasa võtta ja siis kusagil võõralt sillalt võõrasse jõkke visata . </s> <s> Miks ? </s> <s> Võib-olla selleks , et nad ei jääks kellelegi mehele , kes ükskord sinna elamisse võetakse … Kuid see oleks vaid süvendanud teadmatust … </s> </p>
<p> <s> Marianne jääb ka edaspidi minu tütreks . </s> <s> Seda teadmist on mulle vaja . </s> <s> Sest ma ei saa ometi kõigest siin elus , mille ma maha jätsin , rääkida minevikuvormis . </s> <s> Ma rõõmustasin tema üle nii väga ! </s> <s> Eriti viimastel aegadel , kui ta väliselt nõnda kiiresti muutus . </s> <s> ( Ja ma rõõmustan tema üle abstraktselt ka edaspidi , ilma et ma midagi konkreetset temast teada sooviksin . ) </s> </p>
<p> <s> Ma ei ütleks , et ma ei märganud , kuidas nende omavaheline võõrdumine emaga aina süvenes . </s> <s> Aga oleks patt öelda , et see mind väga rõõmustas . </s> <s> Oli lihtsalt imelik pealt vaadata ja kõik . </s> <s> Võib-olla “ võõrdumine ” polegi päris õige sõna . </s> <s> Neil polnud viimasel ajal sättumust . </s> <s> ( Mulle meeldib see sõna . ) </s> <s> Või et nende vahel oli midagi ebakõlalist . </s> <s> Aga ma tabasin ära põhilise . </s> <s> See ei olnud ju Ruthi poolt kadedus , et tütar ei tohiks mõnda ema riidehilpu endale selga või ta kingi jalga panna . </s> <s> See oli midagi põhimõtteliselt uut . </s> <s> Kuidas seda kõige selgemini öelda – see oli ema ja tütre ühevõrdseks saamine . </s> <s> Nii-öelda võistlejateks ühel suurel lahinguväljal . . . </s> <s> Jah , sellest hetkest oli majas kaks naist . </s> <s> Kaks iseloomu , kaks otsustust , kaks samavõrdset nägu ühe ja samas esikupeeglis , kui piltlik olla . </s> <s> Ja ma nägin , et vastupidiselt minule Ruth isegi ei rõõmustanud nii väga tütre täiskasvanuks saamise üle . </s> <s> Vastupidi , ta võttis seda asjaolu teatud varjatud vaenulikkusega ; nende vahele ilmus mingi teravus ; Ruth nagu teritas ennast tütre emotsionaalse süttivuse vastu . </s> <s> Üks nagu seganuks aeg-ajalt teist . </s> <s> Nad olid samast soost . </s> <s> Oli tekkinud mingi rivaliteet . </s> <s> Kuid mille nimel ? </s> <s> Kuhu see oli suunatud ? </s> <s> Millelegi arusaamatule . . . </s> <s> Kas seal kusagil olin ka mina ? </s> <s> Varjatud kujul ? </s> <s> Ükskõik kuidas , aga tütre eelised said päev-päevalt aina nähtavaiks . . . </s> <s> Siis oli mulle järsku selge – Ruth on lihtsalt kiivas meie tütrele , tema noore ilu üle . </s> <s> Sest tema oma . . . </s> </p>
<p> <s> Temast , oma tütrest , oli mul tõeliselt kahju , võiks öelda et see oli isegi haledustunne , mis mind trepil ründas , kui ma korteriukse tol öösel enda järel kinni tõmbasin . </s> <s> Alles hiljem sai sellest mingi imelik segu temast ja Ruthist ja veel mõnest naisest , kelle kõik ma pidin endas maha salgama . . . </s> </p>
<p> <s> Jah , ma tundsin end tol ööl täpselt sama , nagu ühe kirjandusteose peategelane . </s> <s> ( See raamat mulle meeldis , üldiselt ma ilukirjandust ei naudi . ) </s> <s> Ainult selle vahega , et minu tütar ei osanud isegi kahtlustada , et ma lahkun kodunt . </s> <s> Ta magas . </s> <s> Ja seepärast ei pidanud ma ( õnneks ) lausuma ka neid sõnu , mida too mees lausub oma tütrele Ellenile : “ Seal , kuhu ma lähen , ei lasta sind sisse . . . ” </s> </p>
<p> <s> Ma ei saanud teda kaasa võtta ; ta pidi oma ema juurde jääma . </s> <s> Ja mingil kombel tema mõju alla . </s> <s> Kuid ma lootsin väga , et Mariannes on küllaldaselt iseloomukindlust , et mitte üle võtta seda tühist ja kerget , mida ma ta emas nõnda taunisin . . . </s> </p>
<p> <s> Ma seisin tükk aega tema voodi kõrval ja vaatasin , kuidas ta magab . </s> <s> Nii kadedaks tegi ta uni , see äraolek , see aimamatus . </s> <s> Ja . . . ta oli nõnda ilu – üks käsi üle pea heidetud , teine surutud kurgualusesse , könksus põlv teki alt väljas , kogu teki alla jääv keha mingis graatsilises S-tähte meenutavas vonkes . . . </s> <s> Ja ma sain aru , et mu väike armas tüdruk , mu armas kaisununnu , mu pargiretkede kaaslane ja oravate söötja , mu kallis koolilaps ja armsate sünnipäevakaartide joonistaja on suureks kasvanud , kellekski teiseks , tagasipöördumatult teiseks saanud , kellekski , keda ma enam ei mõista . </s> <s> Aga mina kippusin teda mäletama ikka veel väikesena . </s> <s> Ja olin minagi teinud selle tüüpilise vanemate vea , et arvasin – ta jääbki alatiseks selliseks . </s> <s> Kuid juba ammu olid möödas tema abituse ja siiruse ja naiivsuse ajad , ta on nüüd tema ise , samasugune kui mina või tema ema , kes magas üksi oma laias voodis . </s> <s> Ja ta oli täis saladust , üleni täis oma teisekssaanud saladust . . . </s> </p>
<p> <s> Seepärast oligi see eriti hull hetk . </s> </p>
<p> <s> Lahkusin , ja võttes kaasa ta saladuse . </s> <s> Mis polnudki niivõrd tema , kui just minu saladus . </s> <s> Ja ühtlasi veel üks neid kaalukamaid põhjusi , miks ma selle sammu pidin ette võtma – tahan ma seda tunnistada või mitte … </s> </p>
<p> <s> Ma vaatasin teda veel kord ja tundsin , et neelatan . </s> <s> Surusin mingi viimase vilksatuse endas maha . . . </s> <s> Ei , ei – kõik . . . kõik . . . kõik ! </s> <s> Keerasin ümber ja lahkusin vaikselt-vaikselt ta toast , veel vaiksemalt sellest kodust , tema elust , võttes tast kaasa just selle meenutuse , kuidas ta mitte midagi teadvana , õnnelikuna magab . . . </s> <s> Ja veel viisin ma kaasa meie saladuse , mida keegi ei pidanud kunagi teada saama . </s> <s> Isegi mitte tema ise ! </s> <s> Sest tema mõistus ei võtnud sellest ju kunagi osa . </s> <s> Vaid mingi sügavam olemus , mingi teadvustamatu osa temast , kus ta polnud enam minu tütar , vaid keegi eelmine , mingite tundmatute naiste tuletis , summa . . . ma ei tea kes . . . </s> </p>
<p> <s> Esimest korda juhtus see täiesti kogemata . </s> <s> Ma ei saanud sellest siis isegi päriselt aru . </s> <s> Ma ei saanud aru , miks ta tuli . </s> <s> Ja ma ei saanud aru , et ta t e g e l i k u l t magas . </s> <s> Kogu selle aja ! </s> <s> Ma arvasin , et ta kartis . </s> <s> Nagu ta tihti lapsena kartis . </s> <s> Mis oli mulle nii tuttav tunne , sest ka mina olin kunagi ööd kartnud . </s> <s> Et ta unustas lihtsalt ära , kui vana ta on , ja tuli minu juurde nagu laps , nagu kuue või seitsmesena , kui tal need hirmuhood peal käisid , mis olid nii väga minu omaaegsete hirmude moodi . . . </s> </p>
<p> <s> Aga siis see kordus . </s> <s> Ja kuna ma polnud midagi ette võtnud , et sead ära hoida . siis kordus see veel mitu korda . </s> <s> Ning muutus minu jaoks millekski väga meeldivaks , ilma et ma oleks endale aru andnud , mida see t e g e l i k u l t endast kujutab . </s> <s> Alles hiljem sai sellest saladus . . . </s> <s> Ruth ei teadnud , ei aimanud midagi . . . </s> <s> Ja ei saa eales teadma . . . </s> <s> Kuigi see kõik oli tema arvelt , kui küüniliselt väljenduda . . . </s> <s> Tegelikult oli tal oma rütm . </s> <s> Ükskord juhuslikult sain aru , et see langeb kokku täiskuuöödega . </s> <s> Õnneks ei langenud see kokku ühe teise rütmiga . </s> <s> Tunnistan siinkohal endale , et ma sain selle teise ta päeviku taga olevast kalendrist teada – seal oli tal kõik selgesti üleval , mõistuseliselt kirja pandud . </s> <s> Nii et ma siiski teadsin . . . </s> <s> Imestasin samas , et kas nad , tüdrukud , ei arva , et mõni koolis võib seda kalendrit näha . </s> <s> Olin kuulnud , et naised peavad neid asju isegi omavahel saladuses . </s> <s> Et nad ei räägi neist niisama , vajaduseta . . . </s> <s> Eks ta olegi üks looduse saladus . . . </s> </p>
<p> <s> Ma . . . ma sooviksin oma tütrele mingit soodsamat tulevikku . </s> <s> Ma olen kindel , et tal läheb hästi . </s> <s> Ma millegipärast aiman , et ta abiellub kiiresti ning pääseb ema mõju alt minema . </s> <s> See oleks asjale üksnes kasuks . </s> <s> Ja ainult sellest on mul tuliselt kahju , et ma kõike seda oma silmaga näha ei saa . </s> <s> Seda noort meest , kellele ta end ükskord pühendab . . . </s> <s> Kui see kuidagi võimalik oleks , kui ma vaid võiksin – ma tahaksin seda tseremooniat pealt näha . . . </s> </p>
<p> <s> Marianne . . . </s> <s> Mari-anne . . . ilus nimi . . . minu pandud . . . minu tüdruk . . . armas . . . aga nüüd juba kauge . . . </s> </p>
<p> <s> Hüvasti , mu Kuuvalgusehulluke ! </s> </p></div2><div2 type="alaosa"><head> I KADUMINE </head><head> 6 . peatükk Edasised otsingud </head>
<p> <s> Jah , midagi olulist oli tõesti selgunud ! </s> </p>
<p> <s> Ma olin kogu aeg otsinud mingit Larry saladust – ja olin teada saanud ta tütre oma . </s> <s> Mis oli ka Larry saladus , tema oma veel suuremal määral , sest tema oli t e a d l i k juhtuvast , samal ajal kui Marianne ise polnud . </s> <s> Nüüd oli vaid küsimus selles , kas oma lunaatilise tütrega magamine oli ikkagi piisavalt suur põhjus , et Larry o l i p i d a n u d perekonna juurest lahkuma . </s> <s> See , et Ruth sellest midagi ei teadnud , näis igatahes üsna tõenäoline . </s> </p>
<p> <s> Ja kes osanuks mulle ikkagi öelda , millest see ebaloomulik harjumus oli alguse saanud ? </s> <s> Kas Marianne lunatism oli kelleltki päritud või oli see mingi tugeva vapustuse tulemus ? </s> <s> Küsisin nõnda , ja ei suutnud kummalegi küsimusele vastata . </s> <s> Aga mul olid silme ees mõned stseenid Kaarmade perekonnaelust , mille pealnägijaks ma olin vahetevahel olnud – väike Marianne jooksmas isale uksele vastu , hüppamas temale kaela , klammerdumas jalgadega ümber tema , istumas üsna suure tüdrukuna isa süles , suudlemas Larryt põsele , silumas isa juukseid , isa ning tütar vaatamas üksisilmi ja pikalt teineteisele otsa nagu mingid salaseltslased . </s> <s> Ja Ruth iga kord nagu tagaplaanil , justkui teine number , justkui keegi kõrvaline … Ma ei teadnud neist asjust palju , mul endal polnud mingit perekonnakogemust , aga ma võisin vaid intuitiivselt öelda , et isa ja ta täiskasvanud tütre lähedane suhe oli üks looduse salapärasid ja samas ohtlikumaid nähtusi . </s> <s> Jah , olin neist vaid siit-sealt lugenud – aga nüüd oli siis selge tõestus käes . </s> <s> Omamoodi oli põhjus ka muidugi selles , et Marianne oli ainus laps , kellele koondus kogu armastus . </s> <s> Kuid küsimus oli ikkagi – milline oli selle armastuse tõeline sisu … ? </s> <s> Kõik võis olla palju keerulisem ja mulle lihtsalt mõistetamatu … </s> </p>
<p> <s> Ja samas , ähmane oli ka Ruthi roll kogu selles konfliktis ja järelikult ka Larry lahkumise-loos . </s> <s> Ma polnud selles osas targemaks saanud . </s> <s> Olin endiselt kindel , et ta varjab ning seejuures midagi olulist . </s> <s> Veelgi enam – juba peaaegu algusest peale valdas mind tunne , et Ruth tahab mind teha kaasosaliseks milleski suuremas , mis minusse õieti ju ei puutugi . </s> <s> Või puudutas suhteliselt vähe . </s> <s> Ja et tal oli see juba peaaegu õnnestunud . </s> <s> Veelgi enam – Ruth nagu ei näinudki tõsiselt soovivat , et Larry veel tagasi tuleks . </s> <s> Ainus , mis ta eneseteadvust puudutas , oli see , et ta ei teadnud Larry lahkumise t õ e l i s t põhjust . </s> <s> Või ta teadis sedagi ja ainult teeskles teadmatust . </s> <s> Puudus veel vaid see , et Ruth oleks öelnud : “ Riks , võta mind nüüd endale ! </s> <s> Tunnista üles , et sa oled seda salaja kogu aeg tahtnud ! </s> <s> Ma olen ju hea naine – ja me pole veel nii vanad , et ei võiks nüüd koos alustada … ” Või oli see viimane siiski minu liialdatud ettekujutlus ! ? </s> </p>
<p> <s> Kuid nii või teisiti olime me kolm – kakskümmend aastat hiljem nagu musketärid – jälle seotud üheks sõlmeks , üheks võimatuks Gordioni sõlmeks , mida nüüd vaid mina tahtsin ja ilmselt ka olin suuteline lahti harutama . </s> </p>
<p> <s> Ja sellest johtuvalt sai mulle selgeks – ma ei kavatse mulle nüüd nii tuttavat Lasnamäe korterit rohkem külastada . </s> <s> Vähemalt lähiajal mitte . </s> <s> Peamine põhjus oli muidugi Marianne . </s> <s> Juhtunu ei tohtinud korduda . </s> <s> Aga et see oli enne mind sündinud palju kordi , selles olin ma rohkem kui kindel ! </s> </p>
<p> <s> Kõik selles korteris asetleidnu sarnanes tõelise musta kasti sisuga . </s> <s> Ja nüüd olin minuga juhtunu tahtmatult saanud selle musta kasti osaks . </s> <s> Kõigele lisaks , see oli aset leidnud veel ka öö musta tiiva varjus , seega kahekordses pimeduses … </s> </p>
<p> <s> Ja kas polnud imelikust imelikum – ma olin püüdnud etendada perekonnasõbra või lihtsalt Larry sõbra rolli , kuid mind oli sunnitud mingisse kummalisse vahemehe rolli , nii et minust oli lõpuks saanud Larry rolli täitja . . . ! ? </s> <s> Jah , eile õhtul – oh kui kaugel ajaliselt oli see praegu ! – oli mulle tegelikult pakutud uut kodu . </s> <s> Muidugi mitte otsesõnu , vaid ettevaatlikult ja varjutatult . </s> <s> Selle läbi , et mind oli jäetud sinna ööbima . </s> <s> Ja mina . . . mina olin selle pakkumise kõhklemata vastu võtnud ! </s> <s> Nüüd alles taipasin , et see oli olnud viga . </s> <s> Ehkki mitte parandamatu viga . </s> </p>
<p> <s> Nüüdsest oli minu jaoks seal korteris kaks naist , kes olid teatud mõttes ühevõrdsed . </s> <s> Sest üks neist p o l n u d m i n u t ü t a r. </s> <s> Jah , ja teine neist polnud õnneks veel m i n u n a i n e. </s> <s> Aga ma ei saanud ju ometi magada korraga kahes voodis ! . . . </s> </p>
<p> <s> Nii või teisiti , ma tundsin , kuidas kogu see veider lugu mind neelab nagu kurisu või lähenev koseastangukohin – kas ma seda tahan või mitte – ja et mu rahulikult väljamõõdetud elustiil lendab nii või teisiti uppi , mis tähendas seda , et minu mõeldud püsivamast suhtest Sirkkaga ei tule – nagu juba mõnigi kord varem – mitte midagi välja . . . </s> <s> Kui see oleks . . . juhtunud Ruthiga , mu kunagise romantilise eluperioodi kallimaga , oleks mul olnud kergem endale ja ka Sirkkale valetada . . . </s> <s> Aga Marianne puhul oli midagi teisiti ! </s> <s> Ehkki see polnud päriselt , noh . . . mõistuseline juhtum . . . aga ma ei saanud esmaspäeva õhtul , kui Sirkka jälle minu juurde pidi tulema – ma ei saanud talle avalalt silma vaadata ! </s> <s> Ja kui ta küsib – sest seda võib ta kergesti teha , kuivõrd tas on oma vanaema , ingeri eide , arbujavõimet – , et kuule , on sinuga vahepeal midagi juhtunud ? , siis ma küll ei suuda talle mingit kerget pula ajada ja tunnistan juhtunu üles . </s> <s> Niipalju ma seda tüdrukut ikkagi austan ! </s> <s> Siiski , päriselt ettevalmistamatult see pauk temale ka ei tule , sest ma olin talle sellest Larry-loost jõudnud telefonis põgusalt rääkida , ehkki polnud maininud Ruthi külaskäiku Nõmmele , mis oli ju täielik ootamatus , juhus , mille vastu me keegi pole kindlustatud . . . </s> <s> Jah , ma tõesti ei kujuta ette , mis sellele järgneb ! </s> </p>
<p> <s> Siiski , mul polnud muud üle jäänud , kui jätkata Larry otsimist üksi , omaenda jõududega . </s> <s> Las Ruth seal Lasnamäel arvab jaanalinnu kombel pead liiva sisse peites ükskõik mida . . . </s> <s> Või kust mina võin teada , mida see naine tegelikult mõtleb või loodab ? </s> <s> Selge see , et ta oli jõudnud ka Mariannele sisendada – nad saavad kahekesi hakkama . </s> <s> Olin näinud küll nii ema kui ka tütre segadust ja hirmu , kuid ka kergendust , mida nad Larry eemalolust , teadmatuses viibimisest tundsid . </s> <s> Igatahes rahustas neid üsnagi teadmine – Larry on kusagil olemas , temaga pole midagi hullu juhtunud . . . </s> <s> Ta oli lihtsalt olemas ja kõik . </s> <s> Ning ei midagi enamat . </s> <s> Kas nad ikka nii väga kannatasid seeläbi ? </s> <s> Kui ei kannatanud , siis oli see lihtsalt enesepettus . . . </s> </p>
<p> <s> Kuid mitte niivõrd Ruthi , vaid just Marianne olek hämmastas mind . </s> <s> Või peaks ütlema , et tema enesevalitsus . </s> <s> Ta polnud ju ühegi lausega , isegi mitte ainsagi sõnaga kogu selle aja jooksul reetnud , kuidas ta suhtus isa kadumisse . </s> <s> Tegelikult – ta ei suhtunud kuidagi . </s> <s> Kui muidugi too öine , juhuslikult pealtkuuldud ärev sosin maha arvata … </s> </p>
<p> <s> Sain aru , et kui ma nüüd jätkan üksinda Larry otsimist , siis pean tegutsema pisut laiemalt . </s> <s> Kuid millest kinni haarata ? </s> <s> Ja siis äkki meenusid mulle Ruthi sõnad : </s> </p>
<p> <s> “ See imelikuks muutumine algas tal varsti peale Siberi-ekspeditsiooni . . . ” </s> </p>
<p> <s> Kas mitte sellest lausest lähtudagi ? </s> <s> Ja versioonist “ leedi X ” ? </s> <s> Ehk teisisõnu Ruthi veendumusest , et Larryl tekkis seal ekspeditsioonil kellegagi armusuhe , mis jätkus ka hiljem . </s> <s> Ehkki see tundus mulle väheke triviaalne , otsustasin siiski just sellest kinni haarata . </s> <s> Sest muid niidiotsi mul lihtsalt polnud . </s> <s> Eks pärast näe , kuhu see välja viib . </s> <s> Tegelikult esitasin ma küsimuse teisiti – tahan teada saada , mis Larry endaga seal Tunguska taigas ikkagi juhtus ? </s> </p>
<p> <s> Mõistsin kohe , mul oli vaja asjaosalistega , see tähendab ekspeditsioonis osalenute ja esmajoones muidugi tolle oletatava naisliikmega kokku saada . </s> <s> Selleks tuli minna Larry töökohta , tema instituuti , kus ma polnud , imelik küll , kunagi varem käinud . </s> </p>
<p> <s> Aga enne veel , kui ma sain oma mõtte teoks teha , meenus mulle üks oluline fakt – minagi olin omal kombel selles ekspeditsioonis . . . jah , kui nii võtta siis osalenud – ma olin neid kõiki Balti jaama perroonilt teele saatnud ja isegi pildistanud ! </s> <s> Tegelikult olin sinna sattunud üsna juhuslikult – Larry oli mulle viimasel hetkel helistanud ja palunud endale termose osta , sest ta ise oli ajapuuduses . </s> <s> Mida ma olingi läinud ära viima , ja nõnda põgusalt kõigi osalejatega tutvunud . </s> <s> Mul oli rippunud mu vana hea Zenit kaelas ja keegi neist oli palunud , et ma seda olulist momenti jäädvustaksin . </s> <s> Põhjus – neil kellelgi polnud fotokat käepärast , sest need olid kusagil kottide põhjas või küljetaskutes peidus . . </s> </p>
<p> <s> Kui ma Larry jutust õieti mäletasin , siis oli tegu Eesti Teaduste Akadeemia meteoriitikakomisjoni organiseeritud noorte teadlaste ekspeditsiooniga , mis pidi töötama Kesk-Siberis , Podkamennaja Tunguska jõe basseinis , “ kuhu 1908. aastal langes nõndanimetatud Tunguusi meteoriit või mingi muu taevakeha ” . </s> <s> See teine lausepool oli enam-vähem Larry suust pärit . </s> <s> Nagu järgnevgi – et tegu on ekspeditsiooniga “ ühte maakera põnevamasse paika , kui silmas pidada paiga kättesaadavust võrreldes teiste taoliste paikadega meie maakeral ” . </s> <s> Viimane lause oli üleliigne , sest me olime Larryga koos küllalt neid saladuslikke või vähem saladuslikke kohti mööda maakaarti taga ajanud ning nende kohta kõiksugu andmeid kogunud , nendest mappe koostanud ja nõnda edasi . </s> <s> See oli nimelt üks meie ülikooliaegseid hobisid . </s> </p>
<p> <s> Kui ma nüüd mõtlema hakkasin , siis oli see ärasõit murranguline ka minu ja Larry suhetes . </s> <s> See oli me viimane tõeline koosolemine . </s> <s> Sest pärast Siberit polnud me enam regulaarselt kohtunud ; oli olnud vaid paar-kolm juhuslikku kiiret ja kuidagi rabeda jutuga kohtumist linna peal – tere-tere ! kuidas seal õige oli ? tead , huvitav ja omamoodi põnev kogemus , aga peaks kunagi pikemalt kokku saama , siis räägiks põhjalikumalt </s> . . . . <s> Jah , “ põnev kogemus ” – nii oli Larry öelnud , ja mina polnud neile paarile sõnale tookord suurt tähelepanu pööranud . </s> <s> Alles nüüd tulid need meelde . </s> <s> Ja ma mõtlesin – kas ta ei mõelnud selle “ põneva kogemuse ” all hoopis naistega seotut ? </s> <s> Ei , kui me ka oleksime tollal ekspeditsioonijärgselt kohtunud – ma olen kindel – Larry poleks mulle rääkinud oma intiimsuhetest . </s> <s> Neist ei rääkinud ta pärast ülikooli enam kordagi – kui tal neid Ruthi kõrvalt isegi juhtus olema . </s> <s> Olin kindel , et Larry mõtles ikkagi muud , meid mõlemat huvitavat . . . </s> </p>
<p> <s> Mäletasin , et olin tolle filmi üsna varsti ära ilmutanud ja negatiiv oli üsna korralik välja tulnud , aga ma polnud vaevunud piltide kopeerimist ette võtma . </s> <s> See johtus mul ühelt poolt laiskusest ja teisalt , et mind huvitas pildistamise juures üksnes üldine tulemus , aga mitte konkreetsus . </s> <s> Kuid seda nii-öelda üldist tulemust oli ju võimalik ka negatiivi vaatluse järgi ära öelda . </s> <s> Imelik filosoofia , eks ole ! </s> <s> Kui paljud ülikooliaegsed ja reisidel pildistatud näod , kui paljud Kõrvemaa-vaated uinusid mul aastaid , isegi aastakümneid sahtlipimeduses , olemise ja mitteolemise piiril , oodates oma tundi , oma tõelist elluärkamist . . . </s> <s> Kuid oli üsna vähe lootust , et see aeg kord tuleb , sest aeg ladestas kogu aeg uusi sündmusi , uusi nägusid , uusi olukordi . . . ? </s> </p>
<p> <s> Mu fotograafiahuvi polnud loodusteadusi õppinu jaoks midagi erandlikku . </s> </p>
<p> <s> Alguse sai see juba ülikooliajast . </s> <s> See võinuks olla ka me kõigi ühine hobi , kuid meil oli teise kursuse õppekavas fakultatiivse õppeainena fotograafia . </s> <s> Härra Sakk , kes seda andis , oli oma ala meister ja oskas meid kõiki sütitada . </s> <s> Tema käe all tegimegi oma esimesed võtted ja ilmutasime filmid ise ka ära ning seejärel õppisime neid kopeerimagi . </s> <s> Minule jäi see asi lihtsalt tugevamini külge . </s> <s> Õigemini , minus oli enne sedagi pildistamishuvi . </s> <s> Mõtlen koguni nii , et kui ma poleks esimesel korral loodusteadustesse sisse saanud , siis oleksin uuel sügisel hoopis kinoinstituuti filmioperaatori erialale üritanud . </s> <s> Aga see tähendanuks Moskvat . </s> <s> Milleks ma polnud muidugi valmis . </s> <s> Igatahes tundsin ja tunnen siiamaani , et mul on mingi kunstilise , panoraamse nägemise oskust , kui nii võiks kõrgelennuliselt väljenduda . </s> <s> Hiljem ostsin endale Zenit fotoaparaadi , aja möödudes tele- ja siis isegi lainurkobjektiivid . </s> <s> Ja alustanud iseseisvat pildistamist , harjusin ka ise kogu fotograafilise protsessi otsast lõpuni läbi tegema , nagu härra Sakk oli meile õpetanud . </s> <s> Võiksin pihtimuse korras tunnistada , et olin teinud isegi aktifotosid . </s> <s> Koguni siin , tädi elamises . </s> <s> Olin ühe näitsiku , kes sellega rõõmsalt nõus oli olnud , siia tirinud , ja olin teda , tädi boa õlgade ümber , igasugustes poosides – peegli ees ja tugitoolis ja voodil – pildistanud . </s> <s> Ja seejärel oma modelliga , nagu nii mõnedki kunstnikud , üsna lõbusalt aega viitnud . </s> <s> Mis siiski ei käinud tõelise kunstnikukreedoga kokku . </s> <s> Sest nemad nõnda ei käitunud . </s> <s> Või kas ikka ? </s> <s> Seda oleks võimalik vaid mõnelt mineviku suurelt kunstnikult nagu Toulouse-Lautrec , Picasso , Renoir küsida ? </s> </p>
<p> <s> Ja selle ning eelnevaga seoses meenus mulle , et õieti on mu elamises veel üks ruum nimega Pimeruum . </s> <s> Nõnda kutsusin oma isetegevuslikku pimikut , mis oli ainus ümberehitus , mille olin tädi elamises jõudnud ette võtta . </s> <s> Ma olin endise avara sahvri , mis jäi köögi kõrvale , lasknud ümber ehitada fotopimikuks , olin sinna lasknud isegi külma vee sisse panna . </s> <s> Ja muidugi vedada elektri ning asja huvides mitu pistikupesa . </s> </p>
<p> <s> Läksin seejärel oma Pimeruumi ja panin tavalise valguse põlema . </s> <s> Selle käes nägi pimik üsna kõle välja – lihtsalt üks kitsas ja koristamata ruum , riiulitel kemikaalidepurgid ja tolm . </s> <s> Aga mul oli esmalt vaja too negatiiv üles leida . </s> <s> Õnneks sattus see mulle kohe algul näppu , enne kui ma enda peale vihastama jõudsin hakata . </s> <s> Keerasin ta suurendusaparaati , kustutasin laepirni , süütasin punase laterna . </s> <s> Kõik mu ümber muundus hetkega teiseks , ebamaiseks . </s> <s> Vaikus haaras ruumi , kuid tänu sellele kuulsin nüüd maja sisemisi ja sellest väljapoole jäävaid hääli – torudes mulksus vesi , ülevalt pööningult kostis millegi kolinat , kusagilt , ilmselt väljast , kuuldus palli taga ajavate laste kilkeid . </s> </p>
<p> <s> Tõesti , imelik nähtus on negatiivid . </s> <s> Nagu peatatud aeg , mida pole päriselt nähtavaks muudetud . </s> <s> Nagu varjuelu , ei , koguni vaimuelu – kõik on vastupidi , pahupidine , ja ometi reaalne , mitte sealpoolne . . . </s> <s> Minu jaoks on tõesti alati pisut lummaline , kuidas negatiivkujud , need sageli justkui heledad lumeinimesed või nagu lummalises kuuvalguses ( jälle ! ) viibijad muutusid ilmutusvannis tõelise näoga tumedateks ja reaalseteks inimkujudeks . </s> <s> Need näod , nad selgisid kui mingist unest , tulid tagasi transtsendentaalsest mõõtmest ja muutusid reaalseteks . </s> </p>
<p> <s> Teadsin – ilmuti ja kinniti olid värsked . </s> <s> Kallasin need vannikestesse . </s> <s> Vesi ja kemikaalid läigatasid kummaliselt . </s> <s> See tuli valgusest . </s> <s> Ja see punase lambi atmosfäär mõjus ka pimikus töötajale . </s> <s> Alati tekkis mingi ebareaalsustunne . </s> <s> Või võltskergendus , et olid sellest esimesest , põhilisest maailmast ära . </s> <s> Olid teises reaalsuses , mis oli palju kitsam ja üsna eriline . </s> <s> See valgus tõi mulle alati mõttesse assotsiatsioone Marsil või Veenusel viibimisega . </s> <s> Kui uskuda fantaste , näiteks vendi Strugatskeid . </s> <s> Igatahes aitas just see valgus mul alati mõtteid koondada . </s> <s> Ning peale muu oli punasel valgusel ka mingi neutraliseeriv mõju . </s> <s> Eelnev pinge alanes . </s> <s> See , mis ei mõjunud fotopaberile , see mõjus meeltele . </s> <s> Mulle tundus , et säärane intiimne keskkond aitab jõuda tõesemate hetkedeni . </s> <s> Mida ma praegu ka vajasin . </s> <s> Omas laadis olid nii filmi ilmutamine kui ka fotode kopeerimine millegi tõese ja lõpliku saavutamine . . . </s> </p>
<p> <s> Seda negatiivi silmitsedes tundsin hetkel midagi uhkusetaolistki , võiks öelda et koguni loojauhkust – kui mina neid perroonilseisjaid poleks tookord pildistanud , ei oleks sellest teeleasumisest jäänud mingit reaalset jälge ! </s> <s> Üksnes meenutused . </s> <s> Mis on küllaltki ebakindlad ja subjektiivsed ning kustuvad aegamööda , nagu ma palju kordi olin võinud veenduda . . . </s> </p>
<p> <s> Hoidsin ilmutist tulnud esimest fotot hetkeks fototangide vahel , enne kui selle kinnitisse libistasin . </s> <s> Nii , siin nad olidki – keset perrooni , varustusekuhja keskel , vasakul neist vagun nr. 13 , selle ukse juures pluusis ja vormimütsiga naisvagunisaatja . . . </s> <s> Oot-oot , mitu naist neil siis seal kaasas oli ? </s> <s> Kas tõesti vaid kaks ? </s> <s> Oli justkui kolm või koguni neli ? </s> <s> Kas ma siis valesti mäletasin ? ! </s> <s> Ei tea , pärast uurin , vaja ka järgmised kaadrid ära kopeerida , ehkki seal ei saa olla midagi muud kui needsamad näod , ainult kümmekond sekundit hiljem . </s> <s> Kuid ka niisugusel kahe järjestikuse kaadri võrdlemisel oli võimalik avastada üksikasju , mida elus iialgi tähele ei pane . . . </s> </p>
<p> <s> Jah , näed seal grupi keskel ta seisiski , mu nüüdseks kadunud sõber ! </s> <s> Teistest pool pead pikem , väga sportlik , nagu alati kerge naeratusega huulil . </s> <s> Teda lähemalt tundmata võinuks arvata , et see on üleoleva inimese naeratus . </s> <s> Mingis mõttes isegi tõsi . . . ! </s> <s> Ja kohe tema kõrval , kuidagi tema ligi , seisis samuti pikemat kasvu tumedapäine naine , kes millegipärast meenutas mulle rohkem Mariannet kui Ruthi , ehkki erinevus ema ja tütre vahel polnud kes teab kui suur . </s> <s> ( Nagu ma olen vist korduvalt rõhutanud . ) </s> <s> Foto järgi võttes oli tegu Ruthist tükk maad noorema naisega . </s> <s> Mitte just väliselt , pigem olemuselt . </s> <s> ( Aga mõnel inimesel on imeline võime fotol välja näha tunduvalt huvitavamana , kui ta on tegelikus elus ! ) </s> <s> Ja pildi servas , vagunile kõige lähemal seisis teine naine – satään või koguni blond iludus , väikese ümmarguse näo ja kõrgete kulmudega , mis muudavad tavaliselt ilme imestavaks ning seeläbi justkui nagu salapärasemaks . </s> <s> ( Tema kohta kehtis vist samuti mu eelnev arvamus . ) </s> <s> Ja rohkem naisi polnud . </s> <s> Vähemalt neil fotodel . </s> <s> Võib-olla ma polnud tabanud kogu gruppi . </s> <s> Neid võis ehk olla rohkem , kui ma neid kõiki Larry tutvustuse saatel kätlesin . . . ? </s> </p>
<p> <s> Valisin esimeseks selle , kes seisis Larry kõrval . </s> <s> Suurendasin teda koos Larryga . </s> <s> Et tabada näoilmes või milleski muus nähtamatut . </s> <s> Suurendatud variandis tulidki mõned üksikasjad nähtavale . </s> <s> Naisel oli põsel sümpaatne tume sünnimärk , kaelas mingi huvitav kaelaehe või koguni amulett . </s> <s> Niisugusena , suureplaanilisena oli ta pisut vähem Ruthi sarnane ja veel rohkem Marianne moodi . </s> <s> ( Olin kusagilt lugenud , et armukesteks valitakse vaistlikult küll oma naise sarnaseid , kuid sisemiselt ja temperamendilt täiesti vastupidiseid naisi . </s> <s> Ei teadnud , kuidas Larry , aga ma ise ei osanud seda arvamust ei kinnitada ega ümber lükata . ) </s> </p>
<p> <s> Tema see on ! vilksatas minus . </s> <s> Tema pean ma kõigist ekspeditsioonis osalenutest esimesena üles otsima ! </s> </p>
<p> <s> Teel Larry instituuti otsustasin , et tõelist tulekupõhjust ma kellelegi targu ei ava . </s> <s> Kavatsesin öelda , et olen asjaarmastaja fotograaf , kes ekspeditsiooni teele saates neid pildistas ja et tahan nüüd fotod edasi anda . </s> <s> Mis oli ka pooliti õige . </s> <s> Ja alles edasise vestluse käigus tahtsin ma üritada teada saada , kuidas seal kõik oli . . . </s> </p>
<p> <s> Tegelikkuses tabas mind järgemööda mitu ebaõnnestumist või külma dušši . </s> <s> Esmalt pani mu kannatuse proovile instituudi direktori sekretär , niisugune ilus , väikeste valgete hammastega hiireke , kes viilis oma küüsi ja ei katkestanud seda tegevust ka siis , kui ma ta poole pöördusin . </s> <s> Instituudi direktor olevat hõivatud , ma “ oleksin pidanud eelregistreeruma ” . </s> <s> Ja kui ma siis mainisin , et asi puudutab nende instituudi töötajat , minu head sõpra , ja kui ma siis nimetasin Larry nime , purtsatas too väike hiir epakalt , kuid tõstis siiski sisetelefoni toru . </s> <s> Mind häiris tema juures see mingi halvustav või õieti üleolevusžest . </s> <s> Ma olin alati arvanud , et Larry hea kasvatus ja džentelmenlik hoiak ( kui mõned üksikjuhud välja arvata ) kindlustas talle pea kõigi naiste juures vastuvaidlematu renomee . </s> <s> See hiir polnud temast küll igatahes sisse võetud , muidu ta poleks nõnda käitunud . . . </s> </p>
<p> <s> “ . . . kulla inimene , miks me peaksime nii väga imestama Lembit Kaarma kadumise üle , kui ta ongi kogu aeg olnud meile probleemiks , “ vastas direktor , piinliku hoolikusega ülepea kammitud harvade juustega ja vanamoodsa lipsuga mees mu sissejuhatava lause peale , laskmata mul isegi seda lõpetada . </s> <s> Mind hämmastasid korraga kaks asja , tema , selle kuiviku familiaarsus ja seejärel taas suhtumine Larrysse , keda ma olin pidanud andekaks ja seega hinnatud kaadriks ning nõnda edasi . </s> <s> Kas olin taas midagi seni teadmatut oma sõbra kohta teada saanud . </s> <s> Midagi sootuks muud , kui olin surmkindlalt oodanud . </s> </p>
<p> <s> Kuid kohe muutis krõbusk , see igavesti poolvana teadusehunt tooni ja osutas laua vastas olevale tugitooli , vajus ka ise enda omasse õlgadeni sisse , vabastades nii ennast kui ka mind esialgsest pingest . </s> </p>
<p> <s> “ Jah , ega ma seda päris asjata öelnud . </s> <s> Temaga on viimase ajal olnud ridamisi . . . kuidas ma nüüd ütlen . . . lausa ridamisi kõiksugu pahandusi . </s> <s> Kaarmaga ei saanud viimasel ajal enam keegi kontakti . . . </s> <s> Tööl käib ta ka kuidagi kaootiliselt . </s> <s> Senini oleme nendele tööluusidele suutnud läbi sõrmede vaadata . </s> <s> Ta on , õigemini oli võimekas teadlane . </s> <s> Aga kui kohustuslike tööde ning ülesannetega hakkasid tulema suured hiljaksjäämised , siis tuli olla rangem . </s> <s> Ta on pidevalt teisi kollektiivses töös osalenuid alt vedanud . . . </s> <s> Ja viimasel ajal on . . . kuidas ma ütlen , ka tema teaduslik suutlikkus järsult langenud . </s> <s> Või peaksin ütlema , et ta on muutunud . . . liiga isepäiseks . </s> <s> Ta püüab nimelt kummutada ammu paikapandud tõdesid , nii-öelda jõuga murda sisse avatud väravast – ja muidugi jääb ta sinna väravakitsusse kinni . . . </s> <s> He-he-hee , just nimelt ! </s> <s> See on ehk kõige sobivam võrdlus . . . </s> <s> Jah , ja hiljaaegu juhtus veel selline. . . mnjah , inetu lugu , mida ei saa küll otseselt seostada temaga , aga siiski . . . </s> <s> Meil läksid nimelt ühed teaduslikud materjalid kaotsi ja pole siiamaani välja tulnud , kelle süü läbi . </s> <s> Aga temal , Kaarmal , oli ühena vähestest juurdepääs neile andmetele . </s> <s> Või mis juurdepääs – ta oli lihtsalt nendega kursis . </s> <s> Ühesõnaga , need andmed kadusid ära üheaegselt nii paberkandjalt kui ka arvutist . </s> <s> Nagu oleks keegi need meelega kustutatud </s> . . . . <s> Noh , ma ei kujuta säärast olukorda ette , et teadlane võtab kätte ja hävitab nii iseenda kui ka oma kolleegide pikaajalise töö . . . </s> <s> Muuseas , need puudutasid just nimelt toda meteoriitikaekspeditsiooni , mida te esiti mainisite ja kus tema osales topograafina ! ” </s> </p>
<p> <s> Heureka ! , ma olin täppi pannud – Larry oligi olnud nende kartograaf . . . </s> </p>
<p> <s> Sel kohal tegi ka direktor pausi ja vaatas mulle teraselt oma miinus viis ja pool läätsedega otsa ning küsis äkki uurijalikult : </s> </p>
<p> <s> “ Vabandage , mis eriala mees te ise olete ? ” Ning vastas kohe ise : </s> </p>
<p> <s> “ Õigus , te ju ütlesite , et olite kursusekaaslased . </s> <s> Seega siis mõlemad professor Sarapi õpilased . </s> <s> Nii-nii . . . ” </s> </p>
<p> <s> Tekkinud vaikuses ei jäänudki mul midagi muud üle kui lisada , et ma olen oma erialalt mõnevõrra kõrvale nihkunud ja töötan hoopis kirjastuses . </s> </p>
<p> <s> “ Ei-ei , mis et nüüd ! </s> <s> Te töötate vägagi oma alal ja õigel alal . </s> <s> Kirjastamine ja toimetajatöö on väga tähtis valdkond , ja sinna on kompetentseid inimesi vaja . . . </s> <s> Nojah , te ilmselt teate , et just Lembit Kaarma on , nagu te mainisite enda kohta , oma kitsamalt erialalt kogu aeg kõrvale nihkunud ja tema praegust spetsialiteeti ongi mõnevõrra raske määratleda . . . ” </s> </p>
<p> <s> Seda ma teadsin . </s> <s> See polnud hetkel oluline . </s> <s> Palju olulisem oli teadmine , et selle ekspeditsiooniga oli tõesti midagi korrast ära , et midagi oli seal tõepoolest juhtunud – ja see vääris väljaselgitamist ? </s> <s> Ja mitte ainult Larry pärast üksi , vaid ka üldisemas mõttes . </s> <s> Nüüd hakkas see asi mind huvitama lausa uues plaanis . . . </s> <s> Aga ma olin tulnud rääkima millestki muust , sest laua taga istujast võis ja pidigi mulle otseselt Larry asjas abi olema . </s> <s> Selleks pidin teemat ja tonaalsust muutma . . </s> </p>
<p> <s> “ Saate aru , ta on kadunud . </s> <s> Juba kaks nädalat . </s> <s> Ja midagi peab ette võtma . . . </s> <s> Ja tema perekond ning mina kui ta sõber – me oleme tõsiselt mures . . . </s> <s> Seepärast tulingi . . . ” </s> </p>
<p> <s> Vastus oli kiire , bürokraatlik , kogu vastutust ja inimlikku kaastunnet mittearvestav . </s> </p>
<p> <s> “ Kahjuks ei saa teid kuidagi aidata . </s> <s> See on teiste instantside ülesanne . </s> <s> Pöörduge sinna … Aga kindlasti informeerige ka meid , kui midagi positiivset teada saate . </s> <s> Esialgu hoiame teda ikka veel palgal . . . ” </s> </p>
<p> <s> Audients oli läbi , sain aru , et midagi muud sellelt bürokraadilt , ei , vabandust , teaduste doktorilt ja nii edasi mul oodata pole . </s> <s> Ja siis äkki tuli ta nimi mulle tuttav ette – olin nii aasta tagasi üht kogumikku toimetama pandud ; seal oli sees ka tema artikkel – ja oh millist vaeva ma sellega nägin , et asi mingilgi kombel keeleliselt kandma hakkaks ning et nende lausemonstrumite tagant mingigi mõte koidaks . </s> <s> Õigemini , kogu kirjapandu tundus nii teoreetiline ja samas paljudest allikatest kokku kirjutatud . </s> <s> Nii mulle tollal näis . </s> <s> Aga võib-olla tulenes kõik minu rumalusest , küündimatusest – ma olen hakanud toimetajana möönma ka sellist võimalust , mida ma varem ei tunnistanud , et ehk minu pea polegi selle maailma kuldne tuum . . . </s> <s> Kuidagi sai too kogumik siiski trükki antud . </s> <s> Ja kõik laabus lõpuks ilma tõrgeteta . </s> <s> Mis tähendab , et ükski autor oma kirjatöö toimetamise asjus minuga protestima ei tulnud . . . </s> </p>
<p> <s> Ma olin juba ukse poole liikumas , kui direktoris toimus mingi meeleolumuutus . </s> <s> Või tahtis ta lihtsalt endast suurema inimese muljet jätta . </s> </p>
<p> <s> “ Ootame ära . </s> <s> Ehk ta ilmub välja . </s> <s> Seda on ennemgi juhtunud . </s> <s> Ärme kiirustame . </s> <s> Ta on kord juba säärane ekstsentriline . . . hm , tüüp . . . natuur , kui soovite . . . </s> <s> Et kui satub millestki kõrvalisest vaimustusse , siis unustab reaalse elu hoopis ära . . . </s> <s> Teate , ta on andekas , aga kuidagi täiesti ohjeldamatu . . . ” </s> </p>
<p> <s> Mida mulle poleks vaja olnud üle korrata . </s> <s> Mingis mõttes oli tal muidugi õigus . . . </s> </p>
<p> <s> Ja seejärel pidas ta vajalikuks kolmandal , pisut salapärasel ja vaiksemal toonil lisada veel ühe , ma ütleks et lausa meestevahelise arvamuse : </s> </p>
<p> <s> “ Ehk on mõni naine mängus . . . </s> <s> Te vist mainisite , et ka abikaasa ei tea ka asjast midagi lähemat ? ” </s> </p>
<p> <s> Nägin direktori näos äravahetamatut uudishimu . </s> <s> Kuid ma ei tahtnud teda perekondliku poole kallale lasta – see veel puudus ! </s> </p>
<p> <s> “ Jah , võimalik , ” olin kuivalt poolnõus , tänasin teda väärtusliku aja minule pühendamise eest ja väljusin . </s> <s> Sekretärist hiireke viilis ikka veel oma küüsi . </s> <s> Aga heitis mulle kiire uudishimuliku pilgu ning noogutas juba heatahtlikumalt hüvastijätuks . </s> </p>
<p> <s> Läksin huupi instituudi peale kõndima . </s> <s> Juba esimene , kelle koridori peal peatasin , oli kuidagi tuttav mees . </s> <s> Hetk hiljem tundsin ta ära – temagi oli sel perroonipildil olemas , seisis varustusekuhja kõrval , vaguniuksele kõige ligemal ja sellise ilmega , nagu tahaks kohe-kohe vagunisse söösta ning esimesena kõige sobivama istekoha hõivata . </s> </p>
<p> <s> Ta reageeris mu kõnetusele kuidagi kohkunult . </s> <s> Me seisatasime sealsamas koridoriakna juures ja ma palusin tal rääkida lühidalt sellest ekspeditsioonist , sealhulgas Larry ülesannetest . </s> <s> Ta oli sõnakehv , ma peaaegu kiskusin talt vastuseid välja . </s> <s> Ja need olid lühikesed ning ilmetud . </s> <s> Sain aru , et olen teda mingi meelepärase tegevuse juures eksitanud . </s> <s> Ja ega ma temasugust kidakeelset rohkem vajanudki . </s> <s> Tegelikult tahtsin ma üksnes teada saada tolle lühikeste juustega naise nime . </s> <s> Õigemini seda , kust ruumist teda leida võib . </s> </p>
<p> <s> “ Aa . . . </s> <s> Reet Tootmaa , ta töötab korrus allpool , tuba 312. ” </s> </p>
<p> <s> Tuba 312 oli imepisike , silt selle uksel teatas , et tegu on sektorijuhataja kabinetiga . </s> </p>
<p> <s> Proua , vabandust neiu Reet polnud selle kolmveerand aastaga üldse muutunud . </s> <s> Ja ometi polnud ta see , keda nägin fotol . </s> <s> Mis oli jälle üks fotoaparaadi poolt jäädvustatu ja tegelikkuse suuri enigmasid , kui kasutada siinkohal ingliskeelset sõna . </s> <s> Tõesti , brünett , range lõikega juus , aga kõiges muus teistsugune . </s> <s> Kõigepealt see enneaegne hall salk juukseid külje peal , mida ma üldse ei mäletanud . </s> <s> Ja siis see niigi väikesi rindu lamestav must kitsas džemper ja pikk must seelik . </s> <s> Ning mingi hästivarjatud kurbus olekus , justkui oleksid parimas aastad möödas . . . või mees teda maha jätnud . </s> <s> Tahtsin öelda , et ta polnud nii naiselikult huvitav kui seal fotol . </s> <s> Muus oli ta aga sümpaatne . </s> <s> Justkui seganuks see keskkond või midagi teaduslikku , mis oli temas nõnda juurdunud . </s> </p>
<p> <s> Aga ta käsi oli soe , käepigistus sõbralik , isegi usalduslik . </s> <s> Midagi sootuks muud kui ta direktoril . </s> <s> Ja terane , peaaegu murelik vaade hallide silmade sügavusest . </s> <s> Sealt vist ka too minu mulje millestki kurvastuslikust temas üleüldse . </s> </p>
<p> <s> Me istusime teineteise vastas ja ma alustasin pea samast lausest nagu äsja ühes toredamas kabinetis . </s> <s> Kuulanud mu tulekupõhjuse ära , vangutas ta pead , naeratas kummaliselt ja lausus siis järelemõtlevalt : </s> </p>
<p> <s> “ See on nii Lembitu moodi . ” Ja ta naeratas pigem endale kui mulle , mingi oma meenutuse peale , mis pidi minu jaoks alatiseks teadmata jääma . </s> <s> Siis ta kogus end ning lisas mulle julgelt otse silma vaadates , nagu oleks talle kogu mu eelnev mõttekäik teada . </s> <s> See mõttekäik , kui ma teda ja Larryt seal fotol kõrvuti nägin ning nendest kui paarist suurenduse tegin : </s> </p>
<p> <s> “ Ma pean teid kurvastama ja ütlema , et te eksisite . </s> <s> Mina polnud see </s> . . . . <s> Te ju mõtlesite , et kellega Lembit ekspeditsioonil nii-öelda hingede peal oli . </s> <s> Vabandage , meil oli selline väljend seal Siberis käibel . </s> <s> See oli Veronika . </s> <s> Peate tema üles otsima ! ” </s> </p>
<p> <s> Ja kui ma olin tolle foto lagedale toonud , osutas ta teise , endast veidi lühema naise peale , vaatas siis mulle uuesti otsa ja ma sain aru , et olin talle pildivõtjana lõpuks meelde tulnud . </s> </p>
<p> <s> “ Oo jaa , nüüd ma mäletan . </s> <s> Ja kas mina saaksin ka sellest fotost ühe koopia . . . </s> <s> Miks ma seda küsin ? </s> <s> Teate , mul endal juhtus hull lugu . </s> <s> Kõik fotod , mis seal kohapeal said võetud , olid ülevalgustatud . </s> <s> Mul pole seda veel kunagi juhtunud , kohe imelik lugu . . . </s> <s> Kõige paremad olid mul mõned rongikaadrid ja siis veel paar Krasnojarski vaadet . </s> <s> Muuseas , seal me külastasime ka kuulsa kunstniku Surikovi maja . </s> <s> Viimased korralikumad pildid on mul Vanavarast . </s> <s> Te vist ei tea , see on epitsentrile kõige lähem asustatud punkt . </s> <s> Seal käisime meteoriidimuuseumis , mis on lihtsalt üks madal palkmaja . </s> <s> Vanavara lennuvälja alguses pildistasin ka üht kuulsat kivirahnu . </s> <s> Aga kõik järgnevad kaadrid olid ähmased ja väga kehvad , nagu oleks film tõesti pisut valgust saanud või nagu oleksin võtnud vanale jõuetule filmile . </s> <s> Kuid siis . . . siis oleksid ka need esimesed kaadrid pidanud samasugused olema </s> . . . . <s> Nojah , meil olidki vaid kahel inimesel fotokad kaasas . </s> <s> Ei tea , kuidas see asi küll kahe silma vahele sai jäetud , et me polnud ametliku fotograafi asjus kokku leppinud . </s> <s> Ekspeditsiooni aruande jaoks olid ju fotod lausa vajalikud . . . </s> <s> Ma pole küll Andrese pilte näinud , aga tema kaebas ka midagi sellist . . . </s> <s> Jah , nagu . . . nagu mingi lisakiirgus oleks mängus olnud . . . </s> <s> Nii et , kas oleksite ehk nii lahke ! ? ” </s> </p>
<p> <s> “ Jah-jah , hea meelega . </s> <s> Võtke need mõlemad , ma tegin igast kaadrist paar-kolm koopiat . </s> <s> Ja ma saan ju neid veel juurde teha . . . ” </s> </p>
<p> <s> Reet tänas , hoidis kaht fotot sõrmede vahel ja jätkas siis samal teemal , kust pooleli oli jäänud : </s> </p>
<p> <s> “ Teate , minul kui teadlasel ja lisaks veel kui atmosfäärifüüsikul on sellest imelik rääkida . . . aga see oli tõesti kummaline ümbrus , kus me töötasime . </s> <s> Kõik need söestunud tüvede jäänused , nagu oleks kohutav tuletorm kunagi sellest paigast üle käinud . . . ja need kaljusopkad ning soolaigud nende vahel ning endistest ekspeditsioonidest mahajäänu . . . </s> <s> Ma ei ütle , et me kohtasime seal Tundmatut , mis oli muide Lembitu lemmikväljend kõigi nende viie nädala jooksul , mil me kohapeal viibisime . </s> <s> Ma tean , me kõik teadsime , et see oli tal laenatud Lemi ulmeromaanist “ Solaris ” , mille Tarkovski nii mõjusaks filmiks on teinud . </s> <s> Loodan , et olete seda ulmekat lugenud või filmi näinud . . . </s> <s> Nojah , kõigepealt see tunne , et aeg voogas kuidagi teisiti . </s> <s> Ei , ma ei pluhvi ! </s> <s> Me lausa kontrollisime seda erinevate kellade ja isegi stopperitega . </s> <s> Tunne ei valetanud . </s> <s> Jah , ja veel mingi eriline tundmatu väli . </s> <s> Nii et aeg-ajalt tekkis tunne , nagu oleks mitte ainult kerge hingata ja kerge liikuda , vaid isegi kerge mõelda . </s> <s> Kõik , ei , väga paljud asjad omandasid haruldase selguse ja läbipaistvuse . </s> <s> Eriti pimeduse saabudes , õhtutundidel . </s> <s> Ärge naerge , aga nii tundus küll , et kõigele korraga on seletus olemas , võta vaid paber ja pane kirja . </s> <s> Ja seda just olekski pidanud tihemini tegema . </s> <s> Kahjuks polnud alati märkmikku käepärast . . . </s> <s> Tegelikult , need hetked olid muutlikud , järgmise pooltunni jooksul võis kõik kaduda , haihtuda . . . </s> <s> Nende teistsuguste päevade aegu – me kutsusime neid aja pidurdumisteks – väsisime nii hullusti ära , et tahtsime ainult magada või pikali olla . </s> <s> Seda kummalist raskust õlgades , peas , kogu kehas on võimatu kirjeldada . </s> <s> Siis oli tunne , nagu oleks see Tundmatu , kui kasutada jälle Lembitu ja Lemi ühist määratlust , meie tegutsemisele vastu töötanud . </s> <s> Lembit ja Lem , märkan alles praegu seda sarnasust ! </s> . . . . <s> Ja need imelikud unenäod , peaaegu kõigil meil ! </s> <s> Kuidas ma ütlen – hirmu ja õnnetunde vaheldumised . </s> <s> Jah , just ! </s> <s> Ning veel midagi , mida pole võimalik sõnastada . . . </s> <s> Noh , nagu endast väljaspool olemine . . . </s> <s> Imelik on seda teile praegu rääkida , aga nii see oli . </s> <s> Kuulan ennast kõrvalt nagu kedagi teist . . . </s> <s> Jah , kõik oli nii imelik . . . ” </s> </p>
<p> <s> Reet vaikis , ta oli kõik olulise ja veel enamgi ära rääkinud . </s> <s> Aga ta pidas vajalikuks või õigustuseks midagi vähemisiklikku ning asisemat lisada : </s> </p>
<p> <s> “ Ma võtaksin kõik selle kokku mõistesse “ anomaaliad ” . </s> <s> Seletamatud anomaaliad . </s> <s> Aja ning ruumi anomaaliad . </s> <s> Aga see pole ala , milles ma ei tunneksin end omas elemendis . </s> <s> Siin peaks nõu küsima psühholoogidelt . </s> <s> Meie Pärja isegi midagi üritas . . . ” </s> </p>
<p> <s> “ Pärja ? ” imestasin ma . “ Kes tema oli ? ” </s> </p>
<p> <s> “ Õige küll , teda pole neil fotodel . </s> <s> Ta oli meil arsti eest . </s> <s> Psühholoogia oli lihtsalt ta hobi . </s> <s> Või õieti enda peale võetud lisakohustus , kui need ekstsessid toimuma hakkasid . </s> <s> Ja eriti Lembituga . . . </s> <s> Tema tundus meist olevat kõige tundlikum , kõige vastuvõtlikum . . . ” </s> </p>
<p> <s> “ Mis teil seal siis ikkagi konkreetselt juhtus ? ” katkestasin teda , mõeldes küll rohkem Larryt , mitte niivõrd ekspeditsiooni asju . </s> </p>
<p> <s> “ Ega midagi erilist juhtunudki , millest ma poleks teile praegu rääkinud . </s> <s> Me jõudsime kõik õnnelikult tagasi . </s> <s> Kui küsite ekspeditsiooni tulemuste kohta , siis . . . midagi olulist me seal ei avastanud . </s> <s> Me ei leidnud ainsatki meteoriidijälge . </s> <s> Nii et meil oli raskusi ekspeditsiooni aruande koostamisega . </s> <s> Nagu te isegi aru võite saada – tuleb ju midagi konkreetset , käegakatsutavat , uut välja tuua . </s> <s> Ehkki ka negatiivne tulemus on ju tulemus ja räägib millestki . </s> <s> Eks me siis murdsime koos päid , et mida ja kuidas . . . </s> <s> Tegelikult meile endile oli see küll erakordselt huvitav kogemus . . . </s> <s> Oodake , mul on siin üks kaardikoopia tollest ümbrusest . </s> <s> Siin on peal kõik me vaatluspunktid . </s> <s> Selle pealt saate ehk paremini aru , mida me tegime . </s> <s> Teile kui loodusteadlasele on ehk huvitav . </s> <s> Mäletan , et Lembit rääkis kord te ülikooliaegsetest huvidest ja see oli nii sugestiivne . . . </s> <s> Siin pole midagi salastatut . . . </s> <s> Kuid . . . ma ei ole sellest asjast kellelegi nõnda rääkinud nagu teile . </s> <s> Kuidas öelda , inimlikust vaatekohast . </s> <s> Aga seda te ju soovisite , kui ma teist õieti aru sain . . . </s> <s> Nii et – jätke see jutt enda teada . </s> <s> Ma ei tahaks , et see leviks . </s> <s> Kõik inimesed ei mõistaks seda juttu üheselt ja üleüldse . . . </s> <s> Las see olla nii-öelda usalduslikkuse lainel räägitud . </s> <s> Seepärast , et Lembit . . . ja ühesõnaga , nagu te soovisite . . . </s> <s> Aga otsige Veronika üles . . . </s> <s> Tema ja Lembit olid kõige sagedamini koos . </s> <s> Nad käisid ka Kaskadnajal vaatlusi tegemas . . . </s> <s> On seal üks mägi või kaljusopka , kus asus üks meie vaatluspunkte . </s> <s> Tegelikult juba eelmiste ekspeditsioonide aegadest peale . . . </s> <s> Kuid las sellest räägib juba Veronika . </s> <s> Teda pole praegu tööl , tal on puhkus , aga minu teada on ta linnas . </s> <s> Ma annan teile ta aadressi . . . </s> <s> Tema oskab kindlasti ka midagi sellistki lisada , mis mulle meelde ei tulnud . </s> <s> Kui ta vaid tahab . . . ” </s> </p>
<p> <s> Ja kui ma tõusin ja valmistusin lahkuma , lausus Reet veel ühe ettevaatlikkuse : </s> </p>
<p> <s> “ Ärge talle siiski seda öelge , et te esmalt minu juures käisite . . . </s> <s> Teate , me ei ole just kõige paremates suhetes . </s> <s> Kuid sellel on teised põhjused . </s> <s> Asi ei puuduta õnneks Lembitut . . . </s> <s> Hoopis muud asjad – teadlasekadedus ja mõned muud naistele iseloomulikud pinged . . . </s> <s> Küllap saate aru . . . </s> <s> Öelge , et saite aadressi direktori sekretärilt . </s> <s> See ongi ju tema kompetents . . . </s> <s> Kõike head , edu teile ! </s> <s> Ma olen kindel , et leiate sõbra üles . . . </s> <s> Me kõik hoiame teile pöialt ! ” </s> </p>
<p> <s> Ja kui olin juba uksel , hüüdis ta mulle järele : </s> </p>
<p> <s> “ Aga suur tänu selle foto eest , mis te mulle jätsite ! </s> <s> See on kena mälestus ! ” </s> </p></div2><div2 type="alaosa"><head> I KADUMINE </head><head> 6 . peatükk Sosin maailmaruumist </head>
<p> <s> Pean siinkohal tunnistama , et ma ei salli enam teadust . </s> <s> Kunagi muidugi sallisin , kunagi näis see mulle terendava horisondina , mille poole püüelda . </s> <s> Kujutasin endale ette , et suudan just sel alal midagi uut , lausa kardinaalset korda saata . </s> <s> Ja mulle sosistati pidevalt , mis mind kõik võiks ees oodata . </s> <s> Ma uskusin seda juttu ja soojendasin oma ego selle paistel . </s> </p>
<p> <s> Nüüd ma nõnda enam ei arva . </s> <s> Ma olen paljust aru saanud . </s> <s> Esiteks , et meie väike siinmaine teadus on täis ideede-vargust . </s> <s> Oma ala suurtelt autoriteetidelt mahakirjutamist . </s> <s> Teaduse tegemise mängimist . </s> <s> Kõiki neid aruandeid ja muid paberimäärimisi . </s> <s> Milles kõiges ma olin sunnitud kaua aega kaasa tegema . </s> <s> Ilma kuhugi eriti välja jõudmata . </s> <s> Kuni ma ühel päeval sest aru sain – kõik nad vaid petavad ennast . </s> <s> Nad valmistavad , nagu ütleb Vilde kangelane , endale oma pisuhänna ja siis usuvad vaid seda . </s> </p>
<p> <s> Ma olen praeguseks hetkeks selles nõndanimetatud teaduses pettunud . </s> <s> Mus on koguni mingi hull vastupidine protest , mis sunnib kõigele taolisele vastu tegutsema . </s> <s> Ma arvan juba tükk aega – vaid intuitiivselt saab maailma tegelikkust tunnetada . </s> <s> Kuigi see pole kellegi suur avastus . </s> <s> Seda on ikka arvatud . . . </s> </p>
<p> <s> Ja ma mõistsin , et see pole minu jaoks . </s> <s> Ja ma mõtlesin – pagana päralt , sõber Riksil on palju rahulikum ja konkreetsem ala . </s> <s> Tema ei pea minu kombel oma identsusega maadlema . </s> </p>
<p> <s> Kuid mis oleks siis minu ala ? </s> </p>
<p> <s> Ja ma vastasin tookord – olemine sellisena , nagu ma olen . </s> </p>
<p> <s> Kõigile mu kahtlustele aitas punkti panna meie Tunguska-ekspeditsioon . </s> <s> Minu jaoks algas see imelikus meeleolus . </s> <s> Ma tundsin , et üks hiigelriik on kokku varisemas , kollapseerumas , nagu ütleksid astrofüüsikud . </s> <s> Mäletan , et see oli kusagil neljandal päeval , rong oli juba üle Uurali jõudnud ja algas Lääne-Siberi metsastepp oma kasesaarekestega . </s> <s> Jah , just sel hommikul ärgates läbis mind selge teadmine – me ekspeditsioon sai ikkagi teoks , kuid küllap see on ka viimane omataoline . </s> <s> Sest e d a s p i d i l ä h e b mitte ainult kogu Siber , vaid kogu Venemaa meie jaoks lukku ! </s> <s> See oli nii selge eelteadmine , et ma lausa võpatasin . </s> <s> Ja nõnda oleks kriips peal kõigil taolistel – sealhulgas minu ja Richardi – maateaduslikel unistustel : näha kord Middendorffi kohti Taimõril , jõuda Kodari alpiinsetesse mägedesse , pildistada Leena sambaid , viibida müstilise Elhõhõthõni järve ääres Põhja-Jakuutias . </s> <s> Ning kõigi nende asemel terendasid teised kohad , muud võimalused – Alpid , Loire'i org , Loch Lomond , Fääri saared . . . </s> </p>
<p> <s> Ja äkki oli mul kahju , et sõber Riksi pole meiega . </s> <s> Olime temaga ju ka Tunguskast nii palju rääkinud , lugenud Kulikut ja Baturinit , naernud imeliku evengi kohanime Vanavara üle , mis kõlas nii soome-ugrilikult . </s> <s> Nüüd ootas see mind tegelikkuses . </s> <s> Mingi kõhedus valdas mind . </s> <s> Igatahes polnud minus täit rõõmu ühe maateadusliku unistuse täitumisest . . . </s> </p>
<p> <s> Vanavara – see evengi nimi tegi teistelegi rohkelt nalja . </s> <s> Kuid see oli jumalast ja saatusest mahajäetud paik , üks muserdavamaid paiku üldse , mida mina olen näinud . </s> <s> Nagu neid on Siberis küllap teisigi . </s> </p>
<p> <s> Istusin kogu tee Krasnojarskist Vanavarasse lendava An-24 parempoolse akna all ja ma nägin hästi all möödalibisevat . </s> <s> Siis viimaks ilmus alla Podkamennaja Tunguska helkiv pael . </s> <s> Esimene asi , mida ma maandudes nägin , olid lennukirusud Vanavara lennuvälja servas . </s> <s> Ja siis see tohutu rahn , nagu mingi maa lõikehammas , mida polnud suudetud lõhata ja millest lennuk madalalt-madalalt üle kihutas , enne kui hetk hiljem rattad vastu maad põntsatasid . </s> </p>
<p> <s> Ei lennukirusud ega see rahn olnud head märgid . </s> </p>
<p> <s> Kui lennukiuksest väljusime , siis näis , nagu olesime teise aega sattunud . </s> <s> Juba õhk oli kuidagi teine . </s> <s> Ja see vaikus , kuidagi eriline vaikus , nagu mingi hiigelkupli tunne . </s> <s> Too lennujaamahoone polnud muud kui lihtsalt üks pruunidest lehisepalkidest tare , ei midagi enamat . </s> </p>
<p> <s> Lennukiga saabujail oli väike seltskond vastas . </s> <s> Ei , mitte meil . </s> <s> Need olid kaubaootajad ; lennuk tõi kohalikele toiduaineid , padruneid , petrooleumi ja muud taolist . </s> </p>
<p> <s> Tunnistan , et ma olin enne seda lugenud raamatut Leonid Kuliku ekspeditsioonide kohta ja kujutasin ette , et me edasine teekond kulgeb mööda nõndanimetatud Kuliku rada pidi ja mis oleks umbes seitsmekümnekilomeetrine jalgsiretk . </s> <s> Kuid see oleks nõudnud vähemalt kolme päeva . </s> <s> Nii et me lendasime edasi kopteril . </s> <s> See varustuse laadimine kopteri tumerohelisse kõhtu käis kähku , ja juba tunni aja pärast visati meid sõna tõsises mõttes kuuskümmend kilomeetrit põhja pool ühte tümasse kohta maha . </s> <s> Selle koha nimi oli Lõunasoo . </s> <s> Muide , ka Kuliku pandud nimi nagu paljud teised . . . </s> <s> Potsatasime nii umbes kolme meetri kõrguselt märga turbasamblasuppi , kust varustuse väljatassimine oli palju suurem üritus kui iseenda päästmine . </s> </p>
<p> <s> Sama lõputu päeva õhtuks olime end sisse seadnud mustunud seintega suures ekspeditsioonimajas . </s> <s> Jumal teab , millal seal viimati oli oldud . </s> <s> Igatahes mitte hiljuti . </s> <s> See oli ühe neljakümnendate aastate algul toimunud ebaõnnestunud ekspeditsiooni poolt ehitatud . </s> <s> Ebaõnnestunud seepärast , et neil hukkus teadmatuil asjaoludel kaks inimest – teine neist jäi lihtsalt taigas kadunuks . </s> <s> Ja kahe nädala pärast algas sõda . . . </s> </p>
<p> <s> Muide , hoone küll tugev , aga ühe nähtuse eest see meid ometi ei kaitsnud . . . </s> </p>
<p> <s> Mind määrati ekspeditsiooni topograafiks . </s> <s> Ma kandsin kaardile kõike , mida andis kanda - radiaalselt mahamurdunud taigapuude jäänuseid , kohalikke veesooni , järvekesi ja soid . </s> <s> Mingit epitsentrit , mingit suurt kraatrit ei avastanud meiegi . </s> <s> Oli väikesemaid sulglohke , mis olid lihtsalt tümad lehtrid , täis sedasama heledat sfagnumit ning õitsevaid jõhvikaid . . . </s> <s> Jumal teab , kui sügavale maakoore sisemusse , millise kihini need võisid ulatuda ja milline võis olla nende algne teke . . . </s> </p>
<p> <s> Ühtlasi sai mulle selgeks , kui kaugel olid kõik teooriad tegelikkusest . </s> <s> Mis seal tol 1908. aasta suvel oli juhtunud , seda ei teadnud mitte keegi . </s> <s> Üksnes hiiglaslik plahvatus – ja kõik . </s> </p>
<p> <s> Me kõik tundsime end seal imelikult . </s> <s> See sai alguse kummalistest unenägudest , milliseid nad mahajäänud elus polnud kunagi näinud . </s> <s> Algul tundus , et põhjus on kivimite radioaktiivsuses . </s> <s> Kuid dosimeeter , mis meil kaasas oli , seda ei kinnitanud . </s> <s> Siis hakkasid ka teised peale minu märkama mingit mõtlemise lahedust , mingit vaimset kergust teatud paigus . </s> <s> Aga mitte kõikjal . </s> <s> Samavõrra võis tunda ka ahistust , kammitsust mõnes teises paigas , mõnel teisel päevahetkel , millele oli võimatu ratsionaalset seletust anda . </s> <s> Ja nõnda hakkaski Pärja meid testima . </s> <s> Ta ise töötas välja lihtsa metoodika . </s> <s> Ma ise panin tähele , et just pimeduse saabumise aeg oli kõige raskem , ehkki me asusime ju Peterburi laiusel ja sealgi pidanuks olema valgete ööde aeg . </s> <s> Aga taiga ning lohus asuv palkmaja aitasid ööd muuta hämaramaks ja endelisemaks . </s> </p>
<p> <s> See oli Pärja , mitte minu soov , et ka mina osaleks neis psühholoogilistes testides . </s> <s> Võib-olla ma ei oleks pidanud talle järele andma . </s> <s> Sest nüüd on kusagil midagi minu kohta olemas . . . </s> </p>
<p> <s> Sellest peale hakkas minus peale jääma üks teine arvamus . </s> <s> Et meil pole kõike võimalikult teaduslikult seletada , et on midagi , mida saab vaid intuitiivselt tunnetada . </s> <s> Nad kõik naersid , kui ma hakkasin seda nimetama Tundmatuks . </s> <s> Aga see polnud minu , vaid Stanisłav Lemi leidus . </s> </p>
<p> <s> Pärast oli juba hääl , öine sosin see , mis mul lausa käskis , et midagi selle ekspeditsiooniga seotut ei tohi üldsusele kättesaadavaks muutuda . </s> </p>
<p> <s> Nõnda sai minust oma kolleegidele vastutöötaja . </s> <s> Ilma , et nad oleksid mind osanud kahtlustada . </s> <s> Jah , muidugi olin see mina , kes kustutas me instituudi arvutist kõik meie , sealhulgas ka enda vaatlusandmed ja kaevetöödel ilmsikstulnu . </s> <s> Kuid seda imelikku seisundit , mis meid seal aeg-ajalt valdas , seda mõtete kiiret käiku , seda tundlikkust , seda mõtlemise lihtsust ja keerulisust korraga , seda tunnet , mida ma ikka ja jälle taga igatsen – seda ma muidugi ei suutnud kustutada . </s> <s> See jäi igaühesse omamoodi alles . </s> <s> Kuid üksnes sõnade , tunnete kujul , mida ükski kuulaja ei pruukinud aktsepteerida … </s> </p>
<p> <s> Mind valdas seal palju uusi , ehmatavaid mõtteid . </s> <s> Eriti Kaskadnaja sopkal , kus ma käisin koos Veronika , sest tema oli mu põhiline paarimees … Ma mõtlesin näiteks maailma kaootilise teemal , mida keegi ei ole suutnud matemaatilistesse vormelitesse valada . </s> <s> Elu paljususe ja valikute teemal . </s> <s> Ja seal taipasin , et üks mu elu pahesid on asjade , aga mitte ideede maailm . </s> </p>
<p> <s> Nüüd , peale Siberit , peale Tunguskat , võib-olla tänu seal öisel sopkal Veronika seltsis istumisele , ei , tänu just temaga üks olemise pikkadele hetkedele tean ma selgesti - maailma saab tunnetada üksnes intuitiivselt . </s> <s> Tõesti-tõesti , mulle oli hetkiti selge kogu maailma saladus . </s> <s> Ainult et ma ei suutnud seda sõnadesse valada , veel vähem kirja panna . </s> <s> Seda juhtus paar-kolm korda , ja iga kord oli see kui üksainus valgustumushetk , mis kohe kustus . </s> <s> See oli nagu teade , saadetud kiirtelegramm . </s> <s> Sellest tohutust joast , mis seal kohal Maale jõudis . </s> <s> Sellest torujast nähtamatust õhutunnelist , mille oli löönud too taevakeha . </s> <s> Või ükskõik mis ta oli olnud . </s> <s> Meie omade jaoks meteoriit , boliid , komeet , asteroid . </s> <s> Minu jaoks mitte . </s> <s> Minu jaoks midagi muud . </s> </p>
<p> <s> Mäletasin seda oma haigushoogu nagu läbi tihke une . </s> <s> Ja mõningaid teisi seiku ka . </s> <s> Kui see hirm mind keset ööd ründas , siis roomasin telgist välja . </s> <s> Ja siis oli mulle kedagi vaja . </s> <s> Kuid iga kord oli tegu , et teda sealt tüdrukute telgist vaikselt üles äratada ning välja saada . . . </s> <s> Siis läksime käest kinni hoides laagrist eemale – üle oja ja tõusime Kaskadnajale . </s> <s> Hoolimata sellest , et ma end halvasti tundsin , oli öö oli vapustav , lausa fantastiline ! </s> <s> Ma ütleks , fantastiline ! </s> <s> Tähed seedermändide kohal lõõmasid justkui ühel tuntud van Goghi maalil . </s> <s> Kogu taevas oli justkui õitsvaid tähti täis . </s> <s> ( Soomlastel tähendaks “ taiga ” peaaegu saladust ! ) </s> <s> Ning üle taevakummi käis pidevalt nagu tuliseid jooni . </s> <s> Muidugi , augustikuu on ju kassiidide langemise maksimumaeg . </s> </p>
<p> <s> Ainult et … vangoghilikke küpresse polnud . </s> <s> Nende asemel olid pea sama saledad seedermännid . </s> <s> Ja üksikud tume-tumedad nulud . </s> <s> Taiga neist tähtedest ja sopkast madalamal voogas kui . . . tardunud meri . </s> </p>
<p> <s> Küllap sellel kohal oli tõesti mingi eriline väli . </s> <s> Sest seal sopkal oli tõepoolest kuidagi kerge mõelda ja tunnetus justkui laienes igas suunas palju kaugemale , ulatudes isegi aimamatusse neljandasse dimensiooni . . . </s> </p>
<p> <s> Me istusime üksiku poolkuivanud männi alla , seljaga vastu murenenud kaljut . vaikisime . </s> <s> Veronika pigistas mu kätt . </s> <s> Mu ärevus kadus kuhugi temasse . . . </s> <s> Midagi pidi juhtuma . </s> <s> Ma võtsin ta jalgade ümbert kinni , peitsin pea ta sülle . </s> <s> See oli nii turvaline . </s> <s> Kuid midagi pidi veel juhtuma . </s> <s> Ma pidin saama mingi veel selgema lepituse . </s> <s> Selle öise hirmu allikas peitus justkui ka selles nimetus naises , kellest ma nägin nüüd vaid ta silmi , milles tähevalgus vastu helkis . . . </s> <s> Minu lohutus oli kuidagimoodi temas peidus . </s> <s> Ma tahtsin ennast lepitada temaga . </s> <s> Ja teda endaga . </s> <s> Ma pidin kõik endasse kogunenu maandama ! </s> <s> Temas . </s> <s> Selles naises ! </s> <s> Sel hetkel olin ma oma hirmudest , oma kahklustest kõrgemal . </s> <s> Ja tunnetasin seda öist ja mahedat , samas kuidagi nagu naissoolist loodust enda ümber . </s> <s> Ja seda voogavat käsku , mis tuli kusagilt lõputusest . . . </s> <s> Mu nõrkus oli äkki ümber . </s> <s> Minus ärkas äkki erilist laadi tugevus . </s> <s> See pärines justnagu sellest kivisest pinnast . </s> <s> Lükkasin selle naise selili – kuidagi ootamatult jõhkra jõuga vastu seda valusat kivinukist nõlvakut . </s> <s> Ta pani mulle vastu , mis on naissoo instinkt . </s> <s> Siis olin juba piiril . </s> <s> Kuni vastuseis järsku kadus ja tema maailm vajus mulle lähemale . </s> <s> Selle lõpmatuse julma ja otsekohese palge ees ei saanud jääda juhtumata see … mis pidi juhtuma … </s> </p>
<p> <s> Kui me siis kopteriga Lõunasoo servast õhku tõusid , siis oli see pilt kui Tarkovski “ Solarsisest ” , mida me kunagi koos Riksiga olime vaadanud ja siis palju kordi arutanud . </s> <s> Kõik maine ja oluline pisenes . </s> <s> Ja mõlemad tüdrukud nutsid . </s> <s> Üksnes tema , Veronika mitte . . . </s> </p>
<p> <s> Ma lisan siia lõppu neid mõtteid , mis mulle seal Siberis selgeks said . </s> <s> ( Kaskadnaja sopka oli üks parimaid paiku , mida ma tean . </s> <s> Ma tundsin seal tõepoolest , nagu ulatuks kosmosest Maale tohutu toru , hiiglaslik ühenduskanal , mille kaudu kogu universumi saladused meile teatavaks saavad . ) </s> </p>
<p> <s> Tundsin kõigepealt väga selgesti hiiglasliku mõistuse või veelgi Millegi suurema olemasolu . </s> </p>
<p> <s> Kohe seejärel mõistsin , et maailm on täis lõputuid korduvusi . </s> <s> Ja et me osaleme neis lõputu arv kordi . </s> <s> ( Mida ma võisin olla ka kusagilt lugenud , aga mis sellest ! </s> <s> Hääl ütles seda mulle uuesti , selgemast selgemini ! ) </s> </p>
<p> <s> Siis lausa tundsin endal , et me elame kõik nagu rõhuookeani põhjas , kus iga muutus kajastub meis palju suuremal määral , kui oskame arvata . </s> </p>
<p> <s> Sellega kaasnes teine mõte , et meie maailm on täis erineva sagedusega – mõnikord väga pikalainelisi – võnkumisi , mis meid kõiki väga palju mõjutavad . </s> <s> Taas palju enam , kui me suudame endale ette kujutada . </s> </p>
<p> <s> Mõistsin korraga ka seda , et suurte katastroofide põhjuseks on keerised . </s> <s> Kõigepealt määratud kosmilised keerised . </s> <s> Seejärel suured maapealsed keerised . </s> <s> Mõlemas keskkonnas – nii atmosfääris kui ka maailmameres . </s> <s> Mis on ju tegelikult vaid palju suuremate kosmiliste keeriste kajastused . </s> <s> Sest kas pole ju paljud kauged tähekogudki tardunud keerise kujuga ? </s> <s> Ja ookean ja atmosfäär on seotud . </s> <s> Üksnes tihedusaste vahe … </s> </p>
<p> <s> Ja Bermuda kolmnurk ja Golfi hoovus asuvad ligistikku . </s> <s> Ühe saladus tuleneb teisest . </s> </p>
<p> <s> Kõik räägib sellest , et meid ootavad suured katastroofid . </s> </p>
<p> <s> Me keegi ei kujuta endale ette tulevaste katastroofide ulatust ja põhjusi … Aga ma kardan neid juba ette … </s> </p>
<p> <s> Nõnda siis – meil tuleb eitada seda poegivat , võimatult laienevat paljusust . </s> <s> Mida nimetatakse progressiks . . . tsivilisatsiooni edenemiseks . . . </s> </p>
<p> <s> Kuid me oleme kõik selle tsivilisatsiooni ohvrid . </s> <s> Meid ootab üksainus ummik . . . </s> <s> Teadusest pole abi … Võimatu on kõige sellega edasi kesta … </s> </p>
<p> <s> Niisamuti on võimatu taluda lähemat maailma , kuulata neid jutte ahnusest , pettustest , luhtumistest , altminekutest Tunnen , on vaja välja pääseda sellest pidevalt negativismi tootvast elust . </s> <s> Kuhugi nappi ja rahulikku , kus sind ei saa kätte suure maailma uudised , kogu see liialdusele ja sensatsioonile rajatud ajakirjandus , kogu see tühine suhtlus , mis ümbritseb mind päevast päeva . </s> </p>
<p> <s> Jah , millelgi pole tähtsust . </s> <s> Maailm on täis liigset . </s> <s> Ka liigseid elamusi . </s> <s> Ainult üksinduses ja enesessesüüvis on veel mingigi väljapääs . . . </s> </p></div2><div2 type="alaosa"><head> I KADUMINE </head><head> 7. peatükk Veronika juures </head>
<p> <s> Olin instituudist lahkumise hetkel oma teise , skeptilise minaga nõus kihla vedama , et leian Larry tolle satääni Veronika juurest , kes ei sarnanenud küll üldse Ruthiga . </s> <s> Aga ei pidanudki ju sarnanema ! </s> <s> Ma juba kujutlesin , kuidas uks avaneb ja ma näen kohe Larryt ning kogu lugu umbub mingisse triviaalsusse – õigustustesse ja süüdistustesse , tolle Veronika poolsesse nuttu ja lõpuks ikkagi naeru ning mingisse kergendusse . </s> <s> Vähemalt minu jaoks . </s> <s> Mis tähendanuks ühtlasi , et mingit Larry kadumist polegi . . . </s> </p>
<p> <s> Kuid ma eksisin kõvasti . </s> <s> Tegu oli tavalise enesepettusega . </s> </p>
<p> <s> Uks avati mulle mõningase viivitamise järel , ja ma tundsin selle naise küll kohe ära , ehkki ta oli sinises kitlis , kandis juustel kolmnurkset , ajalehest kokkumurtud maalrikübarat ja hoidis käes tilkuvat värvipintslit . </s> <s> Sain aru , et olin tulnud ebasobival ajal. </s> </p>
<p> <s> Kuid too Veronika ei tundnud mind küll ära . </s> <s> Mis kinnitas veel kord mulle juba teadaolevat , et ma ei jäta inimestele esimesel kohtumisel erilist muljet , ehkki ma ise olen arvanud , et jätan . </s> <s> Ka selles osas oli Larry minust , kuidas nüüd öelda . . . mõjusam . </s> <s> Ta jäi alati kõigile meelde . </s> <s> Ja muidugi tüdrukuile , naistele . </s> <s> Ma olin võinud selles palju kordi veenduda . </s> </p>
<p> <s> Ometi oli Larry mind seal perroonil oma ekspeditsioonikaaslastele tutvustanud ning mind isegi millegi eest kiitnud . </s> <s> Vist selles osas , et ma oskavat häid fotosid teha . </s> <s> Mida mina olin kohe tõestama sööstnud . </s> <s> Ja nõnda olidki sündinud nood kaks ärasõidufotot , millest ma olin ühe seal instituudis impulsiivselt Reedale kinkinud . . . </s> <s> Ju ma olin puutunud ka seda hetkel värvist pintslit hoidvat käekest . . . </s> </p>
<p> <s> Tervitasin ja pomisesin , et olen Larry sõber , et mu nimi on Richard , et me oleme õigupoolest juba tuttavad , aga tema lihtsalt ei mäleta mind . </s> <s> Veronika silmitses mind hetk aega hindavalt , siis kutsus sõnatu viipega sisse . </s> </p>
<p> <s> Korter polnud suur – üksainus tuba ja köök . </s> <s> Kõik , mida mu silm näha võis – esikus kõrguv peegel ning madal kapike , samuti elutoas paistev sektsioon , diivan , tugitoolid – oli valge pakkimispaberiga korralikult kinni kaetud . </s> <s> Ja kogu elamine oli täis värvi- ning kliistrilõhna . </s> <s> Imelik , korter oli ühetoaline , kuid selle esik ja vaheuksest avanev vaade meenutasid mulle üht palju ruumikamat Lasnamäel külastatud korterit – seesama sektsioon ja paigutus ja peegli asukoht ning isegi tapeedi toon . </s> <s> Kui muidugi remondisituatsioon maha lahutada . </s> </p>
<p> <s> Ükskõik mis , aga igale sisenejale pidi kohe selge olema , et kedagi teist inimest , eriti meesterahvast selles korteris küll pole – kui ta just ei varjanud ennast vannitoas või WCs . </s> <s> Aga see polnud Larry moodi – iga uksekella peale rettu pugeda ! </s> <s> Ei , selles korteris teda polnud ! </s> <s> Ta võis ju olla millalgi siin viibinud , kuid sel juhul oli ta juba mõni päev tagasi lahkunud . </s> <s> Umbes nii pikaks hindasin Veronika poolt ettevõetud remonti . </s> <s> Sest võimatu oli elada kellegi juures , kui elu oli nii pahupidi . . . </s> </p>
<p> <s> Veronika seisis , pintsel langetatult käes ja sealt tilkus esikulinoleumile valget vesiemulsiooni . </s> <s> Vaikus venis pikemaks , kui see oli mõeldud . </s> <s> Sest ma olin niivõrd kindel olnud mingis hoopis teistsuguses situatsioonis . </s> <s> Ta ootas , et ma selgitaksin lähemalt oma tuleku põhjust . </s> <s> Esialgu olin end vaid esitlenud . </s> </p>
<p> <s> “ Tulin seepärast , et Larry on kadunud . </s> <s> Juba kümmekond päeva . . . ” </s> </p>
<p> <s> Veronika pani nüüd pintsli aeglaselt värvitopsi , kiskus kummikindad käest , võttis ajalehest kokkuvolditud kübara peast , heitis korra peaga , kohendades nõnda juukseid , oma välimuse mõjusamat komponenti , ja kutsus mind edasi kööki , kus remonti polnud veel alustatud . </s> <s> Ta osutas käega valgele nelinurksele köögitaburetile , kuid ise jäi uksepiidast kinni võttes lävele seisma . </s> <s> Ta näkku oli sugenenud terav , närviline eelhoiak – et mis siis sellest , kui keegi on kadunud , aga miks ma tulin siis siia ja nõuan talt nüüd asju , millega tal pole tegu , milleks tal pole aega . . . või millele ta ei taha vastata . </s> </p>
<p> <s> Vaikinud mõne hetke , lausus ta seda kerget tigedust maha surudes : </s> </p>
<p> <s> “ Siin teda pole . . . </s> <s> Nagu te väga hästi näha võite . . . ” </s> </p>
<p> <s> “ Ma ei tulnud seepärast . . . ” </s> </p>
<p> <s> “ Kui aus olla , siis ma tean , et ta on kadunud , “ katkestas Veronika mind . “ Ta naine on mulle juba mitu korda helistanud . </s> <s> Algul töö juurde ja pärast seda siia , koju . </s> <s> Sest töö juurest ei saanud ta mind enam kätte . </s> <s> Noh , ta on mind kõvasti õnnistanud . </s> <s> Päris valimatute sõnadega . </s> <s> Ma ei hakka neid sõnu ja väljendeid kordama , küllap tunnete sedasorti naisi . . . </s> <s> Kui te tulite tema ülesandel , siis pole meil küll millestki rääkida . . . ” </s> </p>
<p> <s> “ Ei , ei , mitte keegi pole mind sind saatnud . </s> <s> Tulin omal initsiatiivil . . . ” ruttasin omakorda teda katkestama . “ Tegelikult tahtsin teile näidata üht fotot . </s> <s> Te pole seda kindlasti näinud . . . ” Ja ma ulatasin talle selle teise foto . </s> <s> Ta võttis selle samuti ettevaatlikult , nagu oli teinud Reetki , vaid sõrmeotstega vastu ja istus siis minu vastu teisele poole lauda . “ . . . Mäletate , ma pildistasin teid seal perroonil , enne kui te Siberisse teele asusite . . . </s> <s> Tahtsin , et räägiksite . . . kuidas seal oli . . . ja ka Larryst . . . </s> <s> Kas te kutsute teda Lembituks või Larryks ? </s> <s> Mina olen teda harjunud Larryks hüüdma . . . ? ” </s> </p>
<p> <s> Veronika ilme elavnes , kammitsus või valvelolek kadusid . </s> </p>
<p> <s> “ Ka meile kõigile on ta ikka olnud Larry . </s> <s> Nii instituudis kui ka seal . . . </s> <s> Siberis … Aga mul pole midagi lisada sellele , mida teile seal instituudis juba räägiti ! ? ” </s> </p>
<p> <s> “ Aga kust et teate , mida nad rääkisid ? ” </s> </p>
<p> <s> “ Noh , küll ma neid ikka tean . </s> <s> Te kohtusite muidugi ka Reedaga ? . . . </s> <s> Küllap kohtusite , ma ju näen teie näost . . . ! </s> <s> Tunnen neid liigagi hästi . </s> <s> Kui nad juba andsid mu aadressi , nii nagu nad andsid mu telefoninumbri sellele . . . sellele fuuriale . . . olgu ta pealegi teie sõbra naine , siis jõudsid nad teid igapidi ette valmistada . . . </s> <s> Teate , mis ma teile ütlen – et teil poleks vale ettekujutust – , ma ütlen otse ja keerutamata välja – , ma pole olnud Larry armuke ! </s> <s> Või kuidas ma peaksin seda veel selgemini välja ütlema ? . . . ” </s> </p>
<p> <s> “ Mis te nüüd. . . ma ei mõelnud midagi niisugust . . . ” </s> </p>
<p> <s> “ Ma tean , et te ei mõelnud . . . </s> <s> Aga nemad seal instituudis sosistasid teile kindlasti ka seda , et meie vahel oli . . . hea läbisaamine , klapp , oli midagi . . . ükskõik kuidas see ka kõlas , aga sellest oli ju juttu , eks ? ! ” </s> </p>
<p> <s> Pidin nüüd kergelt valetama – millelegi taolisele oli tõesti vihjatud . </s> </p>
<p> <s> “ Veronika , saage minust õigesti aru . </s> <s> Ma otsin lihtsalt oma kadunud sõpra ja tulin siia seepärast , et ehk leian teilt mingi vihje või </s> . . . . <s> Mul pole mingeid eelarvamusi . </s> <s> Ma tulin teie kui inimese juurde , kes teda . . . tunneb . </s> <s> Ta abikaasa Ruth kinnitas mulle , et ta mees muutus just pärast seda ekspeditsiooni . . . kuidagi kummaliseks . . . </s> <s> Tahaksin teada , milline ta seal Siberis oli , millega ta tegeles . . . ma ei oska paremini küsida ? . . . </s> <s> Ehk suudate midagi meenutada ? ” </s> </p>
<p> <s> Vaenukas toon Veronika häälest kadus jälle nagu pühitult , ta rahunes , kohendas juukseid , ta sõrm hakkas lauavakstule joonistama mingeid keerulisi kujundeid . </s> <s> Siis võttis ta selle minu tehtud foto uuesti kätte ning asus keskendunult seda uurima . </s> </p>
<p> <s> “ Siit on üks inimene puudu . </s> <s> Pärja , ” teatas ta seejärel ning lisas : “ Ja Andres ka ! ” </s> </p>
<p> <s> ( Mida ma nüüdseks juba teadsin . ) </s> </p>
<p> <s> Ja veel fotot mõnda aega uurinud , vaatas ta üles ning küsis : </s> </p>
<p> <s> “ Te tahate öelda , et Lembit on tõepoolest . . . kadunud . . . ! ? ” </s> </p>
<p> <s> Aga ma hoomasin ta hääles mingit ebakindlust , midagi võltsi , mingi sellise noodi , nagu küsiks ta seda vaid kuidagi jutujätkuks , mitte tõelisest huvist või murest . </s> </p>
<p> <s> “ Umbes nii jah. . . Igatahes mingit teadet pole ta endast maha jätnud . . . </s> <s> Ei kodustele , see tähendab naisele ja tütrele . . . ega kellelegi . . . teisele . . . </s> <s> Kohe ei oska midagi arvata . . . </s> <s> Mingi õnnetusega küll tegu pole . </s> <s> Ja ma ei usu ka seda , et ta ise endale midagi oleks teinud . . . ” pomisesin ma . </s> </p>
<p> <s> “ Seda muidugi , “ noogutas Veronika mulle kaasa ja jäi siis vait . </s> <s> Ta vaikis natuke kauem , kui ma oleksin oodanud . </s> <s> Mulle näis , et tal on lihtsalt piinlik oma esialgse rünnaku tooni pärast . </s> </p>
<p> <s> Tundsin , et pean olema kannatlik , kui tahan , et ta mulle midagigi uut räägiks . </s> <s> Olin kuidagi kindel , et Veronika teab enam kui keegi teine seal instituudis . </s> </p>
<p> <s> “ Noh , nimetage mind pealegi ta sõbrannaks . . . </s> <s> Aga ma kordan , et meie maksimaalne lähedus oli selles , et . . . et ta käis minu süles nutmas . . . </s> <s> Noh , kui pinge liiga suureks läks . . . ? ! </s> <s> Te küsite umbes nii , et mis Larryga seal juhtus ? </s> <s> Kas nad siis ei rääkinud teile , kui kummaline paik see oli ? </s> <s> Nii et õigem oleks küsida – mis meie kõigiga seal juhtus . . . </s> <s> Jah , teisiti öeldes – meil igaühel olid seal oma kehvad hetked . </s> <s> Mõni lihtsalt salgas need maha . </s> <s> Aga Larry , tema puhul oli seda kõige selgemini tunda . . . ja näha . ” </s> </p>
<p> <s> See oli juba natuke asjale lähemale ! </s> </p>
<p> <s> Veronika vaikis jälle mõnda aega . </s> <s> Ta justkui pidas endaga sisemiselt ja intensiivselt aru . </s> <s> Et kas tasub mulle kõike usaldada . </s> <s> Siis jõudis vist otsusele . </s> <s> Tõde näis tema jaoks igal juhul olevat tähtsam kui miski isiklik , sain ma asjast hiljem aru . </s> </p>
<p> <s> “ Tegelikult . . . midagi siiski juhtus ka . . . </s> <s> Ma ei ole tahtnud sellest kellelegi rääkida . </s> <s> Aga teile nüüd siis räägin . . . </s> <s> Ta mainis tõesti paaril korral ka teie nime . . . ühesõnaga , et te olete ta sõber ja ainuke , kellega ta “ on saanud alati k õ i g e s t rääkida ” – just need olid ta sõnad . </s> <s> Ja minu kohta ütles ta , et ma olevat niisugune inimesena , kellega on pingevaba olla , et ei pea kõike seletama ja nõnda edasi . </s> <s> Need olid jälle tema sõnad , ma pole neid välja mõelnud . </s> <s> Ega ma neid võtnudki erilise komplimendiga – ei tookord ega ka praegu – , tulid lihtsalt meelde . . . </s> <s> Aga see juhtum , jah </s> . . . . <s> kuigi sel pole tema kadumisega ehk otseselt mingit seost </s> . . . . <s> Aga kui te soovite. . . Ühesõnaga , see on siiani vaid meie kahe vahele jäänud saladus . . . </s> <s> Või otsustage ise . . . </s> <s> Muuseas , see kuhugi äratahtmine käis tal seal Siberis jutust mitmel korral läbi . . . </s> <s> Kuid mitte sellest ei pidanud ma rääkima . . . ” </s> </p>
<p> <s> Valmistusin pikemaks kuulamiseks . </s> </p>
<p> <s> “ . . . See oli ükskord päeval , kui teised olid mõõdistamas ja kaevamas , ühesõnaga tööl , ja meie kahekesi olime jäetud köögitoimkonda . </s> <s> Just sel ajal tabas Larryt , nagu ma pärast aru sain , esimest korda see . . . hoog . </s> <s> Ma olin sest haigusest küll kuulnud , kuid polnud kordagi pealt näinud . </s> <s> Ja seepärast kohkusin hirmsasti ära . </s> <s> Ta vingerdas maas ja ajas suust vahtu välja ega tundnud mind ära . </s> <s> Ma seisin ta kohal ja muudkui hüüdsin teda nimepidi ja mul oli järsku tast nii hale , nii lõputult kahju – ja siis äkki läbi selle haleduse ja kaastunde taipasin , et tegemist on langetõvega . </s> <s> Kui see minusse pärale jõudsin , haarasin esimese eseme , mis kätte juhtus – see oli meie meeste poolt sealsamas kohapeal kasepuust uuristatud lusikas – ja surusin selle pudruse varre talle suhu , hammaste vahele . </s> <s> Et ta keelt ära ei hammustaks , nagu olin kusagilt lugenud . </s> <s> Uskuge , seda oli kole pealt vaadata , seda tema väänlemist ja vaeva . </s> <s> Kuid varsti ta taltus , ja siis ma pidin teda kõigepealt kasima . </s> <s> Larry ise kas ei mäletanud midagi või ei saanud aru , mis temaga oli juhtunud . </s> <s> Ta vaid tänas mind lõputu arv kordi , arvates vist , et kaotas lihtsalt meelemärkuse ja ajas pudruämbri ümber . </s> <s> Kui teised tagasi tulid , oli kõik korras ja mingil määral unustatud . </s> <s> Juhtum jäi , nagu öeldud , üksnes meie vahele . ” </s> </p>
<p> <s> Veronika vaikis uuesti ja nagu kogus end. Ma ei seganud teda ainsagi sõnaga . </s> </p>
<p> <s> “ . . . Kuid sellest juhtumist sai alguse midagi muud – kummaline hirm . </s> <s> Larry muutus mitmel korral lausa lapsikuks . </s> <s> Muidugi siis , kui me juhtusime üksi olema . </s> <s> Ta haaras mul neil kordadel harilikult mu põlvede ümbert kinni , püüdis nägu mu riietesse peita , vappus üle kogu keha ja muudkui kordas võõra häälega : “ Ma kardan , ma kardan nii hirmsasti . . . </s> <s> Nüüd ma kuulen juba igal öösel seda . . . </s> <s> Ja ma pean seda kellelegi ütlema , sest ma enam ei suuda . . . ” </s> </p>
<p> <s> Umbes niisugused või enam-vähem sellised olid ta sõnad . </s> <s> Ma ei naernud ta üle ega püüdnud öeldut tähtsusetuks muuta . </s> <s> Sest mulle tulid jälle ta krambid silme ette . </s> <s> Küllap langetõbi ja taolised järelhirmud olid kuidagi omavahel seotud , mõtlesin mina tookord ja mõtlen praegugi . </s> <s> Ju siis kogu see üldine pinge , mis õhus rippus , mõjus temale nii hullusti . . . </s> <s> Tema , alati nii enesekindel mees , see suur ja ilus mees , ja sellised poisikeselikud hirmud , mõtlesin vaid ja arvasin , et see on mööduv nähtus . </s> <s> Aga tema muudkui kordas seda arusaamatut kinnismõtet , ja see jutt muutus iga korraga üha segasemaks . </s> <s> Umbes nii , et nad – aga kes n a d ? – tulevad tulevat tagasi ja tema olevat ainuke , kelle nad kaasa võtvat ning mis siis saavat ta naisest ja lapsest . . . ja meist kõigist , sest kuidas me minevat tagasi Eestisse ilma temata . . . </s> </p>
<p> <s> Ja siis ma alles mõistsin , et ta kardab kosmosekülalisi , tulnukaid , ufosid – ühesõnaga maaväliseid , kõiki neid mõistuseväliseid asju , millega me kujutlus juba enne ekspeditsiooni oli üles köetud . </s> <s> Muidugi , kuidas kellelgi , minul näiteks mitte eriti . </s> <s> Aga kõik jutud taandusid umbes sellele , et te ju lähete sinna , kus selle tähelaeva katastroof toimus . </s> <s> Sõnaga , kõik olid lugenud Kazantsevit ja veel teisigi ulmekirjanikke . . . </s> </p>
<p> <s> Algul ma arvasin , et see on üksnes Larry foobia . </s> <s> Ja tema puhul oli see isegi seletatav . </s> <s> Kuid siis sain juhuslikult Pärja kaudu teada , et samasugune hirm ründas ka mõnda teist . . . </s> <s> Pärja , tema oli meile väga vajalik inimene . </s> <s> Ta oli arstiteaduskonna lõpetanud , aga ta polnud kaasas kui arst , vaid kui abijõud , puhtalt asjahuviline . </s> <s> Ja meil oli temast kasu just selles plaanis , et Pärja oli õppinud ka psühholoogiat . </s> <s> Muide , kas ma ütlesin , et teda pole sellel teie fotol . </s> <s> Teda ja tema noormeest , Andrest – ma ei tea , kus nemad sel hetkel olid , kui te pildistasite . </s> <s> Meid oli tegelikult üksteist inimest selles grupis . . . </s> </p>
<p> <s> . . . </s> <s> Imelik jah , et mehi ründas see hirm või see nimetu foobia tugevamini . </s> <s> Jah , nad otsisid naiste juurest kaitset , kõik nad , peaaegu kõik . . . </s> <s> Kuidas ma teile seda seletan . . . </s> <s> Nad nagu tundsid , et meis , naistes , on midagi sellist . . . mis seisab selle halvava välja vastu . . . </s> <s> Ma arvan , et naised või vähemalt kõik meie kolm , kes me seal olid , talusid seda kummalist kiirgust või atmosfääri stoilisemalt kui mehed . . Mingist loomuomasest võimest ehk . . . </s> <s> Ma ei tea . </s> <s> Aga nii see oli . . . </s> <s> Ainult et meid ei jätkunud ju ärakuulajaiks ja lohutajaiks kogu rühma jaoks . </s> <s> Üks mees muidugi välja arvatud , sest tema ei vajanud kedagi ega midagi . </s> <s> Tema näis seda kõike teadvat ja tundvat . </s> <s> Tema käis öösiti ära . </s> <s> Kus , selle jälile me ei saanudki . . . </s> <s> Võib-olla ta oli juba varem selles kohas viibinud . </s> <s> Kindlasti oligi . . . </s> <s> Ja ta polnudki tegelikult meie rühmast ega Eestist pärit . </s> <s> Lühidalt öeldes – ta oli meie teejuht . </s> <s> Sealt Vanavarast värvatud . . . </s> </p>
<p> <s> See olukord jah . . . tõukas inimesi . . . mingil kombel üksteise poole . . . </s> <s> Mitte mina . . . kuidas seda nüüd täpsemini öelda , ei vajanud Larryt . . . </s> <s> Vaid tema vajas mind , kui enesekeskselt see ka ei kõla . </s> <s> Jah , tema valis minu . . . </s> <s> Meid oli ju seal vaid kolm naist . . . </s> <s> Mõnes teises olukorras poleks ta minu poole vistist vaadanudki . . . </s> <s> Temasugune sportlik ja ilus mees . . . </s> <s> Tegelikult peaks vist ikkagi ütlema , et mina hakkasin tema järele vaatama pärast seda , kui see haigus mulle teatavaks sai . </s> <s> Ja ma kartsin , et see haigus võib kogu ekspeditsiooni ära rikkuda . . . </s> <s> Nii et Larryga pidin mina üksi salaja toime tulema . </s> <s> Seepärast siis see mulje , et ma olin temast sisse võetud ja tahtsin kogu aeg temaga paaris töötada . </s> <s> Mis ma tegin ? ! </s> <s> Imelik tunnistada – vahel silitasin tal pead nagu väikesel poisil ja veensin teda rahulikuks jääma . </s> <s> Ja me rääkisime , muudkui rääkisime . </s> <s> Kas ma ütlesin , et käisime vahel ühel sopkal nimega Kaskadnaja istumas . </s> <s> Seal kasvas poolkuivanud mänd , mis oli justkui taevasse torgatud must pliiats või nagu hiigelsuur pintsel . . . </s> <s> Näe , muutusingi lüüriliseks . </s> <s> Aga kuhu ma jäin ? </s> <s> Ah jah , et see hirm ründas peaasjalikult meie mehi , samal ajal kui naised tundusid olevat , noh , kuidas öelda , tunduvalt vapramad . </s> <s> Pärast hakkas see hirm või imelik tunne ka meid , tüdrukuid , kimbutama . </s> <s> Mina olin suhteliselt üks tuimemaid , kuid minagi vajanuks vahel kellegi tugevama abi . . . </s> <s> Nojah , seepärast me kõik ütleme siiamaani , et see oli üks äärmiselt kummaline paik . . . ” </s> </p>
<p> <s> Veronika jäi vait . </s> <s> See polnus päriselt see , mida ma olin lootnud kuulda . </s> <s> Ja samas – oli ka . </s> <s> See oli lihtsalt midagi muud . </s> </p>
<p> <s> Larry ja langetõbi , Marianne ja lunatism – kas seda polnud siiski palju ühe perekonna kohta ! mõtlesin ma endas . </s> <s> Või oli siin mingi geneetiline kauge seos ? </s> <s> Ei , polnud kuulnud ! </s> <s> Vaene Larry , sul on tõesti raske koorem kanda olnud ! </s> </p>
<p> <s> “ Kas ta teile oma kodusest elust ka midagi rääkis ? ” </s> </p>
<p> <s> “ Mitte kordagi . . . </s> <s> Ja mulle polnudki neid ta pihtimusi vaja . </s> <s> Teadsin ju , et ta on abielus , ja ma aimasin ka , mis laadi tal need suhted on . </s> <s> Ühesõnaga , mitte eriti harmoonilised . </s> <s> On mul õigus ? ” </s> </p>
<p> <s> Noogutasin vist kergelt . </s> <s> Ja Veronika jätkas . </s> </p>
<p> <s> “ Aga tegelikult – ma ei suutnudki teda kordagi päriselt maha rahustada . </s> <s> Ta rahunes nagu ise . </s> <s> Ma ei tea , mida Pärja temaga hiljem ette võttis või kas ta temale üldse oma häda kurtis , kuid meie teised mehed käisid küll Pärja jutul . </s> <s> Või pihil , nagu ta ise meile saladuskatte all sosistas . </s> <s> Igaüks ise ajal , teiste teadmata . . . </s> </p>
<p> <s> Kuid ma ei tahaks sellest kõigest rohkem rääkida . </s> <s> Ma lihtsalt ei oska seda olukorda kirjeldada . </s> <s> Praegu tundub see nii kauge ja naeruväärne . . . ja peaaegu olematu . . . </s> <s> Noh , niisugune oli lühidalt minu ja Larry suhe . </s> <s> Või kui soovite – saladus . </s> <s> Muud saladust polegi . . . </s> </p>
<p> <s> Ah jah , üks asi veel , mis teid võiks huvitada – ta jäi tagasiteel meist Moskvasse maha . </s> <s> Teatas lennukis , et tahtvat ära käia Idamaade ajaloo ja etnograafia muuseumis , vaadata seal Nikolai Roerichi maale . </s> <s> Ja mõningates muudes kohtades ka . </s> <s> See tundus tema puhul nii loogiline , sest tal olid alati meist erinevad huvid . </s> <s> Seepärast ei hakanud keegi teda keelitama . . . ” </s> </p>
<p> <s> Ma vist olin kõik teada saanud . </s> <s> Vaatasin köögis ringi . </s> <s> Veronika jälgis mu pilku ja sai sellest vist valesti aru . </s> <s> Ta ärritus jälle kergelt ning lausus : </s> </p>
<p> <s> “ Ma võin teile veel üks kord kinnitada – siin korteris pole ta kunagi viibinud . </s> <s> Seda võite te ka tema naisele edasi öelda . . . </s> <s> Ehk ta usub teid rohkem ! ” </s> </p>
<p> <s> “ Ei-ei , mis et nüüd ! </s> <s> Ma tänan . . . see oli . . . väga aus ja . . . oluline vestlus . </s> <s> Ja kinnitan , et kõik jääb meie vahele . . . ” vastasin mina , jättes ta ärrituse tähele panemata . </s> </p>
<p> <s> Valmistusin lahkuma . </s> <s> Kuid ka Veronikal oli nagu Reedalgi midagi lisada : </s> </p>
<p> <s> “ Ärge arvake , see kadumine . . . see teeb ka mind väga murelikuks . . . </s> <s> Mulle jäi Larryst pärast Siberit veel see mulje , et tal pole elus kedagi , kes temast tõeliselt hooliks . </s> <s> Kuigi ma olin varem arvanud , et tema on just säärane inimene , kellele teiste arvamine suurt korda ei lähe ja kes endaga suurepäraselt hakkama saab . </s> <s> Nüüd arvan küll teisiti . </s> <s> Ja seepärast on mul kerge kartus . </s> <s> Ükskõik kus ta ka praegu viibib . . . </s> <s> Ma ei tunne tema naist nägupidi . </s> <s> Olen temaga vaid vihaselt läbi telefoni rääkinud . . . </s> <s> Üht asja ma võin küll naiselikust intuitsioonist öelda – tal peaks olema keegi teistsugune naine . </s> <s> Igatahes mitte säärane , nagu meie kõik seal instituudi peal oleme . . . </s> <s> Ta vajaks tunduvalt lihtsamat , sellist hella ja allaheitlikku natuuri , kelles pole absoluutselt neid kõrgeid mateeriaid , mida ta ise nõnda täis on </s> . . . . <s> Jah , just nimelt lihtsat ja hella . . . </s> <s> Ehk saate aru , mida ma mõtlen . </s> <s> Te ju tunnete teda küllalt hästi ? </s> <s> Kas te ei arva nõnda ? </s> <s> Aga kust te teda otsida võiksite – mul pole absoluutselt aimu . </s> <s> Kui te midagi teada saate , siis andke ka mulle teada . </s> <s> Larry ei ole mulle ükskõik . </s> <s> Kuid mitte selles mõttes , mida kõik teised meist arvasid . </s> <s> Vaid puhtalt inimlikul suhtlustasandil . . . </s> <s> Ah , ma ju rääkisin teile kõigest . . . ” </s> </p>
<p> <s> Veronika jäi taas vait ja vaatas mind iroonilisel , et mitte öelda kainel teadlasepilgul . </s> <s> Muide , ma olen selliseid naisi , nimetagem neid tarkadeks , varemgi kohanud ja võõristanud ning üldiselt vältida püüdnud . </s> <s> Nad on tavaliselt meestepõlgurid – ja kui nende seltskonnas kaua olla või nendega ühes ruumis koos töötada , siis muutud ise aegamööda sellele vastukaaluks misogüüniks . </s> <s> Midagi niisugust kiirgus mu poole ka Veronika silmadest , neist täpilistest iiristest , nii et ma igatahes tundsin – minul poleks tema juures mehena absoluutselt mingit edu . </s> </p>
<p> <s> Aga tema oli terane , aimas vähemalt poole mu mõttest ära ja lausus kerge naeratuse saatel , seejuures täiesti rahulikult : </s> </p>
<p> <s> “ Ei , nii hirmus sinisukk , nagu te ehk arvate , ma ka pole . </s> <s> Mis sest , et elan üksi ja pean , nagu näete , ise remonti tegema . </s> <s> On minulgi olnud oma armumisi ja üleelamisi . . . ja ka mehi . </s> <s> Ma ei häbene seda tunnistada . </s> <s> Sest te olete võõras inimene ja see ei sega mind . </s> <s> Aga on kuidagi nii läinud , et need , kes mulle on meeldinud , pole mind märganud . </s> <s> Ja paaril korral on olnud vastupidi . . . </s> <s> Ah , see pole absoluutselt oluline . . . ! ” </s> </p>
<p> <s> Kuid enne kui värske värvi järele lõhnava korteri uks mu taga sulgus , tuli Veronikale veel midagi Larryga seotut meelde . </s> </p>
<p> <s> “ Õigus , viimane kord , kui me temaga instituudikoridoris kohtusime , haaras ta mul käsivarrest valusasti kinni ja ütles väga rõhutud , aga veendunud häälega : </s> </p>
<p> <s> “ Tead , Veronika , ma olen nüüd täielikult nende usku üle läinud ! ” Ja kui ma tahtsin küsida , keda ta silmas peab , raputas ta vaid keelavalt pead , nagu ei tohiks ta rohkem öelda , ja läks edasi oma pikal kõikuval sammul . . . </s> <s> Noh , nüüd olen siis teile kõik ära rääkinud , mida ma temast tean ja mis teid huvitada võis . . . </s> <s> Head nägemist ! ” </s> </p>
<p> <s> Nii lahkusingi selle naise juurest tundega , et vaevalt ma kunagi ta korteriukse taga veel kella annan . </s> <s> Mis ei tähendanud , nagu oleks ta mulle ebasümpaatne olnud . </s> <s> Kuid see polnud niivõrd naiselikult meeldimine , vaid mingil moel intellektuaalne sümpaatia , mis nagu poolele teele ja väljaütlematult meie vahele hõljuma jäi . </s> </p>
<p> <s> Ent midagi oli selles ta näilises avameelsuses olnud sellist , mis mind kergelt häiris . </s> <s> Ausalt öeldes , seda polnud Reeda puhul tunda , ehkki tema jutt polnud olnud nii isiklik . </s> <s> Mul oli tunne , et Veronika oli mulle ikkagi midagi olulist rääkimata jätnud . </s> <s> Või tegelikkuse pahupidi pööranud </s> </p></div2><div2 type="alaosa"><head> II HIRM </head><head> 7 . peatükk Veronika juures </head>
<p> <s> Ma tahtsin põgeneda koos oma haigusega , mida üksnes Veronika teadis . </s> <s> Tundsin Siberist peale , et ma pole enam täisväärtuslik . </s> <s> Midagi minus oli rikki läinud . </s> <s> Ma kogu aeg pelgasin , et see kordub . </s> <s> Nemad seal kodus ei pidanud seda nägema ega teada saama . . . </s> </p>
<p> <s> Ehkki ma olin endale kindlalt lubanud , et keegi ei saa mu lahkumisest enne õiget aega teada , läks pisut teisiti . </s> <s> Ma ei pidanud vastu ja läksin tol viimasel õhtul Varjupaigast Veronika poole . </s> <s> Sest pole ju midagi , kinnitasin ma endale , ma ju ei ütle talle , et olen viimast ööd Tallinnas . </s> <s> Ma ei tahtnud oma viimasel õhtul üksi olla . </s> <s> Tahtsin mingisugusegi mälestuse kaasa võtta oma üksindusse , ükskõik siis milline see hakkab just välja nägema . </s> <s> Veronika oli kodus nagu kõigil eelmistelgi kordadel . </s> <s> Ausalt öeldes – ma pole suutnud kordagi mõelda , et ta juures võiks olla keegi teine mees . </s> <s> Seepärast ei teatanud ma talle oma tulekust kunagi ette . </s> <s> Ja tema teadis sead . </s> <s> Minu kujutluses oli ta kogu aeg üksi . </s> <s> Selline uhke , suletud naine . . . </s> </p>
<p> <s> Ma saabusin ju teatamata , ette hoiatamata . </s> <s> Ma olin iga kord nõnda toiminud . </s> <s> Ehkki ma polnud temale see kõige olulisem mees . </s> <s> Kahtlustan , kas tal oligi viimasel ajal kedagi . </s> <s> Ta ju armastas vihjata , et saab ka meesteta hakkama . </s> <s> Jutt , mida ma naiste puhul ei usu . </s> <s> See on paljas poos . </s> <s> . Mina , ma polnud talle keegi , olin lihtsalt sõber , üks hädaline , üks mees , kes oli tema nähes oma nõrkust välja näidanud – ja see sidus meid . </s> <s> Mitte mingi seksapiilsus . </s> <s> Kuigi tal ei jäänud midagi teiste naistega võrreldes puudu . </s> </p>
<p> <s> Ta näol vilksatas kerge rõõm , kui ta ust avades mind nägi . </s> <s> Ju tal oli siis mingi lehter , nagu seda vist kutsuti . </s> <s> Istusime kaua üleval . </s> <s> Midagi ei joonud , ainult teed . </s> <s> Rääkisime aina Siberist . </s> <s> Ehkki ma tahtsin aeg-ajalt lausa väljakannatamatult öelda , et ma sõidan ära . </s> <s> Alatiseks . </s> <s> Tahtsin kas või ühelegi inimesele selle välja öelda . </s> <s> Niisugune imelik tahtmine . </s> <s> Kuid iga kord hoidsin end tagas , korra isegi hammustasin keelde . </s> <s> Ehkki tema oleks olnud ainuke , kes seda ülestunnistust oleks väärinud . </s> <s> Muud ma poleks ju öelnud kui vaid kaks sõna – sõidan minema . </s> <s> Ta oleks kohe taibanud , mida ma sellega mõtlen . </s> <s> Selles osas oli tal intuitsiooni ülejäävalt . </s> <s> Aga muidugi jäi see õnneks ütlemata . </s> </p>
<p> <s> Selle asemel tahtis ta rääkida iseendast . </s> <s> Justkui aimanuks , et me enam ei kohtu , et sellisele lahkuvale inimesele võib usaldada kõike . </s> <s> Et mul ei jääks muljet , nagu oleks nõnda üksi elada lausa lust ja lillepidu . </s> </p>
<p> <s> “ Võin sulle tunnistada – õhtud , eriti pikad ja valged suveõhtud on ahistavad . </s> <s> Mitte sügise omad , nagu võiks arvata . </s> <s> Kui on nagunii pime ja pead sees istuma . </s> <s> Aga , tead , kui õhtu üle elad , siis hommikul , ükskõik mis aastaajal , on nii hea üksi oma laias voodis ärgata , tunda vabana kõigest – lastest ja mingist karusest mehejurakast ( anna andeks ! ) – , vaid iseenda mõtete . . . ja oma laiskusega . </s> <s> Tead , üksikutel inimestel meeldib koledasti laisk olla . </s> <s> Kehalt laisk . </s> <s> Aga seda enam jääb mõtetele ruumi . </s> <s> Ja mida enam sa mõtled , seda selgemaks saab . . . ühesõnaga , üksi on siiski . . . mõnevõrra parem elada . . . </s> <s> Kui vaid see neetud bioloogiline programm , mis igas naises , endast aeg-ajalt etteheitvalt märku ei annaks . . . ” </s> </p>
<p> <s> Siis tegi ta mulle elutuppa diivanile aseme . </s> <s> Minu juurde ei tahtnud jääda , tegi käega keelava liigutuse . </s> <s> Mis tähendas , et ärgu ma üritagu ka ta magamistuppa tulla . </s> </p>
<p> <s> Ma ei jäänud magama . </s> <s> Siber ärkas taas väga selgena ellu . </s> <s> Kujutasin üksipulgi ette , kui imeliselt lihtne oli olnud see meie ligidus seal Siberis Kaskadnajal ja kui lähedasteks hingelt me pärast seda tundusime . </s> <s> Nii et ma oleksin juba siis talle peaaegu oma kavatsuse ära rääkinud . </s> <s> Sest temas oli siiski midagi erilist . </s> </p>
<p> <s> Jah , Veronika oli teistsugune kui kõik mu senised naised . </s> <s> Võib-olla just selline teistsugune , nagu ma alateadlikult otsisin . </s> <s> Tas oli kindlasti peidus oma saladus . </s> <s> Mitte igaühe olemise saladus , mis on üldisena kõigis inimestes ja mida on lihtne kätte saada . </s> <s> Vaid palju olulisem , sisemine saladus , mida selle kandja tavaliselt ise ei teagi . </s> <s> Aga tema , Veronika , isegi võis seda teada . </s> <s> Kuidagi oli see muidugi seotud ka koha saladusega , kus see meie vahel juhtus . </s> <s> Ainult et Veronika saladus suundus kuhugi teise lõpmatusse . </s> </p>
<p> <s> Ma olin seal muidugi omadega üsna läbi . </s> <s> Nii füüsiliselt kui ka vaimselt . </s> <s> Mäletan oma haiguslugu nagu kellegi teisega toimunut . </s> <s> Imelik , hiljem pole see kordunud . </s> <s> Nagu oleks too hoog saadetud mulle väljastpoolt millegi liigteadmise pärast … </s> </p>
<p> <s> Ma tahtsin Veronikale sellest otsusest kogu aeg öelda ja ei tahtnud ka . </s> <s> Muidugi üldsõnaliselt , varjatud kujul . </s> <s> Et ta hiljem aru saaks . </s> <s> Sest ta oli seal Siberis mu vastu nii hea ja mõistev . </s> <s> Tema üksi , ei keegi teine … </s> </p>
<p> <s> Ja kuna und ikka veel ei tulnud , siis ma muudkui sööstsin ühest mõtteäärmusest teise . </s> </p>
<p> <s> Tunnistan ausalt , et olen juba kaua aega soovinud kohata mõnda tõeliselt tarka naist , olgu ta muidu kuidas on . </s> <s> Kuid niisugused targad on reeglina kahvatud õiekesed . </s> <s> Neid pole kerge märgata . </s> </p>
<p> <s> Tarkade naistega on veel ka see hull häda , et nad eelistavad vabad olla . </s> <s> Ja nad näevad sageli meid , mehi , läbi . </s> <s> Seda meeste soovi kõik ruttu ja liigse sentimendita kätte saada . . . </s> <s> Ja üksjagu neist , need tõelised sinisukad , et suhtuvad kõikidesse meestesse kohutavalt küüniliselt . </s> <s> ( Mis on harilikult enesekaitse ja alaväärsuse tunnus . ) </s> <s> Aga nad pole lootusetud . </s> <s> Säärasega tuleb lihtsalt tükk aega vaeva näha , et ta ära taltsutada . </s> <s> Siis võivad neist saada – olen kuulnud teistelt , ise mul seda kogemust ju pole – üsna head naised . </s> <s> Tõrksa taltsutamine – üsna huvitav tegevus ! </s> </p>
<p> <s> Ma teadsin vaistlikult – Veronika kuulub nende kilda . </s> <s> Aga mul polnud temaga enam aega . </s> <s> Olin selleks hetkeks , nagu maletajad ütlevad , korralikus ajapuuduses . </s> <s> Hulk käike , vähe aega . . . ha-haa ! </s> </p>
<p> <s> Võib-olla olin kogu aeg tahtnud vaid üht lihtsat naisolevust , üksnes tõelist emast . </s> <s> Kellele poleks vaja midagi seletada ega mingit aru anda . </s> <s> Kellele poleks vaja isegi oma ametit ja nime öelda . </s> <s> Tegelikult ma olingi säärase leidnud . </s> <s> Oma Varjupaigast , alumiselt korruselt . </s> </p>
<p> <s> Mõnikord olen tahtnud , et mul oleks jälle keegi naiivne ja harimatu , aga südamehea naine . </s> <s> Näiteks niisugune , kes vaatab sulle andunud pilguga otsa ja kes lepib sellega , et sa oled temaga sel hetkel , et sa oled temaga ja mitte kellegi teisega. . . Või näiteks niisugune , eks räägib sulle naiivseid hellitusi , ronib sulle usalduslikult kurgualusesse ja nurrub . </s> <s> Ühesõnaga , kelles pole seda neetud kaalutletust ja kainust , seda tugevolekutahtmist , seda soovi olla tark ja kõiges tasemel . </s> </p>
<p> <s> Aga mõnikord , vastupidi , olen tahtnud magada täiesti võõra naisega . </s> <s> Üheainsa korra . </s> <s> Et tuled , oled ja lähed – ja mitte mingeid nägemiseni või näeme ehk . </s> <s> Aga mitte just litsiga , nagu see seal all . </s> <s> Üsna ontliku naisega , kellest sa vaid midagi ei tea , välja arvatud seda , mida sa näed ja enda vastas tunned . </s> <s> Ja kes sinust ei tea ega tahagi hiljem teada . </s> <s> Säärase hetkenaisega . </s> <s> Et oled temas , liigutad end sõnatult , lastes ainult kehal kõnelda , raiskamata sõnu selle peale , mis on nõnda ürgne ja loomulik . </s> <s> Mitte midagi küsides ja mitte midagi ka nõus olles vastama . </s> <s> Ja siis lahkuda . . . </s> <s> Et kunagi täiesti juhuslikult kohata teda täiesti teisse olukorras , ära tunda ja naeratada põgusalt nagu pildile või maalile , mida oled kord vaadelnud . . . </s> </p>
<p> <s> Või naiivitariga . </s> <s> Kes tahab lõpuks ometi teada saada , kas see siis polnudki armastus , mis äsja juhtus . </s> </p>
<p> <s> Ma olen mõnikord tahtnud magada päris tõelise litsiga . </s> <s> Kes kõike seda värki valdab professionaalselt . </s> <s> Kes on pealegi inetu . </s> <s> Selline brutaalse suuga . </s> <s> Ja muidu ka kõigepidiselt kulunud . . . </s> </p>
<p> <s> Ükskõik kellega nendest näidetest , aga , jumala eest , mitte Ruthi-taolisega ! </s> </p>
<p> <s> Veel olen ma kahetsenud , et pole kordagi saanud magada süütu tüdrukuga . </s> <s> Sest selles on vist midagi võrreldamatut – keegi pole veel joonud sellest kaevust , allikast , puuraugust , ja sina oled esimene . </s> <s> Kuid mitte nõnda , et sellele eelneks või järgneks mingi hull kartus või kahetsus või veelgi hullem , hüsteeria . </s> <s> Et seejuures poleks tunda mingit ebaluse või teadmatusevõbinat , millega ta ennast ära annab . </s> <s> Et sulle oldaks pärast ehk tänulikki – sa oled ta millestki tarbetust vabastanud . </s> <s> Mitte aga midagi röövinud . </s> <s> Nagu neil on harjumus arvata. . . Hahaa , näe , millised mõtted tulevad pähe keset südaööd , kui sinust mõne meetri kaugusel lamab naine , kes ei söanda sind teist korda elus oma voodisse lasta , kuigi tookord polnud ju tegu voodiga sõna otseses mõttes , sest me tekiks tol ööl oli taigaõhk ja voodilinadeks klibune sopkanõlv . </s> <s> ( Kujutan ette , kuidas naised seda kohta mu memuaarides lugedes mind sajataksid . </s> <s> Aga nad ei saa seda eales lugeda ! ) </s> </p>
<p> <s> Samuti olen mitu korda jõudnud kahetseda , et ma naiste vallas midagi meeletut ei jõudnud ette võtta . </s> <s> Ja et nõnda jääbki … </s> </p>
<p> <s> Tegelikult – ma olen kogu aeg rääkinud endale vastu . </s> <s> Ma nagu olen nagu püüdnud iseendalegi valetada , varjata tõelist . </s> <s> Ausalt öeldes – ma ei ole tahtnud magada mitte kellegagi pärast seda kui . . . </s> <s> Sest tõeline maitse ja salapära on olnud üksnes sellel suhtel . </s> <s> Mida ma hädavaevu olen julgenud iseendalegi tunnistada . . . </s> </p>
<p> <s> Vastu hommikut tuli heledas öösärgis ning külmade jalgade-kätega Veronika ja ajas mu seal diivanil üles . </s> <s> Põlvitas mu kõrval ja nuttis ning toppis käsi mu külje alla . </s> </p>
<p> <s> “ Ära mine ära ! ” soigus ta . “ Ära mine , jää kas või siia , minu juurde , kuigi sa minust väga ei hooli . . . ” </s> </p>
<p> <s> “ Kust sa võtad , et ma kuhugi lähen ? ” küsisin talt sosinal . ” Kust sa võtad , et ma sinust ei hooli . </s> <s> Sa oled … sa oled mu ainus sõber ! ” </s> </p>
<p> <s> “ Ma tean . . . ma aiman . . . aga ära tee seda , “ soigus ta . </s> </p>
<p> <s> Ma hoidsin vaid ta käsi ja vaikisin . </s> <s> Aeg oli möödas – enam ei saanud ma teda enda kõrvale tõmmata . </s> <s> Ja see poleks olnud aus . </s> <s> Minusse oli taas asunud mingi nõrkus – nagu seal , Siberis . </s> </p>
<p> <s> Muidugi ei saanud ma talle midagi öelda . </s> <s> Aga ma ei hakanud talle ka energiliselt vastu vaidlema . </s> <s> Ta intuitsioonil oli õigus olnud . </s> </p>
<p> <s> Pärastpoole , kui ta mind ära saatis – enam mitte nutusena , vaid tõsinenuna , isegi asjalikuna , ütles ta lause , millest ma sain aru , et ta arvab – ma sõidan sinna Siberisse . </s> <s> Kuid mida ma pidin seal pihta hakkama ? </s> <s> Ma polnud ju kellegi Aleksander I , nagu legend tema kohta räägib , kes läks Baikalimaile staaretsiks . </s> <s> Ma olin kõigest mina . </s> <s> Aga tol hetkel ei teadnud ma isegi , kus on see koht , mis mind vastu võtab . </s> <s> Kusagil oli see siiski olemas . . . </s> </p>
<p> <s> Ma olin seal omadega vist päris läbi . </s> <s> Aga seda asja peaks Veronika käest küsima . </s> <s> Armsa Veronika käest , kes on nüüdsest asunud Ruthi asemele . </s> <s> Kujutada vaid , me käisime koos ülikoolis , käisime kümneid kordi teineteisest mööda . </s> <s> Ja ma ei näinud teda . </s> <s> Seda tüdrukut . </s> <s> Mida ma siis üldse nägin , mida naistes otsisin ! ? . . . </s> <s> See tähendab , nägin küll , aga ei aimanud tema olemasolust . </s> <s> Ja see naine pole tänaseni kedagi enda kõrvale võtnud . </s> <s> Sest ta näeb inimeste sisse . </s> <s> Väga sügavale . </s> <s> Mehi pole raske läbi näha . </s> <s> Tuleb vaid nende juttude suhtes kõrvad kinni toppida . </s> <s> Ning vaadata , mida nad ära suudavad teha . </s> <s> Vähesed teevad midagi . </s> <s> Eriti oma noores põrsapõlves . </s> <s> Ma ei mõtle nohikuid , paksude prilliklaasidega hulle . </s> <s> Kes arvavad , et teadus on kõik . </s> </p>
<p> <s> Selle sain teada seal , Siberis . </s> <s> Naine ja universum on milleski sarnased . </s> <s> Veronika , ta ei pidanud ka mind enda vääriliseks . </s> <s> Kuigi ta aitas mind . </s> <s> Kes ta õieti on , kelle taaskehastus ? </s> </p>
<p> <s> Me elasime seal kui isesuguses maailmas . </s> <s> Aga ma polnud selleks valmis . </s> <s> Me keegi polnud valmis selleks , millega me kokku pidime puutuma . </s> </p>
<p> <s> Mul oli tunne , et nüüd on jälle tagasi see hullus , mis valdas meid seal taigas , kus lehised olid kui hiiglaslikud mustad tuletikud poolviltu , plahvatuse keskmest väljapoole . . . </s> <s> Hiiglaslik ja külm põletav tuli . . . </s> </p></div2><div2 type="alaosa"><head> I KADUMINE </head><head> 8 . peatükk Pihlakaga maja </head>
<p> <s> Imelik , elu kulges oma vähetegusat ja jõuetut rada pidi edasi . </s> <s> Maailm ei varisenud Larry kadumist kokku , tasse ei olnud jooksnud isegi mõra ; nendesse inimestesse , kes olid temaga seotud , ei sugenenud isegi mingit erilist ärevust . </s> <s> Kas siis nii väike ongi üks inimene , kas nõnda arvestamatult väike on ta osakaal maailmas ? küsisin ma ikka ja uuesti endalt . </s> <s> Ning olin sunnitud sama arv kordi vastama – jah , just nii väike , lausa kübe , nõnda tähtsusetu , ning ta kadumine ei tähenda maailmale kõigevähematki … </s> </p>
<p> <s> Üks tõsiasi oli mulle kõigist neist kohtumistest siiski selgeks saanud – ei mina ega keegi teine ei tunne ega ole kunagi piisavalt tundnud meest nimega Lembit Kaarma , keda mina ja lähimad inimesed kutsusid lihtsalt Larryks . </s> <s> Ometi teadsin sellest hoolimata , et viibigu ta hetkel kus tahes ja arvaku minust mida tahab – ta on jätkuvalt ikkagi mu sõber . </s> <s> Igatahes palju rohkem kui kõik need viimased ajad kokku . </s> <s> Ja see oli oluline . </s> <s> Niisiis , soovisin ma seda või eriti mitte , aga ma pidin edasi tegutsema . </s> <s> Veelgi enam . </s> <s> Mulle oli selge , et ka Larry ise oli üsna kindlalt teadnud , et just mina hakkan teda taga otsima . </s> <s> Ja kuna ta oli selles kindel olnud , siis oli tahtnud ka selles asjas minust üle olla . </s> <s> Ja sellepärast oli ta püüdnud endast mitte jälgi jätta . </s> <s> Õigemini , ta oli endast vaid ühe jälje jätnud . </s> <s> ( Tol hetkel , kui ma seda taipasin , näis mulle , et see oli sündinud kogemata , et ta polnud kavatsenud sedagi jälge jätta , kuid mõni aeg hiljem ma selles nii kindel enam polnud ja mõne aja pärast arvasin juba , et ta tahtis tegelikult mulle valejälje jätta . ) </s> <s> Ainult et mina leidsin üles ka ühe t a h t m a t u l t jäetud jälje . . . </s> </p>
<p> <s> Nagu te juba aru võisite saada , oli selleks too paberite surnuaialt , sealt sahtlite tagant leitud joonistus . </s> <s> Ma olin selle vahepeal lihtsalt unustanud . </s> <s> Ja see tuli mulle nüüd peale Reeda ja Veronikaga kokkusaamist meelde . </s> <s> Need vestlused olid küll pakkunud mõningaid üksikasju Larry kohta , kuid . . . mul polnud selle teada saaduga kuhugi edasi minna . </s> <s> Sest Tunguska taigasse Larry ju ei sõitnud ! </s> <s> Või kes teda hullu teadis . . . </s> </p>
<p> <s> Niisiis otsisin leitud joonistuse üles ja silusin sirgeks . </s> <s> Kahtlemata oli tegu Larry kätetööga – tal oli olnud annet paljude asjade , ka joonistamise peale . </s> <s> Ja ma olen vist korduvalt mõista andnud , et ta oli meist kõigist , ma mõtlen meie küllaltki andekat kursust , kohe algusest peale tükk maad ees . . . </s> </p>
<p> <s> Uurisin joonistust tükk aega nagu detektiiv , ja üks asi sai mulle kohe selgeks – see pilt oli joonistatud natuurist . </s> <s> Mis tähendas – kusagil pidi see vaade t e g e l i k k u s e s eksisteerima . </s> <s> Ehk teisisõnu , kusagil oli üks konkreetne aken , kust just säärane vaade avanes . </s> <s> Sest mingist ruumist või toast välja vaadates oli see kindla peale joonistatud . </s> <s> Ja tegu pidi olema mereäärse majaga . </s> <s> Polnud mõeldav , et säärane vaade võis avaneda mõne Lasnamäe või Mustamäe või Õismäe maja aknast , kus oli vaid ühtlane katustemeri , äärmisel juhul silmapiiril suitsev Iru või mõni muu hiigelkorsten , mis öösel punastes hoiatustuledes nagu mingi vägivaldne taevasammas . </s> <s> Nii et see polnud mingil juhul kujutlus , mingi käeharjutus või siis loetust inspireeritud nägemus , milleks ju Larry ka võimeline oli . </s> </p>
<p> <s> Samuti oli selge , et sulejoonistus – osalt musta , osalt punase tušiga – oli tehtud sügisel , sest akna taga oleval pihlakal olid punased marjakobarad küljes . </s> <s> Kõik muu – aknaraamid ja kaugemale jäävad katused ning puu ise – olid joonistatud mustaga . </s> <s> Ei , siiski – taamal paistev töntsi torni moodi telliskivist ehitis või selle jäänus oli samuti punase tušiga joonistatud . </s> <s> Ja äärmiselt oluline element sel pildil – veelgi kaugemal paistev mere-või järverand . </s> <s> Selline oli pildi sisu . </s> <s> Kuid mitte esiplaanil kujutatud aken või pihlakas , vaid just too kaugem rand , millest andsid selget tunnistust mustad mütsakad , mis võisid olla liiva vajunud kivirahnud , jah just see vähemoluline detail sellel pildil pälvis mu tähelepanu . </s> <s> Sest see andis justkui võtme otsinguteks . </s> <s> Jah , intuitsioon ütles mulle , et pean lähtuma Larry joonistusest . . . kui pildilisest kaardist . </s> <s> Sest Larry suur armastus olid ju kaardid , eriti vanad merekaardid , mille servadel armastati kujutada kõiksugu antiikseid olevusi . </s> <s> Larry armastas samuti nagu suurte geograafiliste aegade kartograafid kaunistada oma loengukonspekti servi taoliste joonistustega . </s> <s> Ka temal võis sealt leida näkineide ja punnis põskedega tuulepoisse ja keda veel . </s> <s> Mul oli tookord tunne , et loengu üleskirjutamine polegi talle oluline , konspekti võis ka teistelt , näiteks minult laenata . </s> <s> Et need käeharjutused olid talle palju olulisemad . </s> <s> Kõrvuti poolmütoloogiliste olevustega meeldis Larryle teha ka kaardivisandeid . </s> <s> Aga need polnud detailid päris-kaartidest . </s> <s> Larry oli ise kõik need kontuurid välja mõelnud . </s> <s> Seal oli palju üllatavat , mitte kusagil maailmakaardil kohatavat . </s> <s> Ma naersin neid nähes ja laususin talle – Larry , sa lood olematu maa geograafiat . </s> <s> Ja tema vastas alati ühtmoodi - mis , kas sa oled nii kindel , et neid kohti pole kusagil olemas . . . ? </s> </p>
<p> <s> Ei , see vaade oli liiga tõeline , et . . . seda poleks võimalik üles otsida ! </s> <s> Pildi teine , varjatum sõnum oli , et Larryl oli selles linnas mingi koht ( võib-olla et kellegi juures või siis üüritud ? ) , kus ta võis mõnikord viibida , kus ta võis end . . . praegugi varjata . </s> <s> Ent sama edukalt võis see vaade olla tehtud mõnest tühjast majas , milliseid me linnas pidi leiduma , kui uskuda ajalehtedes kirjutatavat . </s> </p>
<p> <s> Joonistuse hoolikama analüüsi järel mõistsin , et võiksin esialgu piirduda vaid Kopli poolsaarega . </s> <s> Sest sealkandis on tõesti tõenäoline leida säärast järatud tsaariaegset telliskivitorni , mõne valukoja või väiksema vabrikuhoone jäänust . </s> </p>
<p> <s> Nõnda ma siis oma otsinguid alustasingi . </s> </p>
<p> <s> Ma leidsin selle torni üllatavalt kiiresti üles . </s> <s> Tegu oli üsna vaikse ja mahajäetud kohaga Paljassaare lahe ääres . </s> <s> Ja seal tornijalamil seistes oli mul üsna lihtne õiges suunas vaadata . </s> <s> Maja oli äratuntav selle ees kasvava pihlaka järgi . </s> <s> Praegu suve hakul oli see täies õiterüüs . </s> <s> Tegu oli kahekorruselise baraki-tüüpi majaga , kus kunagi võisid elada Balti Laevatehase töölised ja kus praegu elasid “ selle veetleva slummi ” kaasaegsed asukad . </s> <s> Majas elunemist , aga mitte totaalset mahajäetust reetsid akende taga olevad lillekastid ning õuel nööridel kuivav pesu . </s> </p>
<p> <s> Lähenesin majale kuidagi kõhklevalt , kujutledes vist , et Larry istub kusagil seal ja jälgib mind ühest neist akendest ning irvitab mõttes minu üle , et küll mul läks ikka kaua aega , enne kui ma tema peidupaiga üles leidsin , milleks tema nii kena vihje oli andnud . . . </s> <s> Kaugemale mu mõte ei ulatunud – ja muidugi oli see jumala vale kujutlus – nii vihje kui ka Larry ülesleidmise osas – , milles ma üsna pea veendusin . </s> </p>
<p> <s> Oleksin otsauksest julgesti sisse astunud ja maja peal omapäi kollama hakanud , kui seal puutrepil poleks seisnud joonud näoga ja halvastivärvitud suuga naine , suits suus ja rind julgesti paljas . </s> <s> Kõige järgi võttes oli tegu prostituudiga . </s> <s> Silmad olid igal juhul säärased , kannatuselooriga varjutatud ja erilise huvita elu vastu . </s> <s> Ilmselt venelanna . </s> <s> Naine peaaegu tõkestas mu tee , surudes puusa ette , ja lausus kanges eesti keeles , pisut r-tähte põristades : </s> </p>
<p> <s> “ Kas noormehel oleks ehk veidi aega ? </s> <s> Me võiks koos midagi korraldada ! ” </s> </p>
<p> <s> Ma ei löönud verest ära . </s> <s> Ei tohtinud lüüa , kui olin juba kord tulnud . </s> </p>
<p> <s> “ Ma otsin tegelikult üht meest . . . ” ütlesin sellele prostituudinäoga naisele . </s> <s> Ta naeratas , ta nägu muutus hetkeks natuke ilmekamaks ning ta lausus : </s> </p>
<p> <s> “ Ma näen , et otsid . </s> <s> Ja ma tean ka , keda sa otsid … See on säärane pikk ilus mees . . . </s> <s> Sa ise oled ka veidi tema moodi . </s> <s> Ega ma muidu poleks juttu teinud . . . ” </s> </p>
<p> <s> “ Ma olen ta sõber , lihtsalt sõber ! </s> <s> Mul oleks temaga hädasti vaja kokku saada ! ” </s> </p>
<p> <s> “ A-aa ! ” venitas lits ja võttis suitsu suust ära , nagu hakkaks see asi teda tõsisemalt huvitama . “ . . . Ausõna , ta on sinu moodi . . . ” </s> </p>
<p> <s> Tahtsin jutu kiiremini sellele “ ilusale pikale mehele ” suunata ja seepärast küsisin julgesti , oletades , et tegu võib olla tõesti Larryga : </s> </p>
<p> <s> “ Millal te teda . . . seda meest viimati nägite ? ” </s> </p>
<p> <s> “ Ta ei ela tegelikult siin , ” hakkas prostituut nagu iseennast õigustama . “ Ta on siia majja endale vaid toa üürinud . </s> <s> Aga ma ei ole teda juba mitu nädalat näinud . . . </s> <s> Varem käis ta siin sagedamini . . . </s> <s> Oli vahel hulk aega . . . </s> <s> Üksi . </s> <s> Tegi ahjus tuld ja vahel ka joonistas . . . ” </s> </p>
<p> <s> Tahtsin küsida , kuidas naine kõike seda nii hästi teab , kas istus juures või ? </s> <s> Kuid tema nagu aimas mu küsimust ette . </s> </p>
<p> <s> “ Me oleme temaga ju vahel ka juttu ajanud . . . </s> <s> Kõigest . </s> <s> Ja ta joonistas ükskord ka mind . </s> <s> Käskis riidest lahti võtta . </s> <s> Ega see mul raske olnud . . . ” itsitas lits , kustutas koni korralikult vastu tikutoosi tagakülge , peitis siis sinnasamasse toosi ning lausus ootamatult : </s> </p>
<p> <s> “ Tahate ehk ta elamist näha ! </s> <s> See on täiesti võimalik . “ </s> </p>
<p> <s> “ Oo jah , tahaks küll ! ” ei suutnud ma ennast tagasi hoida . </s> </p>
<p> <s> Tõusime mööda kitsast puutreppi teisele korrusele , tema minust ees – seelik lühike , põlveõndlad näha – , mina tema kannul . </s> <s> Ülal koridoris oli vaikne , tummad uksed avanesid sinna kahelt poolt , ustel ühesugused suured numbrid . </s> <s> Aga meie suundusime koridori teise otsa , kus oli rida uksi , ainult pisut madalamaid , kuid igaühel samuti number küljes . </s> <s> Iseloomuliku leha järgi sain aru , et tegu on WCdega . </s> <s> Just nimelt WCdega , aga mitte peldikutega . </s> <s> Nagu pealiskaudsest pilgust aru võis saada , oli igal korteril oli siin omaette vaikusekamber . </s> <s> Mis tundus mulle , kes ma jälestasin haagita ja muidu ka ilgeid ühispeldikuid , eriti just sõjaväeaegadest peale , jah , mis tundus mulle teatud luksusena selle kehvas majas . </s> <s> Niisiis , ka Larryl oli oma privaatne “ hea koht ” . </s> </p>
<p> <s> “ See oli tal vanasti seal ! ” ütles naine ja osutas uksele number seitse . </s> </p>
<p> <s> Ma ei saanud millestki aru . </s> </p>
<p> <s> “ Võti , noh , toa võti ! ” selgitati mulle . </s> </p>
<p> <s> Naine avas julgesti WC ukse , seisatas veel julgemini potiveerele , pööras end ja hakkas midagi ukse kohale jäävalt liistult otsima . </s> <s> Ta sääremarjad pinguldusid , korraks läbis mind mõte , et “ pole ta sugugi nii inetu ” , aga siis olid naise sõrmed otsitava leidnud ja ta naeratas mulle julgustavalt . </s> <s> Ma oleksin selle võtme ehk ka üksi , mingile Larry-loogikale toetudes leidnud , aga kindlasti palju suurema ajakuluga . </s> <s> ( Kui ma muidugi õige toa oleksin suutnud tabada ! ) </s> <s> Ja keegi oleks võinud mind kahtlustama hakata , et mida ma võõras peldikus kolan . . . </s> <s> Lits itsitas ja astus , võti käes , potilt alla , ja mul tuli teda tahtmatult toetada , kohmakalt küll , nagu kardaksin käsi määrida millegi hullemaga , mis selles paigas võrdlusena pähe tuli . . . </s> </p>
<p> <s> “ Ausõna , ma olen seda võtit siit varemgi alla võtnud ja tema ust lahti keeranud . </s> <s> Kui Mister on olnud . . . hi-hii . . . noh , nii vahel , mõnikord , kui ta on nii . . . noh , nii kapi olnud , et pole teadnud midagi maast ega ilmast . . . </s> <s> Siis olen mina ta voodisse pannud . </s> <s> Jah , mina , kes siis veel . . . ! ” </s> </p>
<p> <s> Larry – ja nii purjus , et maad ega ilma ei jaga ! mõtlesin ma ehmatusega . </s> <s> Noh , see oli igatahes midagi uut , mida ma temast ei aimanud . </s> <s> Aga võib-olla oli olnud tegu võimsa maandamisega pärast mingeid üleelamisi või koduseid tülisid , sest see asi seal Lasnamäel oli mulle ähmaseks jäänud . . . </s> </p>
<p> <s> Toauks avanes vastumeelse naksatusega . </s> <s> Vastu lõi sumbunud õhk ja hämarus . </s> <s> See sumbumus teatas , et siin polnud tükk aega liigutud ega hingatud . </s> <s> Akendel olid ees mustad , paberist , ilmselt veel sõjaajast pärinevad pimendamiskatted . </s> <s> Mis oli selge tunnismärk , et aeg oli selles ruumis tõesti aastakümneid paigal püsinud . </s> <s> Puudutasin vaid korra üht aknakatet – ja see keris end kohe üles akna kohale musta kerra . </s> <s> Ja toas läks ootamatult valgeks . </s> </p>
<p> <s> Nüüd võis kõike selgesti näha . </s> <s> Akendest kaugemas nurgas asus pruunidest kahlitest ahi . </s> <s> Jälle midagi ootamatut ja toredamat , kui võis arvata . </s> <s> Ja teises , vastasnurgas seisis läigatavate klaasidega vana puhvetkapp ning selle kõrval ilmselt enda meisterdatud kaldu lauaplaadiga laud , nagu oleks keegi siin pidevalt joonestamisega tegelnud . </s> <s> Otsaakna ja ahju vahel oli pruuni kulunud katteriidega kušett . </s> </p>
<p> <s> Esimene pilk seintele – kõik neli seina olid mingeid veidraid pilte täis . </s> <s> Polnud raske aimata , kelle kätetöö need olid . </s> <s> Mõne aja neid silmitsenud , võisin öelda , et seal kordus üks ja sama motiiv – madalal metsa , ei , taiga kohal kihutas kohutav tulekera , iga hetk maapinnaga kokku põrkumas . </s> <s> Jah , ta oli seda Tunguska tulekera joonistanud vähemalt tosin korda . </s> <s> Õigemini oma kujutlust sellest . </s> <s> Ja kõigist neist piltidest levis justkui hoiatust , varjatud ohtu ja veel midagi . </s> <s> Kas siis Siberis läbielatul oli tõesti Larry jaoks olnud nii tugev jälg ! </s> </p>
<p> <s> Kuid need polnud ainsad pildid . </s> <s> Oli veel ka pilte koos tekstidega või lihtsalt paberilipakaid mõne sõnaga , mis olid kas knopkade või liimi abil seinatapeedi külge kinnitatud . </s> <s> Neil teistsugustel piltidel või joonistustel kordus üks naisenägu . </s> <s> Ei , mitte Ruthi oma , vaid heledate pikkade juustega ja Ruthist selgesti noorem naine . </s> <s> Kui ütleksin , et see oli Veronika , siis peaksin lisama , et küllaltki idealiseeritud Veronika . </s> <s> Seega keegi kolmas , võib-olla Larry kujutlusnaine . . . </s> </p>
<p> <s> Aknalaualt leidsin postkaardi , millel vene tähtedega , aga eestilikult kõlav postitempel VANAVARA . </s> <s> Seda nime teadsin ma nüüd siis küll ! </s> <s> Postkaart kujutas reprot Vassili Surikovi maalist “ Lumekindluse alistamine ” , teele saadetud keset suve , ehkki Surikov kujutas üht siberlaste julmemat talvist meelelahutust . </s> <s> Küllap Larry ostis kaardi Krasnojarskist , Surikovi maja külastades . </s> </p>
<p> <s> Imelik vaid , et ta oli selle postkaardi saatnud kellegi Rainer Rosimanni nimele . </s> <s> Pealegi peapostkontorisse nõudmiseni . </s> <s> Kes oli too Rosimann , kas polnud tegu mitte Larry varjunimega ? </s> <s> Sel juhul pidid tal olema ka selle mehe dokumendid ? </s> <s> Nõndaks , siis oli ka see tuba Rainer Rosimanni poolt üüritud . . . ? ! </s> </p>
<p> <s> Lugu omandas uusi toone . </s> </p>
<p> <s> “ Kas ta ütles kunagi teile ka oma nime ? ” küsisin ma äkitselt venelannalt , kes vaikides mu ringkäiku , õigemini mu ringivaatamist seiras . </s> </p>
<p> <s> “ Oh ei , ma hüüdsin teda Misteriks , sellest aitas küll . . . ” vastas lits . </s> </p>
<p> <s> Äkki tabab mind valgustumus , läbistumus , mõtteselgus – nimetagem seda ükskõik kuidas . . . </s> <s> Nüüd ma teadsin , miks tal seda tuba vaja oli olnud – ta oli siin käinud ennast välja elamas ! </s> <s> Siin oli kõik nagu mingis teises , lihtsamas , loomulikumas , mõnevõrra isegi primitiivsemas elus ! </s> <s> Kui Larryl viskas üle , kui tal oli v i l l a n d oma e s i m e s e s t elust , siis ta ilmselt vajas midagi muud ! </s> <s> Just nimelt vastukaalulist senisele mugavale ja kindlustatud olemisele ! </s> <s> Ta ihkas alternatiivi – ja leidis selle siin ! </s> <s> Kuid mille konkreetselt tasakaaluks ? </s> <s> Mis teda tolles mugavamas ja kindlustatumas elus häiris , vaevas , tüütas ? </s> <s> Kas selle liigne mugavus , kõige ettemääratus , suhete silmakirjalikkus ? </s> <s> Või miski muu , mida ma ei aimanud , aga võiksin ajapikku teada saada , kui ma ka edaspidi tahan ja suudan tema sisemusse tungida , ja seda palju rohkem kui siiani . . . </s> </p>
<p> <s> See ümbrus , see maja , see tuba , milles võisid viimati elada väga vanad ja väheliikuvad inimesed , kelle elu kuulus nagu üleeelmisse aega , see sobis talle suurepäraselt . </s> <s> Mis ei tähendanud , et siin ei võinud tal aeg-ajalt olla ka mõnda naist . </s> <s> Ei , üldsegi mitte ! </s> <s> Ning too nainegi – või oli tal neid mitu , lihtsalt juhuse järgi ? – ei pidanud ju samuti Larry e s i m e s e elu nõuetele vastama . </s> <s> Vastupidi , selleks võis väga vabalt olla ka prostituut , kes mu selja taga seisis ja ennast nii selgesti minulegi oli pakkunud . . . </s> </p>
<p> <s> Ent nimetatu oli vahepeal kuulmatult toast lahkunud . </s> <s> Ja ma võisin rahulikult edasi mõtiskleda . </s> <s> Niisiis , Larry oli püüdnud elada korraga kaht elu , ning see oli tal mingil määral korda läinud . </s> <s> Kuid ilmselt oli ühest teise siirdumine olnud igakord ränk katsumus , tekitanud tas frustratsioone ja imelikke vaikimisperioode , kui ma Ruthist õieti aru sain . </s> <s> Ning pikapeale hakkas see mõjuma psüühikale . </s> <s> Sest ta pidi oma teist elu k õ i g i eest varjama . . . </s> </p>
<p> <s> Samal ajal jätkasin seinal leiduva uurimist . </s> <s> Seal oli ka korralikumaid naisepilte , peamiselt akte ja koguni mõned fotod , nagu oleks Larry minu eest salaja fotograafiaga tegelnud . </s> <s> Ma polnud seda huvi tas küll märganud ; see oli ala , mille ta oli varem jäägitult minule loovutanud . </s> <s> Ent fotod polnud liimitud või kleepribaga üles pandud ; nende puhul oli kasutatud nööpnõelu ja paaril korral koguni õmblusnõelu . </s> <s> ( Kust küll need , viimased ? ! ) </s> <s> Ja need oli valdavalt mõnitatud pildid . </s> <s> Mõnel pildistatul olid nõelad silmadest , teistel häbemekohast või rinnanibudest läbi torgatud . </s> <s> Vist sooviga , et nende fotode reaalsetel modellidel oleks . . . võimalikult valus . </s> <s> Ainult mulle ukse avanud naist polnud nende hulgas . </s> <s> Ja mis veelgi ehmatavam – ma nägin järsku seal teiste hulgas ka alasti Ruthi . </s> <s> Ma polnud ju Ruthi kunagi sellisena näinud ! </s> <s> Ta seisis ühel liivarannal ja lausa poseeris pildistajale , kes ei saanud tõesti olla keegi muu kui Larry . </s> <s> Ja ka teda polnud säästud – alasti Ruthil olid samuti nööpnõelad silmadest ja veenusekingust läbi torgatud . </s> <s> Nagu mingiks kättemaksuks . . . </s> </p>
<p> <s> Ja veel midagi , mida ma polnud senini märganud . </s> <s> Ülal lae all kordus mitmel korral suurte trükitähtedega lause : “ KÜSI ARMSA VERONIKA KÄEST ! ” Keda ta selle lausega silmas pidas ? </s> <s> Kas mind või kedagi teist ? </s> <s> Kui mind , siis mina olin ju küsinud – ja too naine , too Veronika polnud mulle midagi erilist teada andnud . </s> <s> Järsku oli see küsimus talle endale ? </s> <s> Et teada saada midagi sellist , mida mina ei osanud aimatagi . . . ? </s> </p>
<p> <s> Kus sa oled , Larry ? sosistasin ma ning pöördusin kohkunult ümber , et veenduda – litsisilmadega naist polnud mind pealt kuulamas ! </s> <s> Oleksin jätnud veidra mulje . </s> <s> Ei , ma olin üksi Larry salakohas . </s> </p>
<p> <s> Siis märkasin , et ukse kõrval , jämeda naela otsas ja kenasti kilekotti pakituna rippus korralik ülikond . </s> <s> Ning samas olid riiulil korralikult kokkupandult dressid ja veel ka mingid tööriided . </s> <s> Need kõik olid Larry teise elu rõivad . . . </s> </p>
<p> <s> Aga kus on sinu mask , Larry , mille sa iga kord ette panid , kui sa siit välja läksid ? küsin ma ja mul oli kange tahtmine Larry ülikond sealt pakendist maha võtta ning seda endale selga passida . </s> <s> Et veenduda – me oleme endiselt sama kasvu , või nagu lits ütles , nii ühte moodi . . . </s> </p>
<p> <s> Kui ma siis oma revisjoni jätkasin , leidsin vanast kapist ning ukse kohalt riiulilt selle depoo , mis meil kunagi Kõrvemaa metsa peaaegu rajamata jäi – ühesõnaga , mehise tagavara konservidest ning kuivikleibadest . </s> <s> Selgus , et Larry võis siin hulk aega piiramisseisukorrale vastu pidada ja ei pidanudki väljas käima . </s> <s> Sedasama kinnitas ka riiulil paistev kiirkohvikeetja ja mõned pakid Paula-kohvi . </s> </p>
<p> <s> Mind katkestas uksekiiksatus . </s> <s> Prostituut seisis jälle lävel ning sõnas oma veidi roostesel ärajoonuhäälel : </s> </p>
<p> <s> “ Vahel tuli ta ka alla minu poole . . . </s> <s> Ehk tuled sinagi , vaatad mu elamise üle … ” </s> </p>
<p> <s> Ma ei näinud põhjust , miks mitte minna . </s> <s> Ehk saan veel midagi ehmatavat teada . </s> <s> Sest kui Larryl oli sobinud . . . </s> </p>
<p> <s> Me läksime peaaegu kõrvu trepist alla . </s> <s> Märkasin , naine on minust rohkem kui pea jagu lühem . </s> <s> Ennist trepist tõustes ei saanud sellest aru . </s> <s> Voodis on kõik naised ühepikkused , vilksatas mul peas kuidagi sobimatu fraas . </s> <s> Midagi selles naises , selles salgamatus ja väljakutsuvas käitumises oli siiski peibutavat . . . </s> </p>
<p> <s> Vastupidiselt oodatule olid allkorruse tuba ja köök vägagi korras . </s> <s> Võis öelda , et omajagu maitsekaltki sisustatud . </s> <s> Ei mingeid lehkavaid õllepudeleid ega viinapudeleid või pesemata nõusid ja toolileenidel vedelevaid musti riideid . </s> <s> See oli tüüpiline üksiku inimese elamine – laud , paar tooli , kõrge kummut , linikud ja seintel ühtmoodi pruunides raamides fotod inimestest , kelle mälestuse see naine oli kord siia Eestisse tulles kaasa toonud . </s> </p>
<p> <s> Tundsin , kuidas ta muutus mu silmis väheke sümpaatsemaks . </s> <s> Enam ei söandanud ma teda mõttes litsiks nimetada , kuigi ta võis seda väga vabalt olla . </s> </p>
<p> <s> Naine istus voodile ja osutas ka mulle voodiservale enda kõrval koha , samal ajal nihkudes ja mulle nagu ruumi tehes . </s> <s> Ma istusin . </s> <s> Mida mul karta oli ! </s> </p>
<p> <s> Me vaikisime . </s> <s> Mu pilk rändas selleski elamises ringi . </s> <s> Naine andis mulle selleks meelsasti aega . </s> <s> Kuid ta käsi libises kogu aeg hellitavalt üle teki , ta puus ja põlv jäid mu pidevalt mu vaateulatusse , sest olin voodile istunud poolviltu , pooleldi tema poole . </s> <s> Siis mõtlesin temast . </s> <s> Et ehk ta polegi seesama , noh . . . </s> <s> Vaid lihtsalt üksik keskealine naine . </s> <s> Üksik ja valehäbita . </s> <s> Kes räägib kõigest nii , nagu ta mõtleb . . . </s> <s> Tundsin sel hetkel , et olime võrdsed , mingil inimlikul tasandil täiesti võrdsed , ja ei olnud üldse oluline , mitmele mehele ta ennast elus oli vabatahtlikult või raha eest andnud . </s> <s> Kõik need võimalikud üksikasjad ei omanud millegi palju olulisema ees tähtsust . </s> </p>
<p> <s> “ Tema istus kah samamoodi vaikselt ja naeratas . . . </s> <s> Ja vahel ei põlanud ta ka mind ära . . . </s> <s> Kui tal kedagi teist polnud . . . </s> <s> Ma räägin nii , nagu oli . </s> <s> Mis mul sest häbeneda . </s> <s> Teie kui meesterahvas ja sõber võite seda vabalt teada . . . </s> <s> Kas tal omal naist on , seda ma ei tea . . . </s> <s> Ja sel pole tähtsust . . . </s> <s> Kui ta minuga oli , siis polnud tal igatahes kedagi teist . . . </s> <s> Mulle oli sellest küllalt . </s> <s> Mulle on sellest ka teiste meeste puhul küllalt olnud , ” rääkis naine raugelt , kuidagi unistavalt ja peaaegu aktsendivabalt . </s> <s> Katsusin noid olukordi endale ette kujutada , kuid kujutlus esialgu tõrkus </s> </p>
<p> <s> “ . . . aga tal käis siin ikka üks ilusakene . . . </s> <s> Väiksekene . . Nii minu kasvu . . . </s> <s> Selline läikiva juuksega . . . </s> <s> Mina teda ei sallinud , kuigi me sattusime uksel mitu korda vastamisi . </s> <s> Ta vaatas mind nii üleolevalt . </s> <s> Kuidas ma saingi teda sallida ! </s> <s> Kuulsin ju kõik siia alla ära . . . </s> <s> Kuidas nad seal olid . . . ja müdistasid . . . </s> <s> Ükskord ütlesin seda ka Misterile . </s> <s> Et ma kuulen neid . </s> <s> Ta vaid naeris . </s> <s> Nii et hambad välkusid . </s> <s> Tal oli selline komme – naerda ja mitte midagi öelda . . . </s> <s> Nojah , kui ta selle mustapäisega seal üleval oli . . . </s> <s> Siis ei saanud ma muidu , kui silitasin end ise , ” oli mu kõrval istuja veelgi avameelsem . </s> <s> Kuid lisas kähku : “ Muidugi , kui mul endal ei juhtunud mõnda meest just olema . . . ” </s> </p>
<p> <s> Nüüd järsku nägin kogu seda pilti nii selgesti oma vaimusilmas . </s> <s> Ja ilma et ma oleks seda tahtnud , ärkas mul selle naise vastu iha . </s> <s> Sest ma nägin teda , neid sääri ja priskeid rindu paljastatuina – naine oli pikali lükatud neile patjadele , mis praegu me seljatagust täitsid , ta seelik üles kääritud , mehel ( Larryl ? ) oli üks käsi ta suul , teine püksikutes ja tema kiljus , hammustas seda kätt , aga mitte enesekaitseks , vaid et neid mõlemaid veel rohkem üles kütta . . . </s> </p>
<p> <s> Ma tahtsin ja ei tahtnud ka olla praegu selle anonüümse mehe asemel . </s> <s> Mis tähendas , et ma tahtsin olla osati ka Larry . </s> <s> Hoolimata ohtudest , mida säärane mõtlematu ühendus võiks kaasa tuua . </s> <s> Kust ma teadsin – see võis olla selge tripperilõks ! </s> <s> Aga mis siis , kui naisel pole mingit hullu haigust küljes ? </s> <s> Siis . . . siis on ta samasugune nagu kõik teised . . . </s> <s> Ainult et paljude alt läbi käinud . . . </s> <s> Kuid Larry polnud selle peale mõelnud . </s> <s> Tema oli riskinud , kui naise juttu ikkagi tõe pähe võtta . </s> <s> Ja miks peaks temasugune praegu valetama ? </s> </p>
<p> <s> See olukord oli veider . </s> <s> Ma poleks ikkagi pidanud siia alal tulema , sellele voodile istuma . </s> <s> Midagi oli selles situatsioonis samasugust nagu tol õhtul , kui märjas mantlis , poolnuttev , endast väljas Ruth oli istunud minu juures ja ma olin voodil tema vastas istudes tundnud umbes sedasama . </s> <s> Et tahan teda lohutada , et tahan teda lohutada ainsal mõjusal moel , olla talle ligidal , muserdada , tungida jõuliselt ja sügavalt temasse , et ta tunneks , kuidas ta abitus ja üksindus mulle korda läheb . . . </s> <s> Ja umbes sedasama tundsin ma selle võõra naise vastu nüüd . </s> <s> Sisu oli ju sama . . . </s> </p>
<p> <s> Järsku taipasin , ma olen juba teab mitmendat korda libastumas mingile Larry-kordusele . </s> <s> Veelgi enam , see mingi jõud tiris mind lausa vastupandamatult sinnasuunas . </s> <s> Ja ma tundsin end selles seisundis , et olen talle tunduvalt lähemal , pooliti tema . </s> <s> Kas see tähendas ka seda , et mul on niisuguses seisundis kergem üles leida . . . ? </s> <s> Kui ma vaid suudaksin ka edaspidi , uutes olukordades temaga samastuda ? </s> </p>
<p> <s> Naine oli vahepeal vait jäänud , aga ta käsi silus edasi tekki enda kõrval . </s> <s> Kutse oli sõnatu , aga selgemast selgemini esitatud . </s> <s> Ta nagu taipas , mis mõtted mu peas käivad . </s> <s> Kuid sai ka aru , et kõhklen . </s> <s> Sellest hoolimata ei kiirustanud ta mind tagant – andis mulle nii-öelda vaba valiku . . . </s> </p>
<p> <s> Ent järgmisel hetkel olin oma nõrkusest üle . </s> <s> Ptüi , kui kergesti võib meesterahvast füüsilises mõttes paigast , tasakaalust ära nihutada ! . . . </s> <s> See oleks olnud kurat teab mis . . . </s> </p>
<p> <s> Kiskusin pilgu naise põlvedest lahti , rapsasin end püsti ja ütlesin , et unustasin üleval midagi ära . </s> <s> Vaja ka see üle vaadata ! </s> </p>
<p> <s> Mis polnudki paljas ettekääne . </s> <s> Mu silme ette tuli , et ukse kõrval toanurgas oli rippunud veel mingi pilt , koguni õlimaali moodi , mida ma polnud tõesti jõudnud uuridagi . </s> <s> Kiirustasin trepist üles . </s> <s> Kuulsin , kuidas naine tuli aeglaselt mul kannul . </s> <s> Ta oli vist aru saanud , et minust ei ole talle partnerit . </s> <s> Kuid ta ei jätnud lootust . . . </s> </p>
<p> <s> Seal hämaras nurgas rippus tõesti üks pilt . </s> <s> Larry oli sellega tõsisemat vaeva näinud . </s> <s> Ja see oli tõesti õlivärvidega vineerile maalitud . </s> <s> Pilt kujutas kolme inimest . </s> <s> Kaks meest ja poisike . </s> <s> Need kaks meest olid väga meie , minu ja Larry moodi . </s> <s> Ja kolmas , kui see poleks olnud poisi moodi riides , oleks vägagi võinud Marianne olla . </s> <s> Nii tema moodi . </s> <s> Kõik kolm olid ratsa . </s> <s> Me ratsutasime ilmselt ürgmetsas – mahakukkunud hiigeltüvede ja liaanide segadikus . </s> <s> Nagu ühel Humboldti kujutaval maalil . </s> <s> Ja kujutatu oli selgesti troopiline vihmamets , mitte Siberi taiga . </s> <s> Mida kinnitas ka lause selle pildi kõrval . </s> <s> See lause ehmatas mind tõeliselt . </s> <s> Sest oli adresseeritud . . . minule . </s> <s> Ja see kõlas : “ Riks , Sa peaksid tingimata läbi lugema Evelyn Waugh' romaani “ Decline and Fall ” ! ” Sõna “ tingimata ” oli kolm korda alla kriipsutatud . . . </s> </p>
<p> <s> Kust ta teadis , et ma siia tulen ? </s> <s> Kuidas ta võis selles kindel olla ? </s> <s> Ent muidu poleks ta mulle seda teksti jätnud . </s> <s> Või oli tegemist ehkku-peale teatega . </s> <s> Nii nagu merehädaline viskab pudelkirja ookeani , et küll keegi selle kunagi välja õngitseb . . . </s> <s> Sisuliselt ei öelnud see tekst mulle kuigi palju . </s> <s> Ma teadsin küll Waugh'd , olin näinud ta peateose järgi tehtud seriaali , kuid mainitud ingliskeelne raamatupealkiri oli mulle täiesti tundmatu . </s> <s> Aga veel rohkem hämmastas mind muu ! </s> <s> Et Larry teadis ja oli lugenud mingit teisejärgulist ingliskeelset teost – tema , kes ta suhtus ilukirjandusse alati teatud iroonia ja üleolekuga . </s> <s> Et mida see žanr ikka nii väga suudab öelda meid ümbritseva maailma ainulaadsuse kohta , milleks on võimeline ainult teadus ja teaduslik kirjandus . </s> <s> Larry nagu unustas ära , et inimene ise ongi suurim saladus . </s> <s> Tema meelest oli kõik meie kohta oluline ammu , juba antiikautorite teostes ära öeldud . </s> <s> Umbes sedamoodi oli tema mõttekäik küll . </s> </p>
<p> <s> Hea küll , ta oli arvestanud , et ma jõuan ükskord siia tuppa . </s> <s> Ta oli siia jätnud vihje ühele raamatule . </s> <s> Aga edasi ? </s> <s> Kas siin oli veel teisi vihjeid ? </s> <s> Ma polnud neid senini leidnud . </s> <s> Ta ei andnud millegagi teada , et on ära sõitnud , Tallinnast lahkunud . </s> <s> Mis oli nüüd peaaegu selge . </s> <s> Või tahtis ta vaid seda , et ma siinnähtu-siinleitu põhjal mingid oma järeldused teen . </s> <s> Ja sellega vaid piirdun . </s> <s> Ilma et ma teda enam edasi otsima hakkaksin ? </s> <s> Ja et ma kõik teadasaadu vaid enda teada jätaksin ? </s> </p>
<p> <s> Paistis küll sedamoodi . </s> </p>
<p> <s> Midagi selles toas oli mul siiski järele vaatamata jäänud . </s> <s> Avasin ahjuukse . </s> <s> Taipasin kohe , et tegin õigesti – seal oli viimati põletatud pabereid . </s> <s> Palju pabereid . </s> <s> Mida võis öelda iseloomuliku tuha järgi . </s> <s> Ja minus vilksatas kohe mõte , et küllap Larry tõi siia ka oma Lasnamäe-kirjutuslaua sahtlite sisu . </s> <s> Kodus tal ju polnud elusat tuld . </s> <s> Kuid just see tuli võis temale kui linnalapsele olla omaette ihaluseks . </s> <s> Huvitav , kust Larry sai puid , et siin ahjus tuld teha ja sead nautida . </s> <s> See polnudki nii raske – küllap too Rosimann oli neid puuhoovist ostmas käinud . . . </s> <s> Ju ta oli põletanud siin ka oma kirju või pihtimusi , kes teab , ehk koguni luuletusi , mida ma teadsin teda vahel kirjutavat . </s> <s> Mustad pebred ahjus olid kui tunnistused teadmatusesse lennanud tekstidest . </s> <s> Neid ei saanud keegi tagasi . </s> <s> Isegi mitte tema . </s> <s> Olnut ei saa muuta isegi Jumal , tuli mulle meelde idamaine sentents . . . </s> </p>
<p> <s> Kuid kohe ärkas ahjutõmme ja liigutas neid kergelt kägaras musti paberimälestusi , see tugevnes ning kiskus nõge pääsmatult korstnasse . </s> <s> Ent . . . kõik paberid polnudki jäägitult ära põlenud , nagu olnuks põletajal viimati kiire olnud . </s> <s> Sobrasin seal tuhas . </s> <s> Ja leidsin ühe paberiserva , mis paistis pealiskaudsel vaatlusel olevat mingi kviitungi jääk . </s> <s> See võis midagi selgitada . </s> <s> Pistsin selle taskusse aadressidemärkmiku vahele ja otsustasin alles kodus uurida . </s> </p>
<p> <s> Naine oli kogu selle aja sõnatult pealt vaadanud , kuidas ma põlenud prahis sorin . </s> <s> Ta nägi , et ma midagi leidsin . </s> <s> Aga ta ei öelnud sõnagi . </s> </p>
<p> <s> Niisiis , olin kõik või peaaegu kõik teada saanud , mida ma lootsin . </s> <s> Sealhulgas sellegi tähtsa asjaolu , et just siin oli Larry veetnud oma esimesed kadumisjärgsed ööd . </s> <s> Ja et just siit alustas ta ühel hommikul oma maapagu või kuidas seda nimetada . </s> </p>
<p> <s> Enam polnud see Larry teise elu ruum . </s> <s> Ta oli selle hüljanud nagu kapten kipaka laeva . </s> <s> Ja jätnud selle toa siin saatuse hooleks . </s> <s> Mõtlesin , et nüüdsest võin seda millekski endale kuuluvaks pidada . </s> <s> Aga võib-olla oli ta selle jätnud naise valvata , kes ikka veel seisis mu selja taga ning võis samuti midagi rohkem teada , kui ta oma lihtsas avameelsuses välja näitas . . . </s> </p>
<p> <s> Larry , ühes asjas sa lasid küll mööda ! </s> <s> Ma ei loobu sinu otsimisest ! </s> <s> Sest ma tahan selgust saada ! </s> <s> Ja sa ei tohi mulle seda pahaks panna ! </s> </p></div2><div2 type="alaosa"><head> II HIRM </head><head> 8 . peatükk Ajastu ahistavad asjad </head>
<p> <s> Viimasel ajal lisandus mu rohketele ängidele veel üks – mulle hakkas tunduma , et mingi nimetu pilk jälgib ja hindab kõikjal , kus ma viibisin – postkontoris , raamatukogus , kaubamajas , raudtee-ja bussijaamas , isegi kinos ja teatris – , iga mu liigutust , näoilmet ja selle kaudu tervet mu mina . </s> <s> Ma nagu ei kuulunud rohkem iseendale . </s> <s> Vaid kellelegi suurele ja kahtlustavale ja kõiketeadjale . </s> <s> Tean , selle põhjuseks võisid olla ka kõikjale ilmunud kaamerad . </s> <s> Kuid ma hakkasin sama tundma isegi kodus , kus midagi taolist ei saanud olla . </s> </p>
<p> <s> Selle jälgimise-hirmuga kaasnes aeg-ajalt ka veel mõte , et nad kõik – nii tööl kui ka kodus – on kõik omal kombel minu vastu . </s> <s> Et nad püüavad mind mitte mõista , vaid üksnes halvustada ja mu vigu välja tuua . </s> <s> Üksikutel hetkedel tundus see juba kõigi vandenõuna minu , üksiku vastu . </s> <s> Järgmisel hetkel mõistsin , et ma seisan juba peaaegu skisofreenia lävel . </s> <s> Veel natuke – ja mu ajusse tungib peenike must uss . </s> </p>
<p> </p>
<p> <s> Ja see kõik kiirendas mu ära-mõtet – lahkuda , ära sõita , võimalikult kiiresti , ükskõik kuhu , esmalt kas või metsa , sohu , aga vaid üksindusse , kõigi ja kõige jaoks kättesaamatusse kohta . </s> <s> Siis aga meenus mulle , et need mõtted polnud päris esmakordsed . </s> <s> Kord olime millestki taolisest isegi koos Riksiga mõlgutanud … </s> </p>
<p> <s> Jah , seda võimalust ma siiski ei arvestanud . </s> <s> Et Riks võis mind otsima hakates – millises asjas ma olen rohkem kui kindel – just sinna Kõrvemaa metsadesse sõita ja hulk aega ja energiat kulutada , enne kui ta aru saab , et ma olen hoopis kaugel . </s> <s> Oleksin pidanud talle selles osas selgema vihje jätma . . . </s> </p>
<p> <s> Jah , see oli olnud meie kunagine ühine plaan , tegutsemiskava teatud X-tunni jaoks , mis oli ju tegelikult kogu aeg õhus ja võis juhtuda iga päev , igal uuel nädalavahetusel , igal võimalikul ööl , just siis , kui seda kõige vähem oodatakse . . . </s> <s> Me olime neist asjust rääkinud küll juba ülikooli ajal , aga Tallinnasse tööle asudes said need jutud nagu läidet ja veendumust juurde . </s> <s> Nende lähtekoht oli loogiline , mõistetav igale vähegi mõtlevale meesterahvale ja seisnes järgnevas põhjuslikus ahelas : ühel sellisel X-ööl juhtub midagi ja algab ootamatu üldmobilisatsioon ; või toimub mingi muu kataklüsmilaadne sündmus , mille järel nõutakse meid , mehi . </s> <s> Kuid meie kaks oleme selleks valmis ning põgeneme kohe – metsa , rappa , ja peame seal vähemalt mõnda aega vastu . </s> <s> Nagu paljud mehed enne meid . </s> <s> Nagu viimaste aegade metsamehed . </s> <s> Nagu paljude varasemate põlvkondade mehepojad selsinatsel Maarjamaal . . . </s> <s> See oli meie esialgne kujutlus . </s> <s> Pärastpoole läks asi konkreetsemaks . </s> <s> Ja me valisime isegi koha , kus me ennast varjama hakkame . </s> <s> Tegelikult oli see Riksi valik , tema oli millalgi käinud Kõrvemaal matkamas või niisama loodust avastamas . </s> <s> Tegu oli üsna õnnestunud kohaga – kitsas ja varjatud ojaorg , kus järsaku jalamil voolas lagedale allikas . </s> <s> Justkui kraadita piiritus maa-emakese põuest . </s> <s> Sest vesi , puhas vesi selle võimalikus vägevas radioaktiivses saastatuses oli väga oluline . </s> <s> Sinnasamasse perve sisse oli võimalik kerge vaevaga , ühe päevaga koobas kaevata ja see püstpostidega ära vooderdada ning seejärel maskeerida , nii et metsloom ka ei kahtlustaks . </s> </p>
<p> <s> Muidugi , too pelgupaik oli mõeldud vaid meile kahele . </s> <s> Kedagi teisi see silmas ei pidanud . </s> <s> Me lähtusime meestekatku teooriast . </s> <s> Iga järjekordne sõda Eestimaal oligi eeskätt seda olnud . </s> <s> Riksil muidugi polnudki kedagi kaasa võtta , aga ka minu kahel naishingel polnud selles skeemis kohta . </s> <s> Nemad pidid ise hakkama saama . </s> <s> Linnas – või kusagil mujal . </s> <s> Üks mis kindel , nad ei tohtinud sellest paigast ega me plaanist midagi teada . </s> <s> Sest pole nõrgemat natuuri kui naise oma , nagu Riks alati kinnitas . </s> <s> Ja ma kirjutasin sellele avaldusele vaikides alla . </s> <s> Justkui teadnuks tema naiste nõrka natuuri minust paremini . </s> <s> Aga midagi ta neist teadis kah . </s> <s> Nojah , naisi , sealhulgas minu omi , pidi hoidma saatus . </s> <s> Nende teistmoodi saatus . </s> <s> Ja ka ühiskond , juhus ning muud asjaolud . </s> <s> ( Ega me ise ka kujutanud ette seda konflikti ja ta eskaleerumist . ) </s> <s> Nagu ta neid juba palju aegu oli paremini hoidnud . </s> <s> Meie ei saanud sellele loota , me muutusime sellest X-tunnist tagaotsitavateks . </s> <s> Need polnud minu , vaid Riksi sõnad . </s> <s> Mäletan neid hästi . </s> </p>
<p> <s> Mäletan , et tegime isegi prooviööbimise ära . </s> <s> See oli üks neid mälestusi , mida ma siiani endas hellalt kannan . </s> <s> Kuivõrd see oli seotud Riksiga , kellega me vaevalt enam elus kohtume . </s> <s> Seepärast siis siinkohal naiselik sõna “ hell ” . </s> </p>
<p> <s> Jah , me olime suurema osa sellest suveööst üleval , istusime huumavate punaste sütega lõkketule ääres ja lisasime lõkke vaibumise hetkil jälle mõne noti . </s> <s> Nii , ilma suure leegita oli mõnusam ja sobivam . </s> <s> Me rääkisime , muudkui rääkisime . </s> <s> Ma ei mäleta , et Riksi oleks kunagi nii pidurdamatu olnud . </s> <s> Rääkisime põhiliselt ammustel teemade – üldsegi mitte sellest , mille pärast olime tegelikult sinna metsa sõitnud . </s> <s> Sõnaga , me pidasime kinni muistsest traditsioonist ja ei nimetanud kordagi kurja . </s> <s> Rahulik ümbrus ja puudekohin ja ojavulin ei oleks lasknudki midagi säärast üles võtta . . . </s> <s> Järgneval hommikul , kui me hakkaksime linna tagasi sõitma , lõime oma ettevõtmise kinnitamiseks ja äraotsustamiseks sinna orupervele , vana kase õõnsusesse varustusedepoo alge , mida lubasime aeg-ajalt täiendada . </s> <s> Mõned konservid , kaasasolnud pudeli valget viina , mis meil joomata jäi , ja veel midagi , vist ühe taskunoa , jätsime sinna . . . </s> </p>
<p> <s> Need asjad peaks seal praegugi alles olema . </s> <s> Aga selle ainsa korraga kõik piirduski . </s> <s> Rohkem me seal koos ei käinud . </s> </p>
<p> <s> Mõtlen , et millest see kõik johtus . </s> <s> Küllap kaheksakümnendate alguse suurest ja ahistavast õhustikust , mil maailm läks aina rohkem kiiva . </s> <s> Küllap Riksile olid need “ ajastu ahistavad asjad ” mõnevõrra selgemad ja ka nähtud , sest tema oli Vene kroonu läbi teinud . </s> <s> Ma mäletan , et kord ma lihtsalt küsisin temalt , mida tema arvab neist globaalseist asjust . </s> <s> Lootsin nii väga talt saada kinnitust , et kõik on pariteetne ja tasakaalus , nagu kirjutas Aijtmatov oma kuulsas ulmelises romaani , et mingit saatuslikku rahuaja eksitust ei saa lihtsalt tulla , et sõda ei saa nii kergesti , vaid näpuveast lahti pääseda. . . Ta ei vastanud mulle kohe , ta nagu mälus seda mu mõtet , mis oli talle endalegi küllap varemgi ja seejuures palju kordi pähe löönud ja millele ta teadis vastust väga hästi . </s> <s> Kuid tema viivitas . </s> <s> Ja siis vastas mulle – paari lühikese küsilause kujul , mitte niivõrd minule , kui just endale : </s> </p>
<p> <s> “ Kas sa arvad , et sõda jääbki tulemata ? </s> <s> Et need kohutavad relvad on vaid mänguasjad ? . . . </s> <s> Et neid tehakse edasi vaid lattu ? </s> <s> Ei , sõber Larry , ükskord lastakse need käiku . . . tingimata lastakse . . . </s> <s> Usu mind , ma olen seda meeletut raualasu oma silmaga näinud . </s> <s> Ja seda püssirohukogust , kui piltlikult väljenduda . . . ” </s> </p>
<p> <s> Mäletan , et ma hoomasin neis ta viimastes sõnades mingit erilist laadi ängistust ja midagi veel . </s> <s> Seekõlas umbes nii – mis kasu on kõigel sellel , mida me sinuga üritame , mis kuradi kasu või mõte võiks üldse olla enda alalhoiul , kui see peaks tõesti juhtuma . . . ! </s> </p>
<p> <s> Aga ma ei läinud temaga tookord kaasa . </s> <s> Sisimas veel mitte . </s> <s> Kehitasin vaid õlgu . </s> <s> Mul oli see õigus – mitte olla nii skeptiline nagu tema , sest mina polnud selles sõjaväes teeninud ( loe , tuttavate doktorite abiga sellest kõrvale hoidnud , milline asjaolu mind ja Riksi eristas , nagu meid eristasid veel mõned muudki asjad ) . </s> </p>
<p> <s> Kuid nüüd ma tunnen , kui õigus tal oli olnud . </s> <s> Sellest hoolimata , et mingit X-tundi pole kärgatanud . </s> <s> Nüüd , tagantjärele saan aru , et ma polnud oma mõttelt , sügavama tunnetuse tasemelt . . . lihtsalt tema tasemel . </s> <s> Ma ei küündinud tema sügavuseni , ei olnud nii fatalistlik . </s> <s> Nüüd ehk olen . </s> <s> Peale Siberit ja kõike . </s> <s> Ainult et teises mõttes – ja nüüd juba Riksist , tollest kunagisest , mõnevõrra kõrgemalgi . . . </s> </p>
<p> <s> Mõtlen , võib-olla oleksingi pidanud minema sinna väikese kodumaise oja orgu ja hakkama seal erakuna elama . . . ? </s> <s> Vähemalt mõnda aega . </s> <s> Nii-öelda sissejuhatuseks . </s> <s> Võib-olla ? </s> <s> Kuid see olnuks küllaltki absurdne . </s> <s> Kui kaua see võinuks kesta ? </s> <s> Tegelikult , see oleks olnud vaid pelk žest , demonstratsioon . </s> <s> Igatahes mitte see , mis mul mõttes . </s> <s> Ma poleks rohkem kui paar-kolm päeva vastu pidanud . </s> <s> Ilma Riksita , ilma kaaslaseta , oma Reedeta , kui Robinsoni kontekstis mõelda . </s> <s> Sest ma tean oma nõrkusi . </s> <s> Üksinduseängistus , üldine saamatus on tegelikult üks minu achilleuse kandu . </s> <s> Ka mu praeguses , hoopis tõsisemas ettevõtmises sõltub palju sellest , kuidas ma ennast ületada suudan . . . </s> </p>
<p> <s> Selle Kõrvemaa-mälestusega ja üleüldise ohutundega seostub mul veel üks meenutus , milles on midagi teokssaanut . </s> <s> See juhtus ühel maipäeval , nagu tagantjärele selgeks sai , päeval pärast Koirohu-katastroofi ( minu terminoloogia , lähtun Nostradamusest , keda olen nüüdseks palju lugenud ) . . . </s> </p>
<p> <s> Ma vist rääkisin juba ka sellest eluhirmust </s> </p>
<p> <s> Üks asi on aga ikka veel rääkimata , endalegi justkui üles tunnistamata . . . </s> </p>
<p> <s> Selle meenutamine toob mulle lähemale ühe teise hirmu , mis on nagu viitsütikuga pomm ja tiksub minus tiksub . </s> <s> Nagu see tiksub paljudes teistes , kes käisid palju lähemal . . . </s> <s> See juhtum ei pruugi küll midagi tähendada , kuid eales ei või teada . . . </s> </p>
<p> <s> Pean siinkohal pihtima . </s> <s> Mul oli vahepeal Ruthi kõrval – üksnes vahepeal , enne meie suhete kapitaalset halvenemist – üks ilus naine , üks tõeliselt ilus naine . </s> <s> Meid tõmbas vägevalt teineteise poole . </s> <s> Kuid meil polnud kahjuks kusagil kokku saada . </s> <s> Sest ta oli abielus ja mina olin ka ja linna nähtamatuid silmi me kartsime . </s> <s> Niisiis , just sel päeval , kui see pilv just meilt üle käis , sõitsime Aegviitu . </s> <s> Me kõndisime sel päeval palju – neil ilusail vallseljakuil põhja pool Aegviidut ja ühe sealses järves käisime suplemas , ehkki supluse jaoks oli veel liiga vara , aga just see küttis meid üles . . . </s> <s> Ja pärast me päevitasime , lamasime tärkavas heinaga mäeküljel . </s> <s> Ning armatsesime seal ning pärastpoole veel , kui olime keset nõmmemetsa leidnud ühe lagendiku , kus ei saanud ükski inimene meid ehmatada , seal me armatsesime uuesti ja kaua-kaua , pikendades oma naudingut , venitades seda imepeenikese kuldniidi pikkuseks ( öeldakse ju , et kuldmündi saab taguda imeõhukeseks tohutuks läbipaistvaks leheks ja venitada kilomeetrite pikkuseks niidiks ) – ja see oli nii , nagu oleks kusagil tehtud otsus , et me enam ei kohtugi , et see jääbki viimaseks korraks . </s> <s> ( Mis muide oligi nii , sest ta mõtles oma kahele lapsele enam kui mulle ja oli suhtekorraldusse andnud sisse kuulutuse , et otsib endale uut elukaaslast ning ülejärgmisel päeval kohtus ta juba mehega , kes talle sobis ning me väljasõit jäigi kestma kui mälestus tema kehast , kui vaibumatu janu , kui küllastumatus , milles polnud minu jaoks määratud tavalisuseks saada . . . ) </s> </p>
<p> <s> Ja kogu aeg paistis päike , selline halastamatu kevadine päike , selline eriline päike , millist ma mäletan vaid lapsepõlve kõige ilusamatest suvedest . </s> <s> Kummaline valgus puutus meie kehasid – see valgus oli korraga hell ja samaaegselt julm . </s> <s> Või tundub kõik mulle nõnda vaid praegu , kui ma olen peaaegu omandanud mungaliku tunde . </s> </p>
<p> <s> Ei , see oli hull päev iga väljas viibija jaoks , iga armastaja jaoks , kes selle päikese all pahaaimamatult lebas . </s> <s> Sest taevas oli AVALI ! </s> <s> Ta oli terve selle pika helendava päeva täiesti avali ! </s> <s> Ja ta oli täis nähtamatut , sedasama , mida ma tundsin , ehkki teisel kujul , seal Tunguska öös . . . </s> </p>
<p> <s> Hiljem nägin ma seda kõike unes . </s> <s> Nii , nagu see oli . </s> <s> Ja seda , et päike oli me ihusse põletanud hulk musti täppe . . . </s> </p>
<p> <s> Sellest ajast peale kardan ma veel midagi . </s> </p></div2><div2 type="alaosa"><head> I KADUMINE </head><head> 9 . peatükk Kohtumispaik Salzburg </head>
<p> <s> Ööl enne väljasõitu magasin halvasti . </s> <s> Reisi enda pärast ei oleks ma pidanud närveerima . </s> <s> Mu asjad , see tähendab suur reisikohver , oli ilusasti pakitud ja ootas nurgas . </s> <s> Aga ma ei suutnud uinuda muu pärast , teadmatusest ja pingest , mis eelneb sündmustele , mida sa ei suuda prognoosida . </s> <s> Ja kui ma siis suikusingi , siis olid mu poolunenäod segased ja lühikesed ja üksteist vastastikku hävitavad . </s> <s> Päriselt magama jäin kaugelt peale keskööd , ja tõelises unes nägin ma muidugi kohe Larryt . </s> <s> Ta oli kui mu päevaste mõtete kaja . . . </s> <s> Me olime Larryga justkui kusagil suures muuseumisaalis , kus oli palju maale , mõned väga suured ja imeliku sisuga ja mulle täiesti tundmatud . </s> <s> Seisime ühe seesuguse ees ja ma tahtsin Larrylt midagi lähemat küsida , kuid tema tegi kätega keelava liigutusega ning näitas kuhugi suure saali lõpu suunas , kus paistis veelgi hiiglaslikum , kogu seina täitev pannoo , ning lausus , iga sõna eraldi rõhutades : “ Tead ! </s> <s> Ma ! </s> <s> Lähen ! </s> <s> Nüüd ! </s> <s> Bruegheli ! </s> <s> Pildi ! </s> <s> Sisse . . . ” Ja siis ma ärkasin üles ja mõtlesin kohe – kõik on õige , nii peabki olema , ma olen õigel teel . . . ! </s> <s> Ning jäin uuesti magama , kuni kell mind valju helinaga üles ajas . </s> <s> Tund aega hiljem istusin juba bussis , mis rahvusraamatukogu eest liikvele asus . </s> </p>
<p> <s> Ma sõitsin Austriasse . </s> <s> Koos ühe Itaaliasse suunduva turismigrupiga , kelle kaugeim punkt oli Napoli ja Capri saar . </s> <s> Aga sellele otsustusele oli eelnenud mitu selguselejõudmist selles Larry-asjas . </s> <s> Alustaksin neist kahest jäljest , mis Larry oli mulle justkui jätnud . </s> <s> Jah , justkui . . . </s> </p>
<p> <s> Esiteks , Evelyn Waugh' romaaniga oli asi vildak – ta tahtis ilmselt minu tähelepanu kuhugi väga suurde ja tegelikult lootusetusse kaugusse juhtida . </s> <s> Muud seletust ma asjale küll ei osanud leida . </s> <s> Jah , see oli selgelt valejälg , mida ta vist ka ise kuigi tõsiselt ei võtnud . </s> <s> Sest Waugh' romaan rääkis , nagu ma raamatukogus kindlaks tegin , ikka tollesama kurikuulsa kolonel Fawcetti ja ta poja ning poja sõbra arvatavatest ekslustest Brasiilia ja Boliivia selvas . </s> <s> Ent romaan oli üles ehitatud puhtale kirjanikufantaasiale , sest mingeid tunnismärke , veel vähem ülestähendusi sellest teadmata kadunud ekspeditsioonist ei olnud ega saanudki olla . </s> <s> Võib-olla et Larrygi unistas , fantaseeris hetkeks , et tore oleks niisamasugusel moel kõigi jaoks kaduda , teades , et ükski hing maailmas ei hakkaks sind otsima </s> . . . . <s> kui tegu on nii kauge kandiga nagu Lõuna-Ameerika , nii võimatu ümbrusega nagu selva . . . </s> </p>
<p> <s> Kuid teist tunnismärki poleks ta küll tahtnud jätta ; see oli lausa konkreetsus ise – seesama põlemata paberiserv , mille ma ta ahjust leidsin ; väike , kuid piisav , et hävitatud dokumenti kindlaks teha . </s> <s> Ja see dokument oli ühe Eesti panga rahavahetuskviitung ! </s> <s> Kusjuures vahetatud summat ei olnud võimalik kindlaks teha . </s> <s> Aga sel polnud ka mingit tähtsust . </s> <s> Palju tähtsam oli asjaolu , et Larry oli kroonid vahetanud Austria šillingiteks . </s> <s> Just see selgus allesjäänud kviitungiribalt , mida ma hoolikalt alles hoidsin . </s> <s> Kui selget osutust , kuhu Larry oli sõitnud . </s> </p>
<p> <s> Muidugi , tegu oli selge hooletusega . </s> <s> Või ilmse kiirustamisega , mis oli kokkuvõttes seesama . </s> <s> Või tulnuks öelda , et tuli oli pime . </s> <s> Nagu kõik muudki stiihiad . </s> <s> Vaevalt et Larry proovis mulle ka veel sellist vihjet jätta . </s> <s> Õieti milleks . . . ? </s> </p>
<p> <s> Ja siis , kui mul oli peaaegu teada , kuhu Larry oli tegelikult sõitnud , meenus kohe üks ülikooliaegne mälestus . . . </s> </p>
<p> <s> . . . </s> <s> Me olime just käinud “ Ekraani ” kinos , kus olime vaadanud Tarkovski “ Solarist ” . </s> <s> Jah , sedasama “ Solarist ” , millest rääkis ju ka Reet . </s> <s> Ning me arutlesime hulk aega selle filmi sümboolikast . </s> <s> Veel järgminegi päev tuli Larry minu poole ühiselamusse külla , kaasas saksakeelne album Pieter Bruegheli loomingust . </s> <s> Ja seal oli sees muidugi ka too filmis nii mitu korda vilksatanud maal “ Jahimehed lumes ” . </s> <s> Ehk teisisõnu üks maal Bruegheli aastaegade-tsüklist , nagu Larry mind valgustas . </s> <s> Ning edasi rääkis ta mulle , et see tsükkel koosnes arvatavasti kaheteistkümnest maalist , nagu kõik aastaaegade tsüklid , kuid alles neist olevat vaid viis pilti . </s> <s> Kui see tsükkel muidugi Bruegheli poolt täielikult maalitud sai . . . ? </s> <s> ( Maalikunstis oli Larry minust üldiselt teadjam . ) </s> <s> Ja jälle rääkisime Andrei Tarkovskist . </s> <s> Mäletan , et mina kui meist kahest kirjanduselembesem otsisin välja ta isa Arseni venekeelse luulekogu , mille olin kord sõjaväeaegadel Moskvast ostnud . </s> <s> Ning püüdsin Larryle kogu aeg tõestada , et paljud asjad pojal pärinevad isalt , et meis kõigis on nii palju oma vanematelt ja üleüldse eelnevatelt põlvedelt päritud vaimset kapitali ja ka nende nõrku külgi . </s> <s> Aga Larry kinnitas muudkui üht ja sama –Tarkovski on geenius , ta on geenius , kes on sündinud valel ajal ning valel maal ja nõnda edasi </s> . . . . <s> Ja siis just oli Larry öelnud : “ Tead , need on vist tõesti Alpid , mida Brueghel on sellel maalil kujutanud . </s> <s> Madalmaades pole ju mingeid mägesid . </s> <s> Kuid Bruegheli eluloost on teada , et ta käis korra Itaalias . </s> <s> Sealt reisilt mäed talle vist meelde jäidki . . . </s> <s> Nii ta siis pani sellel pildil kokku kaks maastikku – Alpid ning Madalmaad . </s> <s> Nii nagu ta tõi süüta laste tapmisegi piiblimaalt lumisesse Madalmaade maastikku . ” Ja ta lehitses oma albumist välja ka viimatimainitud maali . </s> </p>
<p> <s> Kohe selle järel teatas ta mulle , et tema teada asuvat “ Jahimehed lumes ” Viini Rahvusmuuseumis , kuhu seda maali “ vaevalt kunagi vaatama pääseb ” . </s> <s> ( Need olid just tema sõnad . ) </s> </p>
<p> <s> Kõik need üksikasjad tulid mulle ühekorraga meelde . </s> <s> Ja järsku – ma peaaegu teadsin , kust ma Larryt konkreetselt otsima pean . </s> <s> Mitte üksnes Austriast , vaid just mägedest , selle maali maastikust . . . </s> <s> Ainult et . . . praegu oli suvi . . . </s> <s> Kus võiks need jahimehed nüüd olla ? . . . </s> <s> Kusagil , kus on lund . . . </s> </p>
<p> <s> Maal maaliks , aga Larry rahavahetuskviitung oli palju konkreetsem vihje . </s> <s> Nõnda siis sündiski mu otsus . </s> <s> Esimese asjana nihutasin oma puhkuse pisut varasemale ajale . </s> <s> Sobiva turismigrupi leidmine ja Austria-viisa hankimine ei valmistanud mulle samuti eriti suurt vaeva . </s> <s> Õigemini – mul vedas , et sain kellegi viimasel hetkel äraöelnu asemel koha ühte läbisõitvasse turismigruppi . </s> <s> Ainus miinus – nad ei sõitnud läbi Viini . </s> <s> Austrias oli ette nähtud kaks peatust : Salzburgis ja Innsbruckis . </s> <s> Nii et ma teadsin juba ette – ühes neist pean bussist maha astuma ja ühtlasi Itaaliast loobuma . </s> <s> Mille suhtes ma ei tohtinud mõtteidki hellitada . </s> </p>
<p> <s> Üks oli veel kindel – ma ei tohtinud sellest sõidust kellelegi rääkida . </s> <s> Tegu oli ju üksnes minu oletusega , minu intuitsiooniga , ei millegi konkreetsega . </s> <s> Samas , me kontaktid Ruthiga olid vahepeal tõesti nõrgenenud . </s> <s> Olime vaid paaril korral vastastikku helistanud . </s> <s> Uuesti ta mind Lasnamäele külla polnud kutsunud . </s> <s> Korra olime ka nii-öelda erapooletul pinnal , kohvikus kohtunud . </s> <s> Aga tal polnud mulle midagi uut teatada . </s> <s> Jah , ta oli küll minu soovitusel lõpuks juhtunust ka politseile teada andnud ning isegi vastava paberi täitnud . </s> <s> Kuid üldiselt oli sealgi asjasse rahulikult suhtutud – ju neil oli tegemist palju tõsisemate juhtumitega ja Larry-lugu võeti esialgu kui oma naise juurest pakkupannud mehe juhtumit , kui krimikirjanik Earl Stanley Gardneri määratlust kasutada . </s> </p>
<p> <s> Enne reisi käisin siiski ja ka seekord ekspromt Veronika pool , ilma talle eelnevalt helistamata Ta oli oma remondi vahepeal valmis saanud . </s> <s> See , kes mulle nüüd ukse avas , nägi hoopis naiselikum välja . </s> <s> Poolpikk lõhikuga seelik , hall džemper , selle varjus miniatuurne büst , hoiak uhkepoolne , aga ilme endiselt kinnine . </s> <s> Siiski , üle ta näo vilksatas korraks heledam , aga vist lihtsalt mind äratundev naeratus . </s> <s> Seejärel nägu sulgus , nagu ma seda eelmisestki korrast mäletasin . </s> <s> Ent ma näisin tunduvalt rohkem aimavat , mida Larry temas leidis . . . </s> </p>
<p> <s> Mul oli selleks käiguks ikka ka oma mõte . </s> <s> Tahtsin , et vähemalt ükski inimene Eestis teaks , mis põhjusel ma tegelikult sõidan . </s> <s> Ja mu sõidu suunda ning muid üksikasju võis ju üsna kergelt välja uurida , kui selleks vajadus tekkinuks . </s> <s> Larry oli pidanud tegutsema täiesti salaja . </s> <s> Kõigist võimalikest inimestest valisin ma millegipärast tema , Veronika , ehkki ma peaaegu ei tundnud teda . </s> <s> Sõpra , mõnda teist sõpra peale Larry , imelik küll , mul ju polnud . </s> <s> Kõik teised , kellest siin juttu olen teinud , selleks ei sobinud . . . </s> </p>
<p> <s> Mu jutt polnud pikk , kõigest kaks lauset : </s> </p>
<p> <s> “ Ma lähen nüüd Larryt otsima ! </s> <s> Ma arvan teadvat , kus ta on . ” </s> </p>
<p> <s> Veronika vastus polnud pikem : ” Soovin edu ! ” </s> </p>
<p> <s> Ja ta tõesti ei küsinud , kuhu nimelt ma sõitma hakkan . </s> </p>
<p> <s> Ma poleks seda talle muidugi öelnud . </s> <s> Tõenäoliselt oleksin vaikinud . </s> <s> Valet ei oleks tahtnud talle rääkida . </s> </p>
<p> <s> Ja taas , nagu meie esimesel kohtumisel , tundus mulle , et ta jättis mulle midagi ütlemata . </s> <s> Midagi , mis tal oli juba eelmine kord vähemalt mõttes olnud , aga ta oli ümber otsustanud . </s> <s> Nii et selgi korral sai loomupärane ettevaatlikkus avameelsuse üle võimust </s> . . . . </p>
<p> <s> Me jõudsime Salzburgi lähistele kolmanda päeva õhtul , üsna pimeda hakul . </s> <s> Ootasin juba nii kannatamatult mägesid . </s> <s> Viimane mälestus neist oli Kaukaasiast , aga juba kuus aastat tagasi . </s> <s> Vahepeal oli nii palju muutusi toimunud , reisimissuunad olid täielikult vahetunud , kõik oli nihkunud idast läände … Ja siis äkki ilmusid mäed välja sellest tihenevast pimedusest – tumedate ja sakilistena ning justkui tušiga joonistatutena , aga palju madalamal , kui olin oodanud . </s> <s> Tegelikult polnud need ju veel Alpid , üksnes eelrüngad . </s> <s> Ja selle tumeduse foonil ruttas üks linn oma tulesid süütama . </s> <s> Kuid sellest sakistikust palju kõrgemal kuhjusid öised ähvardavad pilved . </s> <s> Justkui selle sakistiku kõrgendus . </s> <s> Ning siis sähvatas esimest korda põuavälgu moodi lai taevavalgus . </s> <s> Kuni me Salzburgi sisenesime , enne kui me Kaputsiinide mäe varju jääva noorte kristlike meeste pansioni üles leidsime , sadas juba päris korralikku äikesevihma . </s> <s> Kõik oli korraga nagu “ Don Giovanni ” viimases vaatuses – kellele midagi muud , aga minu jaoks on see Mozarti kõige tõsisem , et mitte öelda süngeim ooper , kui arvestada selle finaali , kus Kivist Külaline tuleb suure liiderdaja hinge järele . “ Estonias ” , mäletan , oli lavakujundus olnud Eldor Renterilt . </s> <s> Siin oli tegu millegi ehtsama ja võis öelda et tõesemagagi : Kaputsiinide mägi , mõnesaja meetri kaugusel kaljujärsak oma katakombide ja vana surnuaiaga , kuhu olid maetud nii Mozarti armas naisuke Constanze kui ka ta teine mees Nissen ja tema äi ehk Leopold Mozart , keda võiski pidada Kivist Külalise enam-vähem kindlaks prototüübiks , sest Wolfgang Amadeus pelgas ise kogu oma lühikese elu seda despootlikku isa . </s> <s> Jah , kõik need kolm puhkasid koos , ehkki seal haual polnud säärast vägevat Kommodoori hauasammast nagu Renteril lavale püstitatud , samal ajal kui armas Wolfi ise puhkas tundmatus ja märkimata hauas Viini ääremail . </s> <s> ( Teadsin kõike seda nii üksikasjaliselt täiesti juhuslikult – olin mõni aeg tagasi ühele teisele kirjastusele toimetanud David Weissi raamatu “ Maine ja taevane ” käsikirja , mis on minu meelest parim Mozarti-romaan , ja nõnda olin pidanud teema endale täielikult , nii-öelda kõigis üksikasjus selgeks tegema . ) </s> </p>
<p> <s> Lai ja valgustatud pansioniesine päästis meie turismigruppi halvimast , mida mu kujutlus oli meile ette valmistamas . </s> <s> Ometi jõudsime sel paarikümnemeetrisel jooksul bussiuksest pansioni sissepääsuni kraeservast kuni varbaotsteni märjaks saada . </s> </p>
<p> <s> Ma olin veel õhtul kõhelnud , olin arvanud , et lahkun grupist Innsbruckis , sest too linn oli pärismägedele ligemal , asudes tegelikult ju lausa mägedevahelises orus . </s> <s> ( Siis ma olin veel arvamusel , et Larry valis just nimelt Innsbrucki , sest see linn oli tõesti Bruegheli pildile ja jahimeestele lähemal . ) </s> <s> Kuid hommikul , kui ma koos teistega , kes kuueses toas ööbisid , üles ärkasin ja pilk aknast välja teatas , et ikka veel sajab , teadsin ma millegi põhjal , et ma pean oma sõbra otsinguid alustama just nimelt sellest linnast . </s> </p>
<p> <s> Nii või teisiti olin oma “ meelemuutusest ” otsustanud teatada nö viimasel tunnil . </s> <s> Ja paras juhus avanes mul hommikusöögile minnes . </s> <s> Sain nimelt grupijuhiga söögisaaliuksel kokku . </s> <s> Mulle jäi see hetk ja koht seepärast meelde , et sama ukse kohal oli millegipärast kujutatud yin-yangi sümbolit . </s> </p>
<p> <s> Mul olid need laused juba mõttes valmis : </s> </p>
<p> <s> “ Teate , mul on tahtmine siia linna maha jääda . </s> <s> Ma tegelen nimelt töö liinis ( seda ma muidugi valetasin ) Mozartiga ja tahan neid kohti süvenenumalt üle vaadata ning ka Mozarteumi raamatukogus mõnda aega istuda . </s> <s> Nii et kui te pahaks ei pane , siis ma ühineksin teiega viie päeva pärast , kui te Itaaliast tagasiteel olete ja jälle Salzburgis peatute . ” </s> </p>
<p> <s> “ Mis siis ikka , oma asi , viisa teil on ja piisavalt valuutat taskus ka , nagu ma võin oletada , ” konstateeris see keskeas naine , kes ei juhtinud vististi esimest välisreisi ja oli harjunud igasuguste veidruste ning veidrikega . </s> <s> Kuid ma tabasin ta hääles siiski mingi väikese solvumisnoodiga , sest minu sõnad “ süvenenumalt üle vaadata ” käisid ju otseselt tema reisifirma ja seega ka tema enda pihta , ehkki ka kõige parem giid poleks suutnud mulle selles linnas midagi niisugust rääkida , mis oleks mulle olnud avastuseks . </s> <s> Nagu juba mainitud , olin David Weissi tõlke aegu Mozarti , tema muusikateoste asjaolud , tema abielu ja suhted naistega nii selgeks teinud , et . . . </s> <s> Ja linna oskasin vaadata ka üksi . </s> <s> Tegelikult oli Mozart mu kauasem lemmik . </s> <s> Üleüldse , muusika ja raamatud käisid mu huvide hulka . </s> <s> Kõik oli alguse saanud ta Jupiter-sümfoonia lõputust kuulamisest ( meie toa poiste keeles käiamisest ) ühiselamutoas minu kehval grammofonil . </s> <s> Ja see vana paks vinüülplaat oli mul tänini alles , ehkki ma polnud pärast ülikooliaega seda enam mängitanud . . . </s> </p>
<p> <s> Nii ma siis olingi ootamatult vaba . </s> <s> Ootasin ära , kui grupp oli lahkunud , ja läksin siis ka ise linna peale . </s> <s> Kui ma heledast puutrepist laskusin , sest minu tuba asus kolmandal korrusel , sattus mu pilk pansioni siseõue . </s> <s> See siseõu moodustas midagi hispaanialiku patio taolist . </s> <s> Ning seal vihma all paistis nii umbes nelja ruutmeetrine malelaud , mille mustad-valged ruudud olid ühtlasi parkettsillutise osadeks . </s> <s> Hulk malendeid , tegelikult ju poolelijäänud malepartii ligunes vihma käes . </s> <s> Jäin trepimademele seisma , surusin näo vastu aknaklaasi – ja kogu seis paistis mulle ära . </s> <s> See oli valgetele lootusetu , neid ootas mõnekäiguline matt . </s> </p>
<p> <s> Kas mitte niisama ei mängi saatus või elu ka inimesega kummalist malet , kas mitte seesama pole Mozarti ooperite ja ta enda elu võrdkuju ? mõtlesin ma sügavmõtteliselt , kui välisuksel vihmavarju lahti lõin . </s> <s> ( Oli olnud oidu kaasa võtta ! ) </s> <s> Ja ma mõtlesin taas Larry peale . </s> <s> Esimest korda sel päeval . </s> <s> Ta tundus mulle hetkel lähedasem kui kõigi nende nädalate jooksul . </s> <s> Mitte niivõrd mentaalselt , vaid just ruumiliselt , seega ka telepaatiliselt . </s> <s> See oli hea oomen algavaks päevaks . </s> </p>
<p> <s> Nähtud malepartii ei andnud mulle ometi ka edaspidi rahu . </s> <s> Kas sel lõpetamata partiil oli mingi sümboolne tähendus ka minu otsingute suhtes ? </s> <s> Kas selles peitus ka vastus – leian ma oma sõbra või vähemalt tema jälje sellest linnast ? </s> <s> Lootus polnud suur , kuid ma olin kogenud , et ka nõrk lootus võib mõnikord täituda . </s> <s> Või kui tulla minu ja Larry tudengiaegsete metafüüsiliste arutluste juurde – kas üldse tasub uskuda millessegi ettemääratusse , universaalsesse , sellesse , et elu on kui lavastus ja meie kui . . . kui malemänguetturid selles hiiglaslikus mängus . . . </s> </p>
<p> <s> Imelik , midagi siiski kehtis . </s> <s> Tund aega hiljem kohtasin sedasama või peaaegu sedasama malepartiid uuesti , võiks öelda et selle varasemas staadiumis , keskmänguna . </s> <s> Sel hetkel vihm enam ei sadanud . </s> <s> Ma olin jõudnud Salzburgi raekojaplatsile ja selle ees kiviplaatidel oli samasugune või veelgi suurem malelaud ning üks vanem mees ja poisikeseohtu noormees mängisid omavahel . </s> <s> Seisatasin , jäin neid vaatama – valged malendid olid vanemal mehel , need ulatusid põlvedest kõrgemale ; ta tõstis parajasti mitu kilo kaaluva ratsut , ise jalgupidi võitlusväljal , ning kõhkles tükk aega , enne kui selle lõpuks ruudule d6 asetas . </s> <s> Lahkusin , nagu teadnuks ma partii tulemust juba ette . </s> </p>
<p> <s> Ma ei valeta , kui ütlen , et mul puudus täielikult plaan , millest ma tahtsin Salzburgi peal alustada . </s> <s> Kas üksnes mööda linna lonkida ja loota ka edaspidi vaid juhusele , nagu oli olnud see teine malepartii ? </s> <s> Kuid nimel Mozart näis siiski suurem mõju olevat ! </s> </p>
<p> <s> Alustanud tutvumist jõe äärest , valisin ühe Tallinna Voorimehe tänavat meenutava põiktänava , mis tõusis kergelt vastumäge . </s> <s> Nõnda sattusin pisikesele turuplatsile , kus mingilt veokilt tõsteti maha kastidesse pakitud meloneid ning õunu . </s> <s> Sealsamas puhus pronksist Papageno oma imelist paaniflööti ning kusagil nähtamatuses vulises meloodiliselt vesi , rajades teed mu selja taha jäänud väga ligidase jõe poole , mis kandis linnaga ühesugust nime . </s> <s> See veehääl justkui asendas helisid , mis pidid Papageno vilepillist vallanduma . </s> <s> Ja muidugi meenus mulle kohe Georg Ots selles rollis , ehkki ma polnud , ei saanudki teda “ Võluflöödis ” kuulda-näha ; ma üksnes teadsin legendi . </s> </p>
<p> <s> Järgnevalt leidsin end väljakult , mille keskel võimsal postamendil seisis vasehalega kaetud mees , kes sobinuks palju rohkem tolleks Kivist Külaliseks , kelle hauakuju Eldor Renter oli “ Don Giovanni ” viimaseks vaatuseks “ Estonia ” lavale seadnud ja kes möödunud äikeseööl õnneks meie pansioni tulemata jäi . </s> <s> Ent tegu oli selge valekujutlusega . </s> <s> Kiri samba jalamil teatas lühidalt ja konkreetselt – MOZART . </s> <s> Kuid mitte mingit kergust ega elegantsi selles kujus ja ta poosis , mida oli nii rohkesti tema muusikas – üksnes massiivsus ja raskepärasus , nagu oleks tegemist Bruckneri , Wagneri või mõnele kolmandale “ müristajale ” püstitatud mälestussambaga . </s> <s> Seal ta siis seisis – elus nii väikest kasvu , tedretähniline ja parukaga , mis oli tal justkui Haydniga kahe peale , ning ka muus üsnagi tagasihoidliku välimusega mees , kes oli suur vaid oma muusikas – ja oli sel postamendil elusuurusest tunduvalt suurem , nagu seda on enamik maailma suurmehi , kellele on mälestussambad püstitatud . </s> <s> Kuid Mozarti puhul oli mind imestama pannud veel üks asjaolu – kui palju oli temast erinevaid pilte ja kujutisi . </s> <s> Peamiselt küll plaadiümbristel ja mujal taolistes kohtades . </s> <s> Kõiki need olid idealiseeritud , mingid ligilähedused . </s> <s> Samal ajal oli tast nii vähe autentseid portreid . </s> <s> Kõigest paar-kolm . </s> <s> Neistki üks lõpetamata . . . </s> </p>
<p> <s> Liginesin pronksist Mozartile ja ei saanud lahti mõttest , et ta vaatab üle väljaku ühe kindla akna poole , justkui näeks ta seal oma armast naist Constanzet – nüüdki veel , kakssada aastat peale oma surma ja sada viiskümmend aastat peale tema surma . </s> <s> Olin nimelt Constanze eluloost lugenud , et tema jälgis tõesti ühest väljaku ääres oleva maja aknast pealt , kui seda kuju püstitati , ja see toimus millalgi 1840. aastate paiku . </s> </p>
<p> <s> Väljakult edasi sammudes olin äkki kitsal ja eleval kaubatänaval , mille keskpaigas , justkui teiste majade poolt kokkusurutuna kivimaja , leidsin kiviviilulise maja , mille küljes lehvis Austria rahvusvimpel . </s> <s> Olin vististi alateadlikult , nagu öelnuks Carl Gustav Jung , tulnud otse Mozarti sünnimaja ette . </s> </p>
<p> <s> Majas sees oli vähe vaadata . </s> <s> Esmalt olid ta vanemad – ema , kellest keegi midagi ei räägi , ja isa , Leopold Mozart , kellest ehk liiga palju räägitakse . </s> <s> Tundsin neis kitsastes kivitubades mingisugust ahistust , muusikat sinna kujutleda oli raske – ja ka spinett või klavessiin Mozartite elutoas oli liiga väike ning tumm , nagu polekski sellel keeli olemas , vaid üksnes paljas kõlakast . </s> <s> Siis jõudsin ringiga muuseumi uuemasse ossa . </s> <s> Seal oli üks viini toolidega hämar ruum . </s> <s> Kestis parajasti vaheaeg , ruumis oli vaid paar idamaade linnukeeles sädistavat jaapanlannat või korealannat või tailannat – kes neil vahet oskas teha – ja madalal estraadil seisid kolm liikumatut lauljat , tegelikult mannekeeni , kes pidid kõik ilmselt kehastama Öökuningannat , ainult et selle ooperi erinevatest lavastustest . </s> <s> Siis hakkas valgus aeglaselt kustuma , jaapanlannad kadusid kuhugi ära , istusin ainsa pealtvaatajana äärmisele toolile . </s> <s> Ja kohe kõlasid kuulsa aaria esimesed helid , üks kujudest justkui liigutas end ja astus mõned sammud minu suunas ning hakkas laulma . </s> <s> Ma teadsin aariat enam-vähem peast ; pigistasin harjumuslikult tooliserva , kui tuli see kuulus ja väga virtuoosne koloratuurne fiorituur . </s> <s> Aga laulja , mannekeen , võib-olla koguni Öökuninganna esimene esitaja tollest Schikanederi esimesest lavastusest , sõnaga Constanze õde Josefa Weber-Hofer ( kes polnud küll naisena Mozarti maitse , küll aga kolmas õde Aloysia ! ) sai sellega pingutuseta hakkama ja liikus nüüd üle kogu estraadi , justkui tõrjudes neid kaht eemale . </s> <s> Milleks temal kui kõige esimesel oli tõesti ainuõigus . . . </s> <s> Olin nii muusikasse süvenenud , et mu kujutlus oli tõesti Öökuningannad elavaks muutnud . </s> <s> Nii et aaria lõppedes tahtsin ruumist võimalikult kiiresti välja pääseda – enne kui see sinise öö illusioon lõpeb , enne kui mu kujutlus hajub , enne kui Josefa Weber tagasi mannekeeni sisse astub ja tardub . </s> <s> Üks helendav valgusklotsike ukse kohal , nagu päristeatris , aitas sellele kaasa . </s> </p>
<p> <s> Tänaval jäin välisukse kõrvale seisma ja kissitasin silmi . </s> <s> Vihm oli lõpuks lakanud , tänavalõhesse langes keskpäevavalgust . </s> <s> Inimrohkus lõi silmad kirjuks . </s> <s> Oli vaja millelegi konkreetsele kinnistuda . </s> <s> See on alati vajalik ja just võõras linnas , et mitte iseennast ja oma tunnetust kaotada . </s> <s> Nõnda juhtuski mu pilk otse mu ligidal seisjale . </s> <s> See oli tuulepluusis naine , lahtivolditav kaart käes . </s> <s> Ilmselt turist nagu minagi , kohe-kohe uksest Mozarti ja Öökuningannade juurde sisenemas – sinnasamasse , kust ma äsja tulin . </s> <s> Aga erinevalt minust oli ta vihma saanud ning ta kastanpruunid sädelesid vihmapiiskadest selles Salzburgi jaoks nii harvas päikesepaistes . </s> <s> Tegelikult ei peatunud mu pilk tal sugugi juhuslikult , olin hetk varem naise pilku endal tundnud . </s> <s> ( Põhjusel , mis jäigi mul hiljem talt üle küsimata . </s> <s> Sest ma ju ei ole oma välimuselt nii huvitav , nagu ma korra vist juba märkisin . ) </s> <s> Ja sel hetkel , kui me pilgud kohtusid , pidi naine punastama , nagu oleksin ta tabanud milleltki ebasündsalt . </s> <s> Järgmisel hetkel võttis ta näol aset mingi häbelik , vabandav ilme – ja ta noogutas mulle intuitiivselt , nagu oleksime tõesti kusagil varem kohtunud . </s> <s> Mis oli täielikult välistatud . </s> <s> Sellist ei juhtu küll sageli , seda juhtub tavaliselt turiste täis linnas , kus omasugune tunneb ära omasuguse . </s> <s> Ja seda me mõlemad olime . </s> <s> Aga ülejärgmiseks hetkeks oli ta end kogunud ja vaatas mulle juba julgelt ning isegi kelmikalt otsa . </s> <s> Mille peale ma uuesti noogutasin , mis võis ehk nii mõista , et ma soovitasin tal tingimata Mozarti juures ära käia . </s> <s> Kogu see pilgusild ei kestnud küll nii kaua , nagu siin kirjeldatud , kuid kestis siiski kauem kui tavalised pilguvahetused võõraste inimeste vahel . </s> <s> Siis ta astus uksest sisse , minu pilk juba kuklas . </s> <s> Huvitav , kust ta pärit oli ? mõistatasin ma , kui Mozarti maja juurest lahkusin . </s> <s> Ja mul oli veel tükk aega kahju edasi minna , nagu oleksin lasknud käest mingi võimaluse või midagi veel . . . </s> </p>
<p> <s> Selgus , et Salzburg on siiski üsna väike linn . </s> <s> Järgmisel platsil , nimelt toomkiriku ees kohtasin ma oma reisigruppi . </s> <s> Ning kohe selgus , et ma polnud selliseks kohtumiseks valmis . </s> <s> Kui juba oli kord hüvasti jäetud , siis . . . </s> <s> Ka nemad polnud . </s> <s> Ometi viipasid nad mulle . </s> <s> Aga kuidagi vastutahtsi . </s> <s> Mis tähendas ehk , et ühinegu ma nendega . </s> <s> Mul muidugi ei sobinud absoluutselt minna ja kuulata , mida giid neile räägib . </s> <s> Ent mu kiire eemaldumine võis neile tõesti põgenemisena näida , vähemalt naljakas pidi see küll paistma . </s> <s> Kui ma siis viimaks tagasi vaatasin , liikus kogu grupp ülesmäge , linna kohal paistva halli Hochensaltzburgi kindluse , sinna tõusva hammasraudtee suunas . </s> </p>
<p> <s> Mingeid muid erilisi elamusi mul sel päeval polnudki . </s> <s> Kõndisin veel mitu tundi linna peal ringi ja mõtlesin kogu aeg Larryle , justkui püüdes temaga ühendust saada . </s> <s> Aga enam ma polnud kindel , et teda või ta jälgi Salzburgi pealt leian . </s> <s> Kogu aeg segas mind miski muu , mis oli äsja aset leidnud . </s> <s> Arvasin koguni , et võib-olla oleks tulnud grupiga koos Innsbruckini sõita ja alles seal bussilt maha astuda ? </s> </p>
<p> <s> Järgneva öö veetsin samas pansionaaditoas , kuid jumala üksi . </s> <s> Sest uut turismigruppi polnud sel päeval sisse tulnud . </s> <s> Unes nägin toda tundmatut naist Mozarti sünnimaja eest , seekord Öökuninganna kleidis . </s> <s> Edasi tuli midagi segast , aga ikka samas laadis , kus segunes “ Võluflöödi ” atmosfäär ja tegelik elu . . . </s> </p>
<p> <s> Hommikul valdas mind jälle too tegus tunne , meie eelmisegi päeva hakul . </s> <s> Mulle näis , et ma polegi nii otsustamatu , et ma isegi tean , kuhu pean sel päeval minema . </s> <s> Ja nagu selle kinnituseks otsisin linnaplaanilt üles autobussijaama . </s> <s> Seesama sisetunne ütles , et peaksin Salzburgist hoopis välja sõitma . </s> <s> Mul oli jäänud Larry otsimiseks-leidmiseks täpselt neli päeva . </s> <s> Ühe neist olin Mozarti peale raisanud . </s> <s> Aga ma ei kahetsenud seda . </s> <s> Mõtlesin umbes nii , ja see oli taas kummaline mõttekäik – kui Larry võiks mu tegutsemisest kunagi kuidagimoodi teada saada , siis ta kiidaks igatahes mu esimese päeva bilansi heaks . </s> <s> Seal oli mõndagi . . . </s> </p>
<p> <s> Muidugi on raudteejaamad ja autobussijaamad alati suuremate võimaluste kohad kui mõni muuseum ja väljak . </s> <s> Aga ma ei vist ei mõelnud niimoodi . </s> <s> Salzburgi bussijaama otsisin üles puhtpraktilisel eesmärgil – pidin ju kuhugi jätma oma koguka kohvri , sest pansionaadist olin end hommikul välja kirjutanud ja uut ööbimiskohta mul veel polnud . </s> <s> Lootsin sel moel raha kokku hoida . </s> <s> Mul polnud seda nõnda palju , nagu oli ilmselt Larryl . </s> <s> Sest rahata poleks ta oma suurt põgenemist ju saanud ette võttagi ! </s> <s> Ent praegu , varahommikul huvitas mind vähe , mis edasi saab . </s> <s> Ideaalis lootsin ööbida kusagil looduses . </s> </p>
<p> <s> Autobussijaam oli kõrge , avar ja üsna tühi . </s> <s> Automaathoiukambrid vahtisid mind igatsevalt oma kümnete poolavali suudega . </s> <s> Valisin number 317 – sest see oli mu kunagise intritoa oma . </s> <s> Mul oli vaja asju pisut ümber tõsta , kui ma tahtsin tõesti linnast välja sõita . </s> <s> Selleks puhuks peitis mu reisikohver kokkuvolditud rohekat seljakotti ( justkui Valtoni kuulsast novellist pärit ) ja väikest välitelki . </s> <s> Niisamuti oli mul kaasas ka pisike , gaasiballoonist toituv priimus . </s> <s> Neid asju ja väikest toidutagavara seljakotti pakkides andsin endale aru , et ma tõesti ei tea , kas ma tahan üldse linnast välja sõita ja kas üldse sel päeval , mis oli taas vihmaootene . </s> <s> Kui , siis tõesti pärismägedesse , sest need Salzburgi ümber olid siiski vaid mäerüngad . </s> <s> Kas see ka kuidagi Larry otsinguga on seotud , sellest ma endale tol hetkel aru ei andnud . </s> </p>
<p> <s> Sest järgmisel hetkel taandus kõik kuhugi tahaplaanile . </s> <s> Üles vaadates nägin ootesaali sisenemas kedagi , kes oli mulle tuttav – see oli eelmisel päeval Mozarti maja ees kohatud naine . </s> <s> Tundsin ta kohe ära – ta oli samas tuulepluusis ja samades reisibotastes , ainult et juuksed olid paelaga üles pandud ning selle kuhila otsas kandis ta veel mingit nokamütsi . </s> <s> Temalgi oli seljakott seljas – moodne , ingliskeelsete reklaamikirjadega , nagu esindaks ta mõnda kuulsat reisifirmat – ja selle allserva oli kinnitatud lühike ja tönts telgivorst . </s> <s> Niisiis valmistus ta kuhugi väljapoole linna sõitma … </s> </p>
<p> <s> Naine seisis keset ooteruumi ja kusagilt lae alt tulev valgus langes ta juustele ning näole ja kätele , mis hoidsid mulle juba tuttavat reisikaarti . </s> <s> Seekord ta juuksed ei säranud ja ka ta ise tundus mulle teistsugune ; ta ilme pinguldatud , koguni murelik , nagu ei suudaks ta meenutada mingit talle tuttavat nime . </s> <s> Siis aga see nimi ilmselt meenus – ja ta sammus otsustavalt kassade poole . </s> </p>
<p> <s> Ma viivitasin veel . </s> <s> Kahtlustasin , et tal on ikkagi keegi kaaslane kaasas . </s> <s> Lihtsam variant oleks olnud keegi teine samasuguseis matkarõivais naine . </s> <s> Tunduvalt komplitseeritum , lausa lootusetu oleks asi olnud siis , kui oleks selgunud , et ta kaaslaseks on mõni meesterahvas . </s> <s> Ent üht ega teist ei ilmunud välja . </s> <s> Ja see kinnitas juba eelmisel päeval tekkinud veendumust , et naine reisis millegipärast . . . üksi . </s> <s> Ja ta polnud ka niisuguse väljanägemisega , et meeste pilgud oleksid tal tingimata peatunud ning mõni oleks üritanud end talle külge kleepida . </s> <s> Ma tahan öelda , et just ta reisiriietus ning mingi asjalik hoiak kaitsesid teda omamoodi . </s> </p>
<p> <s> Selle aja peale oli naine kassast juba piletikillukese kätte saanud . </s> <s> Mul polnud enam midagi mõelda ! </s> <s> Juhus oli valiku minu eest juba ära teinud . </s> </p>
<p> <s> “ Mulle palun seesama pilet , nagu eelmiselegi ! ” sain ma maha raske lausega . </s> <s> Kuid kassiiris see imestust ei äratanud . </s> <s> Piletile pilgu heitnud , sain ma teada , et sõidan kuhugi Werfenisse . </s> <s> Kui kaugel see on , polnud mul ettekujutustki . </s> <s> Aga lootsin selle peagi teada saada . </s> </p>
<p> <s> Järgnesin naisele . </s> <s> Tundsin end kui lummatuna . </s> <s> Ka see naine oli mind eile , nagu Sirkka omal ajal , pilguga ära märkinud . </s> <s> Astusime teineteise järel bussi . </s> <s> Ta polnud mind ikka veel märganud . </s> <s> Kui me trepist üles tõusime , tundsin äkki soovi mingi loomuliku kehakontakti järele , sõnaga vastupandamatut vajadust seda võõrast naist puudutada . </s> <s> Enne veel kui oleme ühegi sõna vahetanud . </s> <s> Sirutasin käe – ta õlg oli higine ja soe ja võpatas kergelt . </s> </p>
<p> <s> “ Halloo ! ” </s> </p>
<p> <s> “ Halloo ! ” vastas ta ümber pöördunult – ja tundis mu kohe ära , puhkes naerma ning lausus siis kohe : “ Mozart ! ” Mis oli nagu meie parool . </s> <s> Noogutasin . </s> </p>
<p> <s> Siis otsisime juba oma kohti bussis . . . ja avastasime , et oleme sattunud lausa kõrvuti istuma . </s> <s> Aga oleksime võinud istuda ka üle vahekäigu . </s> <s> Aitasin tal seljakoti seljast ja mu käsi puutus teda jälle . </s> <s> Naine punastas , kuid ulatas siis hämmingu varjamiseks oma peo tutvumiseks . </s> </p>
<p> <s> “ Annie , ” lausus ta meeldival tütarlapsehäälel . </s> </p>
<p> <s> Hiljem sain teada , et tema nimi kirjutatakse mitte Anny , vaid Annie , seega ie-ga lõpus , mis olevat tema kodumaal Hollandis väga levinud nimi . </s> <s> Niisiis mitte Hendrikje või Saskia ning Catarina või Annetje nagu olid Rembrandti või Vermeeri naiste nimed , ainukesed , mida mina teadsin . </s> <s> Ka pärit ei olnud ta mitte Amsterdamist või Delftist või Haarlemist või mõnest muust kuulsate kunstnike linnast , vaid ühest väikesest sisemaalinnakesest , mille nimi “ nagunii kellelegi meelde ei jää ” ja “ kus pole ainsatki kanalit , üksnes väike laisk jõgi ” , nagu ta ise kommenteeris . </s> </p>
<p> <s> “ Richard , “ ütlesin mina . </s> </p>
<p> <s> “ Oo-o ! ” kuuldus vastuseks . </s> </p>
<p> <s> Tõstsin kulmu – kas tal on keegi minu-nimeline tuttav ? </s> <s> Ta sai sellest sõnatust küsimusest aru ja raputas pead . </s> <s> Niisiis – mu nimi tuli talle lihtsalt tuttav talle . </s> <s> Jah , eks see ole küllaltki rahvusvaheline ja pole mulle endale kunagi eriti meeldinud . </s> <s> Aga mis sa teed , vanemate valik . . . ! </s> </p>
<p> <s> Kuid veel ei teadnud ma , mis keeles me suhtlema hakkame . </s> <s> Sest kõik senine oli toimunud mingil üldisemal tasemel . </s> <s> Ega mul suurt valikut polnud . </s> <s> Küsisin huupi inglise keeles , kas ta saab minust aru . </s> <s> Ja hingasin kergendatult , kui kuulsin vastuseks , et see sobib Anniele rohkem kui saksa keel , milles mul oleks tulnud tõsiselt vaevelda . </s> </p>
<p> <s> Nõnda siis istusime kõrvuti mugavas ning kiires bussis – nagu mingil väikesel kummalisel saarel , sest ei märganud enam ühtki kaassõitjat – ja sõitsime mingisse Werfenisse , millest ainult Annie midagi teadis . </s> <s> Aga ta asus mind kohe asjaga kurssi viima , kui ma olin talle oma vale pooliti üles tunnistanud . </s> <s> Selle , et kõhklesin äsja , kuhu peaksin sõitma , ja kui vaid teda nägin , siis sündis mu otsus väga kiiresti . </s> <s> Ühesõnaga , esinesin tavaturistina nagu temagi . </s> <s> ( Oma tegelikku lugu ja kõike Larryga seotud ma talle esialgu ei tahtnud rääkida . ) </s> <s> Nõnda ma siis kuulsin , et Werfeni nimelise asula või linnakese lähedal kõrgel mäeküljel asuvat maailmakuulus Eisriesenwelti jääkoobas . </s> <s> Kas ma siis pole seda nime kuulnud , nemad seal Hollandis teavad seda väga hästi ? </s> <s> Ja paljud tema tuttavad olevat seal ära käinud ? </s> <s> Ei ! pidin ma pead raputama . </s> <s> Esimest korda kuulen ! </s> <s> Nojah , ta võiks mulle sellest koopast üht-teist rääkida . </s> <s> Kui see mind ikka huvitab . . . ? </s> <s> Ning Annie vaatas mulle rõõmsalt ja küsivalt ja väga lähedalt näkku . </s> <s> Niisugune pilk oli lausa kingitus . </s> <s> Juba ammu polnud mulle keegi nii avalalt otsa vaadanud ! </s> </p>
<p> <s> “ Jah-jah ! ” hüüatasin ma tema innukusest justkui süttides . </s> </p>
<p> <s> Ja Annie hakkaski rääkima . </s> <s> See oli dramaatiline lugu kellestki Alexander von Mörkist , kes olevat selle koopa suures osas just vahetult enne Esimest maailmasõda läbi uurinud . </s> <s> Ja ta olevat siis sõjaväljal langenud ning tema põrm olevat hiljem ta soovi kohaselt sinna koopasse toodud , kus see asuvat temanimelises jääsaalis . </s> <s> Ausalt öeldes , ma küll kuulasin poole kõrvaga Anniet , kuid teine pool mu tähelepanust oli tema vaatlemisele pühendatud . </s> <s> Senini oli mul selleks vaid põgusaid võimalusi olnud . </s> </p>
<p> <s> Tal oli omapärane nägu . </s> <s> Kõrge laup , hallid silmad , pisike suu , roosade nibudega kõrvalestad , milles kummaski imetilluke vääriskivi , näoovaal pigem piklik kui ümar . </s> <s> Ma ei osanud öelda , kas ta oli kokkuvõttes ilus . </s> <s> Sel hetkel võib-olla mitte , aga hiljem kindlasti . </s> <s> Ka ta kehaehituses oli juba esimesest pilgust aimunud mingi ebakõla – üsna habras büst , aga see-eest . . . kuidas nüüd öelda , laiem ja toekam keskkoht , pikad ning peenikesed käed , kuid tugevad ja ilmselt treenitud jalad . </s> <s> Milles ma muidugi veendusin alles hiljem . </s> <s> Ei , Rembrandti kopsakate naistega ta sellest hoolimata ei sarnanenud . </s> <s> Kui üldse kellegagi , siis pigem Vermeeri maalide teenijannadega , kes toimetavad köögis , kitkuvad kanu , õmblevad , lappavad pesu , kuulavad alandlikult oma perenaise korraldusi . </s> <s> ( Mul polnud tõesti paremat võrdlust kusagilt mujalt võtta . ) </s> <s> Jah , Annies oli pigem järeleandlikkust kui otsustavust , ta oli pigem hillitsetud kui ennast pealesuruv . </s> <s> Võib-olla just üks neid naisetüüpe , kes Veronika arvates sobinuks Larryle . </s> </p>
<p> <s> Jah , tema rõõmsus ning optimism kandus võõrast keelest hoolimata üle ka ta kõnesse , mis oli kiire ja meloodiline . </s> <s> Annie rääkis esialgu palju , nagu püüaks kustutada meie kahe vahel valitsevat arusaadavat võõrust . </s> <s> Ja see kammitsetus , tundsin ma , hajus iga sõidetud kilomeetriga . </s> <s> Üleüldse jättis ta oma aastatest noorema mulje . </s> <s> Sest mingite vihjete põhjal võisin kindlaks teha , et ta on minust nii kuus- seitse aastat noorem . </s> <s> Seega kolmekümnene või kriipsuke üle selle . </s> </p>
<p> <s> Varsti tundsin ka mina ennast üsnagi sõiduvees . </s> <s> Ma lausa imestasin – ingliskeelsed laused tulid suust sellise kergusega , millist ma polnud senini kordagi kogenud . </s> <s> Jah , ma ei kartnud eksida , mis leiab aset vaid siis , kui sa oled koos endasarnase inimesega , kellele inglise keel on samamoodi võõras nagu sulle . </s> <s> Seepärast ma olingi ennist kartnud , et tegu võiks olla inglanna või siis iirlannaga . </s> <s> Ja veel oli mul hea meel , et inglise keeles pole vaja üle minna “ teielt ” “ sinale ” . </s> <s> Mulle näis – ta taipas mõnda asja paarilt sõnalt . </s> <s> Sest inimeste vahel , kes algusest peale sobivad , moodustub justkui keeleväline universaalne mõttekanal . </s> <s> See on üks minu isiklikke teooriaid </s> </p>
<p> <s> Aga kui mina rääkima hakkasin , vaatas Annie paaril korral kohkunult minu poole . </s> <s> Ma ei saanud neist pilkudest hästi aru , ent hiljem seletas ta mulle selle asja ära – teda ehmatanud minu hääl , õigemini tämber . </s> <s> See olevat “ nii ühe inimese hääle sarnane ” . </s> <s> Ja ma võisin üksnes järeldada , et küllap tegu on just selle mehega , kelle pärast suuresti Annie oli siin Austria mägedes . </s> <s> Ja nõnda üksi . </s> <s> Mis osutus peaaegu täppitabavaks . </s> <s> Annie sõnul tulnud ta selleks , et seda “ inimest iseendast kustutada ” . </s> <s> ( Aga sellestki rääkis ta mulle hiljem , ühes teises olukorras . ) </s> <s> Esialgu sain aru , et ka proua Anniel on oma eluumbsõlmed , millest ta mulle ehk aegapidi jutustab , kui ta seda vajalikuks peab . </s> <s> Ma ei ärgitanud teda ainsagi sõnaga selleks ega tundnud ka muud liigset uudishimu . </s> <s> Ju ma vist mõtlesin – meil kõigil on oma saladused . </s> <s> Larryl , Anniel ja minul . </s> <s> See oli kolmas kord selle päeva jooksul , kui Larry mulle meelde tuli . </s> <s> Aga ma ei suutnud ennast süüdistada , et ka see päev kulub ilmselt tühja . </s> <s> Kui Larry saanuks sedagi kuidagi hinnata – ta oleks mu väikese seikluse heaks kiitnud . </s> </p>
<p> <s> Veider , ka minu perekonnaseisu kohta ei küsinud Annie kordagi . </s> <s> Ju see pidi olema mu olekusse , mu näkku kirjutatud . </s> <s> Niipalju me esialgsetest suhtlusest . . . </s> </p>
<p> <s> Buss oli sedaaegu juba pool tundi teel olnud ja meie ümber hakkas moodustuma tõeline mägiorg . </s> <s> Me kas olime mägedele lähemale jõudnud või olid need meie ümber märkamatult tõelise kõrguse saavutanud . </s> <s> Kõik see tuletas kangesti meelde “ Heliseva muusika ” panoraamvaateid , mida ma Anniele ka ütlesin . </s> <s> Muidugi oli ta selle filmiga tuttav . </s> <s> Ning oli eelmisel päeval , seega pärast minuga hetkelist kohtumist , kõik nood filmikohad Salzburgis ja selle lähistel läbi käinud . </s> </p>
<p> <s> Siis kihutas buss esimesse tunnelisuhu , ning ma tundsin , kuidas ta usalduslikult mu õla vastu liibus . </s> <s> Nagu otsides suuremat kaaslust , selgemat kaitset . </s> <s> Mis polnud meelega ega teeseldud , vaid instinktiivne liigutus . </s> <s> See oli me esimene intiimsus – ja ma ei saanud muidu , kui asetasin talle käe ümber õlgade , kuhu see unuski , kuni tuli aeg bussist maha minna . </s> </p>
<p> <s> See sündis keset veelgi idüllilisemat orgu , korra juba mainitud Werfeni linnakese keskplatsil . </s> <s> Tagasikätt , aga mitte üleval , vaid otse keset orgu , madala metsase mäerünka otsas paistis kindlus – küll mitte hullu kuninga Ludwig II laadis muinasjutuehitis , vaid vastupidi , range ja massiivne hall ehitis . </s> <s> Ilmselt olime sellest mööda sõitnud , kuid polnud ei mäerünka ega kindlust märganud . </s> </p>
<p> <s> Vaatest ja sellest vaikusest ja mägiõhust võlutuina hakkasime millegipärast tagasisuunas astuma . </s> <s> Silt mäerünka jalamil teatas , et lossis asub sõjandusmuuseum , aga ülejäänud kõrvalehitistes sõjakool . </s> <s> See meid ei huvitanud kumbagi . </s> <s> Küll aga parkmets , mis jäi mäerünka teise külge ja läks madalamal üle lihtsalt pöögisaluks . </s> <s> Seal oli lausa tühi parkimisplats – ei ühtki autot – ning veidi eemal kena laagriplats , kus polnud samuti ainsatki telkijat . </s> <s> Pakkisime oma ühised toiduvarud lahti , ja ma läksin lossi juurde väikese kanistriga vee järele . </s> <s> Vahepeal oli hollandlanna pikale puhtale käterätikule laua katnud . </s> <s> Oh , see oli mu kõikide matkade kõige vahvam ja isuäratavam ja mitmekesisem lõunasöök , mis koosnes ehtsast hollandi juustust , eesti singist ning jugoslaavia kukesupist ja prantsuse marineeritud šampinjonidest , seal kõige keskel pudel burgundia vein , mis oli olnud minu ettenägelik ost , enne kui ma üldse Salzburgi bussijaama otsima läksin . </s> </p>
<p> <s> Sõin ja muudkui silmitsesin häbitult oma kaaslast . </s> <s> Ta istus mu vastas ja ma pidin temaga suhtlema läbi kerge õhuvõbina , mille tekitas priimuseleek . </s> <s> See oli kuidagi põnev ja romantiline eraldatus . </s> </p>
<p> <s> “ Vaata sinna ! ” lausus Annie järsku ja tõusis , singivõileib ning topsik veiniga käes püsti ja osutas käega vahtrate ning pöögilatvade vahelt kuhugi ülespoole . </s> <s> Ma ei näinud esialgu midagi . </s> <s> Seal olid vaid heledad kaljused nõlvad , mis lõppesid üsna kõrgel ilusa helesinise alpitaeva all . </s> <s> Annie taipas mu kimbatust ja ulatas mulle üle priimuseleegi oma väikese binokli ning seletas , kuhu ma pean täpselt vaatama . </s> <s> Nüüd küll nägin – kõrges hallis lubjakivises mäeseinas oli väike kaarjas avaus , ja sinna juurde tõusis paremalt imepeene serpentiinina teerada . </s> </p>
<p> <s> “ Seal see koobas asubki , “ teatas Annie rõõmsalt ning jätkas peale hetkelist pausi veelgi veendunumalt : </s> </p>
<p> <s> “ . . . ja sinna me lähemegi ! ” Aga ta jättis targu lisamata , millal see toimub . </s> <s> Arvasin , et küllap kohe peale lõunasööki . </s> </p>
<p> <s> Aga äkki juhtus midagi , mida Alpides matkaja peaks teadma ja milleks ta peaks igal juhul valmis olema , kui ta on otsustanud koos noore võõra naisega mägiidülli nautida . </s> <s> Järsku , vaid paari-kolme sekundiga sai meid ümbritsenud vaikus otsa ja meie väikest laagrit ründas tuul . </s> <s> Soe ja tihke ja umbne tuulesein . </s> <s> See laskus kusagilt seal ülevalt orgu pidi ja tõstis kohe õhku terve kuivade põualehtede möllu . </s> <s> Gaasileek veepoti all hakkas visklema , midagi kolises , see oli vist kuum vesi , mis ümber läks . </s> <s> Annie tormas vett päästma , hüüatas midagi oma keeles , suu juukseid ja neidsamu pöögilehti täis . “ Föön ! taipasin ma . </s> <s> Alpide soe tuul , mis ärkab igal pärastlõunal ! </s> <s> Aga Annie ei saanud veel millestki aru ning sööstis üle sisiseva priimuse minu poole , nagu oleks ei tea mis juhtunud . </s> <s> Ta ei andnud endale juhtunu naljakusest aru , vaid ehmatas tõsiselt . </s> <s> Ja juba me seisimegi teineteisesse klammerdunult selles lehekeerluses , ma tundsin , kuidas ta süda klopib ning kuidas ta käed on higised ; silusin ta juukseid ja ümisesin midagi ja aegamööda ta rahunes ; siis vaatasime teineteisele silma ja puhkesime ühekorraga naerma , aga ei lasknud teineteisest lahti , sest nõnda oli . . . lihtsalt hea olla </s> . . . . </p>
<p> <s> “ Föön ! ” karjusin ma Anniele läbi selle kohina , teadmata , kuidas seda mägituult inglise või hollandi keeles peaks nimetama . </s> <s> Ta üksnes naeris õnnelikult ja noogutas , aga ma sain vägagi hästi aru , et ta oli kogu see aeg , hoolimata välisest muretusest , viibinud mingis ebakindluses ning pinges ja oli nüüd pääsenud sellest lihtsalt vabaks . </s> <s> Teisalt , see võis ka väga vabalt olla fööni süü . </s> <s> Ma olin kusagilt lugenud , et see soe tuul , kõik need temperatuuri- ja õhurõhu ning õhu niiskusesisalduse kiired muutused tingivad inimestes füüsilisi ning psüühilisi kõrvalekaldeid . </s> <s> Ja mida ebakindlam on seejuures kellegi seisund – üleelamised , väsimus – , sead tugevamini need avalduvad . </s> <s> Et tuntakse peavalu , rahutust , ebakindlust , kurbust , silmade virvendust , südamepekslemist . </s> </p>
<p> <s> Ja sellepärast ei lasknud ma teda enam oma käte vahelt vabaks . </s> <s> Ma olin siin ikkagi tugevam pool ning varem mägedes viibinud . </s> </p></div2><div2 type="alaosa"><head> II HIRM </head><head> 9 . peatükk Teekond eikuhugi </head>
<p> <s> Kui ma Tallinnas varahommikul Müncheni bussi istusin , siis ma ei teadnud peaaegu midagi . </s> <s> Selles mõttes , et kuhu ma ikkagi sõidan , kuhu ma tahan välja jõuda . </s> <s> Ehkki ma olin vanaisa maja müügist saadud raha kaheks valuutaks – võrdselt Saksa markadeks ja Austria šillingiteks – ümber vahetanud . </s> <s> Miks ka šillingiteks , ei teadnud ma isegi . </s> <s> Küllap mingist üleüldisest mägede-kujutlusest . </s> <s> Et ma võiksin lõpuks kusagil mägedes pidama jääda . . . </s> <s> See kujutlus pärines Kaukasusest , kus me Riksiga aastat viisteist tagasi olime käinud . </s> <s> Et minu üksinduskoht võiks paikneda kusagil kõrgel orulähtel karjuste või alpinistide juures . </s> <s> Sest Kaukasuses Balkaarias olime midagi taolist läbi elanud . . . </s> </p>
<p> <s> Me olime tulnud Gruusia-poolelt üle raske , lumise-jäise kuru ja jõudnud ühe balkaari karjuse juurde , kes karjatas oma lambaid kõrgel orus kiduratel alpiaasadel . </s> <s> Mahtusime kõik kuuekesi tema turbaonni ära . </s> <s> Nii ei pidanud oma telke üles seadmagi . </s> <s> Kogu öö hõõgus ruumi keskel lahtises koldes kasekõverikest tuli . </s> <s> Hommikul saadeti meid karjuseametisse , justkui selleks , et tasuksime nõnda öömaja ja õhtusöögi eest . </s> <s> See polnud kerge ülesanne – poolteisetuhandene lambakari liikus omaenese reeglite järgi . </s> <s> Lõuna paiku õnnestus nad üsna suure vaevaga tagasi pöörata . </s> <s> Appi tulid ka orulõpu silekaljud , millel on vahva nimi oinapead . </s> <s> Sealt edasi polnud enam kuhugi minna – ei meil ega lammastel . </s> <s> Kaljudest kõrgemal , määrdunud moreenvalli taga oli juba liustiku kumer kiviprügine keel , mis tungis osaliselt selle moreenvalli sisse . </s> <s> Ja seal , sellel liustikujääl , just enne selleks keeleks kumerdumist paistis hiiglaslik , mitme majakorruse kõrgune rahn , valmis iga hetk alla orgu veerema , kui liustik vaid veel pisut edasi nihkub või kui intensiivsemalt sulama asub . </s> <s> See rahn , mille suurus ja ähvardavus oli eriti selgesti tunda binoklis . </s> <s> Ent see polnud ainuke kinnispunkt tolles ümbruses – karjuseonnist kõrgemal tõusis sellest kivisest , taimejuurtest läbikasvanud nõlvast teistsugune kivitähis , must kolme kuni nelja meetri kõrgune kiltkivisammas , nii sobimatu ja juhuslik selle ümbruses , nagu oleks see inimese püstitatud . </s> <s> Kuid see polnud , samba aluskivim jäi kuhugi sinna nõlva sisse peitu . </s> <s> Loodusliku obeliski oru poole suunatud külg sile , teine pool rohmakas ja poolkumer . </s> <s> Niisugune kasutu , tähenduseta kivilahmakas . </s> <s> Nagu vastukaaluks tollele rahnule üleval liustikul . </s> <s> Tõeline must obelisk , mõtlesin ma seda kivi silmitsedes ja üle selle sileda pinna käega libistades . </s> <s> Puudus vaid , et sinna siledale pinnale oleks midagi kirjutatud , mingi märk kantud . </s> <s> Aga polnud ainustki kriimustust . </s> <s> Ometi oli säärane siledus veelgi suurema tähendusega . </s> <s> Ja see võis olla nõnda aastasadu seisnud . . . kui märk piiril , kus lõppes inimese valdusala ja algas pimeda , etteaimamatu stiihia oma . . . </s> </p>
<p> <s> Mälestust tollest mustast kiltkivisambast seal Balkaarias ei kadunud mul hiljemgi peast . </s> <s> Ja kui ma olin otsustanud lahkuda , tuli see mulle jälle meelde . </s> <s> Koos mägedeihalusega , kujutlusega mingist teistsugusest orust ja üleüldse teistes mägedest , Alpidest . . . </s> </p>
<p> <s> Peaaegu kogu tee bussis kuulasin muusikat . </s> <s> Ma olin Marianne riiulilt mõned juhuslikud lindid ja tema pleieri ( alatiseks ) kaasa võtnud ( loodan , et ta annab mulle andeks ) . </s> <s> Niisiis , see oli mu tütrele meeldinud muusika . </s> <s> Milles oli ka midagi sümboolset . </s> <s> Ma ju teadsin , et mul tuleb taolisest muusikast loobuda . </s> <s> Nii nagu veel paljudestki muudest harjumustest ja maitsetest . </s> <s> Kui ma tõesti tahan oma maailma millegi ahtama ja napima vastu vahetada . </s> <s> Nõnda ma mõtlesin selle muusika saateks , endal kõrvaklapid peas , kurt ja pime kõige bussis toimuva suhtes . </s> <s> Kus ei toimunudki midagi , sest mu vähesed kaasreisijad magasid ja buss kihutas läbi lõputu Poola . </s> </p>
<p> <s> Ma kuulasin neid linte mitmeid kordi aina otsast peale kui non-stopp muusikat . </s> <s> See rahustas närve ja maandas ärevust eelseisva , Teadmatu ees . </s> <s> Aegamööda hakkasid paar pala eriliselt kõlama . </s> <s> Need olid ( ma vaatasin kassetiümbriselt järele ) ” Miracle of Love ” ( missugune tähenduslik pealkiri minu olukorras ! ) </s> <s> Annie Lennoxi esituses ja Chris Isaaki lauldud “ Wicked games ” . </s> <s> Ma polnud kunagi nii kaua ja keset ööd sellist muusikat kuulanud . </s> <s> See oli imeline tunne . . . </s> <s> Ma tean , et Riks , tema poleks mu taolist muusikavalikut heaks kiitnud – ta soovitanuks mulle tingimata mõnda Mahleri sümfooniat , kus postisarv huikab igatsevalt ja kõlavad austria poistekoori kõrged puhtad kirikuhääled . </s> <s> Või siis Beethoveni Pastoraalset , vist Kuuendat sümfooniat . </s> <s> Mina aga mõtlesin Annie Lennoxi saatel sellest , et see polegi tema , vaid Marianne enda hääl , mis saadab mind mu üksindusse . </s> <s> Ja hakkasin endale vastu vaidlema , et see väike , Mariannele kuulunud muusikamasin võiks mulle ometi alles jääda . </s> <s> Mingiks mälestuseks või lohutuseks või nii . </s> <s> Mul pole ju mõtet mingist kangekaelsest printsiibist seda mõnda mägijõkke heita . . . </s> </p>
<p> <s> Hommik oli , nagu ikka , teistsugune – kell kümme jõudsime Frankfurti ja pärastlõunal olime Münchenis . </s> <s> Tegelikult olin üsna magamata ja lömmis ja väljusin bussist pehmetel jalgadel . </s> <s> Reaalsus hakkas pikkamisi saabuma siis , kui leidsin end Müncheni kesklinna jalakäijate maailmast . </s> <s> Ja siis meenus mulle äkki , et kusagil sealsamas ligidal peaks asuma Müncheni Vana Pinakoteek – muuseum , mida olin alati külastada tahtnud . </s> <s> Sest seal oli ju ka Bruegheli pilte . </s> <s> Nii Uus kui ka Vana Pinakoteek asusid kena pargi naabruses , nende vahel laius lage muruala mõnede abstraktsete skulptuuridega – vist Henry Moore tööd . </s> <s> Bruegheli “ Laiskade maa ” nimelise maali leidsin üles ühest külggaleriist . </s> <s> Ma vaatasin neid puu all magavat kolme selli üksisilmi minutit kakskümmend . </s> <s> Maal hakkas mu jaoks elama , äratas kõiksugu mõtteid . </s> </p>
<p> <s> Selle pildi ligiduses leidus veel paar väikesemat varianti ühest Madalmaade külapidu kujutavast maalist ja see oligi kõik – kogu Brueghel . </s> <s> Siis meenus mulle , et nii “ Jahimehed lumes ” kui ka kõik ülejäänud maalid Bruegheli arvatavast aastaaegade-tsüklist asuvad tegelikult Viinis , sealses Kunstiajaloo Muuseumis . </s> <s> Ning ma sain aru , kust pärines mu mägede igatsus – see oli Brughelilt . </s> <s> Ehkki ta oli nii madala maa mees , kui vähegi olla sai . </s> <s> Ometi oli ta korra käinud Itaalias ja Alpe näinud ja need mägivaated meelde jätnud . </s> <s> Kuid tasandikukunstnikuna oli ta neid näinud hoopis isemoodi . . . </s> </p>
<p> <s> Ja minus hakkas kumisema üks lause – ma tahaksin “ Jahimehi lumes ” näha ta tõelisel kujul , ma tahaksin lausa selle sisse astuda ! </s> </p>
<p> <s> Aga selleks oli mul vaja sattuda Viini . </s> <s> Viin polnud Münchenist enam kuigi kaugel . </s> <s> Tõmbasin mõttes joone nende kahe linna vahele . </s> <s> See joon läbis Salzburgi . . . </s> </p>
<p> <s> Ühe rumaluse ma jõudsin teel raudteejaama siiski teha – ma saatsin Veronikale Tallinnasse postkaardi . </s> <s> Aga ma loodan tema peale – et ta ei näita seda postkaarti ega postitemplit mitte kellelegi . </s> <s> Tean , temale võib peaaegu kindel olla . </s> <s> Ta on üks neid väheseid naisi . . . </s> <s> Aga ma ikkagi reetsin nõnda osakese oma saladusest . </s> <s> Nii nagu ma olin seda korra juba teinud , kui ma viimasel õhtul tema poole läksin . . . </s> </p>
<p> <s> Too postkaart lihtsalt torkas mulle Vana Pinakoteegi kunstipoes silma . </s> <s> Tegu ei olnud küll “ Jahimeestega lumes ” , vaid tollesama “ Laiskade maaga ” , nii et mingit teadet ei saanud sealt välja lugeda . </s> <s> Kirjutasin sinna tagaküljele lihtsalt paar rida , paar mittemidagiütlevat rida . </s> <s> Et kõik on korras ja ma tänan teda sõpruse eest ja midagi veel . </s> <s> Ometi sisaldus juba paljalt nimes Brueghel teatud vihje . </s> <s> Kujutlesin , kuidas sõber Riks jõuab oma otsingutes ükskord Veronika juurde ja näeb seda postkaarti . </s> <s> Mis oli küll vähe tõenäoline , kuid siiski mitte päriselt võimatu . </s> <s> Temal võib kohe tekkida assotsiatsioon – Tarkovski , “ Solaris ” , Brueghel , tema maalid , kus need asuvad ja nõnda edasi . </s> <s> Me olime ju Riksiga omal ajal nii palju “ Solarise ” sümboolika üle arutlenud . . . </s> </p>
<p> <s> Pärast Veronika-postkaardi postitamist istusin õhtusele rongile , mis viis mind Austria suunas . </s> <s> Ma ei teadnud veel midagi kindlat , kuid Brueghel vedas mind edasi . </s> <s> Sinna , kus hoiti ta pilte . </s> </p>
<p> <s> Kuid ma ei sõitnud Viinini . </s> <s> Ma ei tea , mis mind sundis pakivõrgust oma seljakotti haarama ja väljapääsu poole liikuma , kui reproduktorist kõlas linnanimi Salzburg . </s> <s> Võib-olla tahtsin näha Mozarti paiku . </s> <s> Võib-olla mulle oli poolunes meenunud mu sõber Richard , vaidlused temaga . </s> <s> Miks ma olin üldse rongist maha tulnud , kui Viinis ootasid mind “ Jahimehed lumes ” . </s> <s> Ja “ Viljapõimajad ” Ning veel kaks ülejäänud maali , neli neist kaheteistkümnest , mis Bruegheli aastaaegade tsüklist alles olid jäänud . </s> <s> Kõik teised ( kui need üldse maalitud said ) olid kadunud ajaauku . </s> <s> Vendade Limbourgide Berry hertsogi palveraamatu aastaaegade tsüklil oli rohkem õnne olnud , selle tsükli kõik kaksteist maali on säilinud . </s> <s> Vaatasime neid kord Richardiga . . . </s> <s> Huvitav , kus ta praegu ise võiks olla ? mõtlesin ma seal Salzburgi raudteejaam varikatuse all . </s> <s> Kas ta tunneb , et ma mõtlen hetkel ta peale ? </s> </p>
<p> <s> Vahepeal oli justkui väike ajaauk . </s> <s> Salzburgi raudteevaksal oli hiliselt tühi ja kajas võimatult vastu . </s> <s> Ma seisin nõutult selle keskel , seljakott jalgade juures põrandal . </s> <s> Oli mingi nullhetke tunne . </s> <s> Hea meelega oleksin tahtnud aja maha võtta , mitte midagi teha , istuda vaid seinaäärsele pingile ja vaadata enda ette . </s> <s> Kuid ma teadsin , et pean endale muretsema ööbimiskoha . </s> <s> Ma ju ei saanud jääda vaksalisse . </s> <s> Sulgesin oma varanduse automaathoidla neljanurgelisse raudkappi . </s> <s> Münti sisse lastes heiastus mulle pilt Jaapanist , kusagilt Tokyo või Kobe raudteejaamast , kus taolistes , natuke suuremates kappides saab iga juhuslik ja vähenõudlik reisija ööbida . </s> <s> Minimaalses ruumis , mingis uusaja kloosterlikus mudelis . </s> <s> Pool meetrit korda pool meetrit korda kaks meetrit mõõtmetega , magamisriietega vooderdatud magamisruum , kuhu poed nagu nišši . </s> <s> Ja lambike laes . </s> <s> Palju siis inimesele vaja on . </s> <s> Ülim askees . </s> <s> Täielik üksildumine . </s> <s> Kuid siin , palju rahvavaesemas linnas ja selles vaksalis taolist võimalust polnud . </s> <s> Muidu oleksin seda ehk kasutanudki . </s> </p>
<p> <s> Õnneks oli siingi minusuguste reisijate peale mõeldud . </s> <s> Ühe suletud kassaluugi kõrval oli nimekiri linna hotellidest , aga õnneks ka pansionidest . </s> <s> Ma ei pretendeerinudki mõttes mingi hotellikoha peale , ehkki mu rahaline seis oleks seda lubanud . </s> <s> Mul oli vaja midagi privaatsemat , üksildasemat . </s> <s> Olin kuulnud väikestest erapansionaatidest . </s> <s> Neid oli nimekirjas kõigest kolm . </s> <s> Helga Hirschi erapansioni valisin puhtalt intuitiivselt , vist seepärast , et sead pidas naine . </s> <s> ( Tagantjärele selgus , et tegin targasti . ) </s> <s> helistasin pikemalt mõtlemata . </s> <s> Frau Helga hääletämber oli sümpaatne – jah , jah , tal on minu jaoks tuba , ning ta nimetas aadressi . </s> </p>
<p> <s> Ma pidin võtma takso , sest väljas sadas ja sõita tuli läbi tugevneva vihma . </s> <s> Võõras linn heidab pimeduse saabudes su peale tõelise võõrusekatte . </s> <s> Sa võid ennast lausa kaotada . </s> <s> Selgus , et frau Helga pansionaat asub linnast väljas . </s> <s> Varsti algasidki ühel pool teed põllud . </s> <s> Perenaine , frau Hirsch juba ootas mind oma maja laia varikatuse all . </s> <s> Valgus langes talle selja tagant , ma nägin vaid ta väheldast kogu , kuid ei seletanud nägu . </s> <s> Mu ees oli vihmakardin , millest tuli läbi astuda . </s> <s> Takso veeres kollase tule põlema süttides tagasi linna poole . </s> <s> Kusagilt pimedusest tuli laudalõhna . </s> </p>
<p> <s> Perenaisel oli seljas kirsipruun kleit , sellel valge pitsäärisega austria põll . </s> <s> Tal olid ülespandud juuksed ja rahulik , peaaegu vali näoilme . </s> <s> Me tõusime kohe teisele korrusele . </s> <s> Rääkisime muidugi inglise keeles ja mul oli hea meel , et me keelenivoo oli enam-vähem võrdne , frau Helgal ehk minust pisut-pisut parem , tänu rohkele suhtlemisele turistidega . </s> </p>
<p> <s> Mulle anti teise korruse nurgatuba . </s> <s> Enne lahkumist pühkis frau Helga käsi nagu mingi nähtamatu ämblikuvõrgu silme eest ja ta tegi teatavaks tema pansionaadi olulised käitumisnõuded : </s> </p>
<p> <s> “ Arvestage ühe olulise asjaga – te viibite jumalakartlikus peres . </s> <s> Üldiselt , ma võtan öömajale vaid vallalisi , üksikuid inimesi . </s> <s> Nii et … siia majja ei kutsuta öiseid külalisi ega korraldata pidusid . . . </s> <s> Hea oleks , kui poleks ka valju muusikat . . . </s> <s> Ma arvan , et saite minust aru . . . ” </s> </p>
<p> <s> Ütlesin , et mingeid külalisi mul olema ei saa ja et ma pole suitsetaja . </s> <s> Mis näis Helgale siiski palju väiksem patt olevat , aga ta noogutas ka seepeale . </s> </p>
<p> <s> Alles seejärel küsis ta , kuidas on mu nimi ja kust ma tulen . </s> <s> Ma ei tea , mis mulle sisse lõi – ma ütlesin , et nimi on Paul ja et ma tulen Soomest . </s> <s> Aga frau Helga ei imestanud mu nime ega maa üle , mõlemaid – nii Paule kui ka soomlasi – oli ta klientide hulgas nähtavasti olnud . </s> <s> Mingeid dokumente ta mult ei küsinud – siin usuti inimest näo ja öeldu järgi . </s> </p>
<p> <s> Ma maksin talle nädala aja eest ette . </s> <s> Hind oli seesama , mida telefonis kuulsin . </s> </p>
<p> <s> Siis olin ma viimaks üksi selles otsakambris . </s> <s> Väljas rabises pime austria vihm vastu aknaid ja seinu . . . aga mul oli lõpuks ometi kindel katus pea kohal . </s> <s> Esimene katus peale Eestist lahkumist . </s> <s> Mõtlesin raugelt : kusagil siinsamas ligidal on Mozarti ja “ Heliseva muusika ” kohad . </s> <s> Ja lõunasse jäävad juba mäed . . . </s> <s> Pugesin ettevaatlikult jahedate linade vahele . </s> <s> Ainuke , mis mind häiris , enne kui uni mind ründas – miks mul oli vaja sellele usklikule naisele valetada , et olen Soomest . </s> <s> Tõsi , uue nime olin valinud juba varem . . . </s> </p>
<p> <s> Magasin sellest väsitavast päevast hoolimata halvasti . </s> <s> Ärkasin paar korda öö jooksul mingite jälitusunenägude sunnil üles . </s> <s> Ja käisin ka koridoris asuvas WCs . </s> <s> Kogu maja näis raskelt ja sügavalt hingavat . </s> <s> Trepikäigus põles üksainus väike lamp . </s> <s> Vihm oli lakanud . </s> <s> Ja seetõttu oli öösse jäänud nagu mingi tühik . </s> <s> See õõnsusetunne kandus üle minussegi . </s> <s> Tundsin , et terves maja pole ainsatki meeshinge – vaid mina ja frau Helga . </s> <s> Üksnes kaugemalt koridoriseinalt vaatas mulle vastu peadligi kammitud juustega rahulik mehenägu . </s> <s> ( Hiljem sain teada , et see oli frau Helga kadunud mees . ) </s> <s> Fotost edasi rippusid seinal klaasitud aukirjad ja diplomid , saadud munitsipaliteedilt külaliste eeskujuliku teenindamise eest . </s> <s> ( Kahekümne aasta eest , nagu ma hiljem teada sain , olid frau Helga ja ta mees otsustanud maja kohaldada pansionaadiks , sest Salzburgi hakkas tulema niivõrd palju turiste . </s> <s> Aga nad olid jätkanud ka karjakasvatusega . </s> <s> Ja sellest ajast peale oli neil hakanud hästi minema . </s> <s> Kui mehe surm maha arvata . </s> <s> Kümme aastat tagasi . ) </s> </p>
<p> <s> Ent palju lähemal , peaaegu minu toaukse vastas hakkas mulle silma mingi ese , mis oli madal puust palvetool , kus palvetaja pidi nähtavasti põlvitama ja selleks oli olemas väike padi . </s> <s> Ma polnud midagi taolist varem näinud , aga taipasin tooli otstarbe ometi ära . </s> <s> Sealsamas , käepärast rippusid palvehelmed . </s> <s> Seisin tükk aega tooli juures ja mul oli kange tahtmine järele proovida , kuidas sellel toolil põlvitada oleks . </s> <s> Kummardusin ja katsusin sõrmenukkidega areldi seda väikest patja – minu meelest olid seal justkui kellegi põlvejäljed alles . </s> <s> Huvitav , kes oli seda tooli viimati oli kasutanud ? </s> <s> Kui ma söandaks , milliseid sõnu ma peaksin mõttes lausuma ? mõtlesin ma äkki . </s> <s> Ma ju ei teadnud ühtki palvet , katoliiklikest rääkimata . </s> <s> Olin võõras selles maailmas . </s> <s> Kuid säärast olukorda olingi ju vaistlikult oodanud . </s> <s> Olukorda , milles mu kunagine mina saaks lahustuda ja muutuda kellekski teiseks . </s> </p>
<p> <s> Enne kui toaukse tasakesi enda taga sulgesin , ütlesin endale – siit sellest palvetooliga trepipealsest algab mu teine elu . . . </s> </p>
<p> <s> Hommikul magasin see-eest kaua . </s> <s> Frau Hirsch oli mulle juba õhtul söögitoa kätte juhatanud . </s> <s> Ja ma ei eksinud – ma olingi tol hommikul ta ainus kostiline . </s> <s> Kui olin just lauda istunud , ilmus frau ise ja tõi mulle kruusitäie sooja piima . </s> <s> Sain aru , et see käis kosti hulka . </s> <s> Ja siis selgus , et ma polnudki õhtul valesti haistnud – frau Hirsch pidas kuut lehma ja ka paari hobust . </s> <s> Tirooli tüüpi kahekorruseline lamekatusega maja vaatas vaid fassaadiga linna poole , aga teises küljes , maja taga algasid rohelised koplid , ühesõnaga maamaastik . </s> </p>
<p> <s> Tegelikult tuli perenaine üksnes küsima , kas kõik on korras . </s> <s> Oo-jaa , vägagi ! </s> <s> Ainult et mind vaevas edasi too eileõhtune ütlus , et olen Soomest . </s> <s> Mõtlesin pingsalt , kuidas sellest valest , tegelikult ju poolvalest lahti saada . </s> <s> Esialgu ei paistnud mingit võimalust . </s> <s> Mingis mõttes oli see ju olnud mu enesekaitse . </s> </p>
<p> <s> Pärast hommikusööki tõusin oma tuppa ja voltisin laial voodil lahti eelmisel päeval ostetud Austria turismikaardi . </s> <s> Kaart oli märjaks saanud ja mõnest kohast isegi hõõrdunud , kuid tekste ja muud polnud see rikkunud . </s> <s> Sel hetkel polnud mul veel mingit konkreetset plaani , ma justkui liikusin seda kaarti mööda mingi pimeda noole kannul . </s> <s> Mul oli meeles õpingute ajast pärit lause , et igasugune kaart on reaalse maailma pilt , tema peegeldus , ja sellele laienevad kõik tegelikkuse reeglid . </s> <s> Nõnda võiksid ehk sensitiivsed inimesed kaarti kasutades inimest jälitada või tema pelgupaika teada saada , mõtlesin kohkumusega . </s> <s> Et see võiks umbes nii olla nagu inimese fotoga , millesse jääb püsima osa inimese olemusest või hingest . </s> <s> Mispärast siis muidu primitiivsed ja ka tugevate paganlike traditsioonidega rahvad ei salli pildistamist . . . </s> <s> See kõik oli paljas võõras teooria . </s> <s> Omal ajal olin selle kogunisti välja naernud , aga seal frau Helga avaras külalistetoas mõtlesin nende asjade peale pisut tõsisemalt . </s> <s> Ja otsustasin , et võtan õige oma abielusõrmuse sõrmest , seon selle niidi otsa ja pendeldan sellel kaardil – et las saatus või frau Helga jumal ütleb mulle , kus on see koht , kuhu mul on määratud pidama jääda . </s> </p>
<p> <s> See jäi mul tegemata , sest frau Helga koputas uksele ja soovis mult teada , kas ma lähen linna peale ja millal mind võiks oodata . </s> <s> Selles mõttes , et tema majas olevat kell kümme öörahu . </s> <s> Lubasin seda silmas pidada . </s> <s> Frau väljus rahulolevalt , ent kitsilt naeratades . </s> </p>
<p> <s> Alles pärast tema lahkumist märkasin , et olingi juba sõrmuse sõrmest ära tõmmanud . </s> <s> Kui nii , siis ma ei pane seda enam tagasi ! </s> <s> Libistasin Ruthi nime kandva võru oma vesti salataskusse . </s> <s> Ja alles seejärel taipasin , et frau Helga võis eile õhtul mind näha sõrmusega , ja kui ta edaspidi näeb mind ilma selleta , võib ta mind hakata ebaausaks inimeseks pidada ja mulle öömaja koha üles öelda . </s> <s> Tuues ettekäändeks mu ebaaususe . </s> <s> Kuid õhtul oli nii pime olnud – ja vaevalt säärased üksikasjad kohe silma hakkavad , lohutasin end. Ehkki naisterahvaste tähelepanuvõimele ei saa läheneda tavalise loogikaga . . . </s> </p>
<p> <s> Ma ei kiirustanud lahkuma . </s> <s> Vaatlesin justkui esmapilgul oma tuba , avasin kolme poolega kapi , tegin lahti kummutisahtlid ja kirjutuslaua omi . </s> <s> Mul polnud neid millegagi täita , pealegi olin oma seljakoti vaksalisse jätnud . </s> <s> Ja see tuba oligi rohkem kahele mõeldud , millest rääkis kõige selgemat keelt lai ja nelja padjaga voodi . </s> <s> Ja esimest korda läbis mind mingi etteheite , ei , valususenool . </s> <s> Kuid ümber mõelda , ükskõik mil määral , oli juba hilja . . . </s> </p>
<p> <s> Sel esimesel päeval Salzburgis ei rutanud ma tormama turistidevoolu sabas . </s> <s> Sest ma polnud turist . </s> <s> Frau Helga Hirschi range õhustikuga pansionaat oli mind häälestanud mingisse teise meeleollu . </s> <s> Esimesena astusin hoopis sisse piiskoplikku katedraali . </s> <s> Valvur eeskojas oma klaasist putkas kõõritas mind korraks , kuid ei peatanud . </s> <s> Varsti sain aru ka valvsuse põhjuse – kümne minuti pärast hakkas katedraali altariesisele kogunema inimesi , lauljaid , nagu ma varsti taipasin . </s> <s> Ja kohe algaski mingi muusikateose proov . </s> <s> Nüüd oleks vaja olnud sõber Riksi . </s> <s> Kuid kui lõpuks jõuti võimsa “ Halleluuja ” -koorini , siis tundsin minagi ära Händeli “ Messiase ” . </s> </p>
<p> <s> Ma kuulasin proovi lõpuni . </s> <s> Keegi ei tulnud mind tülitama . </s> <s> Ja see muusika ning Salzburgi katedraal sisendasid mulle terveks päevaks kindla veendumuse , mingi kindluse , mida ma tol hetkel ei osanud endale veel seletada . </s> <s> Võimalik , et kui ma oleksin algul käinud Mozarti-radu , võinuks kõik edaspidi kuidagi teisiti minna . . . </s> </p></div2><div2 type="alaosa"><head> I KADUMINE </head><head> 10 . peatükk Anniega ja Annieta </head>
<p> <s> “ Kas sul on puukingad kaasas , kui sa täna mäkke tahad tõusta ? ” küsisin ma Annielt naljatades , kui ta silmad avas . </s> <s> Selle ingliskeelse lause moodustamine ei käinud siiski kergesti ; sõnad tulid vaid ühekaupa meelde ; hommikul töötas mõistus kuidagi aeglaselt . </s> </p>
<p> <s> “ Mul on see-eest paar väga häid Cameli mägisaapaid , ” teatas ta mulle pooltõsiselt ning võttis seejärel kahe käega mu kaela ümbert kinni ning tõmbas enda vastu . </s> <s> See oli nii loomulik ja instinktiivne liigutus , justkui järg öisele . . . </s> </p>
<p> <s> Olin enne tema ärkamist telgiluku vaikselt lahti tõmmanud – väljas oli olnud tihe piimvalge udu ja tundunud üsna rõske . </s> <s> Lähedasi puid polnud igatahes nähagi . </s> <s> Nii et meil polnud tõesti kuhugi kiiret ja me võisime lihtsalt olla – teineteise seltsis , teineteist avastades , teineteist rõõmustades . </s> </p>
<p> <s> Pärast ma silmitsesin Anniet selles kahkjas koiduvalguses ja ta näis mulle nii ainuomasena , kui banaalne see võrdlus ka poleks . </s> <s> Ent veel kaks päeva tagasi polnud ma teda tundnud , polnud kahtlustanudki , et ta maailmas olemas on . </s> <s> Ja kogu eelmine päev näis tagasivaates nii põhjatu ja oli nii palju sisaldanud – me olime teist korda kohtunud , mägedesse sõitnud , öömajale jäänud , armatsenud – ja nüüd siis oli ta minu hoolde usaldatud ( või ise ennast minule usaldanud , mis oli peaaegu üks ning sama ) inimlaps , naine , inimene , et ma teda hoiaksin . . . ja vääriksin kogu selle aja , mil me koos oleme . </s> <s> Et siis , kui me teineteisest lahkume , oleks see , mida me kumbki endaga kaasa võtame , meid kokkujuhatanud juhust väärt . . . </s> <s> Jah , just sel hetkel tundsin juhuse kõikesuutvat võimu , järgmisel hetkel näis see jälle nõrgenevat . </s> <s> Ma polnud juhuslikkuse-nähtusest kunagi hästi aru saanud , ent nüüd oli mul jälle kord põhjus selle üle imestada . . . </s> </p>
<p> <s> Kuid ometi tundsin , nagu vaid harvadel kordadel elus , kuidas selle hommiku ajasekundid justkui kuuldavaks muutusid , kuidas mu kõrvus hakkas midagi kellalaadset tiksuma , ehkki mul polnud kella randmel ega kusagil taskus , sest ma ei salli nähtavat aega . </s> <s> Mis andis mulle teada , et ma peaksin püüdma seda alanud päeva , peaksin suutma süüvida olevasse , et ma peaksin suutma tunda ja välja öelda seda , milleks muudes olukordades on antud palju enam aega ning palju rohkem võimalusi . . . </s> </p>
<p> <s> Meil seisis ees tõesti midagi suurepärast . . . </s> </p>
<p> <s> Jah , muidugi polnud me eelmisel päeval sinna koopa suunas teele asunud . </s> <s> Me olime mõnusalt venitanud oma lõunatundi . </s> <s> Me olime kõigepealt võidelnud fööniga . </s> <s> Me olime söönud . </s> <s> Olime rääkinud ja kohvi joonud ja jälle rääkinud . </s> <s> Ja õhtu oli sellesse orgu saabunud ruttu , puude ja mägede varjud olid muutnud ümbruse jahedaks ning hämaraks , nii et olime pidanud öövarjule mõtlema . </s> <s> Nõnda siis olime hakanud oma telke üles panema . </s> <s> Kõigepealt olin Anniele abiks . </s> <s> Telgid panime üles ukseavadega vastakuti . </s> <s> Hiljem selgus muidugi , et meile polegi kahte telki vaja , aga tol hetkel mängisime veel seda mängu , et me ei tea , mis edasi võib juhtuda . </s> </p>
<p> <s> Seejärel püüdsime priimusetulest sooja saada . </s> <s> Kuid see leek oli kehvake . </s> <s> Ja muidugi ei suutnud see asendada üht tõelist lõket kusagil Kõrvemaa metsades . </s> <s> Ent siin säärast tuld teha ei saanud . </s> <s> See oli ikkagi Lääne-Euroopa , kus oma reeglid . </s> <s> Ja pealegi valvas meid kusagil kõrgemal sõjakooli-sõjamuuseumi sünge silmitu müüriserv . </s> </p>
<p> <s> “ Mul on külm , ” sosistas Annie mulle ühel hetkel ja tuli ning puges mu käte vahele . </s> <s> Ning sellest peale langes kogu see kerge näitlemine ära . </s> <s> Pugesime mõlemad minu telki , olles enne seda mõlema seljakotid tõstnud sinna teise , väiksemasse telki . </s> <s> Et neil oleks seltsim . </s> <s> Nagu meilgi . </s> </p>
<p> <s> Kui ma siis seal telgis temaga kõrvuti lamasin . võtsin tema käed ja toppisin oma kurgualusesse , sest need olid tõesti külmad . </s> <s> Aga kohe ärkas nagu teine plaan , ja hakkasid taas heiastuma mingid pildid , mingid stseenid – justkui déj ? -vu , justkui kord olnud elust välja kistud . </s> <s> Ja neis kõigis oli tema , Annie – lahtilükatud tinaraamidega akna all kirja lugemas , pesu pesemas , kõndimas , korv käevangus , madalmaade turul , kitkumas kiviruudulise põrandaga köögis kanu , unelemas peegli ees – , kord teenijanna , kord pereproua , kord iseendana . </s> </p>
<p> <s> Nõnda ma talle sosistasingi . </s> <s> Et ärgu teeselgu ühti , ta on pärit oma ajas kauge kaasmaalase Vermeeri maalidelt . </s> </p>
<p> <s> “ Jah-jah , Richard , sealt ma olengi ! </s> <s> Küll on hea , et sina mu saladuse ära arvasid ! “ oli ta nõus ja puges mulle veel ligemale . </s> </p>
<p> <s> Ja veel mõni aeg hiljem lebas ta minul – ma olin ta ise , kergelt ja luba küsimata , sinna tõstnud , justkui oleksin kartnud , et telgipõrandast läbi tungiv maapinna külmus võib talle kahju teha . </s> <s> Aga edasi ei tundnud me enam külma ega sooja , vaid üksnes teineteist . </s> <s> Muidugi , ka ärajoodud vein oli hakanud mõjuma ja oli meid julgemaks muutnud . </s> </p>
<p> <s> Ma ei tundnud teda korraga enam ära – kuhu oli kadunud ta hillitsetus ? </s> <s> Ta muutus kärsituks , et mitte öelda talitsematuks , ta nagu soovis midagi tasa teha , millegi või kellelegi alandusest või häbist võimalikult kiiresti lahti saada , midagi endale ja seeläbi ka minule tõestada . </s> <s> Kuigi selleks viimaseks polnud mingit vajadust . </s> <s> Ma võtsin ta reeglid vastu ; ma suutsin temaga kuni lõpuni samas rütmis kaasa minna . . . </s> <s> Ühesõnaga , meie kahe vahel täielikus vaikuses asetleidev raevukas ühinemine sarnanes pisut mingi võitlusega ja just seetõttu ei saanud seda võrrelda ühegi teise , taolises matkaolukorras läbitehtud seksiga . </s> <s> ( Mul oli säärastki paaril korral ette tulnud ! ) </s> <s> Tahtsin sellega öelda , et ma tegelikult nautisin teda – ja mitte sellepärast , et ta oli mul esimene välismaalanna , vaid temas peitunud naisolevust , keda ma muul ajal ja muul kombel poleks eales tundma õppinud , kui te minust õigesti aru saate . </s> <s> Aga muus oli ta kõigi mu eelmiste naiste moodi , Marianne lunaatiline juhtum kaasa arvatud . </s> </p>
<p> <s> Aga veel pärast sedagi lamas ta minul edasi – jalad ja käed kahel pool mind , justkui tahaks teha võimatuks mu põgenemise sellesse öösse , mis jätaks ta üksi nende pöökide , selle oru , selle korduda võiva sooja , kuid hirmutava tuulega ja nende mägedega . </s> <s> Sest kes läheks siis temaga Alexander von Mörki maailma , tema jäisesse kuningriiki . </s> <s> See polnudki mingi kapriis , vaid tõeline kartus , kartus jääda jälle kord üksi – ja ma sain tast aru . </s> <s> Tundsin ta keha raskust – alles nüüd ! – , nagu me ikka tunneme , kui armuõhin on möödas ja füüsilise maailma reeglid ning seadused astuvad uuesti jõusse . </s> <s> Aga see oli meeldiv raskus , ja ma talusin seda stoiliselt . </s> </p>
<p> <s> Siis , veel mõnda aega hiljem lamas ta taltunult mu kaisus ning ümises mu kõrva mingit viisi . </s> <s> Ümises niikaua , kuni see mulle meelde jäi . </s> <s> Nimetasin selle hiljem Annie-lauluks . </s> <s> See on minus veel praegugi alles ja tuletab mulle meelde mu lubadust , et ma kord ikkagi Hollandis ära käiksin . . . </s> </p>
<p> <s> Seejärel oli minu kord ennast avada . </s> <s> Ja ma ajasin end küünarnukkidele ning kummardusin ta kohale , et olla talle võimalikult lähedal , vist kartusest , et teineteist nägemata võib midagi olulist kaotsi minna . </s> <s> Eristasin pimedas vaid ta pisut heledamat näoovaali . </s> <s> Nõnda siis hakkasin talle rääkima oma siiasõidu tõelisest eesmärgist ja muidugi ka Larryst . </s> <s> Sellest kujunes pikk lugu . </s> <s> Ning ma avastasin tas hea kuulaja ning samas ka empaatiavõime – ta elas mu jutustusele , mu otsingutele kogu aeg kaasa , andes käepuudutuste , hingamise , üksikute hüüatustega sellest märku , nagu puudutanuks see kõik ka teda ennast . </s> <s> Mis polnudki päris vale . . . </s> </p>
<p> <s> Me vestlus käis poolihääli , et ööd mitte häirida . </s> <s> Kuid aegamööda see nõrgenes sosinaks ja see oli märk , et väsimus vallutas meid mõlemaid – algul me keha , siis ka mõistuse . </s> </p>
<p> <s> “ Kui sa soovid . . . if You wish . . . </s> <s> I can help . . . ma aitan sul teda üles otsida . . . </s> <s> Homme , ülehomme , ” pomises mu hollandlanna läbi une ja lisas siis juba midagi oma emakeeles , mis pidi olema midagi meeldivat ja intiimset ja võis tähendada , kui hea tal hetkel on olla . </s> <s> Võib-olla ta püüdis mind tänada , et ma ta jälle kuhugi tagasi tõin . </s> <s> Mille eest – armastamine pole teenus , selle eest ei tänata , see on ju vastastikune . . . </s> <s> Aga ma ei olnud kindel , et see sosin just seda tähendas . </s> <s> Kui tõesti nii , siis oli mul enda üle hea meel . </s> <s> Mulle on ikka meeldinud mõnda naist ta keha kurbusest üle aidata . </s> <s> Või kuidas seda nüüd peaks ütlema , et see liiga pretensioonikalt ei kõlaks . . . ? </s> </p>
<p> <s> Kuid sinna selle unise vahele jõudis vilksatada veel üks mõte , õigemini kiire ahel mõtteid – jälle on üks päev möödas , mille jooksul ma pole Larryle ega ta saladusele lähemale jõudnud , sest ma olin , nagu seda minuga ikka juhtus , lasknud elul , naisahvatlusel ja juhuse pakutul end kaasa kiskuda . </s> <s> Niisamuti , nagu ma polnud kordagi mõelnud Sirkkale , Ruthile , Mariannele , Veronikale ja kellele veel . </s> <s> Kuid need olid praegu pelgalt naisenimed . </s> <s> Neid polnud siin ; nad olid hiiglakaugel , peaaegu olematuses . </s> <s> Aga keegi oli väga mu ligidal . </s> <s> Kaevasin käe lamaja ümber . </s> <s> Sel hetkel ei teadnud ma enam ta nime , ei mäletanud , kuidas ma ta kõrvale olin sattunud . </s> <s> Veelgi enam – ma ei mäletanud ennastki . </s> <s> Võisin väga vabalt olla keegi teine , hüüdnimega Larry . . . </s> <s> Kus ma olin midagi taolist juba kohanud . . . ? </s> </p>
<p> <s> Me lahkusime sealt pöögivälult alles poolteise tunni pärast , kui terves orus võis juba aimata päikest . </s> <s> Muul ajal peaaegu märkamatuks jääv suunanäitaja kirjaga “ Eisriesenwelt ” juhatas meid suurelt teelt vasakule , mäkke . </s> <s> Kuid ka see järsult tõusma hakkav tee oli asfalteeritud , ehkki polnud mõeldud rohkem kui ühe sõiduauto laiuse jaoks . </s> <s> Vastassuuna eest hoolitsesid aeg-ajalt järgnevad teetaskud . </s> </p>
<p> <s> Kõndisin kuuleka matkajana Annie kannul , sest tema oli nüüdsest juht , ehkki oleksin hea meelega ( ja ma usun , et temagi ) tahtnud kõndida temaga kaelakuti , muidugi ilma seljakottideta ja siis muidugi ka tasasel maal </s> </p>
<p> <s> Imelik , mõtlesin ma teab juba mitmes kord , et mägiteed kõndiv inimene ei tunneta ja isegi ei hooma tõusunurka ega saa mõnikord arugi tõusu tõsidusest . </s> <s> Või käib see ainult meie , tasandikuinimeste kohta ? </s> <s> Ja alles siis , kui ta peatub – mis on säärasel mäkketõusul paratamatu – ning ümber pöördub , siis ta märkab ta küll , millega ta on hakkama saanud . </s> <s> Olin seda paljudel kordadel Kaukaasias kogenud ( ühel suvel käisin seal koos Larry ja veel paari kamraadiga ) ning korra ka Tian Shanis . </s> <s> Ja nüüd siis siin . </s> <s> Kuid sellest kogemusest palju enam rõõmustas mind tõdemus – kujutada vaid , ma olin Alpides , kes seda võinuks kunagi mõelda . </s> <s> Ning jälle tulid meelde Larry sõnad mõningate kohtade võimatusest meie jaoks . . . </s> </p>
<p> <s> Vahepeal pingutasin end Anniele järele , et näha , kuidas tema suudab . </s> <s> Ta naeratas mulle vastuseks oma higist naeratust ja osutas vaikides ettepoole – et ärgu ma asjata jõudu rääkimise peale kulutagu . </s> <s> Mingi eriline sportlik kuju ta küll ei paistnud olevat , kuid sitkust näis tal oma haprast konstruktsioonist hoolimata jaguvat . </s> <s> Õieti tundus selles tagantvaates õbluke vaid ta ülemine pool , samal ajal kui keskkoht oli , kuidas nüüd öelda , toekam , ja seda täiendasid veel ka ta tugevad reied , pingulduvad sääremarjad kuni nende Cameli-saabasteni välja . </s> <s> Kuidagi raske oli teda kujutleda selle õrna öise olevusena , kes polnud vastu olnud ennast minule jagama . </s> </p>
<p> <s> Igatahes sel tõusul , sel hommikul õppisin teda tundma hoopis teisest küljest . </s> <s> Aga ta lähedusest tekkinud vaba ja puhas tunne polnud jäänud sinna orupõhja , mida varjas ikka veel helehall udu nagu tihe suits , ehkki me turjasid proovis juba hommikupäike , jah , see tunne oli meiega kaasas . </s> </p>
<p> <s> Siis lõppes seegi kitsas , ühe sõiduki laiune asfalttee , lõppes üsna avara parkimisplatsiga , ning edasi oli viis juba kruusane , kiiresti kitsenev rada . </s> <s> Ja mida kõrgemale tõusime , seda nähtavamaks muutus meist lõunasse jäävate mägede , ahelike üksteisele paigutuv ja erinevas tumedusastmes viirustik . </s> <s> Kusagil seal pidi see jõudma oma lumise-jäise maksimumini , aga nende kõige kõrgemate , tõeliste alpiinsete tippudeni me pilk esialgu ei ulatunud . </s> </p>
<p> <s> Ja teist korda selle hommiku jooksul tuli mulle Larry meelde . </s> <s> Nagu oleksin temaga jälle mõttesideme saavutanud . . . </s> <s> Nagu ennist meenutatud – me olime korra koos mägedes käinud . </s> <s> Mõned tuttavad poisid veel ja mõned tüdrukud ka , aga mitte Ruth . </s> <s> Olime valinud raske marsruudi – üle Betšo kuru Gruusiasse ja nädala pärast üle Šarivtseki tagasi . </s> <s> Muul ajal küll veel oleks see paras üleminek olnud , kuid selleks ajaks oli käes juba september ning tagasitulekul seal laial Šarivtseki lumeplatool lasime raja käest . </s> <s> Õieti oli ennustamatu öine värske lumesadu selle endasse matnud . </s> <s> Nii tuli meil Baksani orgu laskuda huupi , aeg-ajalt köit kasutades – kõigepealt üsna järsust liustikukeelest alla ja pärast mööda märgi silekaljusid , mis oli kokku kaunikesti riskantne ettevõte , sest tüdrukud olid päris kogenematud , läksid hirmu täis , ja ega meiegi keegi taolist olukorda läbi polnud elanud . </s> <s> Aga kõik läks ometi õnnelikult . </s> <s> Ma ei mäleta , kuidas Larry vastu pidas , aga hiljem küll kaifisime neid teravamaid hetki palju kordi üle ja naersime ning siis ükskord Larry laususki : “ Tead , ükskord elus tahaks samamoodi Alpidesse sattuda . </s> <s> Neist mägedest on nii palju räägitud . </s> <s> Tahaks veenduda , millised nad ikkagi on , kas võimsamad ja kaunimad . </s> <s> Kõrguse järgi justkui poleks , aga ilu poolest – pagan seda teab ! ? ” </s> </p>
<p> <s> Need olid olnud just tema sõnad . </s> <s> Ja mul olid need meeles . </s> <s> Aga tookord tundus see jutt nii utoopiline – mismoodi Alpidesse , siis oleks ju vaja sõita kas Šveitsi , Itaaliasse või Austriasse ? </s> <s> Need maad olid tookord seitsme luku taga – ja luku võti oli sinna sisse ära murtud . </s> <s> Nagu ühes vanas Inglismaa kohta käivas lastelaulus , õieti küll liisusalmis . </s> </p>
<p> <s> Ja nüüd ma olingi siin . </s> <s> Üksi , ilma temata . </s> <s> Koos ühe juhusliku matkakaaslasega , keda ma kaks päeva tagasi veel ei tundnudki . </s> <s> Ja kõik need vaated ning meid ootav jääkoobas ja Saltzburg ning Innsbruck ja teised nimed olid lausa siinsamas , samal ajal kui Vladikavkaz ja Mestia ja Terskol ning kõik nood muud tuttavad nimed seal Kaukaasias olid kui tohutu kauguse taha tõmbunud , nii et vaevalt neid enam kunagi näha saab . </s> <s> Muidu veel , aga seal käis ju pidevalt see väike sõda , mille põhjusi ja algeid me küll omal ajal näha ei osanud . . . </s> </p>
<p> <s> Larry , Larry ! mõtlesin ma . </s> <s> Mul on sinu leidmiseks jäänud veel vaid kolm päeva . </s> <s> Ja see , tänane tuleb kohe kindlasti maha arvata . . . ! </s> </p>
<p> <s> Annie imestushüüd katkestas mu mõtisklused . </s> <s> Ta osutas tagasisuunas – seal , orupõhja udumerest tõusis pinnale meie mäerünk , äratuntav oma halli kindlusega , millel oli ka oma nimi – Hohenwerfel . </s> <s> Ning mul käis kehast läbi mõnus judin , sest mulle meenus me laagripaik teispool seda rünka ja kõik , mis seal oli aset leidnud . </s> </p>
<p> <s> “ Annie , Annie , ” sosistasin ma ja haarasin ta seljakotirihmast kinni , sundisin seisatama , pöörasin ta enda poole ja suudlesin teda otse suule – toiming , mida ma polnud kaua aega teinud , sest mu suhtlused olid kord juba seda rada läinud , et taoliseks õrnutsemiseks polnud põhjust ega vajadustki . </s> </p>
<p> <s> Ta vabastas end naerdes ja lükkas mind liikvele , et ma sammuksin nüüdsest esimesena ning tema järgneks mulle . </s> </p>
<p> <s> Kui järjekordse kaljueendi tagant välja saime , muutus rada veelgi kitsamaks , kuni rajategijatel oli vaja olnud juba kaljust juurde võtta ; ühtaegu oli vaja olnud teist rajaserva palkäärisega või vitstest punutistega kindlustada . </s> <s> Kohati läks lugu õige hulluks , sest rada lausa rippus järsaku ja ühtlasi terve oru kohal . </s> <s> Meelde tulid Pamiiri ovringud ( ehkki polnud neid ise näinud ja teadsin vaid loetu põhjal ) . </s> <s> Annie haaras mul seljakotirihmast kinni ja nõnda me läksime kaheses rakendis ning mul oli keegi tasandikulaps , kelle eest tuli vastutada . </s> </p>
<p> <s> “ Tead , see … koobas avastati tegelikult juba 1892. aastal , ” püüdis Annie hingeldustega võitu mind veelgi ette valmistada , ” aga alles … Mörki eestvõttel hakati koobast … külastama . </s> <s> Ja tema … oli ka see … kes tungis esimesest saalist kaugemale . </s> <s> Seal oli järsk jääsein … mida me kindlasti näeme … ja selle taga tulid uued käigud . </s> <s> See Mörk lausa puges ühest kitsusest läbi … Aga küll me seda kõike näeme ! </s> <s> Mina ka … Sest ma olen sellest … üksnes lugenud ja … “ </s> </p>
<p> <s> Kaarjas koopaava , mis meenutas parajat tunnelisissepääsu , paistis juba õige lähedal , kuid ikka veel meist kõrgemal , peaaegu mäetipu kulmude all . </s> </p>
<p> <s> Viimane teelõik kulges karniisil , kuid see oli täiesti ohutu , sest langevate kivide kartusel oli sellele osale teest varikatus peale ehitatud . </s> </p>
<p> <s> Siis viimaks olime kohal – hingeldavad ja higised . </s> </p>
<p> <s> Oma teekonda alustades ja ka veel teel olime üsna kindlad olnud , et küllap oleme selle päeva esimesed tõusjad . </s> <s> Kuid suur oli me imestus , kui kohtasime seal päikesepaistelisel koopasissekäigul tosinkonda inimest . </s> <s> Veelgi enam , vaid meid oligi oodatud , sest meie kahega oli koos vastava suurusega grupp , milleks oli , nagu me kohe teada saime , viisteist inimest . </s> <s> Seda rääkis meile giid , noor pikka kasvu austria noormees . </s> </p>
<p> <s> Aga kui mina talle piletiraha ulatasin – nii enda kui ka Annie eest , jäi giidi pilk millegipärast mu läbihigistatud pluusil peatuma ja giid arvas , et selles pluusis küll “ lugupeetud mister ” ei tohiks minna , sest meid ootavat null-kraadine temperatuur , jää ja kohe algul võimas tuuletõmbus , mis on tingitud suurest temperatuuride vahest … </s> </p>
<p> <s> Ta kadus kuhugi tohutu palaka varju , mis rippus avause ees , ja tuli mõne aja pärast tagasi korraliku tormikuuega . </s> </p>
<p> <s> “ See on ühe meie giidi tagavara tormikuub . </s> <s> Meil siin läheb seda aeg-ajalt vaja , ” lausus ta selgituseks . </s> </p>
<p> <s> Kuub oli mulle paras . </s> <s> Seda selga ajades tundus mulle , nagu riietuksin millessegi väga omasesse . </s> <s> Ja lisaks õhkas kuub ise kuidagi tuttavlikult . </s> <s> Jälle tulid meelde kõik eelnevad mägiretked . </s> <s> Aga kui ma käed selle taskutesse surusin , puutusid sõrmed sinna unustatud taskunuga . . . ja veel midagi , mis oli õhuke ja lame ning peitus justkui paberümbrises . </s> </p>
<p> <s> Aga mulle ei antud enam mahti . </s> <s> Võtnud kindluse mõttes jälle Anniel käest kinni , sisenesin grupi lõpus koopasse . </s> <s> Palaka taga oli raske ja lai puuuks , nagu pääs mingisse kindlusse . </s> <s> Ja selle avanedes ründas meid jälle tuul , sama tugev , nagu eile pärastlõunal seal all , ainult et külm tuul , mis puhus koopa jäisest pimedusest väljapoole ja lakkas kohe , kui uks me taga oli sulgunud . </s> <s> Seejärel jagas kellegi käsi – küllap giidi oma – grupi meesliikmetele välja lambid , milles põles vuhinal lahtine leek . </s> <s> Karbiidilambid , nagu ma hiljem teada sain . </s> </p>
<p> <s> Olime Eisriesenweltis . </s> <s> Tõelises Mäekuninga koopas . “ Peer Gynt ” ja Ibsen ja Norra tulid nagu iseenesest meelde . </s> <s> ( Hiljem selgus – põhjamaist oli selles koopas tõesti ülejäävalt ! ) . </s> <s> Ainult et seda aina kõrgemale viivat koobast täitis üksainus jää . </s> <s> Ja mina olin kujutanud ette mingeid Lassaux' koopa moodi horisontaalseid käike , seintel eelajalooliste inimeste poolt rasva-ja ookriseguga tehtud joonistused , maas kunagiste loomade luud , olin hoolimata nimetusest “ jääkoobas ” oodanud nõrgkivisid , maa-aluseid jõgesid ning koski . </s> </p>
<p> <s> Kosed olid siingi , ent tardunud ja jääst . </s> <s> Tegelikult oli see esimene , millest puutrepp väga järsult üles vii , üksainus tohutu jääkosk . </s> <s> Kuid siin suletuses omandas ta eriti hirmuäratavad mõõtmed . </s> <s> Siin polnud mitte niivõrd külm , aga õhk oli kuidagi põletav , täis justkui peeni jäänõelu , mis tungisid näkku ja kätesse . </s> </p>
<p> <s> “ See ongi see jääsein , millest . . . mille Alexander von Mörk esimesena ületas . . . </s> <s> Mäletad , ma rääkisin sulle temast . </s> <s> Kujuta vaid ette . . . tal polnud ju mingit skeemi ega teadmist , kui kaugele </s> . . . . <s> see kõik ulatub ja . . . kas ta üldse veel tagasi pääseb . . . </s> <s> Ja siis veel pimedus , ” rääkis hingeldav Annie mulle tagasisuunas , nagu kardaks , et keegi jõuab oma jutuga temast ette . </s> </p>
<p> <s> Viimaks olime jääseinast üles jõudnud , me seljad puutusid peaaegu vastu kivilage – ja kohe avanes me pilgule esimene jääsaal , mille keskel läigatas väike koopajärv . </s> <s> Ma ei eksinud sõnapaariga “ avanes pilgule ” , sest giid oli süüdanud ta käes oleva magneesiumiriba ja see põles eredalt . </s> <s> Ja enam polnud Anniel mulle vaja teavet anda . </s> <s> Me seisime kõrvuti ja kuulasime ühes hingamistaktis giidi juttu tollest von Mörkist – kuidas ta selle seina , mis koopa kunagisi avastajaid oli tõkestanud , jagu sai , kuidas ta end vaiguga kokku määris ja üle selle jääjärve ujus ning aina kõrgemale tõusis , avastades seal kõrgemal aina uusi käike ja jääkoopaid ja jääkoski , millele ta andis nimesid Põhjamaade jumalate järgi – Hymiri sein , Odini koobas , Freya loor </s> </p>
<p> <s> Ja siis viimaks jõudsime kõige avaramasse , kolmekümne viie meetri kõrgusse ruumi , mille ühes orvas pidi asuma urn von Mörki tuhaga . </s> <s> Ning see teadmine muutis jääsaali mingi maa-aluse katedraali taoliseks – ja nõnda oligi , koobast kutsuti von Mörki katedraaliks . </s> <s> Ja kohe valgustaski puhkev magneesiumilaast giidi käes seda kohta . </s> </p>
<p> <s> Viimaks olime oma retke kõrgeimas punktis , puutrepp tegi seal keeru ning hakkas vastasseina äärest allapoole laskuma . </s> <s> Mõneski kohas oli laskuv trepp üsna lähedal tollele trepiga , mida mööda olime tõusnud . </s> <s> See sai eriti selgeks siis , kui kohtasime järgmist gruppi , mille aeglane tuledes rida meenutas mingit müstilist kloostrilikku ristikäiku või muud taolist , nähtud ehk filmidest või siis Verdi ooperitest . </s> <s> Seejuures jäi meie vahele ometi mitukümmend meetrit järsku jäist nõlvakut , mida oleks väga raske olnud ületada . </s> <s> Kui tekkinukski säärane hull soov . </s> <s> Too teine grupp tõusis muidugi oma giidi eestvedamisel , see tundus olevat suurem ja karbiidilaternaidki näis neil olevat rohkem ja need heitsid nõiduslikku kuma oma kandjatele , jättes vahepealsed sammujad täiesti varju . </s> <s> Tolle grupi lõpus kõndis pikk tume kogu , samuti karbiidilamp käes . </s> <s> Kui nende grupp peatus , asutus just tema ettepoole ja süütas jääeendil magneesiumiriba . </s> <s> Ja selle sinihele valgus tõi nähtavale jääkose suurtsugu jääoreli , mida meie saime teist korda näha , heites ühtlasi valgust ka mehe näole . </s> <s> See oli habemes ja ka vahemaa oli küllalt suur , kuid selles näos vilksatas midagi tuttavlikku – vilksatas ja kustus . </s> <s> Kus ma olin teda näinud ? mõtlesin ma , surudes käsi võõra tormikuue taskutesse ja kiskudes selle peakotti üle pea , sest kusagilt levis külma hingust . </s> <s> Kui tegu olnuks tavalise grupiliikmega , siis ma võinuks arvata , et seal oli keegi juhuslik eestlane . </s> <s> Aga polnud ju , see oli ju grupi sabas kõndiv grupijuhi abi , ühesõnaga kohalik instruktor . . . </s> </p>
<p> <s> Vahepeal oli magneesiumiriba lõpuni põlenud , värvilumm kustunud , mees jääeendilt kadunud ja too gruppki edasi , kõrgemale liikunud . </s> </p>
<p> <s> Varsti oligi tunni ja veerandine retk möödas , ma andsin laenuks saadud kuue tagasi ja me astusime Anniega koos uuesti läbi tuuleseina ning seisime siis nagu kaks pimestatud öökulli koopasuud pärgavas päikesepaistes . . </s> </p>
<p> <s> “ Võttis lausa keeletuks ! ” teatas tema . “ Ja aitäh , et sa minuga kaasa tulid ! ” </s> </p>
<p> <s> “ Aitäh sinule , et sa siia teadsid tulla ! </s> <s> See oli . . . see oli tõesti vapustav ! ” vastasin mina . </s> </p>
<p> <s> Me olime juba all Werfenis ja hakkasime tagasi sõitma , kui ma avastasin , et olin selle õhukese ja lameda eseme , mis võõra tormikuue taskus sõrmedesse sattus , kuidagi mõtteväliselt välja võtnud ja oma põuetaskusse toppinud . </s> <s> Nagu ma veenduda võisin – tundsin kerget süümepiina – keegi giididest oli seda oma taskus kaasas kandnud , sest ei usaldanud maha jätta . </s> <s> Seega võis olla tegu omamoodi saladusega , sest vaevalt ta seda muul põhjusel tegi . </s> <s> Huvitav , mida see flopiketas võiks sisaldada ? mõtlesin ma juba teist korda . </s> <s> Teadsin , et tagasi ma sead sinna üles viima ei hakka . </s> <s> Mu käes oli midagi võõrast . </s> <s> Veelgi enam – ma olin hakkama saanud mingit laadi vargusega , tahtmatuga küll , aga siiski vargusega . </s> <s> Kuid siin puudus mul igasugune võimalus järele vaadata , mida see ketas sisaldab . </s> <s> Seda sain teha üksnes kodus . </s> <s> Võib-olla vaatab mulle kuvariekraanilt vastu üksnes tühjus ja 0-baiti . </s> </p>
<p> <s> Ja kohe käändus mu mõte jälle Larryle . </s> <s> Imelik , tundsin taas , nagu oleksin ta reetnud . </s> <s> Just seepärast , et polnud jäänud Salzburgi ja olin selle hollandlannaga kaasa sõitnud . </s> <s> Võib-olla oleksin just sel päeval teda kohanud . </s> <s> Kuid kas ma ikka olin Larryst endiselt nii kaugel ? </s> <s> Mulle meenus taas see kummaline tunne seal koopas , õigemini meist mööduva grupi sabas astunud norus peaga mees , kelle nägu oli varjanud avar kapuuts , mis oli nagu mõne jesuiidi oma , meenus laenuks saadud matkakuub , mis hõngas kuidagi tuttavalt . </s> <s> Olin valmis uskuma , et minus on ärganud mingit laadi sensitiivsus . </s> </p>
<p> <s> Ja mind lausa vapustas järgnev mõte – meie grupi kannul käija võis väga vabalt olla Larry ! </s> <s> Siis olin selles peaaegu veendunud . </s> <s> Nii veendunud , kui üldse milleski maailmas veendunud võis olla . </s> <s> Mis tähendas ühtlasi , et ta oli lõpuks leidnud oma koha , endale sobiva üksinduse … </s> </p>
<p> <s> See polnud küll veel absoluutne lahtiütlemine oma minevikust , kuid midagi sinnapoole . </s> </p>
<p> <s> Kuid järgmisel hetkel oli mu veendumus hajunud . </s> <s> See võis olla kes tahes – lihtsalt tema olekuga mees ja kõik . </s> <s> Tõenäosus , et tegu oli Larryga , oli üsna väike . </s> <s> See tõenäosus pesitses ju üksnes minu kujutluses … </s> </p>
<p> <s> “ Sa küsisid puukingi . . . </s> <s> Ma kingin sulle paari ! </s> <s> Et sa saaksid mulle kunagi Hollandisse külla tulla , ” lausus Annie Salzburgi bussijaamas ja ulatas mulle miniatuurse võtmehoidja , mille küljes oli kaks paari puukingi , imeväikesed ja tumesinised , sest tumesinine oli Hollandi värv , nagu ma olin temalt endalt teada saanud . </s> </p>
<p> <s> “ Kas sa kutsud mind tõepoolest külla ? </s> <s> Ei tee nalja ! ” muutusin ma järsku nukraks ja tõsiseks ja suudlesin ta kingitust hoidvaid sõrmi . </s> </p>
<p> <s> “ Ei tee nalja . </s> <s> Kutsun sind tõsiselt . </s> <s> Nagu sa aru said , ei ole mul kedagi ligemat , kui oled nüüd sina . . . </s> <s> Milline naine võiks seda veel . . . selgemini öelda , ” oli ka tema järsku tõsine . </s> </p>
<p> <s> “ Aga me pidime ju homme hommikul kohtuma , et koos minu sõpra otsima minna . . . </s> <s> Sa lubasid ! ” </s> </p>
<p> <s> “ Seda küll . </s> <s> Aga ma ütlen juba täna ära selle , mida . . . oli vaja öelda , ” vastas tema . </s> </p>
<p> <s> Ja siis andis ta oma linnaplaani minu kätte ja ma tegin sellele pastapliiatsiga pisikese risti . </s> <s> Ning seejärel tegi tema samasuguse risti minu linnaplaanile ja kirjutas veel sinna plaaniserva kellaaja “ 11.00 ” . </s> <s> See koht , kus me pidime järgmisel päeval Anniega kokku saama , oli benediktiinlaste kloostri õu . </s> <s> Tema oli seal nähtavasti käinud . </s> <s> Seejärel me sülelesime teineteist kõvasti ja ma tõstsin ta veel maast lahti , vaatasin talle silma , nägin , et need olid hallid . . . hallid nagu IJsselmeer vihmase ilmaga – ja siis me lahkusime , ilma et ma oleksin küsinud , kus ta ööbib , kui kaua ta on plaaninud Austrias olla , millal ta lahkub ja veel paljut muud , mida ma oleks küsinud , kui ma oleksin teadnud , et temaga rohkem enam ei kohtu . . . </s> </p>
<p> <s> Mul ei võtnud uuel hommikul kokkulepitud koha leidmine suurt vaeva . </s> <s> See oli kulunud kividega sillutatud kiviselt vastukajav siseõu , kolmest küljest hooneseintega , see tähendab kloostriseintega ümbritsetud , neljandas küljes asus benediktiinide kiriku barokne portaal . </s> <s> Õue pääses läbi kaarja väravaaluse . </s> <s> Keset õue oli kellegi ausammas , see asus õuetasapinnast kõrgemal . </s> <s> Esialgu ei pööranud ma sellele , niisamuti ka ümbritsevale hoonestusele erilist tähelepanu . </s> <s> Sest ootasin oma hollandlannat . </s> </p>
<p> <s> Mornist ilmast hoolimata olin ma kohtumispaika jõudnud kümmekond minutit varem ning olin täis optimismi . </s> <s> Ma olin nii kindel , et Annie tuleb tingimata , jäädes kõige rohkem mõned minutid hiljaks , ja lausub oma peenikesel tütarlapsehäälel midagi niisugust nagu : </s> </p>
<p> <s> “ Kõik Euroopa ringirändajad , ühinegem ” . </s> <s> Või midagi muud sama vaimukat . </s> <s> Ja et ta näeb vaimustav ning kaunis välja mingis teises riietuses , mis tal on just sääraseks kohtumiseks varuks . </s> </p>
<p> <s> Aeg-ajalt pudenes õuele mõni inimene ja sisenes kirikuuksest , kuid teda ei tulnud ega tulnud . </s> <s> Ma ootasin teda tunni ja veerandi – täpselt nii kaua oli kestnud meie ekskursioon seal jääkoopas . </s> <s> Siis oli mulle selge , et teda ei tulegi . </s> <s> Et tegelikult oligi ta minuga lõplikult hüvasti jätnud . </s> <s> Et ta oli säästnud nii mind kui ka ennast sügavamast kurbusest . </s> <s> Et need olidki olnud ta viimased päevad Austrias . </s> <s> Et ta oli lahkunud selsamal hommikul . </s> <s> Et Amsterdami lennuk oli võib olla juba õhus . </s> <s> Et ta oli läinud tagasi sinna Hollandi pildi sisse , kust ta oli tulnudki . </s> <s> Jättes minusse oma julge kutse , et ma teda külastaksin . </s> </p>
<p> <s> Hoidsin Annie jäetud aadressi peopesas nagu mõnda hella eset ja silmitsesin selle sõnu ning numbreid ja teadsin , et sealt nendelt koordinaatidelt leiaksin ma eest oma sõbra . </s> <s> Ainult ma ei olnud endas päris kindel – ma ei teadnud , kui tugevaks osutub minus tema mälestus , kui mõjus on nende kahe päeva jäetu , kui see kohtub uuesti koduse olukorraga . </s> <s> Või kui elu serveerib mingi muu ootamatuse . . . ? </s> <s> Nii või teisiti ei olnud mul põhjust kahetseda , et olin Anniega kohtunud . </s> <s> Või teisiti öeldes – juhuse-reegel oli ennast taas õnnelikult kinnitanud . </s> <s> Samas lootsin , et ka mina olin suutnud Anniele mingit enesekindlust pakkuda . </s> <s> Ma olin teda kui naist jaatanud . </s> <s> See oli enam kui igasugune muu … </s> </p>
<p> <s> Ja ometi paistis kogu me ootamatu , kiire tutvus nüüd kui valeperspektiivist , justkui mõnel Annie kuulsa kaasmaalase Maurits Cornelis Escheri pildil . </s> <s> Minus valitses justkui tühik . </s> <s> See päev oli üleni minu päralt , kuid ma ei teadnud , mida sellega teha . </s> <s> Ma mõistsin , et nüüd võin ma lõpuks alustada Larry otsinguid , kuid . . . kust ja kuidas ma peaksin alustama ? </s> </p>
<p> <s> Siis meenus mulle jälle Annie . </s> <s> Tema oli küll uskunud , et ma leian oma sõbra üles . </s> <s> Ta oli selles olnud rohkem veendunud kui mina . </s> <s> Mäletasin selgesti sõnu , mida ta oli seal pimedas telgis mulle sosistanud : “ Kui sa tema üles leiad , siis kohtume ka meie . . . ” </s> </p>
<p> <s> Alles nüüd näisin ma nende tõelist sisu taipavat . </s> </p>
<p> <s> Unustasin mainimata , et parema ööbimiskoha puudumisel , olin taas läinud sinna noorte kristlike meeste pansionaati , kus mind oli tuttavlikult vastu võetud . </s> <s> Kuid mitte see asjaolu polnud põhjuseks , et ma pidin sellest juttu tegema . </s> <s> Tahtsin hoopis rääkida , et see öö möödus üleüldse rahutult , ehkki ilm polnud seekord põhjuseks . </s> <s> Ma magasin ühes neljanda ja ühtlasi ärklikorruse väikeses toas , mille ainuke aken avanes pansionaadi aeda . </s> <s> Hiiglasuur jalakas peaaegu küünitas ühe oma okstest sinna aknasse . </s> <s> Puu sahises kogu öö ja mingi kaugema tänavalambi valgus väreles mu seinal . </s> <s> See segas mind . </s> <s> Aga võib-olla veel enam arvamus , mille olin kusagilt meelde jätnud , et jalakas pole hea puu majade , eriti magamiskohtade läheduses . </s> <s> Igal juhul oli mu uni katkeline , rikas kiirete ja fragmentaarsete unenägude poolest . </s> </p>
<p> <s> Kuid teiste hulgas oli ka üks selgem uni . . . </s> <s> Me olime jälle Larryga koos . </s> <s> Kusagil kodus . </s> <s> Justkui Tartus . </s> <s> Mingi ausamba ees . </s> <s> Võib-olla vanahärra Baeri juures Tartus Toomemäel . </s> <s> Ja samaaegselt polnud see justkui Tartu , vaid pigem Salzburg . </s> <s> Aga sel juhul polnud ausammas mitte Baeri , vaid hoopis Mozarti oma . </s> <s> Ometi kujutas see kedagi vana ja inetut olevust . </s> <s> Olgu kuidas oli , kuid Larry oli igatahes Larry . </s> <s> Ta tundus minust palju pikem , tõsisem kui elus ja hoidus minust eemale , seistes sellele ausambale lähemale , justkui sooviks kellelegi kolmandale poseerida . </s> <s> Ning siis ta kõnetas mind ja lausus sõnad , mida ma olin ehk oodanudki , kuid mis sellest hoolimata mind seal unes väga ehmatasid ja väga õnnetuks tegid : </s> </p>
<p> <s> “ Tead , kui sa tahad mulle tõeline sõber olla , siis ära mind rohkem otsi . </s> <s> Nii on õigem . </s> <s> Sest sa leidsid mu peaaegu üles , ja sellega on sinu ülesanne täidetud . </s> <s> Ma tahan sind väga tänada , et sa selle reisi ette võtsid . </s> <s> Aga sa said sellest ka ise kasu . </s> <s> Nüüd sõida koju tagasi . </s> <s> Siin pole sul enam midagi teha . . . </s> <s> Nad kõik ootavad sind seal . . . </s> <s> ( Ta ei öelnud , kes need kõik on , aga ma ise arvasin seal unes , et need kõik on Sirkka ja Ruth ja Marianne ja mingil kombel ka Annie , ehkki tema ei saanud mind oodata Eestis . ) </s> <s> Ja ta jätkas : “ Mina jään siia , sest siin on mul hea olla . . . ” Ütles nõnda ja kõndis kiiresti eemale ning kadus tänavasuhu , mis oli sama kitsas nagu Tallinnas Voorimehe tänav ja viis paaniflööti puhuva Papageno juurde , nagu ma väga hästi teadsin . . . </s> </p>
<p> <s> Ning seepeale ärkasingi üles ja kordasin und mitu korda mõttes üle , et selle sisu ja eriti Larry lausutud sõnad oleksid mul hommikul meeles . </s> <s> Ja need olid mul ärgates meeles . . . </s> </p>
<p> <s> Tõusin viimaks püsti , mu pilk sattus minu kohal kõrguvale kujule ning ma sain teada , et see oli püha Rupert , kloostri ja ühtlasi Salzburgi rajaja 7. sajandil . </s> <s> Mis pidanuks ju minu jaoks olema hea enne . </s> <s> Siis kuulsin , et keegi tuli kloostri poolt küljest üle õue ; need olid meesterahva sammud , üsna kiired ja sihikindlad . </s> <s> Tulija möödus teiselt poolt , kuju tagant , veidi aja pärast käis kirikuuks ja kui ma sinnapoole vaatasin , olin siseõues jälle täiesti üksi . </s> <s> Vaatasin igaks juhuks üles kuju poole – mulle oli järsku viirastunud , nagu oleks apostel ise elavaks muutunud , mu selja taga kõrgemalt kohalt alla astunud ja inimese kujul kirikuuksest sisenenud . </s> <s> Kuid kivist Rupert oli alles – ees pühamehe leplik , aga ometi läbitungimatu ilme nagu kõigil taolistel kujudel . </s> </p>
<p> <s> Kirik ise oli seest ootamatult avar ja kaunilt barokne . </s> <s> Silmad hakkasid ekslema rohketel maalidel ja kaunistustel . </s> <s> Kõikjal – altari ees ja külglöövideski asuvate kabelite sisemuses – põles küünlaid . </s> <s> Ninna tungis vaha , aga veel millegi imala ja vana lõhna , mis võis pärineda ju ka pehkivast puust või siis taastusvärvidest , sest osa vasakpoolsest seinast ja selle maalinguist oli palakaga kinni kaetud . </s> <s> Ja kirik oli vana , vähemalt neljateistkümnendast sajandist pärit . </s> <s> Aga see imalmagus lõhn oli nii intensiivne , et ajas mind peaaegu köhima . </s> <s> Mis ei oleks kirikus valitseva vaikusega üldse kokku sobinud . </s> <s> Surusin köhahoo tahtejõuga maha ja istusin ühele pingiotsale . </s> <s> Nägin eespool paari inimest kumaras , iseendaga mõttes või ehk palvetamas . </s> <s> Kogu kirikuruum näis valitsevat siin eelmisel päeval , siin paljudel aegadel kõlanud muusika , mille selgem jälg näis säiluvat kõrgel mosaiikse-lühtrise lae all . </s> <s> Võis aimata Haydnit , Händelit , Pachelbeli , Mozartit , ükskõik keda neist – orelihelide ja inimhäälte seguna . </s> <s> Aga minu ümber üksnes raugus , välisajast lahutatus , mingi täiesti omaette maailm , mida tajud pea kõigis vanades katedraalides . </s> </p>
<p> <s> Ma nihutasin end läikimakulunud puupingil edasi . </s> <s> Külgmiste sammaste vahelt paistsid nüüd ära tumepruunid , võrejate ustega pihitoolid , kaks tükki kõrvuti . </s> <s> Kahtlesin , kas kedagi võiks seal nõnda päeva alguses olla pihtijaid vastu võtmas . </s> <s> Üleüldse , mul puudus igasugune teadmine , missugusel ajal saab katoliku kirikus pihtida ja kuidas see protseduur täpselt käib . </s> <s> Filmides oli küll midagi nähtud , kuid . . . </s> <s> Tõusin ja kõndisin ringi – seda pühameest , kes ennist , enne mind siia oli sisenenud , ei olnud kusagil näha . </s> </p>
<p> <s> Püüdsin kiriku interjöörist midagi meelde jätta , nagu oleks mul seda vaja kellelegi edasi rääkida – altarimaali süžeed , mis kujutas püha perekonda , aga samuti külgseina maalinguid , mis kujutasid vist Kaana pulma , Kristust Ketsemani , Kristust seismas Pilatuse ees . </s> <s> Aga ma teadsin , et kõik need pildid ja see üldvaade ja need pihitoolid , kõik need sambad ja lühtrid ühinevad mõne aja pärast teistes kirikutes ja katedraalides nähtuga ja mulle jääb siinolemisest vaid mingi umbmäärane mälestus või tunne . </s> <s> See oli kuidagi kainestav ; ma sain aru mitmest asjast korraga – et tunnen halvasti Vana ja Uut testamenti , et ma ei orienteeru evangeeliumides ega nende erinevustes , et ma ei suuda peast üles lugeda isegi kõiki Jeesuse jüngreid ning et veel hiljaaegu ma ei teadnud , et püha Anna , keda on nii tihti vanadel maalidel kujutatakse , on tegelikult Kristuse vanaema . </s> <s> Samamoodi polnud ma endale selgeks teinud , mis vahe on erinevatel mungaordudel – dominiiklastel , frantsisklastel , augustiinlastel , benediktiinidel , kes olid vist leiutanud sellenimelise joogi – ega mäletanud muidugi ka seda , kus ja millal need olid tekkinud ja mis olid nende olulisemad põhimõtted . </s> <s> Seepärast ei olnud mul aimu ka selle kloostri asutajatest-benediktiinidest . </s> <s> Aga see siin oli kloostrikirik . </s> <s> Ning klooster pidi olema siiamaani tegutsev . </s> <s> Seega pidid olema ka kloostriasukad – mungad , priorid , noviitsid ja kes nad kõik seal olid . </s> <s> Ning igaüks neist mingis rõivas , mingite tunnustega , mis eristasid neid ilmalikest inimestest ? </s> <s> Kui see oli olnud munk , kes ennist samba tagant möödus , siis kuhu ta oli kadunud ? </s> <s> Ka polnud ma pihitoolides mingit liikumist märganud , kui ma sinna võre taha piilusin ? </s> <s> Aga tegutsevas kloostris pidi pühavendi leiduma kogu maailmast , sest katoliku usk oli ju nii laia haardega , Aasiast Lõuna-Ameerikani , Lätist Sudaanini . . . </s> </p>
<p> <s> Ja ma viivitasin kloostrikirikust lahkumisega – oleksin kangesti tahtnud mõnda bernhardlaste kohata . </s> <s> Näha , kuidas nad riides on . </s> <s> Nähe seda nende tonsuuri . </s> <s> See polnudki paljas uudishimu – mind oli ka varem mõtlema pannud asjaolu , mis ikkagi sunnib kaasaja inimest , eriti meesterahvast maha jätma oma harjumuspärast elu ja tulema siia , sellesse kitsasse maailma , sellesse kasinusse , et mitte öelda askeesi ? </s> <s> Mida ta saab siit vastu ? </s> <s> Küsisin nõnda ja üritasin ka ise vastata , sest siin polnud ju kedagi . </s> <s> Olin lausa üksi jäänud – ka need paar vanemat inimest , kes ennist olid palvetanud , olid märkamatult lahkunud . </s> </p>
<p> <s> Jah , vististi sellesama meie maailma liigsus , liigsus kõige suhtes , ta liiga suur võimaluste hulk , milles inimene ennast täielikult kaotab . </s> <s> Ja samal ajal vajadus ennast leida . </s> <s> Ning nõnda ta otsibki kõigist võimalikest paikadest üles kloostri . . . </s> <s> Ja äkitselt , selleltsamalt arutluselt käändus mu mõte Larryle . </s> <s> Kas temagi põgenemine polnud kõigepealt hoopis katse vahetada üks maailm teise vastu ? </s> <s> Mis siis , kui Larrygi põgenes maailma liig paljude võimaluste eest – ei tahtnud enam kaasa teha seda mõttetut võidujooksu edu , heaolu ja eneseteostuse nimel ? </s> <s> Et ta kehvavõitu psüühika lihtsalt jäi alla selles paljususes , lärmis , infomüras ? </s> </p>
<p> <s> Jah , see oli tõesti võimalik ! </s> </p>
<p> <s> Kuid kohe mõtlesin ka Anniest . </s> <s> Kui me . . . kui me oleksime kohtunud , siis tõenäoliselt oleksime istunud siin selles kloostrikirikus kahekesi kõrvuti ja oleksime rääkinud taevasest ja maisest , aga pärast oleksime kuulanud mõne kohas selle linna peal muusikat , sest neid kohti oli siin palju . </s> <s> Mida me oleksime hiljem ette võtnud , seda oli raske öelda . </s> <s> Ja ma pidin jälle mõtlema kutsele tulla talle Hollandisse külla – aastavahetusel , “ siis , kui kõik kanalid kattuvad jääga ” . </s> </p>
<p> <s> Ma ei teadnud vaid , kas ma sõidan . </s> <s> Mu hing soovis küll hetkel seda . </s> <s> Nii või teisiti – Annie oli nüüdsest mu saladus . </s> <s> Igaühel peaks maailmas olema oma Annie … </s> </p>
<p> <s> Tõusin püsti . </s> <s> Väljusin . </s> <s> Mu taga jäi kestma vaikus , täis üksnes küünalde tasast praksumist . </s> <s> Väljas õuel tabas mind otsustamatus . </s> <s> Ma ei teadnud , kuhu peaksin veel minema . </s> <s> Mul oli kolmveerand päeva aega – täiesti vaba ja sihitut . </s> <s> Mu grupp pidi saabuma järgmisel päeval umbes samal ajal. </s> <s> Aga enam ei üritanud ma kedagi otsida – teadsin , et mu üritus on läbi kukkunud . </s> <s> Annie ärasõit oli sellelt linnalt röövinud midagi ta võlust . </s> <s> Ja ometi olin ma just siin kohanud Anniet . </s> <s> Väga võimalik , et mu mahajäämine oli vaid selleks , et teda kohata ? </s> <s> Kõik muu näis kasutu . </s> <s> Oli ju ülim naiivsus loota , et ma leian Larry siit . </s> <s> Ja ma polnudki teda kuidagiviisi otsinud . </s> <s> Kui ma midagi üldse olin teinud , siis olin taas olnud vaid iseenda heaks , iseendale mõeldes . </s> <s> See enesesüüdistuste rida ei tahtnud ega tahtnud lõppeda . </s> </p>
<p> <s> Kõndisin siiski linna peale , põrgates seal aeg-ajalt kokku turistidega . </s> <s> Otsisin viimaks üles maja , kus oli elanud Georg Trakl . </s> <s> Olin seda endale Tallinnas lubanud . see oli nii lihtne . </s> <s> Majakese külge oli kinnitatud marmortahvel . </s> <s> Püüdsin lugeda Trakli saksakeelseid värsse sellelt tahvlilt , mida ümbritsesid elusad roosid , tahtsin neid meelde jätta , et pärast kodus need eestikeelseina üles otsida Debora Vaarandi tõlgitud kogust . </s> <s> Ent võõras keel kippus kohe pärast lugemist haihtuma . </s> </p>
<p> <s> Nõnda iseenesest sattusin jälle jõe äärde , millest hommikul olin üle tulnud , silda ega jõge märkamata . </s> <s> See sild üle Salzi oli kumer , raudne ja kõmisev ; jõevoolul oli nende kivist kallaste vahel oli harukordselt kiire , et viia mingi mägede teade ükskord laia ja laiska Doonausse . </s> <s> Ma polnud üheski linnas kohanud veel nii kiirevoolulist jõge . </s> <s> Olin taolisi jõgesid näinud üksnes mägedes , Kaukaasias ja mujalgi , ent üksnes inimtühjas ümbruses , kus nad ei sallinud enda üle ei sildu ega isegi purdeid , üksnes mõnda võimsat kaadunud tüve , ja sedagi mõneks ajaks , esimese võimsama tulvani . </s> </p>
<p> <s> See Salzi jõe sillal seismine oli ühtlasi mu hüvastijätt Salzburgiga . </s> </p></div2><div2 type="alaosa"><head> II HIRM </head><head> 10 . peatükk Selginemine </head>
<p> <s> Teadsin , et pean varem või hiljem Helga Hirschi juurest lahkuma . </s> <s> Ja unustama tema külalislahke pansionaadi aadressil Moosstrasse 77 ning tema telefoninumbri 83 00 67. </s> <s> Ehkki ma ei olnud kindel , kas tahaksin ka Salzburgist lahkuda . </s> <s> See linn meeldis mulle arusaamatul , lummalisel kombel . </s> <s> Aga minus püsis edasi üks ebamäärane mägede ihalus , nagu mingi kiiks , ja ikka selle Bruegheli maaliga seotult . </s> <s> Nõnda siis küsisin endalt – kus küll praegu suvel võivad olla need jahimehed tollelt maalilt ? </s> <s> Ning vastasin teadjana – eks kusagil kõrgel mägedes , lume ja jää piiril . </s> <s> Kujutlesin , et võiksin mõnes rahulikus tirooli külas ulualust leida , mägedes ringi hulkuda , mõelda ja mediteerida , ühe sõnaga – eraku kombel elada . </s> <s> Mitte kellegagi eriti suheldes . </s> <s> Mitte millegi üle muret tundes . </s> <s> Mida ma seal veel vajaksin või mis tegevust ma seal mägedes võiksin leida , selle üle ma eriti muret ei tundnud . </s> <s> Korraks vilksatasid jälle Kaukaasia lumeplatoo , alpikirkad , meil kaasa olnud alpiköis . . . </s> <s> Raha oli mul esialgu piisavalt . </s> <s> Eks siis edasi näe . </s> <s> Mis siis saab , kui raha ükskord otsa lõpeb , see mind ka ei häirinud . </s> <s> Ma teadsin , et selleks ajaks on mu elu saanud mingi lahenduse , mingi järje </s> . . . . </p>
<p> <s> Järgmise nädala keskel sattusin täiesti kogemata Salzburgi bussijaama . </s> <s> Jäin selle elu jälgima . </s> <s> Istusin kohvikus , Austria turismikaart ees , mille olin kohe algul muretsenud ; läbi kõrge klaasseina paistsid ära bussid , mis väljas betoonplatsilt hääletult lahkusid . </s> <s> See polnud öise raudteevaksali unelev õhkkond , vaid täisvereline sagimine . </s> <s> Korraga , nagu iseenesest tuli tahtmine bussi istuda ja kuhugi edasi sõita . </s> <s> Mõeldud-tehtud , ja juba olingi võtnud pileti ühele lõunasuunalisele marsruudile , nagu ma skeemilt näha võisin . </s> <s> Nood kohanimed , kust läbi sõideti , ei öelnud mulle midagi . </s> </p>
<p> <s> Ma läksin maha umbes kolmveerand tunni pärast . </s> <s> Pärast seda , kui olime läbinud neli lühikest tunnelit ja olime ootamatult sattunud maalilisse orgu , kus kahel pool kõrgusid juba korralikud mäed . </s> <s> Asula nimi oli Werfen . </s> </p>
<p> <s> Kui ma bussist väljas olin , sain kohe aru , et see org , mäed sarnanesid üsnagi Bruegheli poolt maalil “ Jahimehed lumes ” kujutatuga . </s> <s> Ning ma sain aru , et olen järginud õiget kutset . </s> <s> Olin taas uskumas intuitsiooni võimsat jõudu . </s> <s> Minu eel oli bussist väljunud terve rühm matkajaid ja nüüd osutas keegi tollest pundist kuhugi kõrgemale mägedesse . </s> <s> Märkasin heledal mäeseinal väikest tumedat laiku , teadmata , et me jõuamegi lõpuks sinna . </s> <s> Hakkasin midagi mõtlemata selle grupi kannul mäkke tõusma . </s> </p>
<p> <s> Ma poleks midagi taolist oodanud . </s> <s> See oli ehmatav suursugune koopamaailm . </s> <s> Need olid tõelised jääst katedraalid , millesse me sattusime , mõned lausa võrreldavad nende pühakodadega , mida olin külastanud Salzburgis . </s> <s> Mulle jäi sellest kõigest mingi vaikne püha tunne . </s> <s> Pean tunnistama , et mingit ahistust ma ei tundnud kordagi . </s> <s> Seda võimendas veelgi koobaste esmauurija urn ühes jääniššis . </s> <s> Ja see tema hukkumise lugu Esimeses maailmasõjas . </s> </p>
<p> <s> Pärast koobastikust väljumist jäin vestlema nende noorepoolsete meestega , kes turiste juhtisid , neile seletusi andsid ja magneesiumlinte süütasid . </s> <s> Päike põletas seal koopasuus nägu ja turja ning pilgule avanes vaimustav vaade lõuna poole jäävatele Alpi ahelikele . </s> <s> Kuidagi kaldus jutt sellele , kust ma pärit olen ja mida ma teen . </s> <s> Nendele poistele mul ei sobinud valetada . </s> <s> Ja polnud ka põhjust . </s> <s> Ütlesin – Eestist . </s> <s> See neid eriti ei aidanud . </s> <s> Aga neile meeldis see , mida ma teadsin karstist ja jäätumisest ja maailma suurematest koobastest . </s> <s> Ning tundsid huvi , kust ma sääraseid asju tean . </s> <s> Ütlesin – olen ülikoolis seda kõike õppinud . </s> <s> Järsku küsis üks neist , kes oli kogu aeg vait olnud ja vaid kuulanud – kas ma ei tahaks neid aidata ? </s> <s> Üks nende kaaslane olevat puhkusele sõitnud . </s> <s> Aga just nüüd , juuli algul olevat palju gruppe ja nad lihtsalt ei tulevat viiekesi toime . </s> </p>
<p> <s> Nõnda olingi endale ootamatult saanud töökoha , millest ma , ausalt öeldes , polnud osanud unistadagi . </s> <s> Tasu polevat kuigi suur , aga võimalik olevat mõningate lisateenuste arvel juurde teenida , sest koopas käivat üsna rikast rahvast ja tihti üsna eakaid inimesi . </s> <s> Mõnda neist olevat sõna tõsises mõttes vaja toetada ja see olevatki grupijuhi abi ülesanne . </s> <s> Ükskord olevat isegi üks ratastoolis Ameerika miljonär sinna üles toodud ; too mees osutunud väga kuulsaks speleoloogiks . </s> <s> Ta teadnud harukordsetes üksikasjades kogu Eisriesenwelti ajalugu ja kõiki neid saale . </s> <s> Mõistus oli tal erk ja tugev , ainult ta vaesed jäsemed ei kuulanud sõna . </s> <s> Nii et teadlast tuli mitme mehe abiga kanda . </s> <s> Tasu olnud vääriline . </s> </p>
<p> <s> Minule polnudki tasu nii oluline , tähtis oli kinnispunkt ise – ma olin millegagi seotud . </s> <s> Senini olin olnud sihitu ringiliikuja , otsija . </s> </p>
<p> <s> Me lõime käed , et järgmisel päeval olen varakult platsis . </s> <s> Nad veel õpetasid mulle , millise sooduspileti pean kassast lunastama . </s> <s> Nii oli mul töökoht vähemalt suvehooaja lõpuni . </s> <s> Sõnalist teksti ma ei pidanud esitama , ja sellega polekski ma ka hakkama saanud , sest mu saksa keel oli kaunis nadi . </s> <s> Pidin vaid kõndima grupi lõpus , karbiidilamp käes , vaatama , et keegi hajameelne turist maha ei jääks ega trepist kõrvale ei astuks , ühesõnaga – hoolitsema turvalisuse eest , sest turiste olevat igasuguseid . </s> <s> Ja peatuskohtades oli just minu ülesanne magneesiumilaastusid süüdates objekte valgustada . </s> <s> Lisaks oli mu ülesanne karbiidilampe puhastada , neid täita , mis olevat lihtne selgeks saada , samuti neilt koopaturistidelt piletiraha kasseerida , kes pole jõudnud all Werfeni köisraudtee alguspunktis piletit omandada . . . </s> </p>
<p> <s> Mida rohkem ma Eisriesenwelti jäämaailmaga kodunesin , seda enam hakkas mulle tunduma – mida niisugust olingi soovinud kohata ja kogeda . </s> <s> Muidugi võis see olla ka ihalus mõnest Alpi liustikust , sest senini olid mul meeles vaid Kaukaasia omad . </s> <s> Kuid koobastikus peitus veel midagi minu poolt soovitut – see oli nüüd siis too väike ja suletud maailm , kuhu ei ulatunud ja kus ei kehtinud välise maailma reeglid . </s> <s> Mu järgnevatest ööpäevadest möödus nüüd kolmandik mäe sees . </s> </p>
<p> <s> Kolmandal päeval grupijuhi abina sugenes mul kuidagi iseenesest vestlus pikaksveninud inimesteketi viimase mehega , kelleks osutus Bostonist pärit usundiloolane Leonard . </s> <s> ( Temale ütlesin oma nimeks Paul . ) </s> <s> Selgus , et ta viibis juba ligi kuu aega Salzburgis . </s> <s> Ma ei uurinud , mis ta eesmärk on , küsisin täiesti tagamõtteta ja nagu jutujätkuks , kus ta peatub . </s> <s> Ja tema see oligi , kes kutsus mind Salzburgis asuva benediktiinide kloostri külalistemajja , kus ma praegusel hetkel viibin ja kõike seda kirja panen , ehkki ei taipa hästi , kelle jaoks ma seda teen . </s> <s> Pole ju ühtki inimest , pole terves maailmas säärast , kellele ma võiksin eelarvamusevabalt kogu oma loo ära rääkida . </s> <s> Olgu , teen seda oma teisele minale . . . </s> </p>
<p> <s> Mister Leonardil oli õigus – siin on haruldaselt kena ja rahulik olla , ja mingi kloostrimiljööga pole seejuures üldse tegu . </s> <s> Mul on viisakas , kümne ruutmeetrine tuba . </s> <s> Toad on sisustatud rangelt , aga kaasaegselt – kerge praktiline mööbel . . . </s> <s> On isegi televiisor . </s> <s> Mida ma peaaegu lahti ei tee . </s> <s> Pean harjuma ilma selle välise maailmata , mille ma maha jätsin . </s> <s> Ja ta ei huvitagi mind kuigivõrd . </s> </p>
<p> <s> Mu ainuke aken avaneb ometi nelinurksele kloostriõuele – vastas on kolmeteistkümnendast sajandist pärit benediktiinide kloostrikirik – , aga see mulle isegi sobib . </s> <s> Nii tunnen end ka muul ajal mingis väiksemas , eraldatud maailmas , kuhu ma olen ihanud sattuda . </s> </p>
<p> <s> Üks asi valmistas mulle enne seda peavalu – ma ei teadnud , kuidas pean frau Helga juurest lahkuma . </s> <s> Ja siis avastasin endas teatud argpüksluse . </s> <s> See oli nagu järg mu esimesel valele , kui ma olin talle valetanud nii oma rahvuse kui ka nime . </s> <s> Aga ta võis midagi aimata , tal oli terane pilk inimestest läbinägemiseks , ta võis mulle andeks anda mu pisikese patu , arvata , et millekski oli see hädavale vajalik . . . </s> <s> Nõnda siis jätsin talle seekordki varahommikul nikeldatud piimakannu najale , kus oli piim ta enda linlikust laudast , oma ingliskeelse hüvastijätukirja . </s> <s> Teadsin , see piimakann hakkab mul tulevikus seostuma millegi kaotatud kodusega ja samal ajal ka frau Helga vaga ning sooja südamega . . . </s> </p>
<p> <s> “ Liebe Helga , </s> </p>
<p> <s> olen Teile väga tänulik iga siin veedetud tunni eest . </s> <s> Nüüd olen endale midagi kindlamat leidnud . </s> <s> Kes teab , kuidas kõik läinuks , kui teid poleks olnud . . . </s> <s> Andke andeks , kui midagi nõnda polnud , nagu Teie olete harjunud . </s> <s> Tänan Teid kõige-kõige eest . </s> <s> Ja Jumal kaitsku teid ning olgu armuline kõigile , keda me armastame . </s> </p>
<p> <s> Teie Paul . ” </s> </p>
<p> <s> Oleksin tahtnud nime Paul lisamata jätta . </s> <s> Kuid see poleks kõlvanud – anonüümne kiri . . . </s> <s> Niisiis pidin selle uskliku naise jaoks jääma lõpuni petturiks . </s> <s> Mis jäigi mind vaevama . </s> <s> Enda õigustuseks võin ju öelda , et vajasin seda incognitoks – kui keegi mind tõesti otsima mõtleb hakata ! </s> </p>
<p> <s> Leonardil oli muuski õigus . </s> <s> Kloostri külalistemaja maksan ööpäeva eest kolmandiku võrra vähem kui frau Helga juures . </s> <s> Ja mul on siin ka oma seltskond – ehkki ma ei ole rutanud nendega suhtlema – , pool tosinat elanikku , üsna kirju koosseis , kellega saame kokku põhiliselt söögiaegadel . </s> <s> Nad ükski ei kippunud avameelitsema ega uurima , kes mina olen või kust pärit . </s> <s> See väike seltskond oskab hinnata inimese privaatsust . </s> <s> Muidugi suhtlen ma aeg-ajalt mister Leonardiga ja mul on juba ette kahju , et ta peab varsti oma Bostonisse tagasi lendama … </s> </p>
<p> <s> Ta on kõrgestiharitud mees . usundiloolane , nagu juba ütlesin , tõenäoliselt usklik , võimalik , et katoliiklane . </s> <s> Aga ta pole lasknud sel kusagil ega kuidagi välja paista . </s> <s> Temaski pole olnud liigset uudishimu . </s> <s> Talle , nagu kõigile pühendunud inimestele , on rohkem meeldinud rääkida oma alast . </s> <s> Põhiliselt vanadest käsikirjadest ja muust säärasest , mida ta on siit leidnud . </s> </p>
<p> <s> Nagu ma juba vist ütlesin – külalistemajas on vähe kloosterlikku . </s> <s> Kui vaid paksud kiviseinad ja võlvitud laed välja arvata . </s> <s> Teises mõttes on see siiski tegutseva kloostri osa . </s> <s> Piir on olemas , kusagil siinsamas . </s> <s> See on ühtlasi piir ilmaliku ja kirikliku vahel . </s> </p>
<p> <s> Mul on endagagi tegemist . </s> <s> Palju mälestusi , mis peale suruvad . </s> <s> Palju etteheiteid endale . </s> <s> Tagantjärele . </s> <s> Ja siiski veel õigustusi . </s> <s> Kuid hirme on mul siin vähem . </s> <s> Mõnikord olen siiski unes näinud Tšernobõli katastroofi . </s> <s> Et ma saan kohutavalt kiiritada . </s> <s> Aga ärgates on seda suurem olnud kergendus . . . </s> </p>
<p> <s> Minusse suhtutakse siin hästi . </s> <s> Koguni lugupidamisega . </s> </p>
<p> <s> Mu öökapisahtlis on piibel ja magamisaseme kohal väike krutsifiks . </s> <s> Mis , ausalt öeldes , mind samuti ei sega . </s> <s> See tuletab mulle meelde frau Helga juures veedetud aega – ja kõik temaga seonduv on nii meeldiv , range ja meeldiv . . . </s> </p>
<p> <s> Üks asi veel , sest see on otseselt seotud mu tekstiga – söögisaali eesruumis või puhkenurgas on arvuti . </s> <s> Leonard juhtis esimesena mu tähelepanu sellele . </s> <s> Tema toksivat öiti , kui kedagi ringi liikumas pole , seal oma tekste sisse . </s> <s> Nii sain muide teada ka seda , et ta kirjutab oma tööd ladina keeles . </s> <s> Mis pole muidugi antud olukorras mingi salakeel . </s> <s> Pigem on selleks minu oma . </s> <s> Ma ei arva , et siin keegi eesti keelt oskaks . </s> <s> Aga ei või iial teada , nagu tõestavad Aleksander Kurtna või veel mõne teise juhtumid ja Vatikani-jutud . . . </s> </p>
<p> <s> Ja nõnda nagu iseenesest meenus mulle , et olin kunagi pidanud päevikut , kus ma olin üritanud endale selgeks teha , kes ma siis õieti olen ja millised mõtted minus ringi saalivad , kus olid kirjas kõik mu imelikud kõhklused , sealhulgas fantastilised läbielamused Siberis , Tunguusi katastroofi kohas . . . </s> <s> Tundsin , et minusse on vahepeal jällegi sugenenud seesugust , mida tahaksin kirja panna . . . </s> <s> Kõike seda üle käia , mis oli vahepeal toimunud . </s> <s> Midagi umbmäärast ja mõttes tunglevat vajas seletamist . </s> <s> Esmajoones endale . </s> <s> Sest kirjapandul on omadus midagi ka mõttes korrastada . </s> <s> Ja samuti ise korrastuda . </s> <s> Ma mõtlen tekste , mida aeg-ajalt ju üle vaatad ja iga kord midagi lisad või maha näpistad . </s> <s> Nõnda siis istusingi uuesti arvuti taha . </s> <s> Kuidagi kerge oli jälle kirjutama hakata . </s> <s> Midagi oli vahepeal minus vaibunud , midagi selgemaks saanud . </s> <s> Ja hea tunne selles mõttes – keegi ei saa seda lugeda , kellegi uudishimu ei ulatu enam minu hinge . </s> <s> Pealegi saan selle teksti , mille olen õhtul sisse löönud , endaga hommikul jääkoopasse flopikettal kaasa võtta . </s> <s> Nii , igaks juhuks . . . </s> </p>
<p> <s> Kuid mis sellest , et ma need märkmed hävitan – korra on nad olemas olnud . </s> <s> Nad on olnud m i n u e n d a jaoks . </s> </p>
<p> <s> Üks asi , millest ma lahti pole öelnud ja vist ei kavatsegi , on raamatud . </s> <s> Ostsin linnast mõned biograafiad . </s> <s> Täiesti juhuslikult sattus nende hulka ka filosoof Ludwig Wittgensteini elulugu . </s> <s> Sellest mehest olin senini vaid põgusalt kuulnud . </s> <s> Esmalt avastasin , et ta oli austerlane , õigemini austria juut , seega siitsamast pärit . </s> <s> Kuid mis veelgi olulisem – leidsin tas endale sugulashinge , kui tohin end nii tähtsa inimesega võrrelda . </s> <s> Just tema kõhklustes , ta tundlikkuses maailma kui kergelt vaenuliku keskkonna vastu , kuhu meid on meie tahte vastaselt sünnitatud . . . </s> <s> Ja milline kummaline õnnetu perekond – ta kolm venda lõpetasid elu enesetapuga . </s> <s> Üks asjaolu veel – ta vend Paul oli ju see tohutu andekas pianist , kes jäi Esimeses maailmasõjas paremast käest ilma ja kellele mitmed heliloojad – tean kindlasti kaht , Richard Strauss ja Maurice Ravel – kirjutasid klaverikontserdi vasakule käele . </s> <s> Kahtlustan , kas mõlema helilooja puhul polnud tegu mitte lihtsalt altruismi , vaid ikkagi meesarmastusega . </s> <s> Raveli puhul kohe kindlasti , Richard Strauss oli vist komplitseeritum kuju . </s> <s> Nojah , Wittgenstein hakkas mulle imponeerima ka oma elustiililt . </s> <s> Sest ta üritas samuti aeg-ajalt üksinduses elada . </s> <s> Ja ka mitte oma kodumaal , see tähendab Austrias , kuhu mina lõpuks välja olen jõudnud , vaid ühel korral Iirimaa läänerannikul ja hiljem ka Norras , mingis mereäärses kohas , kalurionnis , kus ta veetis tervelt viis kuud . . . </s> </p>
<p> <s> Mul on kahju , mul on piinlik , et olen mõnedest suurtest mõtlejatest lausa mööda käinud , et ma omal ajal usaldasin seda ülikooli “ puhastatud ” filosoofiakursust , kus Toynbeed ja Wittgensteinid asusid rubriigi all “ kodanliku filosoofia kriitika ” ja sealgi üsna põgusal kujul . </s> <s> See filosoofiakursus oli nagu ühe tiivaga lind , vaevalt lendas . </s> <s> Ja mina , minusugune oleks vajanud just seda teist , puuduolevat tiiba . </s> <s> Neid mehi , kes oleksid justkui kutsunud avastama seniteadmatut inimeses ja tema ümber , selgusele jõudma milleski aimamatus ja kogematus . . . </s> </p>
<p> <s> Nõnda on paljugi hakanud paistma uuemas ja õiglasemas valguses . </s> <s> Aeg-ajalt vilksatab minus mõte , et ma polegi kusagil mujal elanud , mitte kellegagi elus veel abielus olnud ja mul polegi kusagil tütart . . . </s> </p>
<p> <s> Hiljaaegu sain teada , et siin linnas elas ka Stefan Zweig . </s> <s> Teisel pool jõge , Kaputsiinide mäe jalamil . </s> <s> Et ta kohtus siin oma tulevase naisega . . . </s> <s> Ja mis siis . </s> <s> Minu jaoks on see kõik möödas . </s> <s> Mina ei vaja kedagi , ei tahaks kohtuda mitte kellegagi . . . </s> </p>
<p> <s> Keegi ei oska mind siit otsida . </s> <s> Isegi mitte Richard . . . </s> </p>
<p> <s> Ent hing on siiski teinekord äkitselt ärev , nagu ei teaks ma veel päriselt midagi olulist ja see ei lase mul veendunud olla . </s> <s> Küll aga tean üsna kindlalt , et maailm suundub üha suurema ebakindluse , et mitte öelda segaduse ja samas ka tühisuse suunas . </s> <s> Mul on hea meel , et sain sellelt tunnelisse suunduvalt rongilt õigel ajal maha . </s> <s> Siin olen mingil kombel kõige selle eset kaitstud . . . </s> </p>
<p> <s> Mul ei ole õhtuti , mitte ühelgi päevahetkel igav . . . </s> <s> Tegelikult olen mina ise endale kõige parem kaaslane . </s> <s> Ja ma olen seda alati teadnud . </s> <s> Nüüd on see vaid ilmseks saanud . . . </s> </p>
<p> <s> Kui Leonard oma uurimuse valmis saab ja tagasi Ühendriikidesse sõidab , jään ma oma toredast kaaslasest ilma . </s> <s> Kuid kohe kindlasti ei lahku ma kloostri külalistemajast . </s> <s> Selle vaimne atmosfäär on mulle üha enam vastuvõetav . . . </s> <s> Ma pole küll veel käinud kloostri poole peal , ehkki see oleks põhimõtteliselt võimalik . </s> <s> Võib-olla et mul tekib ajapikku tahtmine . . . </s> <s> Aga ma elangi juba nagu omapärases klausuuris . </s> <s> See vist ongi olukord , millesse olen tahtnud kogu see aeg sattuda … </s> </p>
<p> <s> Ühes kohas pole ma veel käinud . </s> <s> See on kloostrikirik . </s> <s> Ehkki see on siinsamas . </s> <s> Räägitakse , et see olevat seest nii kaunis . </s> <s> Korra mainis seda ka Leonard . </s> <s> Et temale meeldivat see rokokoolik valge-rohekate kaunistustega lagi . </s> <s> Kuid ta mainis , et tegu on siiski seitsmendal sajandil rajatud pühakoja ümberehitusega . </s> </p>
<p> <s> Kloostri ja kiriku vahel , täpselt keset siseõue seisab puudega ümbritsetud rotundi keskel püha Ruperti kuju . </s> <s> Kui ma vaatan praegu oma aknast välja , jääb ta täpselt kirikuukse foonile . </s> <s> On , nagu astuks pühak ja selle linna rajaja järgmisel hetkel oma kõrgendilt maha ja hakkaks kirikusse astuma . </s> <s> Nagu kutsuks ta mind sinna endale järgnema . . . </s> </p></div2><div2 type="alaosa"><head> I KADUMINE </head><head> 11 . peatükk Tagasitulek </head>
<p> <s> Midagi rohkem ma sellelt reisilt kaasa ei saanud , kui nii tohiks öelda . </s> <s> Võib-olla mus oli mingi sisemine vastupanu – mitte mingeid muljeid enam vastu võtta ! </s> <s> Ehkki ma olin maksnud täisraha , ja tagasiteel käidi ka Prahas , koguni ööbiti seal – ja vist minagi või mingi osa minust ronis Praha katedraali imekõrgesse torni – ning järgmisel päeval külastati Karlsteini lossi , kus ma kindlasti kõiki neid varandusi vaatamas ei käinud , vaid seisin taltsalt kindluse siseõuel , oodates oma gruppi ja vahtides üles taevasse , kus sõudsid heledad heailmapilved . </s> </p>
<p> <s> Alles Eesti piiril torkas pähe – mis mind võiks kodus ees oodata ? </s> <s> Ja vastasin iseendale , et tõenäoliselt mitte midagi uut . </s> <s> Igal juhul polnud mul Veronikale mitte midagi lohutavat ette kanda . </s> <s> Teised enam-vähem asjaosalised isegi ei teadnud mu sõidust . </s> <s> Tõeline üllatus oleks muidugi see , kui Larry oleks tagasi ja kõik see elu läheks vana rada edasi . </s> <s> Aga ma teadsin , et selle võimaluse tõenäosus on umbes üks promill , seega tuhandik protsenti </s> . . . . </p>
<p> <s> Tegin mõttes kokkuvõtte . </s> <s> Niisiis , ma naasin tulemusteta . </s> <s> Või peaaegu tulemusteta . </s> <s> Ometi olin millegi võrra rikkam – Bruegeli , Salzburgi , Eisriesenwelti , Annie võrra . </s> <s> Kuid seda vähest , mida ma juba enne teadsin ja mida ma olin aimama hakanud , seda ei kavatsenud ma kellegagi jagada . </s> <s> Esmajoones Ruthi , aga ka Marianne ja Veronika ja ka mitte Sirkkaga . </s> <s> Ma olin aru saanud , et see peab jääma minu ja Larry vahele , viibigu ta kus tahes . </s> <s> See oleks me lõppenud sõpruse viimane kokkulepe … </s> </p>
<p> <s> Buss pani mind ilusasti ja pehmelt Nõmme vahel maha . </s> <s> Oli juba hiline aeg . </s> <s> Tulin oma rasket ratastega kohvrit enda järel vedades koju , mõistmata , mis selle kohvri nii raskeks tegi . </s> <s> Enda arvates polnud ma midagi ostnud . </s> <s> Vaid ühe raamatu – Mozarti kirjade ingliskeelse väljaande . </s> <s> Tahtsin teda edasi tudeerida . </s> <s> Temas oli palju arusaamatut , ühesõnaga oma enigma . </s> </p>
<p> <s> Veel kordagi polnud see aiasügavuses mändide all seisev majake tundunud mulle nii üksildane ja ootlik . </s> <s> Ma juba tundsin , kuidas sumbunud õhk mulle lävelt vastu lööb , kuidas ma siis mõne aja pärast teen ahju tule – mitte just elamise jahedusest , vaid mingist õdususesoovist ja sellest , et seal , mägedes , koos Anniega oli mul tõeline lõkketuli ära jäänud . . . </s> </p>
<p> <s> Kuid ma eksisin . </s> <s> Ma eksisin suurepäraselt . </s> <s> Mind oodati . </s> <s> Mul oli külaline . </s> <s> Veelgi enam – külaline oli kaua aega oodanud ja oli nii ära väsinud , et magas . </s> <s> Ja ei kuulnud , kuidas ma ukse lahti keerasin , ei võpatanud , kui ma laetule põlema panin . </s> <s> Tegelikult polnudki toas päris pime . </s> <s> Põles imeväike tädi-aegne lamp . </s> <s> See valgustas tugitoolis magavat naist , ei tüdrukut . </s> <s> Midagi oli tas tuttavat . </s> <s> Tuhm valgus muutis ta näo rahulikuks ja veidi vanemaks . </s> <s> Ma võpatasin , kui ta ära tundsin . </s> <s> See oli Marianne . </s> </p>
<p> <s> Vaatasin ringi . </s> <s> Ta oli toas mõndagi korraldanud . </s> <s> Makulatuurilasu ja varnades olevad vanad riided olid kadunud . </s> <s> Aga kuidas ta siia sisse oli saanud ? </s> <s> Siis langes mu pilk aknalauale - seal lebasid näpitsad ja väike vasar ning üks peenike liist , mida ta polnud jõudnud veel tagasi panna . </s> <s> Selge see – ta oli akna alumise ruudu väljastpoolt lahti saanud , siis kuidagi need eestiaegsed haagid lahti koukinud ja aknast sisse tulnud . </s> </p>
<p> <s> Ja tuba oli kergelt köetud . </s> <s> Mida tuli tõepoolest vihmaste ilmade aegu teha . </s> <s> Ja terve Nõmme-vahe oli olnud tõepoolest rõske . </s> <s> Briketti ja puid oli mul alati toas väike varu . </s> <s> Ta polnud tõesti pidanud väljas käima . </s> <s> Ta oli mind oodanud . </s> <s> Oodates ära väsinud . </s> </p>
<p> <s> Mul oli kõik selge – ta oli ema juurest ära põgenenud . </s> <s> Võimalik , et ta oli minu juures elanud mitu päeva . </s> <s> Võib-olla oli väljaski käinud . </s> <s> Ainult et läbi akna . </s> <s> Mingit tagavaravõtit mul kusagil ju ei rippunud . </s> </p>
<p> <s> Mida pidin mina temaga tegema ? </s> </p>
<p> <s> “ Sa pead mu enda juurde jätma . . . ” pomises ta järsku , justkui läbi une , aga ta silmad ei avanenud . </s> <s> Mulle meenus ta lunatism , ma tundsin jälle , kuidas kord toimunu võiks korduda . </s> <s> Aga ta virgus . </s> </p>
<p> <s> “ Tere , Richard ! </s> <s> ( Ta ei öelnud enam “ onu Richard ” , ta kõnetas mind teistmoodi . ) </s> <s> “ Vabanda , aga ma ei saanud muidu sisse , kui tõstsin klaasi eest ära . </s> <s> Aga see tuli nii kergesti . . . ” </s> </p>
<p> <s> “ Tere , Marianne ! ” laususin mina . </s> <s> Aga küllap see oli öeldud rõõmsas-imestavas toonis . </s> <s> Sest ega ta muidu olnuks kui välk üleval , et end mulle välkkiirelt kaela riputada . </s> <s> Ja taas tundsin kogu ta keha pehmust enda vastas , osati endas . </s> <s> Millal see oli viimati just nõnda olnud ! ? </s> <s> Mu läks peas kõik segi . </s> <s> Küll on kena , kui kaugelt tulnud väsinud rändurit niimoodi kodus vastu võetakse ! rõõmustas üks pool minust . </s> <s> Aga teine mõttepool küsis uuesti – mida sa temaga nüüd peale kavatsed hakata ? </s> <s> Ja samas – ma ei saanud ta käsi oma kaela ümbert lahti . </s> </p>
<p> <s> “ Kuidas sa seda mõtled . . . ? ” küsisin ma mõni aeg hiljem , kui ta oli kirjeldanud oma lõplikku konflikti emaga , kõiki neid sundusi ja kahtlustamisi . </s> <s> Mille kahtlustamisi ? ei saanud ma aru . </s> </p>
<p> <s> “ Ah ! ” lõi Marianne käega . “ Sa ei peagi saama , sa ei peagi kõike teadma . </s> <s> Tead , ma olen nüüd kaheksateist . </s> <s> Ja ma hakkan edaspidi elama sinu juures . . . </s> <s> Kõike tegema , mida sinule vaja teha . . . </s> <s> Et su oleks vaid hea . . . ” </s> </p>
<p> <s> See oli kui hoop poksikindaga vastu oimu . </s> <s> Ma ei saanud millestki aru . </s> <s> Ei , mul oli hoopis vaja mõelda . </s> <s> See oli nii ootamatu . </s> <s> Marianne , emaga tülis , siin , tahabki jääda . . . ! </s> <s> Läksin mitte WCsse , vaid hoopis oma Vaikusetuppa . </s> <s> Panin punase lambi põlema . </s> <s> Panin kraani jooksma . </s> <s> Kastsin veega nägu . </s> <s> Punane tuli rahustas . </s> <s> Kuid seina taga oli tõelisus ja valge valgus . </s> <s> Seal oli üks võimatu keerdsõlm . </s> <s> Mida mulle pakuti ? </s> <s> Mulle pakuti midagi täiesti kujutlematut . </s> <s> Mulle pakuti noorust . </s> <s> Et ma saaksin sellega arstida oma ammuseid hingehaavu . </s> <s> Mul oli võimalik saada elult imelik kingitus – Ruthi tütar . </s> <s> Larry tütar . </s> <s> Midagi neist mõlemaist . </s> <s> Ruthi kaunidus ja Larry andekus ning salapära koos . </s> <s> Ja ta oli nii ahvatlev , kui ta seal tädi Salme peegli ees seisis , pikem ja sihvakam kui ta ema , kes oli samamoodi seisnud ja oma juustelt veepiisku raputanud . </s> <s> Aga ta oli kõigist selle peegli ees seisnuist kõige noorem , kaasa arvatud too edev tüdruk , keda ma olin küllastamatuseni pildistanud . . . </s> <s> Kas see kõik kokku polnud väärt seda mängu . . . ? </s> <s> See tüdruk , ta oli nõus oma elu minuga siduma . </s> <s> Kas ta ikka mõistis oma otsuse täit tõsidust ? </s> <s> Hull tüdruk ! </s> <s> Ma pidin seda kõike talt küsima . . . </s> </p>
<p> <s> Ja seda just tahtsingi talle kõigepealt öelda , kui tuppa astusin . </s> <s> Et mõelgu ikkagi – ma olen sama vana nagu ta ema ja isa , ja nende vanust peaks ta ju teadma . </s> <s> Ma olen nelikümmend kolm , tema seitseteist , ei , juba kaheksateist . </s> <s> Millal ta sünnipäev õieti oli ? </s> <s> Kuidas ma võisin selle unustada ! ? </s> <s> Siis sel aastal ei olnudki mind Aprilliõie sünnipäevale kutsutud , kui Gustav Suitsu tsiteerida . . . </s> </p>
<p> <s> Ta oli vahepeal voodi üles teinud . </s> <s> Korralikult . </s> <s> Oli mu varudest puhtad voodilinad leidnud . </s> <s> Minupoolne linaga varustatud tekiserv oli ilusasti kolmnurgana kõrvale keeratud . </s> <s> Ka see reetis ta otsuse tõsidust . </s> <s> Ja ta ootas mind – poolistuli , pea vastu kaht ülestikust patja toetatud , nägu tõsine nagu abiellumislaua ette astujal , seljas roosa ( kaasavõetud ! ) öösärk , köidikud korralikult lipsuna kinni seotud , kuid valmis üheainsa kerge sõrmetõmbe peale vallanduma ja ta noored rinnad vabaks laskma . </s> <s> Mõistsin , et pole pugenud mu voodisse vaid üheks korraks , lihtsalt tuju ajel . </s> <s> Nagu mõni varasem naine . </s> <s> Tal oli tõsi taga . </s> <s> Keegi , ükski neist senistest polnud mind vaadanud sääraste säravate , ei lausa leekivate silmadega , nii et hing aeglaselt põlema läks . </s> <s> Kas see polnud imelik ? ! </s> </p>
<p> <s> Aga ma seisin veel paigal . . . </s> </p>
<p> <s> “ Ma tean väga hästi , kui vana sa oled , onu Richard . . . </s> <s> Luba , et ma kutsun sind viimast korda selle nimega , ” lausus ta häälega , mis nagu ei kuulunudki talle . “ See pole kellegi uudis . . . </s> <s> Ja kõik sinu naised ei ole mulle samuti mingi uudis . . . </s> <s> Ma tean , et neid on sul olnud üks jagu . </s> <s> Aga neist saab kergesti üle . . . </s> <s> Ma tahan sulle öelda vaid üht – sa oled mulle alati meeldinud , niipalju kui ennast mäletan </s> . . . . <s> Kui sa mind lapsena kukil kandsid , siis juba ma tõotasin endale , et kui ma üldse abiellun elus kellegagi , siis ainult sinuga . . . </s> <s> Lapse unistused , ütled sina </s> . . . . <s> Aga need on kõige tõsisemad . . . </s> <s> Ja siis käisid sa peale isa kadumist meil ja mul polnud nagu enam kedagi jäänud ja pärast seda oli mul tunne , et midagi minus . . . et kõik minus on teisiti . . . ja nüüd olen ma siin . . . ” </s> </p>
<p> <s> Ma astusin kiiresti üle toa , istusin voodiveerele ja surusin talle käe suule . </s> <s> Ükskõik mis see oli , mis järgneda võis – ta ei pidanud seda välja ütlema . </s> <s> See pidi jääma minu jaoks teadmata , ebamäärasuseks . </s> <s> Sest mulle oli järsku meenunud too kuuvalge öö . </s> </p>
<p> <s> Ootasin hulk aega . </s> <s> Lasin tal hingata läbi oma sõrmede . </s> <s> Viimaks tõmbasin peo ta suu eest ära . </s> <s> Ehkki see oli nii meeldiv , kuidas ta hingeõhk läbi mu sõrmede käis . </s> <s> Ta oli olnud täiesti minu meelvallas . </s> <s> Ma oleksin ta võinud vabalt lämmatada . </s> <s> Sest peale niisugust meeletut ülestunnistust ei saanud elus enam midagi nii vaimustavat järgneda ! </s> </p>
<p> <s> Ta vaikis ja hingas kuuldavalt ning vabalt . </s> <s> Ta nagu oleks kuulnud minus tormitsevaid mõtteid . </s> <s> Aga ta oli endas nii kindel . </s> <s> Ma pidin aega saama , ma pidin selle ootamatusega harjuma , ma ei saanud ju selle tüdrukuga läbi teha seda kiirlähenemist , nagu juhtus hollandlannaga seal Alpi eelmägedes . </s> <s> Seal oli teine olukord . </s> <s> Me olime võõrad . . . ja üksikud . </s> <s> Mõlemad . </s> <s> Tol hetkel . </s> <s> Või mis teine . . . ! </s> <s> Me olime Mariannega terve elu tuttavad . </s> <s> Ja . . . tegelikult oli see , mida ma nii kartsin , meie vahel ju ära juhtunud . </s> <s> Mis sest , et ebatõelisuses , peaaegu unes , ei , miks peaaegu . . . mina olin ju ärkvel olnud . . . </s> </p>
<p> <s> Ma olin täielikult selles olukorras , ent suu küsis midagi täiesti lolli : </s> </p>
<p> <s> “ Marianne . . . kallis , mida su ema arvaks sellest , et sa siin oled ? ” </s> </p>
<p> <s> Ta ei vastanud , vaatas mulle endiselt otsa . </s> <s> Siis ta lausa sosistas : </s> </p>
<p> <s> “ Mulle meeldib , et sa ütled mulle “ kallis ” ! ” </s> </p>
<p> <s> Aga kuna minu küsimus rippus endiselt meie vahel , siis tuli ka sellele vastata . </s> <s> Ja äkki toimus temaga seesama muutus mis Eloiza Doolittle'iga ühes tähtsas stseenis : </s> </p>
<p> <s> “ Äh , tema . . . </s> <s> Ta oleks ise hea meelega siin . </s> <s> Sa ei tea teda . </s> <s> Ta on üks . . . ” </s> </p>
<p> <s> Marianne jättis lause pooleli . </s> <s> Ma lausa aimasin seda väljendit , mis ta keelele jäi . </s> <s> See võis olla “ kiimane naine ” . </s> <s> Aga võis olla hoopis midagi muud . </s> <s> Näiteks “ frigiidne olevus ” . </s> <s> Ma olin jälle peopesa ta suule surunud , et ta oma ema kohta enam midagi halvemini ei ütleks . </s> <s> Ta hambad näksisid nüüd mu peopesa . </s> <s> Sellest jooksid väikesed virved nagu nõrgast elektrivoolust mu keha mööda laiali . </s> </p>
<p> <s> Ma tahtsin ja ei tahtnud ka seda juttu kuulata . </s> <s> Lõpuks andsin talle jälle õhku ning vabadust . </s> </p>
<p> <s> Nüüd ta jätkas isa teemal . </s> <s> Ta , kurivaim , oli sellegi soovi minus ära aimanud . </s> </p>
<p> <s> Ja tal oli varuks midagi ootamatut . </s> </p>
<p> <s> “ Paps , ta on ainuke , eks . . . </s> <s> Aga ei ema ega sina , te ei tea temast kumbki midagi . </s> <s> Te ei tea temast pooli asjugi . . . </s> <s> Aga mulle on ta rääkinud . </s> <s> Sellest kooselust minu armsa mamsiga . . . </s> <s> Meie armsa mamsiga , Riks . . . </s> <s> Ka sinu suurest armastusest tema vastu , kuidas siis muidu . . . </s> <s> Kõigest sellest , kõigest . . . </s> <s> Tegelikult mitte päris kõigest . </s> <s> Ülejäänu sain ma ise teada . </s> <s> Üks kutt , kes neid asju teab , õpetas mind . </s> <s> Noh , kerge vastuteene eest . </s> <s> Ärgu see sind häirigu . </s> <s> See on mul vastu panna sinu p a l –j u –d e l e naistele . . . </s> <s> Teda , Riks , sa oled halb detektiiv ja veel halvem arvutitundja … Ma oskasin ta arvuti prügikastist veel mõndagi kätte saada . </s> <s> Enne mamsi ja ka sind . </s> <s> Alles seejärel kustutasin kõik . . . lõplikult . </s> <s> Seal oli tõesti sellist , mida tema ei tahtnud , et keegi kunagi . </s> <s> See on mul siin . ” </s> </p>
<p> <s> Ja ta käsi tõi padja alt nähtavale flopiketta , mille ta oli kui trumbi sinna peitnud , teades , et seda läheb talle vaja . </s> <s> Ma olin seda ketast , samasugust ketast kusagil näinud . </s> <s> Hiljaaegu . </s> <s> Aga ei tulnud meelde . </s> <s> Mingi erutus mattis selle enda alla . . . </s> <s> Aga ma olin alahinnanud seda tüdrukut . </s> <s> Ta teadis , millega siia tulla </s> </p>
<p> <s> Ma võpatasin . </s> <s> Midagi niisugust olin ma kogu aeg lootnud leida . </s> </p>
<p> <s> “ Ma olen seda teksti pisut lugenud . </s> <s> Aga mitte kõike . . . </s> <s> See on justkui päeviku moodi . . . </s> <s> Mul oli imelik tunne . </s> <s> Aeg-ajalt väga imelik . </s> <s> Isa on väga avameelne , aga ka veider . </s> <s> Kohati . . . </s> <s> Seal oleme me kõik sees – sina , mina , mams . . . ja kogu maailm . “ </s> </p>
<p> <s> Ma oleksin tahtnud selle ketta kohe enda kätte saada . </s> <s> Kuid mida ma oleksin sellega teinud siin , praegu , kus polnud arvutit ennast . </s> </p>
<p> <s> Marianne tajus mu nõrkust , ta ruttas seda kohe ära kasutama . </s> <s> Tegelikult oli ta kogu siiatuleku sellele üles ehitatud . </s> <s> Ta haaras mu käe ja hakkas seda väikeste suudlustega katma . </s> <s> Mis oli nii veider . </s> <s> Ja taas nii meeldiv . </s> </p>
<p> <s> Kas ma olin tõesti väärt seda noort ihu ? </s> <s> Tegelikult ju hinge . </s> <s> Sest ihusid sai kergemini . </s> <s> Ja neid oli sellelgi asemel mitmeid lamanud . . . </s> </p>
<p> <s> “ Oh , Richard . . . armas Richard . . . ” muutus kõik äkki õhinaks . </s> <s> Sellise ilmega Mariannet polnud ma veel näinud . </s> <s> Hakkasin teda kartma . </s> <s> Palju enam kui ta ema ! </s> </p>
<p> <s> “ Tüdruk , sa saad ju aru , et me ei saa siin . . . ühes toas . . . ühes voodis magada . </s> <s> See oleks . . . ” ( Mida see oleks ? </s> <s> Selle kordamine , mis juba kord kuuvalge öö hulluses juhtus . </s> <s> Kuid kes oli siis olnud rohkem hull ? </s> <s> Meestele polegi vaja lunatismi , nendele lööb öö ja naisekeha ilma selletagi pähe . . . ) </s> </p>
<p> <s> Mu käsi tõusis , et teda sõbralikult , lihtsalt niisama emmata . </s> <s> Ja ma kavatsesin öelda , et me võiksime olla sõbrad , selle ta isa saladuse kaasosalised , et me ei pea seda teadasaamist kellegagi , ka mitte tema emaga jagama , et me ei peaks seda kuidagi teistmoodi kinnitama . . . </s> </p>
<p> <s> “ Miks ? . . . miks ? . . . miks ? ” küsis ta kolm korda järgemööda , sosinal , aga mitte vihaselt . </s> <s> Ta ei karjunud , nagu ta ema oleks teinud . </s> <s> Ta ei anunud ega alandanud ennast mingil moel . </s> <s> Ta lihtsalt küsis . </s> <s> Ja kõrvaldas enda teadmata veel ühe nõrgukese tõkke . </s> <s> Sest mul polnud vastust . </s> </p>
<p> <s> Püüdsin reipalt noogutada , ise ka teadmata , mida see jaatus tähendas – kas nõusolekut millegi eelnevalt öelduga , või hoopis vastuvaidlemist . </s> <s> Seejuures oli mul endal imelik klimp kurgus . </s> <s> Nüüd , nüüd kohe juhtub midagi ! tagus mu süda , nagu ma poleks eales taolises situatsioonis viibinud , et ma ei tea , mis võiks järgneda </s> </p>
<p> <s> “ Kas sa oled ikka endas nii kindel ? ” muutus Marianne surmtõsine olek mingit laadi kelmikuseks . </s> <s> Ja ta hüüatas midagi arusaamatut , võib-olla mingi oma mantrasõna , mis kõlas nagu “ Kumla ” , ning tõmbas mind kõigest jõust enda poole . </s> <s> Vajusin näoli minu jaoks varutud patjadesse , ja ta ronis mulle kõigi oma nelja jäsemega otsa justkui mingis ammuses mänguhoos ning toetas oma teravad põlvenukid mu abaluude alla , nii et mul hakkas raske hingata . </s> <s> Ning asus mind oma väikeste rusikatega tümitama . </s> <s> See oligi ta mõte – mulle haiget teha , mind kuidagi mu seisundist välja viia . </s> <s> Ja seejärel hakkas ta mind kõditama . </s> <s> Lausa vilunud kõditaja kombel . </s> <s> Pean siinkohal tunnistama midagi hästi ebamehelikku – mu ülakeha on väga tundlik , see on tehtud kui millestki hellast ja mitte minu muu kehaga kokkukäivast , nii et see tundlikkus segab mind mõnikord isegi intiimakti puhul , kui te minust õigesti aru saate . </s> <s> Ja samas on kõditunne kahtlemata seotud seksuaalsuse ärritusega , aidates seda kiiremini saavutada . . . </s> </p>
<p> <s> Siis äkki olnudki enam mingeid küsimusi ega vastuseid , hoiatusi ega tabusid . </s> <s> Kõik taoline , sealhulgas ka äsjaöeldud sõnad tundusid nii naeruväärt . </s> <s> Mis mõistuseraasu ma veel pidin appi kutsuma . </s> <s> Ja milleks ? </s> <s> Ta oli kaheksateist aastat vana ja . . . naine , nagu ma mäletasin . . . </s> <s> Ning mu jaoks polnud temas mingit tõket , isegi mitte kõige lihtsamat , riietusesemest tingitut . </s> <s> Ja ükskord juba . . . nii meeldivalt . . . nii meeldivalt pikalt ja piinavalt oli see kõik juhtunud . . . </s> </p>
<p> <s> Ta oli selleks valmis , juba tükk aega valmis , valmis kõige naiselikumal kombel . </s> <s> Aga ta ei muutunud mu tormakusest üldse romantiliseks ega oigavaks ega sulgenud silmi ega teinud muud säärast . </s> <s> Oh , ma peaaegu ei tundnudki teda seekord kui midagi konkreetset , kitsast . . . </s> <s> Ma vajusin nagu soojasse , kuuma vatti , millel polnud dimensioone ja mis oli ikkagi kõikehõlmav . </s> <s> Ja selles pimeduses lõi välku . </s> <s> Ning mürin oli kurdistav . </s> </p>
<p> <s> Kuid sellega kõik veel ei lõppenud . </s> <s> Ma olin tast ette jõudnud . </s> <s> Kuid Marianne vaid naeris kõlatult , haaras mu lõtvunud liikmest ja kõik kordus nagu tolles öises somnambuulses olukorras . </s> <s> See käis tal kaua , nii lõputult kaua , kuni teda läbis viimaks vaikne sügav ohe . </s> <s> Säärane ohe , mis tähistab iga naise rahulolu kogu maailmaga . </s> </p>
<p> <s> Siis oli reaalsus tagasi . </s> </p>
<p> <s> “ Noh , näed , kallis Richard , see polnud üldse nii hull . . . </s> <s> Ja nii hakkab see olema edaspidigi . . . </s> <s> Tunnista üles , et ma meeldin sulle , tunnista ometigi , ära häbene . . . </s> <s> Ja kõik su vuhvad pühin ma sinu peast minema . </s> <s> Just nii nagu selle vana kraami , millega ma jõudsin algust teha . </s> <s> Kahju , et pidin seda läbi akna sinna aianurka hunnikusse tassima . . . ” </s> </p>
<p> <s> “ Ah , Marianne , Marianne , mis hulluse sa minuga korraldasid . . . </s> <s> Või ei , mina ise . . . </s> <s> Sina oled mulle kogu aeg meeldinud . </s> <s> Aga muidugi . . . lapsena meeldisid sa mulle teistmoodi kui praegu </s> . . . . <s> Ja nüüd ma ei tea tõesti . . . </s> <s> See oli nii ootamatu . . . ” </s> </p>
<p> <s> “ Vale jutt , meelditakse ühtmoodi . </s> <s> Pole vahet , pole mingit vahet ! ” kinnita tema oma ja jätkas siis justkui poolelijäänut : </s> </p>
<p> <s> “ Ma teadsin seda ! </s> <s> Ma teadsin seda kogu aeg . </s> <s> Ja et just nii läheb . . . </s> <s> Et isa jätab meid maha ja et . . . ema sind ei saa ja … Ja ka sina teadsid väga hästi , et kõik läheb just seda rada . . . </s> <s> Tunnista üles , vana patukott , et teadsid . . . </s> <s> Ausalt öeldes soovisin ma seda juba siis , kui sa meil ööd olid. . . Tegelikult juba esimesel korral . </s> <s> Kui ma koolist koju tulin ja sinu eest emaga köögis istumas leidsin . . . </s> <s> Juba siis läksid mul jalad nõrgaks ja ma läksin enda tuppa ja istusin kušetile ja tõstsin ühe jala üle teise ja pingutasin ennast . . . </s> <s> Sa ehk tead , et tüdrukud teevad nõnda . . . </s> <s> Ja ma sain s e l l e. paari hetkega kätte . </s> <s> Ma kohe imestasin , et nii ruttu . . . </s> <s> Aga ma olin kujutlenud , et see on sinuga seoses . . . ” </s> </p>
<p> <s> Kuuldu võttis mu keeletuks . </s> <s> Minu põlvkond polnud taoliseks avameelsuseks eales võimeline . </s> <s> Aga kukkus see välja kuidagi loomulikult , pingutamata , valehäbita . </s> <s> Ja äkki oli ta mulle mitu korda lähem ja arusaadavam kui ta ema kunagi , millalgi oli suutnud olla . </s> </p>
<p> <s> Ma läksin ja tõin köögist pesukausiga leiget vett , mille leidsin teekannust , sest vannituba mul ju polnud . </s> <s> Vaatasin , kuidas ta jalgupidi sinna sisse astus . </s> <s> Kummardusin ja hakkasin teda märja käsnaga hõõruma . </s> <s> Mu käsi liikus kuidagi ebalevalt ülespoole . </s> <s> Talle meeldis see , ta nahk võpatas justkui äratundvalt mu käe all . </s> <s> Siis laskusid ta sõrmed mu juustesse ja sorisid seal mõtlikult-mõtlikult , nagu . . . nagu mõne armastuses vilunud naise omad . </s> <s> Ja ma ei saanud jälle muud , kui mõtlesin üht – võib-olla loetud , aga võib-olla et isegi enda avastatud mõtet : on olemas väikesed poisid ja on noorukid ja on mehehakatised , kellest lõpuks saavad mehed ; kuid pole olemas väikesi tüdrukuid , suuremaid tüdrukuid , neiuohtu , naiseohtu olevusi . </s> <s> Nad on kõik üksainus naissugu , kohe algusest peale ; nad on kohe väga nad ise , isegi väga väikesest peale , lehvid juustes ja põsed pruntis , aga juba sel ajal täis kelmikust ja edevust ja tähelepanuvaegust , täis seda , mida me hiljem nimetame koketeerimiseks , naiselikuks flirdiks , omaenda võlususe tunnetust , ühesõnaga – täis ilu ja salapära ja enda poole tõmmet , mida meie , meessugu , alles teatud ajast peale tundma hakkame . </s> </p>
<p> <s> Siis ometi lamasime rahulikult teineteise kõrval . </s> <s> Ja olime ühepikkused , nagu on iga voodis lamav paar , olgu nad päevases elus kui palju pikkuselt erinevad , ja olime üheealised ses mõttes , nagu on iga ühtiv mees ja naine , sest sel hetkel ja veidi pärast seda ühtlustub iga aeg , ja olime ühevõrdsed , nagu on mees ja naine pärast seda , kui nad on teineteisele kuulunud , ilma et seal vahel oleks olnud kedagi kolmandat , neljandat , mingitki segavat mõtet , sest kõik muu ja olnud on taandunud hiiglakaugele . . . </s> </p>
<p> <s> Teades , et ma pole enam millekski uueks enam võimeline , põimis ta end ikkagi kõigi oma jäsemetega nagu mingi lihasööja taim minu ümber ja jäi ruttu ning kergesti magama , samal ajal kui mina ei võinud end liigutada , kartes teda äratada ta unes , sest . . . teiste inimeste , eriti kallite tüdrukute uned on pühad . </s> </p>
<p> <s> Minus võisid nüüd lõpuks segased tunded maad võtta . </s> <s> Ühel hetkel olid need kui kuulmatud võidufanfaarid , et ma olin saanud elult justkui kompensatsiooni või tõmmanud ootamatu täisloosi – Ruthi asemel ta tütar , mu elu kõige noorem naine ! – , kuid kohe järgmisel hetkel valdas mind kummaline tunne , nagu oleksin maganud . . . iseenda tütrega . </s> </p>
<p> <s> Jah , ma teadsin , et enam peaaegu pole tagasikäiku . </s> <s> Ma olin selle noore olevusega , kes oli teatud mõttes Ruthi teisik , igal juhul mingi mu nooruseaegade kaja , nüüd siis juba teist korda maganud . </s> <s> Kõigi reeglite kohaselt , täie mõistuse ja vastutuse juures . </s> <s> ( Seda esimest korda võis ju veel pidada imelikuks erandiks või pooliti eksimuseks , kuid alles juhtunut ei saanud pidada millekski muuks , kui see just oli . </s> <s> Ja ehkki too esimene , kuuvalguse aegu juhtunu võis Marianne poolt , õigemini pidigi olema ebateadlik , vaistlik samm , pidi temas , ta füüsises sellestki korrast säilima mingi teadmus , mingi jälg , sest muidu ta poleks siia tulnud sellise endastmõistetavuse ja veendumusega . </s> <s> Jah , me füüsis mäletab kõike teisiti kui meie mõistus . . . </s> </p>
<p> <s> Olin jõudnud vahepeal kergelt suigatada . </s> <s> Marianne käe liikumine mu puusal äratas mu üles . </s> <s> Võpatasin kergelt . </s> <s> Uuesti ärkas minus tolle kuuvalgel ööl toimunu mälestus . </s> <s> Kas Marianne toob selle nähtuse ka siia majja kaasa ? </s> <s> Kas see ei hakka segama tõelisust ? </s> <s> Või on mingil moel tegu mööduva nähtusega , sellise nähtusega nagu temaealiste noormeeste poltergeist , kus aheldatud seksuaalenergia paneb toime imeteldavaid asju . . . </s> <s> Ükskõik , mis siis sellest . </s> <s> Ma suudaksin ka sellega leppida . </s> <s> Peaasi , kui see kõik jääks nende seinte vahele . . . </s> <s> Igaühes meis on oma saladus . </s> <s> Ja ses tüdrukus , ei , naises , oli samuti oma saladus , mis oli võrdväärne ta isa kadumise saladusega . </s> <s> Mida mul ei õnnestunudki teada saada . . . </s> </p>
<p> <s> Kuidas ma ka äsjatoimunut kõigi ihurakkudega ei mäletanud , tundus mulle nüüd ometi – tol kuuvalguseööl läbielatu oli olnud võimsam ja tugevam . </s> <s> Ma olin kunagi lugenud Rein Põderi romaani “ Hilised astrid ” . </s> <s> Raamatu kõige tugevam peatükk oli olnud see , kui kuuvalgusehullus veab mehe keset ööd voodist oma seadusliku naise kõrvalt üles ja paneb minema üle lumeväljade ühte heinaküüni oma külaarmukesega kohtuma . . . </s> </p>
<p> <s> Und enam ei tulnud . </s> <s> Mõte käändus tagasi mu reisile , selle üksikasjadele . </s> <s> Seal oli olnud nii mõndagi . </s> <s> Ja ma pidin tahtmatult mõtlema Anniele , oma lubadusele ja nendele puukingakestele . </s> <s> Kuid ometi taandus see kõik kiiresti kuhugi ebaolulisse kaugusse . </s> <s> Mõtlesin vaid raugelt – kus võiks praegusel hetkel olla Annie ? </s> <s> Ja minu kõrval hingava noore naise isal – kuhu küll tema on välja jõudnud oma kummalises eituses ? </s> <s> Ja järsku tundus kõik tema otsimisega seotu nii võlts ja kasutu . </s> <s> Kuhu see otsing oli mind välja viinud ? </s> <s> Mitte kuhugi . </s> <s> Õigemini siiasamasse . </s> <s> Kas see polnud juba algusest peale ette määratud kui ühe kõvera lõpp-punkt ? </s> <s> Mitte lõpuks Ruthini jõudmine . </s> <s> Vaid hoopis see . . . </s> <s> Siis mõtlesin uuesti temast , sellest rahulikult magavast inimeselapsest . </s> </p>
<p> <s> Äkki oli ta keegi teine . </s> <s> Minu kõrval lamas Ruth , noor Ruth , keda ma olin kunagi nii väga ihalenud , mõnedel hetkedel niivõrd füüsiliselt , et kogu mu sisemusse valu lõi . </s> <s> Ja ometi polnud ma kordagi saanud temaga lamada nii soojalt ja nii lihtsalt ja nii ligistikku , hing veel lähemal talle kui keha . </s> <s> Kuid nüüd oli ta ometi siin , ja veel noorema ja ehtsamana kui siis , kui ma teda esimest korda märkasin . . . </s> </p>
<p> <s> Ma olin ikkagi uuesti , koos oma unistusega magama jäänud . </s> <s> Selles kõige kaunimas ja loomulikumas kaisutuses , mida ma kunagi olin kogenud . </s> <s> Veel enne magamajäämist vilksatas mulle , et olen sedasama kusagil läbi elanud . . . kohanud . . . kusagil lugenud . </s> <s> Siis meenus mulle , et selle tunde oli nii võimsalt aistitavaks kirjutanud inglise naiskirjanik Iris Murdoch oma “ Mustas printsis ” . . . </s> <s> Kas mina olen tõesti see Bradley , kellest kui tegelaskujust , kelle loogikast ma tookord lugedes hästi aru ei saanud . . . </s> <s> Ja nüüd sain iseendast palju paremini aru . . . </s> </p>
<p> <s> Ma ärkasin sellest , et . . . keegi justkui koputas uksele , selle välisklaasile . </s> <s> Mitte kõvasti , aga nõudlikult , justkui teades , et ma pean kindlasti kodus olema . </s> <s> Kes see võis olla ? </s> <s> Võib-olla oli mulle vaid viirastunud . </s> <s> Tuul ja puud ja . . . </s> <s> Veidi aja pärast koputus kordus , seekord vastu otsaakna ruutu . </s> <s> Ma läksin akna juurde . </s> <s> Kellegi nägu oli surutud vastu aknaruutu , nägu oli ebaharilikult lai , seda oli nõnda võimatu ära tunda . </s> <s> Siis see eemaldus tumedast klaasist ja suu tegi liigutusi nagu kala oma akvaariumis . </s> <s> Siis see eemaldus ruudust ja näitas näpuga enda peale . </s> <s> Selsamal hetkel tundsin ta ära . </s> <s> Seal akna taga oli Ruth , Larry endine naine . </s> <s> Ta nõudis , et ma ta sisse laseksin . . . </s> </p></div2><div2 type="alaosa"><head> KOLM NOVELLI </head><head> BEERSERK </head>
<p> <s> Öö otsa peksis meri end vastu laiuotsa kiviseina . </s> <s> See kõlas pimedas kui Kurja enda kõmistus – ma tulen , ma tulen ! </s> <s> Ja ei lasknud tal magada . </s> <s> Naine oli korra isegi üleval käinud , kobamisi sara alla läinud ja rahustavalt lammaste villakasukaid silinud , et nad maha heidaksid ja seda ööd ei kuulaks . </s> <s> Nagu tema p i d i kuulama . </s> <s> Sest ta oli ainus inimhing sel laiul . </s> </p>
<p> <s> Ja nüüd seisis ta sellel järsakul , nagu ta oli harjunud pea igal hommikul seisma , ning vaatas kaugemale mere peale . </s> <s> Valgus kõndis juba üle vee , kuid mere raev polnud suurt midagi raugenud – järsk laine käis endiselt tümps ! ja tümps ! vastu järsakukivi ja mere viha võis isegi jalataldade kaudu tunda , sest kogu laid vappus ja värises tasakesi . </s> <s> Ning mere valge sülg ulatus aeg-ajalt isegi siia kõrgele üles , nilpsates seisja paljaid jalasääri . </s> </p>
<p> <s> Siis taipas seisja otse alla vaadata ja ta nägi , et öö häältel ja pimedusest kostnud hoiatusel oli õigus olnud . </s> </p>
<p> <s> All kivikalda jalamil lebas laev . </s> <s> Võõras laev . </s> <s> Sest ta nägi hoopis teisiti välja kui selle ranna omad . </s> <s> Ja pidi olema pärit kaugemalt , võib-olla koguni selle mitmepäevase tormi tagant . </s> <s> Õhtukaarest . . </s> </p>
<p> <s> Aga tal polnud enam õige laeva olekut . </s> <s> Meretaguste laev oli kõvasti viga saanud . </s> <s> Küllap ta oli öises tormis silmituna vastu laiu kiviranka põrutanud . </s> <s> Nüüd lebas ta igatahes poolkülili ning järsakust tagasilööv laine käis ta katkistest küljeplankudest läbi ning lõhkus laeva veelgi . </s> <s> Osa laevapuust ujuski laeva ümber . </s> <s> Ka laeva mast oli murdunud ning langenud tagasisuunas . </s> <s> Ja oli kaasa kiskunud laia purjegi , mis võis olla hele ja pleekinud , aga nüüd tume ja vett täis . </s> <s> See punane ring seal purjekanga keskel – mida see peaks tähendama ? </s> <s> Kas päikest ? </s> <s> Või ehk tuld ? . </s> <s> Vett täis puri oli kummis ja tõusis ning langes nagu haige verine merekops – ja kogu selle vaate kohal rippus kohin ja laevapuu oigamine ning krigin . </s> <s> Ning kui hiiglasliku ämmelga jalad tolknesid kahel pool laeva mõlad , mille varal ta oli edasi liikunud . </s> <s> Mitu neist mõladest olid murdunud , mõnel ots tunginud läbi selle , kes veel mõni aeg tagasi oli istunud pingil ja olnud selle või teise mõla sulane . </s> <s> Kuid ühtki neist meestest polnud enam oma kohal : mõned neist lamasid laeva sees , enamik tumedaid kogusid hulpis väljaspool laeva . </s> <s> Ja kui laine seinamist tagasi paiskus , tõstis ta ka neid uppunud kehasid – ning nad näisid hetkeks elustuvat . </s> </p>
<p> <s> Need seal olid võõrad sõdalased . </s> <s> Ning see oli Kurja laev . </s> <s> Küllap ta tahtis jõuda mujale , pärisrannikule . </s> <s> Kuid torm ja pimedus segasid laeva , ja hall rank astus selles pimeduses ta teele ette . . . </s> </p>
<p> <s> Võõra laeva ja ta laevaliste vaenulikkusest rääkisid kõige selgemat keelt muidugi ka ümmargused puukilbid – mõned neist olid pardaservas paigas , teised vedelesid keset laevavrakki . </s> <s> Muid sõjariistu ei paistnud . </s> <s> Küllap kõik raudne , mis ujuda ei suuda , oli juba põhja läinud . . . </s> </p>
<p> <s> Ehkki võõras laev nägi hale välja ja lähedane meri surnud mehi täis , peitus laevas endiselt midagi ähvardavat . </s> <s> See peitus kõige enam ta kõrges maopea kujuga esiosas , mis end veel püsti proovis ajada , nagu oleks laev tõesti poolelus ja see loomapea nii visa alla andma , ehkki ka tema , see täävipuu , oli kaljuga kokkupõrkel kõvasti viga saanud ja rippus nüüd vaid mõne puukiu varal muu laevakere küljes kinni . . . </s> </p>
<p> <s> Ei saanud öelda , et kogu see pilt oleks kõrgel tuulisel pervel seisjat väga ehmatanud või teda nõrgaks ja otsustamatuks teinud . </s> <s> Hoopis vastupidi –nüüd oli tal selles selgus käes , mille suhtes öö oli teda hoiatada püüdnud . </s> <s> Ja hommik oli siiski õnnelikult kätte jõudnud ning öö teadmatus , ta hirm sedapuhku möödas . </s> <s> Ning nüüd tuli mõelda päeva peale . </s> </p>
<p> <s> Nõnda või pisut sedamoodi mõtles too järsakuveerel seisja , päält neljakümnene naine , keda hüüti Malleks või siis Lamba –Malleks , millise nime all teda rannikukülas rohkem tunti . </s> <s> Ta oli mõni nädal tagasi siia laiule toodud . </s> <s> Koos lammastega . </s> <s> Selleks oli vaja läinud õige mitut paati , sest lambaid oli külas rohkelt , päält neljakümne . </s> <s> Malle jaoks oli see olnud rahutu ja rabelev sõit ; kogu merepealne oli olnud täis lammaste haledat määgimist , nagu viidaks neid tapale . </s> <s> Täpipealt samasugust värinat oli ta tundnud ka nende kehades möödunud ööl , kui ta neid kaemas ja rahustamas käis . </s> <s> Elajad polnudki nii tuimad olevused , ka nemad oskasid tunda Kurja lähedalolu . . . </s> </p>
<p> <s> Malle oli oma elus näinud taolist või veelgi rängemat mere viha , ja ta oli mitmeid kordi näinud ka ta ohvreid . </s> <s> Samasuguseid , nagu need seal all selles vahutavas vees . </s> <s> Ja polnud õieti ju suurt vahet , kas tegu oli omade või võõraste meestega , kas kalapüügil hukkunutega või kurjade kavatsustega saabunud meretaguste röövlitega , nagu need seal – ühtmoodi haledust äratasid nad naisesüdames ikkagi . </s> <s> See tunne oli tahtmatu , ta peitus muiduajal kusagil väga sügaval , aga seda ei saanud maha suruda , kui ta sealt nähtamatusest üles kerkis . . . </s> <s> Kas . . . kas . . . ta ei peaks ehk nüüdki veel midagi ette võtma . . . ? </s> <s> Hea tahtmise korral saaks ta ju järsakust alla , selleks oleks talle abiks ta enda köis , mis ripendas siitsamast märjana alla , üht otsa pidi kasejuurte külge seotud , ehkki kasest endast pole muud järel kui üksainus tüvikas . </s> <s> Köiest oli tubli abi , sest astmed , mis iseendast kiviseina tekkinud , olid väga järsud ja neid ei saanud usaldada . . . </s> </p>
<p> <s> Kuid ta tegi uuesti südame kaledaks ja kinnitas endale , et see seal all on ikkagi Kurja laev , et ta oleks vabalt võinud rannikuni jõuda , et see tosinkond või enamgi meest oleksid nende küla maatasa teinud ja küllap mõne naisegi kaasa viinud . </s> <s> Et need on röövlid ja tapjad ja kui ka mõni neist veel seal meres poolelus on , siis pole temal , Lambalaiu karjakul , nendega asja – las meri ise tuleb nendega lõpuni toime ! </s> <s> Ja pealegi , tema on naine , ei tema saa hiljem üksinda nende vastu , kui mõnel veel eluvaim sees . . . </s> </p>
<p> <s> Ometi ei läinud ta tükil ajal korda järsakuveerelt lahkuda . </s> <s> Sisemine sund käskis veel korra hoolega laeva ja selle ümbrust silmitseda . </s> <s> Ei , seal ei paistnud tõesti ainsatki elusat meest ! </s> <s> Nad kõik olid otsa saanud ! </s> <s> Ja see tegi ta naisesüdame kuidagi kergeks. . . ning tühjaks . </s> </p>
<p> <s> Muul ajal laskus ta siitsamast kohast alla küll . </s> <s> Vaikse ilmaga jäi nimelt järsaku ja mere vahele ribake kuiva , kiviklibust randa , kuhu sadas aeg-ajalt kiviprahti ja ka suuremaid kivilatakaid . </s> <s> Nagu selleks , et meri võiks selle kõik oma vihaaegadel endasse haarata ja puruks hõõruda oma nähtamatute veskikivide vahel . </s> <s> Esimene põhjus järskkaldast laskumiseks oli see , et sinna alla libastus aeg-ajalt mõni lammas – terve suve jooksul oma kolm-neli looma ; nad olid tasase maa lojused ja polnud sellise järsakuga harjunud . </s> <s> Paar tükki neist õnnetutest suutis ta kuidagi köie abil üles sikutada , kuid üks või kaks , kuidas kunagi , kellel jalg murdunud või ribid katki , need tulid sealsamas all ära veristada . </s> <s> Selle jaoks oli tal külasepa tehtud väits , tegelikult kogu aeg kaasas , ööl ja päeval vöö küljes , nahktupes ja käepärast . </s> <s> Ta armastas oma lambaid – kuid just seepärast sai ta selle väitsetööga kergemini hakkama . </s> <s> Muidugi olid tal oma sõnad , mis käisid sinna juurde , nii et elusolend ta käte all jättis värisemise , muutus alandlikuks , leppinuks – ja rahulikuks jäi pärast seda veretööd ka ta enda süda . </s> <s> Niisugune oli kord juba loomade saatus . . . </s> <s> Ja peaasi , liha ei tohtinud raisku minna – ta vinnutas seda päevi ja nädalaid päikese käes ning edaspidi oli tal seda võtta . </s> <s> Inime ei ela ju suvi otsa ära vaid karaskitest , mille tarvis talle saranurka küla poolt kotitäis odrajahu jäeti . </s> <s> Muud suurt toidust polnudki mõeldud . </s> <s> Ah jah – lambapiim . </s> <s> Ning kosklamunad , mida ta pidi ise korjama . </s> <s> Ja ka seeni ning kadakamarju maitselisaks lambaliha juurde . </s> </p>
<p> <s> Ja oli veel teinegi põhjus järsakust mõnikord alla laskumiseks . </s> </p>
<p> <s> Seal meres , tükk maad järsakujalamist edasi oli vee all veel teine järsandik , mida vaid vaikse ilmaga vahuvöö järgi võis aimata . </s> <s> Muul ajal käis meri sealt kõrgemalt üle . </s> <s> Ja vaid väga vaikse ilmaga pääseski sinna ligi . </s> <s> Tuli end vaid poolest kehast paljaks võtta . </s> <s> Minek ise oli üpris kerge , kui juba paekaldast endale viga tegemata alla olid saanud . </s> <s> Sest merel oli kuni sinna servani justkui kindel paepõrand all . </s> <s> Ainult vesi tegi veidi kõdi , kui ta aina kõrgemale kerkis . </s> <s> Kui siis seal teisel serval olid , siis nägid , kuidas meri murdus tõelikult sügavaks ja pimedaks ja ähvardavaks nagu. . . öö . </s> <s> Jah , see oli pelutav koht . </s> <s> Ning seeläbi ka tähtis koht . </s> <s> Sinna tuli iga lambaveristamise järel tingimata kasetohunapa täis loomaverd kallata . </s> <s> Seda pidi tegema ühe vana käsu järgi , mis püsis temas kuulekana nagu paljud muudki käsud . </s> <s> Aga mitte tema üksi – seda käsku täitsid ka mehed , kes tema koos lammastega siia laiule olid toonud . </s> <s> Nemadki olid sinna sumbanud ja kaasatoodud lähkrist õlut vette kallanud . </s> <s> Ahtile meeleheaks , nagu nad hiljem naerdes ütlesid , kui nad tagasi kõval pinnal olid ja sellestsamast lähkrist kummutasid , sest tagasitee seisis kohe ees ja kuidagi oli vaja ennast kosutada . </s> <s> Kõik see kokku tähendas , et merd tuleb püüda aeg-ajalt vaigistada , sest muidu muutub ta ettearvamatuks . . . </s> <s> Nagu just praegu … </s> </p>
<p> <s> Seekordne torm oli vist tänavuse hilise kevade viimane ; tas oli nagu talve hilinenud jõudu ja karmust . </s> <s> Jah . . . ja tänavu ei ole olnud veel juhust , et ta oleks pidanud mõnda lambukest veristama . </s> <s> Seepärast Ahti nii vihane oligi . . . </s> </p>
<p> <s> Seisnud veel veidi , pöördus Malle minekule . </s> <s> Päev ja lambad , mõlemad ootasid . </s> <s> Kuid mida ta ka ei teinud – üks nimetu hingeuuristaja ei jätnud tema sisemust rahule . </s> <s> Mis siis , kui mõni võõra , purunenud laeva meestest ikkagi pääses , kui vesi kandis mõne neist mujale , kus kallas madal ja lahke . . . </s> <s> Ja kui neid mehi oli koguni mitu ! </s> <s> Mida tema , naisterahvas … Ja ta lausa kahetses , et polnud neid vees loksuvaid tumedaid kogusid kokku arvanud . </s> <s> Ning seadnud mõttes aerude taha istuma , unustamata seejuures , et igal laeval on ka päramees , mida ta rannanaisena hästi teadis . </s> <s> Kuid sel võõral , vaenuka loomapeaga laeval võis ju ka kõik muud moodi olla ja see võis hoopis enam mehi pardale võtta . . . </s> <s> Nii et . . . </s> </p>
<p> <s> Samas rahustas ta end laeva haleda väljanägemisega ja mere vihaga , mis ikka veel kestis . </s> <s> Ning edasi katsus ta mõelda rohkem oma lammastest . </s> <s> Et neil on siin laiul tõesti hea ja lahe olla , pole temal vaja neid vahtida ega midagi , sest kõikjal on ju vesi piiriks ees . </s> <s> Varasematel suvedel karjatas ta lambaid külaümbruse kadarikes , aga üleüleminevast suvest sigines sinna mingi soerd , kes pures paari lühikese öö jooksul hulk lambaid ära ja jättis nad seejärel sinnasamasse maha . . . </s> <s> Tahtis justkui ainult verd . . . </s> <s> See oli kole pilt , mis temale kui karjakule hommikul avanes – looma kaelaalune puhta puru , pea selga veetud , lamba silmad justkui sinise kaega kaetud . . . </s> <s> Siin polnud neil tõesti seda ohtu karta , siin võisid nad ennast suvega trullakaks süüa ja uted said rahumeeli uusi poegi ilmale tuua , nii et kui nad sügisel paatides tagasi hakkavad minema , siis on seal kindlasti ruumi vähem . . . </s> </p>
<p> <s> Seda et – koldesse oleks kütust vaja . </s> <s> Aga sellega polnud laiul erilist muret . </s> <s> Siin kasvas puid . </s> <s> Erinevalt teistest laidudest , kus laiuselja ehteks oli vaid mõni kidur kadakas või meretuule päri kooldus pihlakas . </s> <s> Kuid pihlakat , head puud , leidus siingi . </s> <s> Aga peale selle oli laiu maapoolses servas kogunisti väike , metsa moodi puudesalu , kus kasvas jändrikke kaski ja isegi mõned töntsid kuused . </s> <s> Just nagu pärismets , ainult madalam ja harvem , sest vali meretuul nagu praegu suutis sellest läbi puhuda ning iga tõsise torm tegi metsakese kallal oma rüüstetööd . </s> <s> Seesama metsake ja too kaldajärsak ja hea rohukasv eristasid Lambalaidu kümnetest teistest laidudest . </s> <s> Nagu polnudki tegu päriselt laiuga – mis on ju kõik merest kerkinud vesine maa , nagu vanarahvas hästi teadis , ja seepärast algul paljas nagu lestakala külg – , vaid tükiga päris-maast . </s> <s> Ja kui Malle seepeale mõttesse jäi , tekkis temas kujutlus , nagu oleks kellegi hiigeljõud tüki päris-maa järskrannikut sellest lahti murdnud ning siia , sügava mere piirile lükanud . . . </s> <s> Jah , ja selle kivijärsaku avamerekülge – ööle , pimedusele ja igale tormile – vastu seadnud . . . </s> </p>
<p> <s> Malle leidis kohe toeka kuiva oksa – ja seal oli veel muudki metsakuiva , mis jäi teiseks korraks . </s> <s> Oksaharaliku sara kõrvale jäetud , läks ta uuesti võõrast laeva kaema . </s> <s> Sest miski ei andnud endiselt rahu . </s> </p>
<p> <s> Kuri maopea oligi vahepeal ära murdunud ja minema ujunud . </s> <s> Ja kadunud olid ka kõik tumedad , vettinud kogud , isegi need , mis parrastest seespool vees vedelesid . </s> <s> Samuti olid põhja vajunud kõik naastused kilbid . </s> <s> Nüüd nägi laev või see , mis tast õieti järel , veel haledam välja . </s> <s> Ainult üks parras tast veel paistiski . </s> <s> Kuid rohkem põhja ta selles kohas minna ei saa . </s> <s> Meri peab nüüd laevavrakki kergitama ja sinna sügavamasse vette nihutama , kui ta tahab teda täienisti endale saada . . . </s> </p>
<p> <s> Naine hingas kergemalt , ärevus kadus . </s> <s> Homme hommikuks , siis on torm päriselt möödas , ütles ta vaikselt endale . </s> <s> Ja siis pole siin enam midagi näha , nii et ta võib endale julgesti kinnitada – mingit vaenulist laeva , mingeid võõraid merimehi pole olnudki . . . </s> <s> See kõik oli ta meelekujutlus … </s> </p>
<p> <s> Selle mõtte kergusega tuli ta tagasi lambasara , oma suvise elupaiga poole . </s> <s> Reibas tuul möllas ta körtsiku kallal ja karedad kõrred kriipisid jalasääri . </s> <s> Nagu valged mügarad liikusid ta lambad mööda laidu . </s> <s> Neil oli hea olla . </s> <s> Nagu temalgi . </s> <s> See vaibuv tuul ning vaade , need mõlemad tõstsid veelgi ta meelt ning ta naeris jälle üle mitme aja iseendale , mis oli tema , üksildase inimese komme . </s> </p>
<p> <s> Kuid kõik ei ole nii , nagu vaid inimene tahab . </s> </p>
<p> <s> Sest kui ta astus sinna hämarasse saraalusesse , et lammaste asemeid korrastada ja nende sõnnikut ühte nurka kokku kraapida , leidis ta silm saraalusest ühe liikumatu kogu , kes ei saanud olla mõni haigeks jäänud lammas , sest oli lambast suurem ja tumedam , samal ajal , kui Malle lambad olid kõik valged või hallid . </s> <s> Esimese , tervet keha läbiva võpatuse peale näis talle , et tegu on tundmatu metsloomaga , kes on lammaste asemele ära nõrkenud . </s> <s> Kuid kogu oli liikumatu ja temast ei levinud küll mingit vaenulikkust , mille ta oleks kohe ära tundnud . </s> <s> Malle seisis ja ootas . </s> <s> Muud tal esialgu pähe ei löönud . </s> <s> Ja kui lamav kogu ennast ka tükil ajal ei liigutanud , söandas ta sellele lähemale astuda , endal käsi vööl rippuvas väitsetupes kinni . </s> <s> Ta polnud ju pelglik naine , ja kõike oli elus ette tulnud . . . ! </s> <s> Ei , see oli kahtlemata inimene , mitte loom . </s> <s> Ja paistis et meesterahvas . </s> <s> Ta lamas selili , kaks marraskil peopesa ülespoole pööratud . </s> <s> Need olid ka ainsad vabad kehaosad . </s> <s> Muud osa temast varjas metsloomanahast ürp , ja ta silmnägu oli nii karvadesse kasvanud , nii et selle seest paistsid vaid silmaavad ja suu . </s> <s> Kogu see nahkürp ning karvades silmnägu olid vere ning mudaga koos . </s> <s> Mis rääkis selget keelt , et tundmatu oli siia jõudnud roommates , ja ta oli pidanud oma viimase jõu kokku võtma . </s> </p>
<p> <s> Mallel polnud enam kahtluseraasugi , et tegu on võõralt laevalt pärit mehega , sellelt laevalt p ä ä s n u g a. </s> <s> Mismoodi see käis , jäi talle esialgu saladuseks . </s> <s> Igatahes oli ta nüüd siin tema sara all ja naisel ei jäänud muud üle , kui tõele silma vaadata . </s> <s> Eluvaim tundus mehel veel sees olevat , sest rind kerkis ja langes kergelt , niipalju kui ta saraaluse hämaruses eristada võis . </s> </p>
<p> <s> Üks mis selge – kõigepealt tuli ta siit lammaste poole pealt ära saada ! </s> <s> Hirmu ja vastumeelsust maha surudes kahmas ta lamajal kaenalde alt kinni ja asus rasket keha lohistama sara teise otsa poole , kus oli kolle ja veidi kindlam katus pea kohal . </s> <s> Kolde ja otsaseina vahel oli ka ta enda ase – hulk lambanahku küljealuseks ja neljast nahast kokkupuserdatud palakas pealevõtmiseks Aga kuna ta oli meest tassides paratamatult ta karvakasvanud näole ligemal kui enne , siis sai järsku aru , et tegu pole mitte üle kogu silmnäo vohava parraga , mis läheb põskedel üle juusteks , vaid tegu oli hoopis tervet nägu varjava näoasemikuga , mis oli tehtud loomanahast ja mille keskel olid avaused silmade ning suu jaoks . </s> <s> Ja justkui selle kinnituseks märkas ta kaht paari nahkrihmu , mis ulatusid kummaltki poolt mehe juuste varju ning olid nähtavasti kukla taga omavahelises sõlmes . </s> </p>
<p> <s> Ja äkitselt tuli talle meelde , mis juttu ta muts oli talle lapsena korranud : “ . . . küll sa näed , Malle , ükskord tulevad nad jälle meite randa . . . </s> <s> Nendel on , jah , need ussipeaga laevad ja nad ise on loomanahkades ja niisama metsikud kui loomad ise , kelle nahku nad kannavad . </s> <s> Nad on pärit Sveast , aga mõnikord ühelt kaugemalt maaltki , mida kutsutakse Turjamaaks . </s> <s> Ahnus ja Kurjus ajab neid liikvele . </s> <s> Pea meeles – nad halasta mitte kellegi pääle – olgu see naisterahvas , vanainime või koguni sülelaps . . . </s> <s> Jäta endale meelde – nad on silmnäota mehed . . . </s> <s> Hoia end nende eest … ! ” </s> </p>
<p> <s> Imelikult kindel oli olnud see mutsi ennustus , nagu teadnuks ta ette , mis kord juhtub , ning sama kindlalt oli see talle , pisikesele tüdrukule , meelde jäänud . </s> <s> Ja nüüd oligi üks säärane mees siinsamas , tema kolde ja aseme kõrval . </s> <s> Mida ta pidi temaga ette võtma ? </s> <s> Ta nägi hale välja . </s> <s> Sama hale , nagu nende laev seal järsaku all meres … </s> </p>
<p> <s> Pajas oli vist veel leiget vett . </s> <s> Ta püüdis seda kapaservast mehele suuprakku kallata , aga see nahast näoasemik segas . </s> <s> Malle arvas , et ta peaks nahkköidikud lahti tegema ja näokatte eest ära võtma , seda enam , et mehe vasakul oimukohal paistis suur sinine muhk , kust näis koguni verd immitsevat . </s> <s> Kuid selleks peaks ta kolde kõrval lamaja pead kergitama . </s> <s> Ja ta asis uuesti lõdvast kehast kinni ning vinnas ta pea oma põlvede vahele , et kindlam oleks . </s> <s> Kuid vaevalt oli ta käsi puutunud üht köidikusõlme , kui näovarjuavades välgatasid heledad silmamunad ning kusagilt sealt näoasemiku tagant tuli summutatud häälitsus , mis võis näis pigem looma kui inimese omana . </s> <s> Ent seda toibumist oli vaid hetkeks , siis ta keha lõtvus ja naine pidi laskma sel tagasi kivipõrandale libiseda . </s> <s> Siiski , hoiatus oli kuuldavaks saanud – ja naine ei söandanud sellest üle astuda . </s> <s> Mõne aja pärast proovis ta uuesti mehe suuava tabada , kuid tolle hambad oli kõvasti koos ja vesi voolas mööda ta kaela alla ning valgus paekividest põrandale loiguks . </s> </p>
<p> <s> Korraga jäi Lamba-Malle veekopsikuga käsi õhku rippuma . . . </s> <s> Ta oli millestki aru saamas … Nad kõik – nood uppunud ja see mees – olid samasugused , selle silmnäo ette seotud loomanahatükiga . </s> <s> Ja ta teadis nüüd ka , miks nad sellised olid ? </s> <s> Nad tahtsid seeläbi veel hirmutavamad välja näha . </s> <s> Et kõikjal , kus nad vaid maale astuvad , käiks nende ees ja ka kannul kumu , et need polegi õiged inimesed , vaid pooleldi metsloomad , äraarvamatud oma jõus ja raevus . . . </s> </p>
<p> <s> Ja ometi pidi iga sellise loomakoonu moodi näokatte taga olema tavaline inimnägu , mingisugune mehenägu . </s> <s> Ja kas polnud ka nii , et iga kõrvaline inimene , kes seda pärisnägu nägi , ei kartnudki enam nii väga selle kandjat ? </s> <s> Sest ta oli näinud midagi , mida ta ei pidanud . . . </s> <s> Küllap vist . </s> </p>
<p> <s> Järsku käis Malle peast läbi veel teinegi mõte . </s> <s> Ja see puudutas teda ennast . </s> <s> Seda tema haigust … Kas polnud nii , et ta on selle meelemõistuseta mehega milleski üsna sarnane . </s> <s> Just nimelt oma haiguse läbi , mis oli muutnud ta näo nii hirmuäratavaks , et ka tema peaks õieti näovarju kandma ! </s> <s> Ta ju teadis , tundis neid näsasid ja mõhnu oma sõrmede all . </s> <s> Ta oli seda oma haigusest muserdatud nägu vaadanud ka allikapinnalt , laiu ainukesest veesilmast . </s> <s> Ja tal oli neil kordadel olnud tunne , nagu oleks ta selle vaatamisega rüvetanud allikapuhtust . </s> <s> Ta märkas seda ka külas , kuidas ta nägu teisi inimesi kohuta . </s> <s> Eriti neid , kes teda esmakordselt nägid . </s> <s> Mõni naine võpatas üle kogu keha , ja raskejalgsetele oli see lausa kahjulik … </s> </p>
<p> <s> Kust see haigus tema peale võis tulla ? </s> <s> Kas merest , meretuulest . . . ? </s> <s> Ei , see olla , nagu sõbralikumad inimesed talle kinnitasid , võõraste merimeeste toodud haigus . </s> <s> Kuid mispärast pidi tema üksi seda taaka kandma – ja ei ükski teine inime nende külas ega kaugemalgi polnud seda enda külge saanud . . . ? </s> <s> Mis süü see küll pidi olema . . . </s> </p>
<p> <s> Nii et – kas ka tema ei peaks edaspidi taolist näovarju kandma , kui ta ei taha oma küla inimesi ehmatada ja neis halbu tundeid tekitada . . . ? </s> <s> Ja kes talle selle valmistaks ? … Oh , nüüd saaks ta sellega ka ise hakkama … Üksnes siin laiul , kõigist eemal , üksi lammastega olles poleks tal kohustust taolises näovarjus liikuda . </s> <s> Lammastele , nendele on õige sellesama näoga ; nemad tunnevad teda rohkem käte ja hääle ja sammude järgi . </s> <s> Ja nende külge ta haigus õnneks ei hakka . </s> <s> Kuid kõigil külainimestel on tema tõttu suur pelg . </s> <s> Seepärast ta ju elab külast väljas ühes hütis ja temaga käiakse vaid hädapäraselt läbi . </s> <s> Ja mitte igaüks ei julge talle süüa tuua . . . </s> <s> Eks seepärast toodigi ta kevadel nii varakult ja kergel meelel siia laiule . . . </s> <s> Muidugi , ka lammaste pärast . </s> <s> Aga . . . </s> </p>
<p> <s> Äkki välgatas seal silmaavades jälle inimese pilk , ja lamaja liigutas ka kätt . </s> <s> Liigutust võis mõista nii , et ta püüdis seda oma paremat kätt näokatte ligi tõsta , et aru saada , kas see on ikka tal alles . . . </s> </p>
<p> <s> . . . </s> <s> Laugudel lasuvad kui kivid . </s> <s> Aga ma saan nad lõpuks valla . </s> <s> Ma ei tea , kus asun ? </s> <s> Üks naisenägu vaatab mulle vastu . . . </s> <s> See on kui inetu völva oma . </s> <s> See on justkui suuri ja väikesi vesiville täis . </s> <s> Mis tuleb ühest haigusest . </s> <s> Ma olen seda haigust varem näinud . </s> <s> Nii et ma olen elus . </s> <s> Ma ei saa veel olla Odini juures . . . </s> <s> Sääl ju pole tõbesid ega valu . . . </s> </p>
<p> <s> Virgun uuesti , aga seekord silmi lahti ei saa . </s> <s> Valgus on nii tugev . . . </s> <s> Keegi valab mulle midagi suhu . </s> <s> Sel on piima maitse . </s> <s> Ma tean , et ei peaks seda vastu võtma . </s> <s> Aga ma ei suuda vastu panna . </s> <s> Mu suu avaneb iseenesest . </s> <s> Ja kõri neelatab vastu mu tahtmist . </s> <s> Ja üht keeldu . </s> <s> Mida … ma enam selgesti ei mäletagi . </s> <s> Soe juga valgub mu sisemusse . . . </s> <s> Teistsugune soojus . . . ei , koguni kuumus puutub mu vasemat kätt . </s> <s> Ma ei saa seda liigutada . </s> <s> Selle käe sees on ka valu … Ja kogu mu keha ja pea on üleni üks suur valu pesa . . . </s> <s> Oleks vaja midagi , mis selle valu ära kaotaks . . . </s> <s> Mis sellega leppida laseks . </s> <s> Soojus ei aita . </s> <s> Soojus teeb nõrgaks . . . </s> <s> Soojus ja piim ja . . . miski veel . . . </s> <s> Ainult külm , tuul ja merevesi on õiged asjad . . . </s> <s> Enam ei tohi meelemõistust kaotada . . . </s> <s> See naine , ta ei meeldi mulle . . . </s> <s> Pean selle raskuse silmadelt ära saama … Ja siis püsti tõusma . . . </s> </p>
<p> <s> Seekord saan silmad valla . </s> <s> Naist pole näha . </s> <s> Teda pole ka kuulda . . . </s> <s> Kes ta on ? </s> <s> Ah jah . . . hambad . . . </s> <s> Ma pole hulk aega näinud ühtki naisenägu . . . </s> <s> Meid hoiti neistki eemal . . . </s> <s> Nagu ka kõigist teistest inimestest , kelle nägu polnud kaetud . . . </s> <s> Et me ükskord vaid vaenlase katmata ja hirmu täis nägu võiksime näha . . . </s> <s> Ja seeläbi tast kohe üle oleksime . . . </s> </p>
<p> <s> On vist päevaaeg . . . </s> <s> Ma katsun end liigutada . </s> <s> Vaid üks käsi kuulab mind . . . </s> <s> Mul on tähtis teada saada . . . kas mu teine nägu on alles . </s> <s> Õnneks küll . . . </s> <s> Sest keegi , keegi ei tohi seda puutuda … ! </s> <s> See naine , tema . . . võis seda juba vahepeal teha ! </s> <s> Kuni ma meelemõistuseta olin ! </s> <s> Ei-iii . . . ! </s> <s> Tunnen , kuidas mu vana viha tuleb minusse tagasi . . . </s> <s> Meie , merevennad . . . me oleme just selle viha läbi kõigist kõige tugevamad . . . </s> <s> Kui palju . . . kas üldse keegi peale minu alles jäi . . . ? </s> <s> Sellest liigtosinast , kes meie mereluige peal olid ? </s> </p>
<p> <s> Me . . . me oleksime võinud õigesse randa jõuda . . . </s> <s> Ja me oleksimegi jõudnud . . . kui seda kiviseina poleks me teele kerkinud . . . ! </s> <s> Ei , midagi oli algusest peale vääriti . </s> <s> Juba meeste olekus . </s> <s> Nad nagu ei uskunud , et me retk kujuneb edukaks … Ja laulu oli vähe me mõlade taga . </s> <s> Neid meie laule , mis annavad meile jõudu juurde . . . </s> <s> See oli algusest peale nii otsustatud … Halb märk anti meile juba retke algul . </s> <s> Esimese päeva loojaku aegu nägime fylgjakonat . </s> <s> Ta kõndis meie eel lainetel . . . </s> <s> Naise kujul , milline ta ju ongi . . . </s> <s> Siis hakkas mere raev pihta . . . </s> <s> See must sein … ta kerkis otsekui veesügavusest . </s> <s> Ja löök oli hirmus . </s> <s> See tabas meid kõiki . </s> <s> Ka mind . </s> <s> Maailm kadus viivuks . . . </s> <s> Siis olin endas tagasi ja vööni vees . </s> <s> Mind päästis ehk see , et olin esimese pingi sõudja . </s> <s> Ma jõudsin aerupea lahti lasta ja kargasin püsti . </s> <s> Mereluige kael liikus minu suunas . </s> <s> Ta pea oli tahapoole pööratud . </s> <s> Nagu tahtnuks ta mind hammustada . </s> <s> Aga ma haarasin tast kõhklemata kinni . </s> <s> Kohe tõsteti meid uue ja veel hirmsama laine turjale . </s> <s> Ja põrutati teist korda selle kivise hirmutise vastu . </s> <s> Olin juba jõudnud mööda mereluige kaela kõrgemale ronida . </s> <s> See sündis mõtlemata , iseenesest . . . </s> <s> Sest meile kõigile oli justkui sisse pekstud – kunagi ei tohi jääda oma hukku ootama , sa pead püüdma selle eest ära pääseda . . . ! </s> <s> Sirutasin käed puhtas lootusetuses ülespoole , jalad samal ajal ümber mereluige pea . </s> <s> Ja ma sain millestki kinni ! </s> <s> Mitte kivist . </s> <s> See oli justkui . . . märg köis . . . </s> <s> Mõtlesin kohe , kas see ei ripenda ehk me endi masti otsast alla . . . ? </s> <s> Aga mulle ei antud aega rohkemaks . </s> <s> Sest järgmisel hetkel kadus mereluige hambuline pea mu jalge vahelt ära ja ma rippusin õhus . </s> <s> Siis korraga tundsin – keegi veel on minu küljes ja ronib kräunudes ning küünistades mind mööda kõrgemale . </s> <s> See oli me skogkatt , laevakass . </s> <s> Tema oli meil kõigil retkedel kaasas . . . </s> <s> Sest me teadsime , ta on Freya kaitse alla . </s> <s> Nii et see oli hea märk , et ta minu küljes rippus . </s> <s> Nagu ma pärast taipasin . </s> <s> Me pidime mõlemad pääsema . . . </s> <s> Kui skogkatt oli jõudnud mu pea peale , kräunus ta uuesti . </s> <s> Aga teistmoodi . </s> <s> Mis tähendas , et ma pean veel veidi pingutama . </s> <s> Kuid mu jaks oli otsas . </s> <s> Ja meelemõistus kadumas . </s> <s> Kusagil mu all raevutsesid lained ning kuuldus meeste kähedat vandumist . </s> <s> Nad olid mõistetud sinna jääma , mina olin neist juba lahus . </s> <s> Kusagilt tuli uut jõudu . </s> <s> Ma ei tohtinud ju koos Freya-kassiga sinna alla sadada ! </s> <s> Ja ma vinnasin ennast arusaamatu pingutusega ülespoole , kuni tundsin kämmalde all kiviserva . . . </s> <s> Maaõhk lõi mulle näkku . </s> <s> Siis olin rinnuli sellel kiviserval . </s> <s> Ma olin merd võitnud , ühe korra rohkem kui mu kaaslased … Mina ja Freya-kass . . . </s> <s> Ja siis võisin iseennast kaotada . . . </s> </p>
<p> <s> Ma kaotasin ennast veel mitu korda . </s> <s> Algul roomasin eesmärgita , siis juba sõnnikulõhna ja suitsu peale . </s> <s> Kuni jõudsin siia . . . </s> </p>
<p> <s> . . . </s> <s> Kui hea on jälle omil jalul seista . </s> <s> Ja astuda … Üks samm , kaks sammu … kümme sammu … Ma näen kohe , et see on saar . </s> <s> Väike piklik maatükk keset merd . </s> <s> Ainult merilindude kisa ja halvaksläinud merirohtude hais ja lambad , keda on kogu see saar täis . . . </s> <s> Aga see rand , kuhu me tõelikult teel olime , see paistab seal kaugel üle vee sinise viiruna . </s> <s> Näkku paistev päike ei lase mul seda hästi näha. . . Nii et meri valis meie eest . </s> <s> Ta ei lasknud meil sinna jõuda . </s> <s> Ta oli seekord meie vastu . . . </s> <s> Kuid kui palju kordi enne seda oli ta olnud meie poolt . . . </s> <s> Ometi pean talle tänulik olema . . . </s> <s> Minu jättis ta alles . . . </s> <s> Aga üksi , ilma oma merevendadeta . . . </s> <s> Nemad , nemad on nüüd . . . kõik Odini juures . </s> <s> Mida tean ma sellest olemisest ? </s> <s> Keegi pole seal käinud ja tagasi tulnud . </s> <s> Kuid nemad . . . nemad juba teavad </s> . . . . </p>
<p> <s> Ei , ma olen ka üksi mina ise . . . ! </s> <s> See , kelleks mind ette valmistati … Ma võin kasvõi üksi sinna üle vee jõuda ja seal midagi suurt korda saata . </s> <s> Kuni nad minust vaevaga jagu saavad … Kui , kui . . . seda valu poleks ! . . . </s> <s> Aga ma justkui kuulen Käsku . </s> <s> See Käsk istub sügaval minus endas . . . </s> <s> See ütleb selgesti , et maailmas ei saa olla kedagi , kelle pärast peaks süda härdaks muutuma . </s> <s> Ja kõige vähem tohid see olla sina ise . . . </s> <s> Kuid praegu on see valu … Ta segab mind . </s> <s> Seda ei saa päris olematuks sõnada . . . </s> <s> Kuid sellega tuleb harjuda . </s> <s> Nagu me kõik sellega harjusime . . . </s> </p>
<p> <s> Mäletan ju hästi , et me elasime hulgakesi suures umbses ja valguseta hoones , millel oli rookatus peal . </s> <s> Meid ei toidetud pahasti . </s> <s> Kuid meid peksti . </s> <s> Kogu aeg . </s> <s> Selleks , et me teaksime , mis maik on valul . </s> <s> Et seda ükskord ise teistele edasi anda . </s> <s> Peksjaks oli valitud hiiglase kasvu mees . </s> <s> Ta ei rääkinud sõnagi , ta oli tumm , miskast vaid mörises . </s> <s> Ka meie pidime seda mörinat talt õppima . </s> <s> Me ei pidanudki rääkima . </s> <s> Üksnes kisama . </s> <s> Teised mehed õpetasid meile muid vajaminevaid oskusi . </s> <s> Ilma sõjariistata ründamise kunsti . </s> <s> Sealhulgas jala- , küünarnuki , randmelööke . </s> <s> Õhu ja võimu kogumist endasse . </s> <s> Ja selle välkkiiret endast väljaandmist … Ka nende teiste õpetavate meeste näod olid kaetud . </s> <s> Seepärast me ei näinudki nende sisse . </s> <s> Sest need silmaaugud näoasemiku sees on liiga kitsad . . . </s> <s> See tumm , tema ainult peksis . </s> <s> Eriti armastas ta seda teha pimedas , ööajal . </s> <s> Ta valis igakord kellegi välja , kes oli tema meelest kõige tõrksam iseennast ära andma . . . </s> <s> Viimasel ööl enne teeleasumist kägistasime ta ära . </s> <s> Üheskoos , suure mõnuga . </s> <s> Võib-olla käis seegi me kohustuste hulka </s> . . . . </p>
<p> <s> . . . </s> <s> Kas ma eksin ? </s> <s> Ei , seal eemal paistavad justkui puud . . . </s> <s> Kas pole imelik , et ka siinpool vett kasvavad needsamad puud . . . </s> <s> Maailm on tõesti ühesugune . . . </s> <s> Kas samasugune mets on ka Odini juures seal üleval . . . ? </s> <s> Jah , seesama koduse metsa äravahetamatu rõskus . . . </s> <s> Laskun põlvili , liigun puudealuses edasi . </s> <s> Sest mulle . . . mulle meenus nüüdsama midagi tähtsat . . . </s> <s> Midagi , mis vast sundiski mind siiapoole tulema . </s> <s> See on küll nõrk lootus , et ma teda siit leian … aga ma otsin ikkagi . . . </s> <s> Ma otsin siit puudealusest . . . üht seent . . . </s> <s> Seda , mida meile igakord enne retke seal rookatusega elamus anti . </s> <s> Ma peaaegu tean – seda kasvab siingi . </s> <s> Sest on ju needsamad puud . . . </s> <s> Vaja vaid otsida … Mu silmad seletavad halvasti . . . hägu on jälle ees . . . </s> <s> Ei , need on lammaste lemmikud . </s> <s> Ümber lükatud , pooleldi ära nositud . . . </s> <s> Seal , kuuse tumeda hõlma all . </s> <s> Kas mitte . . . ? </s> <s> Valged , tähnidega kübarad . . . </s> <s> Needsamad ! </s> <s> Kaks korraga ! </s> <s> Ja veel kolmaski – noor , kooniline kübar . </s> <s> Just seesama lõhn , see äravahetamatu toores lõhn . . . </s> <s> Selles seenes on võim , selles seenes on mu pääsmine . . . </s> </p>
<p> <s> Ma tulen tagasi . </s> <s> Naist pole näha . </s> <s> Ta on oma lammastega kusagil väljas . </s> <s> Koldes hingitseb tuli . </s> <s> Otsin vett . </s> <s> Seda on vaid ühes puunõus natuke . </s> <s> Esmalt joon janu ära . </s> <s> Siis pudistan seenetükid tühja patta ja kallan kogu vee peale . </s> <s> Nüüd on vaja tuld õhutada . . . </s> <s> Kas mul on selleks jaksu . . . </s> <s> Meelemõistus kaob jälle tükiks ajaks . . . </s> </p>
<p> <s> Tuli on vahepeal iseendalt jõudu saanud ja pajas podiseb . . . </s> <s> Ahmin kuumi seenetükke , kallan libedat leent kurgust alla . </s> <s> Mu teine nägu segab mind . </s> <s> Aga mul pole mahti seda eest ära võtta . </s> <s> Naine võib tulla , ta ei tohi mu esimest nägu näha . </s> <s> Niikaua on mul tema üle võim . </s> <s> Niikaua on ta hirmul . . . </s> <s> Ükski võõras ei võinud me nägu näha . </s> <s> Nõnda me võitsime kergemini . </s> <s> Meid kardeti seesugustena palju enam . . . </s> <s> Tunnen , kuidas seenevedelik jõuab mu tühja vatsa . . . </s> <s> Kohe hakkab soe ja hea . </s> <s> Nüüd on vaja lamada . </s> <s> Et seda päriselt tunda , on vaja aega . </s> <s> Terve ööpäev või enamgi . . . </s> <s> Ja siis langeb võõrus mulle peale ja ma ei mäleta , kes ma olen . </s> <s> Ja siis suudan ma kõike . . . </s> <s> Siis tuleb minusse haruldane jõud . . . </s> <s> Kuid mitte kauaks , mitte kauaks … </s> </p>
<p> <s> Ärkan uuesti . </s> <s> Olen ikka veel üksi . </s> <s> Seen annab endast juba tunda . </s> <s> Aga mitte veel tugevasti . </s> <s> Ometi saan nüüd palju kiiremini püsti . </s> <s> Ja valu pole enam kusagil tunda . . . </s> <s> Väljas läheb päev looja . . . </s> <s> Tunnen äkki , et olen vang . . . </s> <s> Selle väikese kadala maatüki vang . </s> <s> Ma ei pääse siit kuhugi . . . </s> <s> See maa seal üle vee jääbki mul nägemata . . . </s> <s> Märkan , et naine istub eemal kivil . </s> <s> Ta haiguse poolt villiliseks muutunud nägu on pööratud vastu õhtupäikest . </s> <s> Ma liginen talle hiilimisi . </s> <s> Tean , tal on kusagil rüü varjus haljas tera . </s> <s> Nägin seda ennist . </s> <s> Tera tuleb karta . </s> <s> Olgu see kas või naise käes . . . </s> <s> Siis pöördub ta minu poole ja vaatab mind murelikult ja pikalt . </s> <s> Nagu teeksin mina üksi talle muret , aga mitte ta enda haigus , mille peale ta peab ju kogu aeg mõtlema . </s> <s> Nii nagu mina mõtlen oma jõuetuse peale . </s> <s> Ja seene peale . . . </s> <s> Ma ei ole veel valmis . </s> <s> Lepin sellega vastumeelselt . </s> <s> Keeran ümber ja lähen tagasi sarasse . . . </s> </p>
<p> <s> Kui ma olen selle saare vang , siis ma olen samavõrd ka selle naise vang ? </s> <s> Sest tema üksi ju on selle saare elanik . </s> <s> Teisi pole . </s> <s> Teisi , keda võiks kutsuda vaenlasteks. . . Kas see naine on mu vaenlane ? </s> <s> Ta pole kellegi vaenlase moodi . . . </s> <s> Ma ei oska sellele hästi vastata . . Ma pean ootama vastust seenest . . . </s> <s> Heidan naise asemele . </s> <s> Tema magagu , kus ta tahab . . . </s> </p>
<p> <s> Õhtul on naine jälle mu lähedal . </s> <s> Ma kuulen ta hingamist . </s> <s> Ta käsi puutub mind . </s> <s> Ta sunnib mind sööma . </s> <s> Mingite sõnadega , mida ma ei mõista . </s> <s> Ma ei võta talt vastu , pööran pea kõrvale . </s> <s> Mul pole nüüd enam nälga , kuivõrd olen oma libeda maiuse ära tarvitanud . </s> <s> Enne seda küll . . . </s> <s> Midagi tuli jälle meelde . </s> <s> Jah , sellega on kiire , enne kui võõrus minu üle võimust saab . . . </s> <s> Ma tahan naiselt üht asja küsida . </s> <s> Kas ta meie kassi on kohanud ? </s> <s> Kass on kusagil siin saarel vabaduses . </s> <s> Ta on tark kass . </s> <s> Tema hätta ei jää . </s> <s> Võin Odini nimel vanduda , et ta on jõudnud juba hulk selle saare linde maha murda . </s> <s> Sest see oli tema komme kõikides paikades , kuhu me oma mereluigega olime jõudnud . </s> <s> Sel ajal , kui meie vaenlast õpetasime alandlik olema ja lasime tal rohtu haugata . . . </s> <s> Ja muul ajal tegi kassi kräunumine meid vihasemaks ja vahvamaks . . . </s> <s> Me oleme üksteisele vajalikud olnud – see hiiglasuur Freya-kass , ja meie , beersergid . . . </s> </p>
<p> <s> . . . </s> <s> Aga kuidas naine mind mõistaks ? </s> <s> Ma võtan koldest peotäie veel sooja tuhka , mis ei tee mulle üldse valu , keeran end külili , puistan tuha põrandale . </s> <s> Seejärel joonistan tuha sisse sõrmega kassi märgid – kaks kera , käpad , kõrvad ja vurrud . </s> <s> Ja küsin talt ning imestan oma hääle üle – see on kähe ja nõrk ! </s> <s> Naine taipab kohe , mida ma teada tahan . </s> <s> Ta raputab pead . </s> <s> Ta pole seega kassi veel näinud . . . </s> <s> Kuid ta võis ka valesti aru saada . </s> <s> Ma küsin talt uuesti ja teistmoodi . </s> <s> Näitan sinnapoole , kus me mereluik kaldasse põrutas . </s> <s> Naine raputab uuesti pead . </s> <s> Kas ta ikka sai aru , et ma küsin nüüd oma kaaslaste kohta ? </s> <s> Ma teen seda kolmat moodi – näitan enda peale ja ajan sõrmed harali . </s> <s> Naine viivitab , raputab siis pead . </s> <s> Ma võtan sõrmi vähemaks . </s> <s> Naine raputab iga kord pead . </s> <s> Lõpuks jääb vaid üks sõrm . </s> <s> Naine noogutab . </s> <s> Ma näitan enda peale . </s> <s> Naine noogutab. . . Niisiis , kõik mu merevennad on tõepoolest otsa saanud . </s> <s> Kas see tähendab , et minagi peaksin rohtu hammustama . </s> <s> Nagu me vaenlased palju kordi varem . . . </s> <s> Aga ma ei taha . . . ma ei taha sellega leppida ! </s> <s> Nüüd , kus ma olen leidnud seene … </s> </p>
<p> <s> Kui uuel hommikul virgun , olen jälle üksi . </s> <s> Koldes hingitseb üksainus süsi . </s> <s> Siis korraga võtab see leegi külge – ja lahvab põlema . </s> <s> See on märk mullegi . </s> <s> Tunnen , et nüüd suudan kõike . </s> <s> Seenevedelik on mööda mu keha laiali . </s> <s> Hoopis teine tunne valitseb peas ja kehas . </s> <s> Kõik hiljuti ja ka enne seda olnud pildid kaugenevad minust . </s> <s> Nad ei tähenda mulle enam midagi . </s> <s> Ja jõud tuleb suurte võimsate lainetena minu sisse . </s> <s> Ning vihalaine kohe selle kannul . . . </s> <s> Pean vaid siit ahtast ruumist kiiremini välja saama . . . </s> <s> Puud kerkivad nii äkitselt mu ette . . . </s> <s> Ma ründan neid kui vaenlasi. . . Tahan teada , kui tugev on mu jalalöök . . . </s> <s> Puu vabiseb . </s> <s> Teine löök teise jalaga . . . </s> <s> Seal need hallid hiilivad olevused . … Jalahoop paiskab ühe neist ümber . </s> <s> Kuuldub kui inimhäält , haledat ja armupaluvat . . . </s> <s> Ei mingit halastust . . . ! </s> <s> Kes minule või mu merevendadele eales on halastanud . . . </s> <s> Uus hall kogu , uus ja veel vägevam jalalöök . . . </s> <s> Ja nad põgenevad korratus trobikonnana , kõik mu vaenlased , armetud argpüksid . . . </s> </p>
<p> <s> Ja ma olen edasi maruvihane . . . </s> <s> Aga siin pole ju enam ühtki väärikat vastast . . . </s> <s> Mu meel muutub äkitselt . </s> <s> Tunnen , et peaksin ära käima selles kohas , kus ma pääsesin . . . </s> <s> Me mereluigest pole enam jälgegi , ainult pikk vahuvöö voogab meres . </s> <s> Ja kive rabiseb alla , suuri latakaid kive . . . </s> <s> Kuuldub kui vaenlase kehade langemist . . . </s> <s> Siis kohe vandumist … ja nuukseid . . . </s> <s> Kus on meie skogkatt ? </s> <s> Ma tahaksin ta nüüd üles leida . . . </s> <s> Sülle võtta , enda ligi hoida . . . </s> <s> Nagu mõnikord seal laeval … Nüüd on meid ainult kaks sel saarel . . . </s> </p>
<p> <s> Vahepeal on aeg kuhugi kadunud . </s> <s> Kus ma veel olen käinud . . . </s> <s> Juba on öö käes . . . </s> <s> Kolde hõõguvas paistes näib naise nägu mulle hoopis teistsugune . </s> <s> Ta on keegi , keda ma olen kunagi tundnud . . . </s> <s> Aga millal ? </s> <s> Ta pole vana ega noor . </s> <s> Tal on harilik nägu ees . . . </s> <s> Oh kui kaua aega pole ma näinud üht tavalist inimesenägu ! </s> <s> Naine liigutab end. Ta suust tuleb mingeid häälitsus , nagu kutsuks ta oma lambaid . . . </s> <s> Aga see ei peta mind ära </s> . . . . <s> Nüüd . . . nüüd ma tean – see naine üksi on süüdi , et ma olen siin vangis ! </s> <s> Võib-olla ta nägi isegi mu nägu , kui ma meelemõistuseta olin . . . </s> <s> Ükski , kes on näinud beersergi tõelist palet , ei tohi ellu jääda. . . Ka see naine mitte ! </s> <s> Ta peab maksma oma uudishimu eest . </s> <s> Ja selle eest , et ta on naine … Ta peab väga kallilt maksma . . . </s> <s> Siis märkan , et ta ei magagi enam . </s> <s> Ta vaatab mind avali silmi . </s> <s> Sellesama pilguga nagu päeval . . . </s> <s> Ta vist aimab , mis mul mõttes on . . . </s> <s> Ma astun pada ja veenõud ümber ajades tema poole . </s> <s> Ta on nüüd mu ainuke vaenlane . . . ta on mu vaenlane . . . sest teisi pole . . . </s> </p>
<p> <s> Äkki sünnib minus ootamatu muutus . </s> <s> Jõud , mis veel hetke eest mu kätes ja jalgades asus , muutub millekski teiseks . </s> <s> Ma ei saa sellest muutusest aru . </s> <s> Naine ütleb midagi . </s> <s> Ma ei saa ka ta sõnadest aru . </s> <s> Ta vist tahab , et ma oma julgusest taganeksin . </s> <s> Või vastupidi – ta kahtleb selles , mida ma mõtlen . </s> <s> Mida ma mõtlen ? </s> <s> Kui vana ma õieti olen ? </s> <s> Ma ei mäleta oma nimegi . </s> <s> Ja tema oma ammugi . </s> <s> Aga meid on siin saarel vaid kaks. . . Ma heidan otseti tema peale . </s> <s> See teine jõud mässab minus nüüd väga hullusti . </s> <s> Ma ei saa enam selle vastu. . . naine on nüüd ligidal … ta on mulle erakordselt ligidal . </s> <s> Säärast pole veel kunagi olnud . . . </s> <s> Ma tean , et pean naisele kätte maksma . . . </s> <s> Aga kuidas ? </s> <s> Ja mille pärast ? </s> <s> Ehk ta inetuse pärast . . . </s> <s> Aga see pole see . . . </s> <s> Tunnen , kuidas Käsk kusagil sügaval minus aeglaselt iseenda vastu pöördub ja teispidiseks paisub. . . Miks naine ometi ei võitle minu jõu vastu ? . . . </s> <s> Ometi ta teeb seda mingil moel . . . </s> <s> Sellest sünnib mus uus iseäralik raev … Järsku kaob see vahe ära . </s> <s> Ja samal ajal katkeb miski minus eneses . </s> <s> Nagu köis , mille otsas ma hiljaaegu rippusin . </s> <s> Kohutav valuhoog kihutab läbi mu pea , siis kogu keha . </s> <s> Kolle , naine , lambad , saar hülgavad mu välkkiirelt . . . </s> <s> Öö ja pimedus tormavad mulle vastu . </s> <s> Ma jõuan järele oma roolimehele , oma pingikaaslasele , kõigile . . . oma kaaslastele sealt mereluigelt . </s> <s> Me oleme jälle koos . </s> <s> Ainult Freya-kassi pole meiega . </s> <s> Ja me oleme kõik koos teel Odini juurde . . . </s> <s> Seekord tõesti . . . </s> </p>
<p> <s> Lamba-Maali ajab ennast mehe raskuse alt üles . </s> <s> Ta ei ole heitunud ega midagi , ehkki selline asi sündis tema kehaga esimest korda elus . </s> <s> Aga kunagi ja kuidagi pidi see ju juhtuma . </s> <s> Ei saanud ju nõnda , et tema olekski jäänud selliseks , nagu ta haigus oli ta määranud jääma . . . </s> <s> Ka ei ehmatanud teda mehe ootamatu lõtvumine . </s> <s> Nii see pidigi ehk juhtuma . </s> <s> Sest ta muutus järsku kuidagi veidraks . </s> <s> Ja mida nemad kaks teinukski koos sel väikesel laiul . </s> <s> Varem või hiljem oleks võõras pidanud siit lahkuma . </s> <s> Ta poleks saanud sügiseni siia jääda . </s> <s> Aga kuhu ta oleks läinud . . . ? </s> <s> Ilma laevata ? … </s> </p>
<p> <s> Pole ju ka seda , et ta ei oleks meesterahvast midagi teadnud . </s> <s> Seda küll , et ta polnud alasti meest kunagi näinud . </s> <s> Kuid ta teadis ometi nende kommetest ja tahtmistest . </s> <s> Ta oli ju kariloomi , isas- ja emasloomi palju kordi seesugustes seostes näinud . </s> <s> Nende järgi võis ka inimeste kohta midagi arvata . </s> <s> Ja peale selle oli ta enda keha , mida ta oskas ometi jälgida . . . </s> </p>
<p> <s> Ta tõstab mehe kolde kõrvale ja sõlmib esimese asjana ta näokatte lahti . </s> <s> Nüüd ta võib seda teha . </s> <s> Tal on koguni mingi õigus ja kohustus selleks toiminguks . </s> <s> Kate tuleb vaevaliselt ära . </s> <s> Raskemini , kui ta arvas . </s> <s> Nagu oleks see hakanud servipidi näo külge kinni kasvama . </s> <s> Lõpuks ilmub sealt alt nähtavale päris tavaline mehenägu . </s> <s> Koguni üsna kidura habemekasvuga , mida küll arvata ei võinud . </s> <s> Ta ootas ikka vägevat parda . </s> <s> Ja nüüd võib ta seda nägu pesta , tema eest hoolida , ilma et ta saaks vastu hakata , nagu ta kord hakkas . </s> <s> Saasta ja verekorba alt tulevad nähtavale üsna noorepoolse mehe näojooned . </s> <s> Nägu on nüüd puhas , rahulik , kinnine – ja kogu metsikus ning raev oleks justkui kuhugi hajunud . </s> <s> Nüüd on ta täielikult Malle oma . </s> </p>
<p> <s> Mis ta temast teab ? </s> <s> Peaaegu mitte midagi . </s> <s> Ja ometi üsna palju . </s> <s> Kuigi nad olid nii vähe aega koos . </s> <s> Aga ta nimi ? </s> <s> Nimi on ikkagi tähtis . </s> <s> See jäigi Mallel teadmata . </s> <s> Ei taibanud küsida . </s> <s> Nii nagu tema nimi mehelegi . </s> <s> Ei , siiski </s> . . . . <s> Oma palavikuunes oli mees siiski üht nime korranud . </s> <s> Kuigi see ei saanud olla ta enda nimi , sobis see talle küll . </s> <s> Odin , Odin – nii oli mees kogu aeg jampsinud . </s> <s> Jah , nõnda hakkab Malle teda edaspidi kutsuma . </s> <s> Oma mõttes ja siin laiul ka valjusti , aga mitte kunagi kellegi kuuldes seal suurel maal . . . </s> </p>
<p> <s> Kui ka mehe ürp on enam-vähem korda tehtud , see tähendab , et kui selle rebenenud kohad on kokku tõmmatud luust nõelaga , mis Mallel siin kaasa , vajab naine natuke aega iseendaga aru pidamiseks . </s> <s> Siis tuleb otsus nagu iseenesest . </s> <s> Ta mäletab – siit mitte kaugel , seal kõrge kalda poole on üks rebenenud servadega auk , mingisugune kurisu , kus vesi ka rohke vihma korral pidama ei jää . </s> <s> Seal ümberringi on ka palju lahtisi latakaid kive . </s> <s> Jah , sinna kurisusse ta tema matabki . </s> <s> Ei ole tal jõudu ega mõnda abiasja , millega talle tõeline haud kaevata . </s> <s> Ja siin polegi peaaegu mulda , üksainus kivi ning rähk . . . </s> </p>
<p> <s> Loomanahatüki seob ta talle uuesti näo ette . </s> <s> Nii on õigem . </s> <s> Et ta kaaslased ta ära tunneksid . </s> <s> Kui ta nende sekka jõuab . </s> <s> Seejärel hakkab igas suuruses kive talle peale kuhjama – algul paar suurt ja lamedat nagu kaaneks , et ta ennast üles ei saaks ajada ja öösiti mööda laidu kondama ei pääseks . </s> <s> Seejärel kannab ta rüpe sees kaugemalt väiksemaid kive . </s> <s> Kuni kurisu kohale kerkib väike piklik kivikangur . </s> </p>
<p> <s> Nõnda ongi õhtu käes ja Malle peab sellest tuulisest kohast lahkuma . </s> <s> Lambad tulevad ise saraalusesse , neid pole tal vaja ajamas käia . </s> <s> Ta vaid jälgib , kuidas nad maha heidavad , igaüks oma kohale . </s> <s> Ainult see lapike , kus Odin esimesel korral lamas , see jääb vabaks . . . </s> </p>
<p> <s> Ja nõnda juhtub vist ka iga järgmine kord . </s> <s> Nagu oleks seal Kurja ase. . . Tema ise nõnda küll ei ütleks . </s> <s> Odin lamas seal ju vaid ühe korra . </s> <s> Ja ühe öö magas ta Malle enda asemel . . . </s> <s> See on loomade voli , tundku nemad pealegi midagi muud kui tema . . . </s> </p>
<p> <s> Päike läheb sel õhtul punakalt looja . </s> <s> Ei tea , kas ennustab ehk uut tormi . </s> <s> Seejärel kerkib sinna kaugele merepiirile tume , laeva moodi pilv . </s> <s> Nagu oleks uppunud laev taevasse tõstetud . </s> <s> Siis jäävad nii loojak kui ka see tumedus nõrgemaks , ja meri justkui kustutab mõlemad . </s> <s> Lõpuks kustub kogu see imelik päev . </s> <s> Jääb loota , et ülejäänud selle suve päevad tulevad ehk tavalisemad . . . </s> </p>
<p> <s> Äkki meenub talle – kui Odin esimest korda meelemõistusele tuli , siis oli ta kassi moodi olevuse koldetuha sisse joonistanud . </s> <s> Malle oli sellest algul nii aru saanud , et Odin küsis – kas tal on ka kass saarel kaasas . </s> <s> Noh , kaaslaseks ja seltsiks ? </s> <s> Ja ta isegi väheke imestas , et kuidas võis Odin küll teada , et tal on suurel maal oma kassike . </s> <s> Noor emane kassike , vaevalt kaks aastat vana , kes polnud veel kordagi poegi toonud . </s> <s> Võib-olla seepärast , et külarahval polnud kasse . </s> <s> Kuid ta pidi oma kassikesest terveks suvest lahku minema . </s> <s> Ei saanud ju loomakest pajuvitstest korvis kaasa võtta ja teda seal kogu aeg kinni hoida . </s> <s> Sest ta ju hoolis selle laiu elusolendeist , see tähendab lindudest ja nende pesadest . </s> <s> Seepärast jättis ta oma kassikese Lalla Ingli , hea südamega naise hooleks . </s> <s> Suure sügiseni . </s> <s> Kuni ta ükskord siit laiult lihunud ja villunud lammastega tagasi suurele maale viiakse . . . </s> </p>
<p> <s> Kuid Odin oli küsinud hoopis muud . </s> <s> Millest ta sai aru alles järgmisel päeval . </s> <s> Ta oli küsinud oma laeva kassi kohta . </s> <s> Selle suure valge kassi kohta , kes istus sel ilusal hommikul Odini hauarünkal ja kräunus valjult ning võikalt , kui ta sinna ligineda püüdis , et kangrusse veel mõned kivid lisada . </s> <s> Küllap kass pääses hukkuvalt laevalt omal moel . </s> <s> Ujus randa ja kõik . </s> <s> Sest kassil on kõigist olevustest kõige visam hing . </s> </p>
<p> <s> Rohkem Malle võõrast laevakassi ei kohanud . </s> <s> Kuid tema jälgi küll . </s> <s> Valgest röövlist andsid edaspidi teada lõhutud kosklapesad ja puhtaksnäritud linnutiivanukid , kuni ta mõni aeg hiljem leidis ühe hiljutisündinud talle puudu olevat . </s> <s> Ning kui ta teda otsima asus , leidis ta pisikese tallekese puruksrebitult , mis tähendas , et ka laiule oli nüüd sugenenud oma nuhtlus . </s> <s> Ainus vahe , et Kuri polnud süsimust , nagu võis arvata , vaid lumivalge . </s> </p>
<p> <s> Sellest ajast peale magas Malle oma asemel , väits lahtiselt rusikas püsti , valmis iga hetk suskama , kui valge peletis peaks tahtma teda une pealt ehmatada . </s> <s> Sest ta ei teadnud tema kombeid . </s> <s> Metsikute kasside kohta räägiti kõiksugust . </s> <s> Ühe korra olla üks säärane elukas magava peremehe kõrisõlme karanud . </s> <s> Ja mehe poolsurnuks hammustanud . </s> <s> Võib-olla pidas karvadesse kasvanud kõrisõlme hiireks . . . </s> </p>
<p> <s> Kuid kardetut ei juhtunud kordagi suve jooksul – meretaguste kass hoidis lambasarast ning Mallest eemale . </s> <s> Teda ei olnud kordagi ka kaugelt näha </s> . . . . <s> Kuid tal võis kõle üksi olla . </s> <s> Sest eks ta olnud inimestega , laevameestega harjunud . . . </s> <s> Ei kedagi , kelle ligi hoida . </s> <s> Kuid mis oleks siis küll saanud , kui Malle oleks siiski oma kassikese laiule kaasa võtnud . </s> <s> Neist kahest oleks siis ju sugenend terve metsikute kasside selts. . . Aga nüüd jääb laevakass ihuüksi laiule . </s> <s> Sest suvest saab sügis , sügisest talv , linnud lendavad minema ja valge röövel on lõpuks külmas ja näljas . . . </s> </p>
<p> <s> Järgmistel päevadel ja nädalatel tõi meri sara ligidasse laugranda katkisi laevaplanke ja isegi ühe murdunud mõla . </s> <s> Ainult inetut maopead ei andnud ta välja . </s> <s> Pooliku mõla ajas Malle Odini hauale kivide vahele püsti . </s> <s> Muudest laevajäänustest tavatses ta laiu kõige kõrgemas kohas paaril korral tuld teha . </s> <s> Enda koldesse ta seda võõrast puud ei tahtnud . </s> <s> Seal võis Kuri sees olla . </s> </p>
<p> <s> Kuid ta ei saanud midagi teha selle vastu , et kui ta seal Odini kivikangru lähedal istus , pöördus ta pilk tihti õhtukaarde , ulgumere poole … nagu ootaks ta sealt kedagi , keda ta tõelikult pelgas ja kes teda ta unedes mõnikord külastas , nagu poleks ta küllaldast raskust ta rinnale kuhjanud . </s> <s> Ja selsamal nimetul põhjusel sosistas ta mõnikord endale : Ma olen Odini mõrsja , ma olen Odini mõrsja . . . </s> <s> Ning naeratus valgus üle ta haigusest alatiseks moonutatud näo , mis oli ju ka kunagi olnud päris armas tütarlapsenägu . </s> </p></div2><div2 type="alaosa"><head> LUMELAUAD </head>
<p> <s> Mind päästis see , et Vaar oli kunagi tare järve kohale mäerinnakule üles löönud . </s> <s> Ja et Esä oli mulle lumelauad teinud . </s> <s> Need kaks kõige rohkem . </s> <s> Ja pääle selle veel mõned kokkulangevused , mida elu muul ajal kuigi heldelt meile ei kingi . </s> </p>
<p> <s> Ma ei maganud sel hahetuseajal . </s> <s> Või oleks õigem öelda , et mu unel olid sel öösel augud sees . </s> <s> Sest ma polnud üksi . </s> <s> Mul oli sängisoojendaja . </s> <s> Ei olnud see küll mitte esimest korda , kui ma Ivvo salaja enda kambrisse lasin ja enda ligi võtsin . </s> <s> Nõnda oli juba mõnda korda juhtunud . </s> <s> Kuid sel ööl vasta hommikut tegime me Ivvoga seda viimast kõrda . </s> <s> Ilma et me kumbki oleks juhtuvat ette teadnud . </s> <s> Ja see oli – kui ma nüüd takkaperra mõtlen – teistmoodi kui kõik varasemad kõrrad , sest minust käis kui kuum , põletav jutt läbi ja see kostis veel mitu korda nõrgemini mu ihus vastu , enne kui see rahunes . </s> <s> Nagu suvine järvepind , kui sinna kivi heita . </s> <s> Ja tema like jäi minusse . </s> <s> Seepeale Ivvo suikus natuke , aga mina ei saanud enam und – hommik oli ligidal ja ma teadsin , et Esä on varase heranemisega . </s> <s> Ma kohe tundsin , kuidas see aeg aegamööda ligines , ja siis ma sosistasin Ivvole kõrva , ilma et ma seda üldse tahtnuks : </s> </p>
<p> <s> “ Sa pead nüüd minema . . . ” </s> </p>
<p> <s> Muidugist läksin teda välja saatma . </s> <s> Kui tark , et ma villased sukad jalga kiskusin ja kaska , mis meil peal oli olnud , õlgadele võtsin , mõtlesin ma hiljem . </s> <s> Aga ma ju teadsin , et vööruses on külm . </s> </p>
<p> <s> Põrmand häälitses kui äraandja ja uks nagises hullusti . </s> <s> Keerasin välisuksel pööra eest – muud turva me tarel öö vastu polnud – ja lasin Ivvo trepile . </s> <s> Külmaaur tuli uksevahest vöörusse , aknalaual välgatas tuhmilt Esä kirve tera , tema tööriist . </s> <s> See tuletas uuesti meelde , et Esä võib ärgata – ja ma kiirustasin Ivvot tagant . </s> <s> Aga ma tahtsin teda veel korraks oma vaese väriseva keha ligi võtta . </s> <s> Tegin kaskahõlmad valla – ja ta muris mind nii tugevasti , et mul jäi hing kinni ja mu ihuliikmetel lausa valus hakkas . </s> <s> Siis kiskus ta ennast minust valla ja läks – vankudes trepist alla , tagasi vaatamata , otsejoones metsa poole , mille taha jäi meie küla . </s> <s> Lumi kriuksus tol hommikul iseäranis kuuldavalt ja äraandlikult , nagu oleks terve kummis ilmaruum ammu ärkvel , et tunnistada inimeste salajasi tegusid , milles meilgi kahel oli oma osa . </s> </p>
<p> <s> Aga teoksil oli veel hoopis hullemat , mida me hetkel ei aimanudki . . . </s> </p>
<p> <s> Ivvo läks pika jõudsa sammuga , lumekoorik kandis teda ja ma veel mõtlesin – näe kui hää see on , nii ei jää tast mingeid jälgi , mille järgi võiks öelda , et mul on öösel magataja käinud . </s> <s> Külmast hoolimata jäin ma trepile seisma , saates silmadega halli hahetusse kaduvat kogu . </s> <s> Tahtsin teda veel nii kaua näha , kui see üldse võimalik Ütle siis seda naisterahva sisemist tunnet – nagu oleksin ette teadnud , et see on viimane kõrd ! </s> <s> Jah , veel väheke maad – ja ta ongi tee peal , mis lõikas ennast metsa sisse . </s> <s> Too tee tuli ülevalt mäelt , meie tare kohale jäävalt mäelt . </s> <s> Mägi ise oli ümar ja puudeta ; see meenutas vanamehe kiilaspead – ainult mõned kidurad kadakad ringiratast ja see aukudega kivi . </s> <s> Ning sealsamas kivi kõrval Peko kuju – ammune , tammepuine , üleni tumme ja pragusid täis . </s> <s> Sinna selle kivi pääle ja kuju ette toodi vanast harjumusest andameid . </s> <s> Suvel ja talvel , igal aastaajal . </s> <s> Kui mitte muud , siis oma rasva- või vahaküünal ikka . </s> <s> Nagu kirikusse , kus paljud ei käidud . </s> <s> Sest oma vana usk oli rahval sees . </s> <s> Kui aus olla , siis olin minagi mõned korrad sääl üleval mäe pääl käind . </s> <s> Mitte seepärast , et paik ligidane . </s> <s> Ei , muu pärast rohkem . </s> <s> Säält oli ümbruskonnale nii vaba vaade . </s> <s> Ja ka Peko kaes samamoodi üle meie maakandi , mis on nii ütlemata illus . </s> <s> Ma olin seal käind koguni eelmisel õhtul . </s> <s> Nüüd siis võib ütelda , et viimasel õhtul . </s> <s> Et Pekole ka omalt poolt üks küünal panna . </s> <s> Mitte et ma väga sellesse kõigesse oleks uskunud … Aga mulgi oli Pekolt üht asja soovida , mille ma talle tasasel häälel teada andsin , sest nii oli kindlam ja kedagi teist polnud sääl nagunii kuulmas . </s> <s> Ma ütli , talle , et pole enam nii noor ühti , et aeg ei tohiks edaspidi niisama tühjalt edasi joosta . </s> <s> Aga ühekorraga sain kaasa võtta ka vanad vahaküünlakontsud . </s> <s> Mul läks neid vaja . </s> <s> Nendega võis lumelaudu alt üle hõõruda . </s> <s> Et nood paremini mäest alla lippaksid . </s> <s> Võib-olla see oligi päämine põhjus , miks ma sääl üleval mäel pidin ära käima . . . </s> </p>
<p> <s> Lumelauad olid Esä tehtud . </s> <s> Tema oskas kõiksugu puutööd . </s> <s> Esä oli kahtluseta me küla kõige parem puutöömees . </s> <s> Ja see oli tal omakorda Vaarilt päritud , sest ka Vaar oli olnud puutöömees , tarede ülesraiuja . </s> <s> Ja ta oli metsa ning puud väga tähtsaiks pidanud . </s> <s> Seepärast oligi me tare eraldimaad ja nii häist palkidest . </s> <s> Esä oskas kõiksugu asju ka ise välja mõelda . </s> <s> Või olid need kusagil sügaval ta sees peidus , ja tema oskas nad üles leida . </s> <s> Ka lumelauad olid tema leidus . </s> <s> Ma ei olnud kellelgi meie kandis veel selliseid asjandusi näinud . </s> <s> Ehkki meil oli mägine kant ja säärase asja peale oleks võinud mõni teinegi tulla . </s> <s> Aga polnud tulnud ! </s> <s> Selle taga veel midagi . </s> <s> Ma olin Esä-tütar , ma olin talle armas ; ta mõtles need lumelauad m i n u jaoks välja ! </s> <s> Jah , ja ma olin algusest lõpuni seal juures , kui ta neid tegi – nägin , kuidas ta need saarepuust välja tahus , kuidas ta neile sooned põhja lõikas ja nende otsad teravaks , kuidas neid otsi kuumaveepajas leotas , et siis kaua ja kannatlikult ülespoole koolutada ; mäletan hästi ka seda , kuidas ta lõpuks seanahast rihmad neile pääle kinnitas , enne minu jala järgi mõõtu võttes , sest ta oli seeaeg mu ees käpuli maas ja ähkis kogu aeg , sest polnd enam noor mees . </s> <s> Sinna lumelaudade juurde käis ka veel kuivatatud kuusepuust tokk , minust tublisti pikem ; mille jämedama otsa sisse oskas Esä rauast teraviku ajada . </s> </p>
<p> <s> Ja siis , mäletan , hakkas Esä juhatamist perra see harjutamine pihta . </s> <s> Ei see kerge olnud – algul tuli õppida neil kõndima , siis ennast edasi libistama . </s> <s> Kuni ma oskasin juba ka mäest alla sõita ja ükskord ometi püsti jääda . </s> <s> Just lumekoorikul ning järvejääl läks seda teravat tokki toeks ning lükkamiseks tarvis . . . </s> </p>
<p> <s> Vist nende mõtete saatel – aga kas seda enam nii pika aja taha selgesti mäletan – saatsin ma silmaga oma kallimat ja olin juba taresoojasse pöördumas , kui metsa tumeda viiru tagant lahvatas äkitselt nõrk paisuv kuma , nagu oleks säält päike tõusma hakanud . </s> <s> Aga päev ei saanud see olla , sest päike tõusis ju vastaspoolelt , meie mäekupli , see tähendab Pekomäe tagant – ja päevatõusuks oli veel liiga vara ka ! </s> </p>
<p> <s> Hirm nööris mu kurku . </s> <s> Ma aimasin kohe halba . </s> <s> See oli kahjutuli ! </s> <s> Seal põles me küla ! </s> <s> Nüüd siis oli see , millest kogu aeg vaikselt ja vastutahtsi oli räägitud , lõpuks käes . </s> <s> Õieti olime küll juba terve selle pooltalve pidevas pelus elanud , et vaenlane tuleb . </s> <s> Aga samas olid kõik veel lootnud , et ehk külmal ajal seda ei juhtu . </s> <s> Me seisime ju lausa oma maa veerel . </s> <s> Meist edasi algas võõras maa , madal ja pajuvõsane , nagu ta Pekomäelt selge ilmaga ära paistis . </s> <s> Ja sääl kuskil vahepääl oli too piir , mida mina polnud näinud . </s> </p>
<p> <s> Nii et vaenlane oli selle öö varjus , kui ma Ivvoga magusasti sängi jagasin , meile kõigile kaela sadanud . </s> <s> Kuidas aga oli nii juhtunud , et meie tare oli neist vahele jäänud , et nad olid kohe küla kallal . . . ? </s> <s> Võib-olla seepärast , et meieni polnud ka sealt teiselt poolt teed , ainult see üks , mis tuli küla kaudu . </s> <s> Ja Ivvo oli nüüd juba kindlasti sellesama tee peale jõudnud ! </s> <s> Ja tema ei näinud metsa tõttu midagi ! </s> <s> Tahtsin talle järele tormata , nii nagu ma olin , tahtsin karjuda üle selle varahommikuse vaikuse , milles iga hääl nii hästi kostis , et ta ei läheks küla suunas , vaid põikaks kõrvale , ei , et ta tuleks tagasi , sest siin oleks ta ju turvas . . ! </s> <s> Kuid mu silm ei seletanud enam teda . </s> <s> Metsasälk oli ta endasse neelanud . </s> </p>
<p> <s> Ma olin sääl trepil kui halvatud , kui äratehtud . </s> <s> Ja nagu keegi targem või kaugelenägelikum minus lausus rahulikult ja pikaldaselt , et muuta ei saa enam midagi , et kõik see on juba paika pandud – läheb nii , nagu peab minema . . . </s> <s> Ja seepärast kartsin ma valju häält teha . </s> <s> Sest pelgasin tol hetkel omade pärast . </s> <s> Just sel otsustamatuse hetkel kostis säält metsa poolt röögatus , mis oli nii hirmus ja vali , et läbistas kui talvine välk kogu mu olemist . </s> <s> Siis kordus hüüd uuesti , aga palju nõrgemal kujul , et muutuda seejärel halinaks , soigumiseks , nagu oleks mingi talvine loom seal metsas hädas – ja hallvalge väli justkui võpatas ning öömust mets väristas oma sakistikku . </s> <s> Kuid mu hull ettekujutus ütles mulle kohe , et see polnud kellegi loomahääl , vaid Ivvo oma , et selsamal hetkel juhtus temaga midagi väga hullu . </s> </p>
<p> <s> Ja justkui vastuseks avanes hämarusepõu ning sealt lauge nõlvaku poolt hakkasid ülesmäge liikuma mingid kogud . </s> <s> Suuremad ja väiksemad . </s> <s> Suuremad olid lumes ukerdavad hobused ja väiksemad olid jalamehed , nagu ma kohe mõistsin . </s> <s> Vaenlane tuli , niipaljukest oligi seda hingetõmmet meie ja küla vahel ! </s> <s> Neid oli kokku oma tosinkond või enamgi . </s> <s> Jah , nad olid tee , selle reetliku talvise jälje , mis meie tare poole tõi , üles leidnud . </s> <s> Ja nüüd paistis me mäeveerul tare neile juba otse silma . </s> <s> Nad lootsid ka siit mingit noosi , nagu oleks neile küla paljaksröövimisest veel vähe … ! </s> </p>
<p> <s> Mu mõte töötas väga kiiresti . </s> <s> Kuigi ma teadsin , et ei jõua enam palju ette võtta . </s> <s> Pidin korraga hoolima nii enesest kui ka neist , kes tares veel rahuliselt magasid . </s> <s> Kuid mu hääl ei pääsenud endiselt kurgust välja . </s> <s> Ja tulijad edenesid vastumäest hoolimata väga kiiresti . </s> <s> Enne tare hargnesid nad lumeväljale laiali . </s> <s> Siis olid nad juba õues . </s> <s> Kostis tasaseid võõrakeelseid hüüatusi . </s> <s> Ma kükitasin värisedes vöörusenurgas oleva kapsatünni taha maha ja olin tunnistajaks , kuidas nad minu poolt lahti jäetud uksest robinal tarre tormasid . </s> <s> Kolm või neli ühte kasvu lühildast meest , mingid nahast mütsid peas ning midagi käes . </s> <s> Ja õuelt kuuldus seeaeg hobuste pruuskamist . </s> <s> Nii et mul polnud esialgu lootustki oma peidukohast välja karata . </s> <s> Ja kuhu mul olekski paljaste sukkade väel tormata ! </s> <s> Aga kui ma just nõnda mõtlesin , puutusid mu käed millegi vastu . </s> <s> Need olid saapad . </s> <s> Vist Esä vanad saapad . </s> <s> Midagi mõtlemata kiskusin need endale jalga , ise kägaras ja hirmust segane . </s> <s> Kuivusest kokkukiskunud saapa olid mu jalale peaaegu parajad . </s> <s> Eks see oli ka , kui ma takkaperra mõtlen , üks noid häid , väiksemaid kokkulangevusi , mis mind päästa aitas . . . </s> </p>
<p> <s> Kuulatasin . </s> <s> Tarest polnud kuulda kippu ega kõppu . </s> <s> Siis kostis üks oiatus , nagu oleks keegi midagi halba unes näinud . </s> <s> Ma arvan , et see oli Väikuveli , kes ei jõudnudki unest üles ärgata ja kelle hingeke kihutas lihtsalt ühest teadmatusest teise . </s> <s> Sinna lõputusse pimedusse , kust pole enam tagasiteed . </s> <s> Ja kui ma veel nüüdki , aastaid hiljem selle peale mõtlen , siis rabab mind uuesti too meeletu tunne – kõigist asjadest kõige julmem tegu maailmas , veel julmem kui tapatöö ise , on see , kui inimeselaps tapetakse une pealt , kui ta ei näe ega saa eales teada , mis temaga juhtus . . . </s> </p>
<p> <s> Alles peale seda viuksatust ärkas seal sees imelik robin . </s> <s> Hetke pärast rahmeldi juba elu ja surma peale . </s> <s> Nüüd polnud mul enam mingit valikut , elu hääl käsutas valjult – olin kahe sammuga välisuksel ning tundsin juba pääsemise õhku enda ümber . </s> <s> Kuid just sel viivul kargas keegi , kes oli väljas passinud , mulle vastu ja paiskas mu tagasi vöörusesse ning ühe hooga põrmandule maha . </s> <s> See nimeta ja näota mees jäigi minu peale lamama ja ta haises ratsalooma ja rääsunud rasva ja suitsu järele . </s> <s> Ta oli mulle niisama ligidal , nagu oli olnud Ivvo , kelle hingeke oli veel enne minema lennand kui Väikuvelle oma , ja tema suu ümber kasvav kidur habe puutus mulle vastu nägu . </s> <s> Ma arvan , et ta oli sääl trepil näinud või kohemaid aru saanud , kes ma olen . </s> <s> Et ma olen naisterahvas . </s> <s> Sest ma hakkasin kohe tundma ta paisuvat meheliiget , ehkki mitu rõivast oli vahepääl . </s> <s> Ja juba ta tahtis sedasama , mida kõik mehed tahavad , mida Ivvogi tahtis , ainult et see polnud sugugi seesama , millega mina oleksin pidanud leppima . </s> <s> Sel oli vere hõng ja vägivalla maik man . </s> <s> Imelik , et ma suutsin selle võõra sõdalase raskuse all lamades üht asja mõelda – kas tõesti tapmine ja naisevägistus asuvad mehes nii ligistikku. . . Võib-olla selle mõtte tõttu , võib-olla seepärast , et mulle viirastus hetkeks minu pääl olev Ivvo , aga ma kannatasin minul lamaja kobamisi oma ihu kallal niisama ükskõikse rahuga , nagu ma nüüdsama olin nende tarele liginemist päält vaadanud . </s> <s> Minus ei ärganud veel vastuhakku . </s> <s> Ma üksnes lamasin sel raudkülmal põrmandul , pea viltu , silmad kirveteral , mis läikis mulle nõnda lähedal , aga ometi lõputult kaugel minu vabaks jäänud käe jaoks . </s> <s> Alles siis , kui ta oli oma õhinal tahtmises juba päris sihil , pääses minust lõpuks välja hele karjatus . </s> <s> Mõtlen nüüd –veel mõni hetk , ja ma polekski hiljem teadnud , kelle lapse ma ükskord ilmale kannan – kas Ivvo või selle pilusilmse ja rangjalgse mehe oma . </s> <s> Ja kohe seejärel nägin ma , kuidas kirves sealt aknalaualt aeglaselt kadus ja tundsin , kuidas minul olijast käis läbi võpatus , õieti ju kumeda löögi kaja , mida ma samaaegselt ka kuulsin kui luu praksatust – ja mees vajus väga aeglaselt lössi ning veeres põrmandule , minu ja kapsatünni vahemikku maha – ning ma olin vaba . </s> <s> Ja vöörus korraga värske vere hurma täis , nagu oleks olnud seatapupäev . . . </s> </p>
<p> <s> See oli Esä , kes seisis kambriuksel , kirves käes . </s> <s> Ta oli mu naisehäbistusest päästnud . </s> <s> Oh Esä ! tahtsin ma rõõmsalt hüüda . </s> <s> Kuid samal viivul välgatas ta turja kohal nagu kõver hõbedane välk . </s> <s> Aga Esä suur kere ei vajunud mitte ettepoole , vaid hoopis tagasisuunas , vastu kambriukse piita , sulgedes nondel , kes sääl sees olid , pääsu vöörusse ja õue . </s> </p>
<p> <s> “ . . . Ruttu . . . tütar . . . lumelauad . . . varjualuses . . . ” sosistas Esä vaid , ja siis lõppes õhk ta seest otsa . </s> <s> Hää Esä , see oli viimane , mida ta minu hääks sai teha . </s> <s> Aga Imä heaks enam mitte midagi . </s> <s> Sest samal ajal just kostis kambrist naisehäälne hädaldus , nõrk ja sumbe , kustudes poole peal , nagu oleks midagi lämmatavat suu päälesurutud . </s> <s> Nõnda jättis ka vaese Imä hääl minuga hüvasti , alatiseks hüvasti , nagu enne seda Väikuveligi . . . </s> </p>
<p> <s> Nüüd olin ma täiesti ütsinda vaenluses maailma vastas , ja mul oli nüüd vaid iseenda eest muretseda . </s> <s> Kargasin uuesti õue . </s> <s> Seekord polnud mul ühtki takistajat vastas . </s> <s> Iseennast võites tormasin varjualuse poole , kartes Esä suuri saapaid jala otsast ära kaotada . </s> <s> Mäletasin nüüd ka ise , kuhu kohta lumelauad varjualuses olin pannud , kui ma neid vahaküünlakontsuga olin üle hõõrunud . </s> </p>
<p> <s> Väljas oli valgem . </s> <s> Tulekuma küla pool oli palju kõrgem ja tugevam . </s> <s> Nägin seda kõike nagu külgnägemise läbi ; mu muu vaade ja mõistus olid nüüd kinni vaid ühes – kui ruttu ma oma lumelauad jalge otsa saan , ja kas ma leian selles hämaras ka tõukekepi üles , sest ilma selleta oleksin tõsises hädas . </s> </p>
<p> <s> Ma olin veel kummargil , teist saabast rihma taha lükkamas , kui kellegi huilgamine kuulutas , et nad on mu avastanud . </s> <s> Koperdasin veel korraks puupaku otsa , millel Esä hagu ja puid ragus , ja see oli mu lõplik hüvastijätt oma koduga . </s> <s> Tõuketokk ristipidi käes , suhkatasin oma esimesi samme . </s> <s> Aga röövijad olid mul päris kannul . </s> <s> Kuid nad pidid kahlama läbi majalähedase lume , mis mind juba kandis . </s> <s> Kohe , kohe pidi algama mäenõlv , seal võis mõni mu varasem lumelauajälg ees olla ! </s> <s> Kuid selles hämus , mis rohkem silme ees , selles hirmus ei seletanud mu silm küll midagi . </s> </p>
<p> <s> Kostis uuesti kurguhäälseid hõikeid , seejärel hobusehirnumist , nagu sunniks nad hobuseidki mulle kannule . </s> <s> Nüüd siis teadsin selgesti , et tegu ei ole me ülepiiri vaenlastega , vaid nende alamat sorti abiväega , kelle meelevalda me , kõrvaltmaarahvas , olime meelega antud . </s> <s> Küllap tasuks mingite röövitegude eest . </s> <s> Sellest oli meitel ennegi räägitud . </s> <s> Et need madalat kasvu rangjalgadega mehed on pärit säält kandist , kus pole enam metsa , kus on üksnes vaid tühi lõputa väli ja kõhisev rohi ja soe tuul , mis üle selle kõige käib . </s> <s> Seda maad kutsus vanarahvas Hobustemaaks , ehkki nad vaevalt keegi seda ise näinud olid . </s> <s> Jah , need mustaverd pilusilmsed mehed olevat kui oma hobustega ühte kasvanud . </s> <s> Seepärast olla nad ka hobusehaisused , söövat hobuseliha ja joovat märapiima . </s> <s> Veelgi vanemas rahvasuus kutsuti neid koerakoonlased , mis tähendas , et nad olid siinmail ka vanal hallil ajal käinud . </s> </p>
<p> <s> Ma olin neile nüüd kõige tähtsam . </s> <s> Palju tähtsam , kui meie tarest saadav kraam või miski muu . </s> <s> Ma olin neile tähtis kui naisterahvas . </s> <s> Sest minu sisse saaksid nad vaigistada oma kihu , mis oli tapakihust hetkel tähtsamgi . </s> <s> Ja minust oleks jätkunud neile kõigile … </s> </p>
<p> <s> Kõik see vilksas must ühekorraga läbi , ja ilma et mu mõte oleks mind käsutanud , pöörasin ma end sellelt poolhoolt ümber ning äigasin kõigest jõust mehele , kes oli mulle hääle järgi kõige lähemale jõudnud . </s> <s> Kõlas meeletu röögatus . </s> <s> Ma ei tea siiamaani , kuhu mu tõuketoki raudne ots teda tabas . </s> <s> Üks kahest – kas rindu või silmevahesse . </s> <s> Hiljem palvetasin siiski tema , selle musta mehe pärast , kelle nägugi ma näha ei jõudnud , et ta ellu oleks jäänud – pimedaks võis ta ju jääda , kättemaksuks oma liigagaruse eest ! </s> <s> Igatahes tabasin teda nii rängasti , et jupp mu tokist ära murdus , nii et ma pidin maha kummarduma ja allesjäänud osa lumest üles habama , kui ma üldse nende käest ära lootsin pääseda . </s> <s> Sel hetkel nägin hetkeks toda jalameest , kes oli lumes kägaras , ja mu pilk tabas ka teisi jälitajaid – kaks neist olid hobuste seljas , huilgasid ja nüpeldasid hobuseid kantsikutega , sest suutnud läbi lume liikuda . </s> </p>
<p> <s> Asjatu lootus ! juubeldas juba mu poolvaba hing . </s> <s> Nemad , nad ei tunne meie lund ! </s> <s> Ei see ole neile suvine kõrbenud väli ! </s> <s> Ja juba oligi valgehall mäenõlv mu ees valla ning lumelauad kogusid ruttu hoogu , mida ma neile tokijäänusega ka kogu jõust juurde andsin . </s> <s> Külm tuul käis mu jalgevahest läbi , sest mul polnud allpool muud kui pikk ja nüüd tuules laperdav hame . </s> <s> Kuid kohe , kohe olen nende käest lõplikult pääsenud … ! </s> </p>
<p> <s> Kuid ma rõõmustasin vara . </s> <s> Nad oleksid mu isegi seal poolel mäel kätte saanud . </s> <s> Ei , mitte käsitsi . </s> <s> Ka mitte püssikuuli varal , sest neil polnudki püsse . </s> <s> Selgus , et peale oma kõverate mõõkade oli neil kaasas midagi , mis meie maal oli juba unustatud sõjaasi . </s> </p>
<p> <s> Nool vihises nii ootamatult ja salalikult , ja see oleks tabanud mind otse keset mu kaskas selga ning küllap kaskast läbigi tungind , kui üks mäemügar poleks lumelaudadele just samal hetkel teele sattunud ja see poleks mind hetkeks tasakaalust välja viinud . </s> <s> Ja see komistus päästis mind tõemeeli . </s> <s> Ma vajusin ettepoole , nagu tahaksin lumme lennata – ning raudotsikuga nool tabas mu kägaras kaenlaalust . </s> <s> Aga juba oli mul tasakaal tagasi ja järvejää , mille öine tuisk oli paljaks ajanud , kihutas mulle hooga vastu ja siis olingi jää pääl , mida kirjasid vaid üksikud tuisujoomed . </s> <s> Ja nüüd alles läks mulle tõsiselt murdunud otsaga tokki vaja . </s> </p>
<p> <s> Ma sahkasin kõigest jõust tuuleseinast läbi ega täind enne tagasi vaadata , kui keset järve olles . </s> <s> Ei olnud mu kannul enam ühtki ukerdavat , veel vähem hobuse seljas kogu . </s> <s> Ma tundsin selget rõõmu , elul oli äkki võimatu maik ! </s> </p>
<p> <s> Siis kadus see tunne ja ma hakkaksin tundma , et ehkki mu keha on õhevil , külmetab mu jalgevahe hullusti . </s> <s> Samas olin ma juba mingi aeg tundnud , et miski kerge on mulle kogu aeg järele lohisenud . </s> <s> Selgus , et see oli kaskakäisesse torgatud villane suurrätt . </s> <s> Ime , et see polnud mäel ära kadunud . </s> <s> Sidusin suurräti ümber puusade ja ta vabad otsad jalge vahele sõlme . </s> <s> Ma arvan , et ka see teadmata kombel kaasahaaratud suurrätt aitas päästa kui mitte mu elu , siis mu tervist küll . </s> <s> Muidu oleksin sel päeval kondiks külmunud . </s> </p>
<p> <s> Ja alles siis taipasin kobada ka seda teist asja , mis mu kaenlaaluses oli kogu aeg kõlkunud ning mind ka omal kombel seganud . </s> <s> See oligi too nool . </s> <s> Ja niipalju kui mul jõudu oli , ma murdsin noole üsna raudotsa juurest katki ning viskasin puuosa minema , rauast teraviku aga pigistasin pihku . </s> <s> Ja kui ma siis , vaenlase nooleots käes , uuesti pilgu tõstsin , lõid meie tarest üleval mäerinnakul esimesed tulekeeled välja . </s> <s> Esä , Imä ning Väikuveli olid kõik seal sees , nüüd hoolitses juba tuli nende eest . . . </s> </p>
<p> <s> Rohkem nagu polegi mul millestki rääkida . </s> <s> Vast veel seda , et mu pääsmine ei käinud siiski nii kohe . </s> <s> Ma ei julgenud ju põigata meie külla , kuhu järve lõpust oleks olnud kerge pääseda – see oli paksus suitsus ja sealt kostis pidevat hädakisa . </s> <s> Ma ei võinud ka keerata sellele teele , mis mulle veidi hiljem ette sattus . </s> <s> Ma pidin valima oma puhast jälge meie mäekuplite , läbi meie orgude ja metsasiilude – aina kaugemale sisemaale , kuni ükskord suures valges tõusis mu ette kobar maju , rahulikud suitsud turjal . </s> <s> Sinna võisin sisse minna . </s> </p>
<p> <s> Oli selge , et sinnamaani pole vaenlane veel jõudnud – ja mina olin juhtumisi nendele inimestele teatetooja , et sõda on juba valla . </s> <s> Sain säält endale rõivaid juurde ja kehakinnitust , aga ma ei tahtnud sinna kuigi kauaks pidama jääda . </s> <s> Sest ma ikka veel tundsin nagu selja taga olevate silmadega– nad on mul kannul ! </s> </p>
<p> <s> Mu meeletu sõit Esä tehtud lumelaudadel kestis peaaegu õhtuni . </s> <s> Siis alles jõudsin kivilinnuse juurde , kus siiski juba teati vaenlasest . </s> <s> Rääkisin neile kiiresti , mida olin läbi elanud . </s> <s> Parajasti oli üks voor linnuseväravast väljumas – põhimiselt naised ja lapsed ja paar juhuslikku haiget ning kaks noort nunna – ja mind pandi sinna voori kaasa . </s> <s> See oli õieti üks saksa emand , kes mõistis väheke me keelt ; ta võttis mind oma ree pääle , sest oli üksi oma kraamihulga kõrval ja vajas nähtavasti seltsi ning edaspidi ka kellegi noorema abi . </s> <s> Ma ei tahtnud oma lumelaudadest veel loobuda , ja need mahtusidki lahedasti reeserva õlgede alla . </s> <s> Ka seda raudotsikuga keppi ei visanud ma minema , sest mõtlesin – teda võib mulle veel vaja minna . </s> </p>
<p> <s> Lumi oli sügav , jälge peaaegu polnudki ees ja voor jõudis väga vaevaliselt edasi . </s> <s> Sel teeosal jõudsin oma hirmsa loo saksa emandalegi otsast pääle üle rääkida , millest tema veel suuremasse ärevusse sattus , kui enne oligi . </s> <s> Ja ta hoidis minust lausa kahe käega kinni , et ma tema juurest enam sammugi ei läheks , nagu oleks minu küljes mingi õnn . </s> <s> Ja nõnda vist oligi , ja emandal oli ehk õiguski ! </s> </p>
<p> <s> Õige pea tuli ühes varjulises kuusikuservas ööks paika jääda . </s> <s> Kogu voori peale oli vaid paar meest , nende abiga tehti tuli üles ja kõik see rahvas istus öö otsa ringis tule ümber – osalt pelgusest vaenlase poolt une pealt ehmatatud saada ( milleks minu jutt tugevat mõju avaldas ) , osalt seepärast , et polnudki , kus magada , aga võib-olla hoopis seepärast , et nõnda loodeti aega tagant sundida , et hommik ometi rutemini saabuks . </s> <s> Mis oli vaid tühipaljas soov , sest see öö , kõik taolised ööd , venivad hiiglapikaks ja ma jõudsin selle jooksul kogu oma elu silme eest läbi lasta ning üha ja uuesti neid ahastavaid hetki endas läbi elada . </s> <s> Juba vastu hommikut , kui enam kedagi tulepuude järele polnud minemas ja tuli mõelda edasiliikumisele , tegin ma raske ohkega otsuse ja heitsin Esä tehtud lumelauad tulle . </s> <s> Sest ma teadsin , et enam neid mulle vaja ei lähe . </s> <s> Põlegu nemadki olematuks ! </s> <s> Aga enne veel andsin nende põhjadele suud – salaja , pimedas , teiste nägemata , nii nagu käis ka mu kahekõne seal üleval mäel Pekoga , et ta mulle vähemalt lapse kingiks , kui mulle meest pole saatuse poolest määratud saada … Aga need kui need Esä poolt armastuse ja hoolega tehtud lumelauad ilusa kollase leegiga põlema lõid , meile kõigile veel pisku sooja pakkudes , enne kui me oma külmadele regedele ronime , viirastus mulle veel korra me mäeküljetare , kuidas see põles – ja ma mõtlesin , et kas saan veel kunagi tagasi sellesse kohta , kus see oli seisnud , ja ka üles mäekuplile endale ning kas siis on veel seal kidurate kadakate ringis alles Peko tammepuust kuju . </s> <s> Või on seegi hävinenud , tuhaks saanud , nagu kogu elu ümberringi . </s> <s> Mis oleks ka õiglane , sest kui pole inimesi , siis pole vaja ka nende puust jumalaid . . . </s> </p>
<p> <s> Viimasena heitsin sinna sütele oma terava toki . </s> <s> Seegi lõi kuiva puu kombel põlema ja kui kogu puuosa oli juba põlenud , võisin näha , et rauast otsik , mille Esä käsi oli puu sisse tagunud , lausa hõõgus . </s> <s> Too hõõgus puutus vastu mu südameserva terve selle külma päeva , mille jooksul me saime jõudsalt edasi , nii et ma tundsin tõega , kuidas see oht , mis kogu aeg mind kukla taga varitses , järjest nõrgemaks muutus , kuni me olime ülejärgmise päeva õhtuks viimaks palju kindlamas kohas , linnamüüride vahel . </s> </p>
<p> <s> Kuid tiivutu sõjateade oli meist kiirem olnud ja nõnda saime kohe kuulda , et kaks päeva tagasi , küünlakuu esimesel päeval anno domini 1558 olid khaan Šig-Alei ratsanikud Vastseliina linnuse alla jõudnud ja linnus oli ilma vastuhakuta vaenlasele alla andnud . </s> <s> See tähendas , et kohe järgmisel hommikul pääle me lahkumist . </s> </p>
<p> <s> Ühes olid meil saksa emandaga sarnased aimdused – ei tundnud me end ka sääl Tartu linnas turvaliselt , ja emand asuski viivitamatult asju nõnda ajama , et võiks kohe oma kodumaa poole teele asuda . </s> <s> Ja minul tuli tänutäheks ja samal ajal kaastundest tema kui üksiku naise vastu temaga koos võõrale maale kaasa rännata , sest ka mul polnud siia kedagi järele jäänud . </s> </p>
<p> <s> Siis veel ei võinud ma aimata , et see sõda , mille süttimise juures ma lausa olin olnud , kestab üle kahekümne aasta . </s> <s> Ma ei osanud aimata isegi mitte seda , et üheksa kuu pärast annan ilmavalguse poisslapsele , kel on Ivvo helesinised silmad ja ta heledad juuksed . </s> </p>
<p> <s> Muuseas , see tatarlase nooleots on mul siiamaani alles , ja ma loodan selle kinkida oma pojale , kui ta kasvab , sest olen kindel – see toob talle õnne . </s> <s> Nagu see oli õnnelik minulegi … </s> </p>
<p> <s> Ning kõige viimane , mida ma tahan mainida ja millel on eespool räägituga kõige otsesem seos , on see , et kui ma raskejalgsena pehmes saksa voodis lamasin , siis ärkasin ma üsna tihti varahommikul üles ühest ja samast õudsest unenäost . </s> <s> Ja kui ma olin juba ärkvel ning enda ümbruse kohta selguse saanud , endal süda rinnus tagumas ja laps minus ennast liigutamas , siis sain aru , et ma olin jälle unes näinud sedasama , mis ükskord tõeliselt oli aset leidnud. . . Et ma kihutan lumelaudadel mäest alla . </s> <s> Et ma olen täiesti alasti . </s> <s> Et nad on mul ikka veel kannul , mind kohe-kohe kätte saamas … </s> </p>
<p> <s> Pärast lapse sündi kadus see unenägu ära . </s> <s> Nii nagu ükskord kaob kõik halb , mis meiega kord on juhtunud . </s> </p></div2><div2 type="alaosa"><head> MINEVIKU SAAR </head>
<p> <s> Jälle on käes suur suvi ja ma sõitsin üle pika aja maale , sinna kõrgel jõekaldal olevasse majja , kus mina ja õde oleme sündinud . </s> </p>
<p> <s> Tema oligi mul autoga hommikusel rongil vastas ja ta naeratusega koos , nagu alati , vaatas mulle vastu midagi ammu tuttavat ; see oli me suguvõsa naiste , vanaema ja ema ja tädi ilme , nende kõikide kaja . </s> <s> Tema ja mina olimegi vaid , kes neid kolme veel mäletasime . </s> </p>
<p> <s> “ Tead , mul on sulle üllatus , ” teatas õde tõsinedes . “ Me sõidame Vana-Laitsnasse , nüüd kohe ! </s> <s> Mäletad , sinna mõisasse , millest vanaema meile nii tihti lapsena rääkis . </s> <s> Ja kus ta sai kokku me vanaisaga ! </s> <s> Mul on isegi teejuht kaubeldud , kes keelt oskab … ” </s> </p>
<p> <s> Miks ma ei mäletanud , see oli üks me lapsepõlve peamisi lugusid – väike karjamõis kusagil Lätimaa sees , kuhu vanaema pärast oma esimese mehe surma teenima jäi , kus ta , üksik naine väikese lapsega , kelleks oli meie tulevane tädi Lilly , terve sõjaaja elas , enne kui Eestisse ära tuli … Minu mäletamist mööda jäi mõis üsna kõrvale , kohta , mida ma olen hiljem hakanud kutsuma maailma nurgataguseks . </s> </p>
<p> <s> Või kas seda paika üldse olemas ongi ? </s> <s> Olin nii mitmel korral kahelnud , kui seda nime kaartidelt otsisin ja üles ei leidnud . </s> <s> Just samas piirkonnas , kust ma Vana-Laitsnat otsisin , oli kahe väikese piirilähedase jõe asemel kaardil kujutatud üksainus , ja seegi voolas valesti . </s> <s> Kuidas vanaisa sai üldse niisugust jõge pidi tulla , kui ta ükskord väerindelt ära kargas ja vanaema otsima tuli ? … </s> </p>
<p> <s> Jõgi ise vilksatas vaid hetkeks läbi autoakna , kui me üle silla kihutasime . </s> <s> Piiriäärse kaupluse juurest võtsime peale ebamäärases eas väikest kasvu mehe , kes pressis midagi tervitusetaolist oma habeme seest , enne kui auto tagaistmele puges . </s> <s> Siis kohe paistiski vöödilise tulbaga riigipiir , kus õde meie kolme passe näitama läks . </s> <s> Aga piirivalvur ei vaevunud isegi tulema , et autosse pilku heita . </s> </p>
<p> <s> Olime vaevalt paari kilomeetri jagu sõitnud , kui rohtukasvanud tee keeras vasemale ja suundus allamäge . “ Ku nüüd säält nõdsu päält läbi pässess … ” tegi teejuht esimest korda suu lahti . </s> <s> Aga ei me pääsenud . </s> <s> Auto tuli heinamaaserva maha jätta . </s> </p>
<p> <s> Meid võttis vastu täielik padrik : maadligi loogapajud , verev kontpuu , õitsev toomingas , hanevits ja humal kõigega läbisegi . </s> <s> Kähku lõikas teejuht meile võsast pikad tokid ja neid läks tõesti kohe tarvis , sest mingi teerajamälestus viis meid vana jõesängini , millest ulatus üle mustunud purdepalk . </s> </p>
<p> <s> Ja kohe olimegi väljas avaral niidukolmnurgal , kus lokkas puutumatu inimesekõrgune hein , millest ma olin terve rongihommiku meelisklenud . </s> <s> Ainult et ma olin kujutlenud meie maja alust niitu , jõe kalasoomusekilgendust , madarate meelõhna , mida tuul lainetena aknasse toob – ja et ma lähen pärastlõunal üksinda oma jõe äärde kolama . </s> </p>
<p> <s> Nüüd siis sain jõeretke jätte siin … </s> </p>
<p> <s> “ Sääl tuu mõis omgi , ” viipas teejuht ja lisas juurde : “ Ma ooda siinsaman , käuge ärä , aiga om ! ” Tõesti , paremat kätt jõeterrassil suurte puude all paistis madal hall ehitis . “ Mäletad , vanaema rääkis ikka , et mõis on jõe ääres ja kõrgema koha peal , ” lausus õde elavnedes ja hakkas läbi heina rühkima . </s> <s> Ma ei mäletanud seda – me mäletasime erinevaid asju . </s> <s> Tundsin vaid , et mu pea hakkab angervaksalõhnast ringi käima . </s> <s> Seda polnud minuga küll kunagi juhtunud . </s> </p>
<p> <s> Jõudsime niidupervele . </s> <s> Sealt algas mõisapark , mis nägi räämas välja : torm oli eri aegadel puid koos juurtega üles kiskunud ja nood lamasid nüüd heledate ja koordunutena nagu mingid skeletid . </s> <s> See suurendas paiga mahajäetusetunnet . </s> <s> Kui teistmoodi olime lastena seda mõisakohta ette kujutanud ! </s> <s> Et häärber on heleroosa ning palju-palju suurem ja et sinna juurde viib lai munakividest sõidutee … </s> </p>
<p> <s> “ Ei tea , kas siin kedagi elabki … ” lausus õde kõhklevalt ja lisas nagu vabandades : “ Vaatame vaid korraks ringi ja … ” </s> </p>
<p> <s> Kummardusin viltuse künnapuu alt läbi , et pääseda kahe töntsi samba vahel oleva ukseni , ning justkui ammust juhatust pidi kobasin uksepiida kohalt , kuid võtit mu käsi ei leidnud . </s> <s> Kui siis uksekrambist kinni haarasin , andis see järele ja jäi naljakalt ripendama . </s> <s> Sellest uksest polnud ammuilma käidud , ka trepp oli pragusid täis ja häärberiseintel haigutasid suured mahatulnud krohvilaigud nagu aja irvitav naeratus : mida teie siit otsite , mida te siit leida loodate ! </s> </p>
<p> <s> Kuid kui ümber hoonenurga keerasime , tabas meid tõeline üllatus – häärberi lõunaküljel võttis meid vastu õitsev aed , kus oli selgesti tunda inimkätt . </s> <s> Kitsas aiatee poolitas seda , kahel pool teerada kasvas madalaid ilupõõsaid , maadligi ebaküdooniaid ning hulganisti lilli , nii koduseid ja tuttavaid , et õde lausa hüüatas . </s> <s> Seal oli keisrikroone , flokse , saialilli , pojenge , päevakübaraid , isegi paar puhmast kuldvitsu , aga kõige rohkem roose : kreemikaid , punaseid , kollaseid , valgeid . </s> </p>
<p> <s> Siis märkasin midagi ebaharilikku : puude , põõsaste , ka lillevarte küljes lipendas tuules mitmevärvilisi riideribasid , nagu oleks keegi naine neid oma pika rüü küljest kiskunud ja millekski sinna sidunud . </s> <s> Nende riideribade mõtet oli raske taibata , igal juhul tunnistasid need sedasama : et siin siiski elati . </s> </p>
<p> <s> Aiatee kuidagi kutsus edasi astuma , nõnda jõudsin selle teise serva ja märkasin , et seisan kõrgel järsakuserval . </s> <s> All läikis jälle vesi , need olid piklikud umbekasvanud tiigid või soodid , mille vahele jäid hundinuiatihnikud . </s> <s> Paremal viis kahel kivisambal puusild üle selle nõva , mis polnud minu arvates muud kui kunagine jõesäng . </s> <s> Ilmselt voolas jõgi siit veel viiskümmend-kuuskümmend aastat tagasi . </s> <s> Kui mu oletus paika pidas , siis asus mõis tookord jõe paremal kaldal , nii nagu ta oli nüüd jõest pisut eemal ja jäi selle vasakule kaldale . </s> <s> Siis … siis oli siin tegu omamoodi saarega , eikellegimaaga . </s> <s> Kui imelik , mõtlesin ma – saar , mida siis veel olemaski polnud ! </s> <s> Siis … </s> </p>
<p> <s> Astusin veel sammu ja märkasin alles nüüd , et äärmiste lillepuhmaste vahel seisab liikumatult keegi naine . </s> <s> Ta oli seljaga minu poole , seljas pikk tume seelik ja kreemikate roosidega ühtvärvi pluus . </s> <s> Seisja pidi olema minu samme kuulnud . </s> <s> Ma juba mõtlesin , mis keeles teda kõnetada , kui ta ümber pöördus ja vaikides mind silmitses , endal pilk eemalolev . </s> <s> Ta välimuses ja hoiakus oli midagi halastajaõelikku , mida rõhutasid ka pearäti alla surutud lühikesed juuksed . </s> </p>
<p> <s> “ Küll on kena , et keegi viimaks ka külla tuli … ” lausus naine pärast hetkelist vaikimist tasases ja selges eesti keeles . </s> <s> Ja mind läbis kohe mingi kergendustunne – me sõit ei olnud siiski asjatu olnud . </s> </p>
<p> <s> “ Jah … me mõtlesime … tahtsime seda mõisat näha ja … ” pomisesin mina . </s> </p>
<p> <s> “ … Veebruarist saati ei ole siin kedagi käinud , ” jätkas naine . “ Siin seisis ju terve rood sõdureid . </s> <s> Nende suurestükid olid sääl rehe all , nad ise magasid aidas ja valitsejamajas … Nädala pärast saadeti nad väerinnale . </s> <s> Sellest peale käin siin iga päev kuulamas , et ega sõjakõminat kosta . ” </s> </p>
<p> <s> Ma ei saanud aru , mis sõjast ta räägib . </s> <s> Kas tõesti Esimesest maailmasõjast ? </s> <s> See kõlas nii , nagu oleks selle koha aeg päriselt seisma jäänud . </s> <s> Ometi oli kogu jutus mulle midagi tuttavat … Naine tuli nüüd minu suunas , möödus mind riivamata . </s> <s> Ma vaatasin talle lähedase maa pealt otsa ja sain aru , et olin algul eksinud – ta võis küll olla nii kolmekümneviiene , kuid ta nägu oli üleni kaetud peene kortsuvõrguga ja ta silmade sügavuses peitus iseäralik väsimus , mis tegi teda vanemaks . </s> </p>
<p> <s> Mu õde ootas seal tagaukse kõrval ja me astusime koos häärberisse ning käisime naise kannul läbi kõik toad . </s> <s> Aga seal polnudki midagi vaadata , toad olid ühtmoodi korras ja … tühjad , poolte akende ees rippusid isegi kardinad . </s> </p>
<p> <s> Lõpuks avas naine ukse suurde ruumi , mis oli arvatavasti häärberisaal , jäi keset ruumi seisma ja naeratas omaette . </s> <s> Ning kordas siis , pilk põrandal , justkui mu õe jaoks : “ Küll on kena , et keegi ikka vaatama tuleb … ” Ja jätkas justkui poole pealt varem alustatud juttu : “ Jah , nad olid nii noored , alles nekrutiks võetud … Kes neist tahtis sinna väerindele minna … Üks väikest kasvu mustaverd soldan , tema aitas häämeelega mul kõiki töid teha … ” </s> </p>
<p> <s> Naine takerdus korraks , nagu kõheldes , millest edasi rääkida . </s> </p>
<p> <s> “ Mul hakkas tast kahju … Ta rääkis nii südemeliselt oma emast ja õest ja kodust sääl suures linnas … Tema pelgas seda väerinnale minekut iseäranis … Ütles muudkui : Minna , palveta minu eest , kui ma sääl olen . </s> <s> Ja ma lubasin , et palvetan . </s> <s> Ma teen seda siiamaani . ” </s> </p>
<p> <s> Naine jäi jälle vait . </s> <s> Sel hetkel tuli teisest saaliuksest sisse kahe lühikese patsiga tüdrukuke , kaltsunukk süles . </s> <s> Laps võis olla nii kaheksane , tal oli kuidagi tuttav nägu ; mulle tundus järsku , et ta on nii väga me täditütre Hedvigi moodi , kui too veel väike oli . </s> <s> Pitsitus läbis hinge , kadudes siis kuhugi olematusse … </s> </p>
<p> <s> “ See on mu vanem tütar , ” lausus naine ja haaras lapsel õlgade ümbert kinni ning surus ta enda vastu . </s> <s> Ja jätkas siis : “ … Tema , see soldan , oli ka mu lapse vastu hää . </s> <s> Hoolis temast , nagu polekski võõras veri , vaid oma … ” </s> </p>
<p> <s> “ Ja aitas mul seda nukku teha , ” lausus tüdrukuke , nagu oleks ta meie juttu ukse taga pealt kuulanud . “ Ta tegi ka puuhobuse ja värvis ära … ” </s> </p>
<p> <s> “ Jah , Lilly , jah , seda ta oskas . </s> <s> Tal olid käed kogu aeg tööd täis … Nagu tahaks just sellega väerinnale minemise mõtet eemale peletada , ” ruttas naine lisama . </s> </p>
<p> <s> “ Millest te siin elate ? ” küsis mu õde jutu vahele . </s> </p>
<p> <s> “ Kuidas – lilledest ju ! ” imestas naine . </s> </p>
<p> <s> Ja alles nüüd märkasime midagi , mis oleks pidanud meile algusest peale silma hakkama : suur ruum oli üleni lilli täis , seal polnudki mingit mööblit peale tumepruuni kummuti ning kandilise peegli , mis oli millegipärast heleda riidega kinni kaetud . </s> <s> Lilli oli kummutipealsel , kolmel laial aknalaual , saalinurkades ; neid oli igasugustes anumates : vaasides , savipottides , klaaskannus , ämbrites , isegi tühjas vasehalega kaetud mürsuhülsis puistas valge pojeng oma õielehti saali mustunud parkettpõrandale . </s> </p>
<p> <s> Aga õde ei olnud oma küsimusele vastust saanud ja küsis seepärast teisiti : “ Kas te siis müüte lilli ? </s> <s> Või kuidas te siin üldse hakkama saate ? ” </s> </p>
<p> <s> Ma taipasin kohe , et õde oli millestki valesti aru saanud . </s> <s> Sest naine nagu ei kuulnudki teda . </s> <s> Ta lausus rohkem iseendale ja üsna vaikselt : “ Siin on nii ilus olla … ” Ja laps kordas nagu ema kaja , ainult et rõõmsamalt : “ Meil on siin ilus olla , nii ilus … ” </s> </p>
<p> <s> “ Astuge siis kööki kah ! ” taipas naine ja avas saali otsmise ukse . </s> <s> Puuvõrast varjatud aknast tungis sisse vaid helerohekat valgust , mis muutis ruumi kuidagi ebamaiseks . </s> <s> Ka köök oli lage ja tühi . </s> <s> Vaid pikk veepink mitme ämbriga , ääreni vett täis . </s> <s> Pingiotsal oli fajansist pesukauss , milles ujusid mõned roosivarred . </s> <s> Märkasin , kuidas mu õe pilk sattus sellele kausile , ja ta vaatas mulle küsivalt otsa , nagu tahaks öelda : ma olen seda kaussi kusagil juba näinud … </s> </p>
<p> <s> “ Ma ei märganud , et teil siin kaevu oleks ! ” oli õde jälle umbusklik . </s> </p>
<p> <s> “ Me toome jõest vett . </s> <s> Sest lilled tahavad kogu aeg juua … ” lausus naine ja vaatas meist mööda , aknast välja , nagu ootaks seal kedagi veele tulevat . </s> </p>
<p> <s> Köök oli soe , üleliia soe . </s> <s> Madalas laias pliidialuses põles tuli , mis ei sobinud kuidagi sellesse suvisesse kuumaaega . </s> <s> Aga see ei olnud mitte halgudest või hagudest , mida väljas paistis küllaga olevat – pliidi all põlesid helevalusalt kuivanud lillevarred , mida oli kogu pliidiesine täis . </s> <s> Ja pliidiraual polnud ühtki nõud , see oli täiesti tühi . </s> </p>
<p> <s> “ Kui kena teist , et tulite , ” kordas naine kui kõige tähtsamat lauset , või nagu ei leiaks ta teist kõneteemat . </s> <s> Ja jätkas siis kolmandat korda oma juttu : </s> </p>
<p> <s> “ … Ta kükitas tavaliselt siin pliidisuu ees ja tegi tuld … Viimasel õhtulgi tuli teine siia kööki ja muudkui rääkis , et saab seal väerinnal pihta . </s> <s> Pärast põlvitas põrandal , pea minu süles ja nuttis ning mina silitasin nagu väikesel lapsel ta pead … Mul ei ole häbi sellest rääkida … Inimene on inimene … Ta on nii habras … Kahekümne kahe aastane … mis tema maailmast või naisterahvast teadis … ” Viimased sõnad lausus naine väga tasa . </s> </p>
<p> <s> Ma vaatasin õele otsa ja me mõtlesime sel hetkel jälle üht ning sama mõtet : ma olen seda lugu kuulnud , aga mitte kunagi sellise lõpuga . </s> </p>
<p> <s> Järsku nuuksatas tüdruk , kes oli meie kannul kööki tulnud , ja hüüatas : “ Mul on ka temast nii kahju … ! ” Ning tormas köögist välja . </s> </p>
<p> <s> “ Lilly , Lillyke , küll ta tuleb tagasi … ! </s> <s> Ma tunnen , et tuleb … Ta ju lubas mulle … Seal vana lõhmuse all , kui ma neid saatma läksin … ” hüüdis naine lapsele järele , pöördus siis meie poole ja kordas , nüüd juba mitmendat korda : “ Kui hea , et tulite … ” Ja lisas juba kiirustades , justkui märku andes , et meie külastusaeg on läbi : “ Kui te nüüd tagasi lähete , siis minge üle silla . </s> <s> Me vahel käime sealt . </s> <s> Ja kui mäe peale jõuate , siis keerake suure kivi juurest hüvakätt – sealt paistab juba suurtee . </s> <s> Seda mööda nad läksidki … ” Sinna , keset häärberisaali , roheka valguse sisse , oma lillede keskele ta meist jäigi . </s> <s> Last me enam ei näinud . </s> </p>
<p> <s> Pidime tagasi minema heinamaa kaudu , sest ei võinud riskida sillaga , kust käisid üle vaid mälestuste kerged jalad – ma olin ju ise näinud , et osa sillalaudu lausa ripendas vee kohal . </s> <s> Nõlvakust alla minnes vaatasin tagasi , lootes , et märkan mõne kardinaserva liikumist . </s> <s> Aga aknad kaesid meile järele tumedate mittemidaginägevate silmadega . </s> <s> Hoomasin alles nüüd , et me astume mööda sissetallatud teerada ja et see viib otsejoones jõe äärde , kus viltuvajunud tugedel purre hakkas üle jõe viima . </s> <s> Kuid purre lõppes keset jõge ära , nagu oleks suurvesi või kevadine jääminek selle pooleks lõiganud . </s> </p>
<p> <s> Pilk purdes , ei märganud ma kohe , et meile tuli sel teerajal keegi vastu . </s> <s> See oli samuti väike tüdruk , tollest seal häärberis kolm-neli aastat noorem ; ta oli paljapäi , ühes käes midagi rätiku sisse köidetud , teises kimp valgeid pojenge . </s> <s> Laps naeratas meile tervituseks , ja me astusime teerajalt kõrvale , et ta võiks meist mööda pääseda . </s> </p>
<p> <s> Sel hetkel tundsin ma ta ära – tänu ühele vanale fotole . </s> <s> Aga ma ei öelnud seda õele . </s> <s> Õieti ma ei jõudnud veel öelda . </s> <s> Me olime vaid veidi maad edasi jõudnud , kui ta ise taipas … “ Ema ! ” karjatas ta ja tahtis tagasi tormata . </s> <s> Kuid ma hoidsin tast niikaua kinni , kuni ta lõtvus ja mu õla najal vaikselt nutma hakkas . </s> <s> Me väikest kasvu mustaverd teejuhti polnud enam kusagil . </s> <s> Olime selles suvises heinas , nagu kaks mahajäetud last , kes pidid ise tagasitee leidma . </s> </p></div2><div2 type="alaosa">
<p> <gap rend="sisukord"/> </p></div2></div1>
    </body>
  </text>
</TEI>
</teiCorpus>
</teiCorpus>
