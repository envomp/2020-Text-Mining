<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Kalad Kõnniteel </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Kalad Kõnniteel </head>
<p> <bibl> <author> <s> Olev Remsu </s> </author> </bibl> </p>
<p> <s> No see oli lausa röövimine päise päeva ajal , et Matj laskis oma jura jämedal häälel juba mitu minutit ettenähtust kauem . </s> </p>
<p> <s> Auditooriumiakna taga kiirgas päike , pealegi esimest korda pärast jubedat talvepimedust ja vihmasompu , tuulist järeltalve , mida mõned segased kevadeks nimetasid ja millest võis masenduse kätte ära surra . </s> <s> Kell oli helisenud , aga professor Matjorin aina jahvatas ja jahvatas : teadus on muutunud tootlikuks jõuks , filosoofia peab olema loogiliselt põhjendatud maailmavaade . </s> </p>
<p> <s> Jah , kell , mul kama kõik , kas te usute või ei usu ! </s> <s> Ja mitte ei helisenud , vaid plärises , nõnda võikalt , et otse saagis su hinge . </s> <s> Uus rektor Pook , kelle nime hääldati inglispäraselt , oli ülikooli põlvili surunud , teinud alma mater'ist keskkooli , kus loenguid ja seminare alustati ja lõpetati jäleda , luust ja lihast läbilõikava tärinaga , mis otsekui kuulutas : maha akadeemiline vabadus , elagu rektori ainuvõim ! </s> </p>
<p> <s> Ma tahtsin püsti karata ja Matjile karjuda : slava bogu , skolko možno , lõpetage ometi . </s> </p>
<p> <s> Muidugi ei teinud ma seda , veidi mõtleb enda peale ka minusugune läbematu närvipundar . </s> <s> Homme pidi olema ajaloolise materialismi eksam , ja õigupoolest see , mida siin peeti , ei olnud mingi loeng või tobe seminar , vaid hoopiski eksamieelne konsultatsioon , millest osavõtt oli kohustuslik ja soovitav . </s> <s> Kes poppi pani , selle kukutas Matj ilmtingimata läbi , tema oli selline vene masuurikas . </s> <s> Talle oleksid sobinud kalavinskid jalga ja õng kätte , sülitagu lirts ja lirts hammaste vahelt Emajõkke . </s> <s> Aga näe , oli professor ! </s> <s> Ma pigistasin silmad kinni ja pingutasin kuulata tema jura marksismieelsest materialismist , mis ei jõudnud välja metafüüsika raamidest . </s> <s> Kahju muidugi neist vennikestest , kuid miks nad siis alahindasid dialektikat ? </s> <s> Näiteks Feuerbachi ühiskonnakäsitlus oli koguni idealistlik , just temas ilmneb kõige selgemini marksismieelsele materialismile omane kaemuslik iseloom . </s> </p>
<p> <s> Mis pagana kaemuslik iseloom ? </s> <s> Mingu nad kuu peale ! </s> <s> Niisugusele asjale ei saanud ma kunagi pihta , mu nupp lihtsalt ei nokkinud , tunnistan ausalt . </s> <s> Aga mul oli päris viimase peal papagoimälu , ma oskasin selle lora eksamil veatult maha vuristada , oskasin oma jutus teha mõttetihedaid pausegi , kaugelevaatava pilguga mälus sorida . </s> <s> Mina ise teadsin , et seal mälus oli ports putru ja kapsaid , aga õppejõud pidasid mind vist tohutuks vaimuhiiglaseks mu mõttetiheda pausi pärast . </s> <s> Igastahes reageeris mu kuplis kõik kuidagi teisiti , mina ei tea , kuidas need juhtmeotsad seal olid kokku pandud . </s> <s> Kui asi mind isiklikult puudutas , võisin ma põlema plahvatada , aga igasugune abstraktne värk jättis mind päris külmaks . </s> <s> Siiski olin ma dialektilise materialismi eest Matjilt juba viie saanud , see oli üle-eelmisel aastal , miks pidi mul nüüd sitemini minema ? </s> <s> Ega ma mingi kehvnoi vennike ka polnud , professor Klaas oli minuga veeretanud koguni aspirantuurijuttu . “ Kas teie olete mõelnud , mida te pärast lõpetamist tegema hakkate ? ” oli Klaas ääri-veeri alustanud . “ Ei ole , ” tunnistasin ma ausalt , olen üsna juhitamatu tüüp ega mõtle kunagi midagi ette . </s> <s> Ausõna , mul pole õrna aimugi , mis saab viie minuti pärast , kuhu tujud või sõbrad mind veavad , kust mina pean teadma , mis juhtub terve aasta pärast ? </s> </p>
<p> <s> “ Teil oli korralik kursusetöö Peeter Speegi ajalehest “ Uudised ” ja 1905. aasta revolutsioonist , arendage see diplomitööks ja hiljem – miks ka mitte – kandidaadidissertatsiooniks . </s> <s> Vähemalt mõelge sellele võimalusele , ” oli pakkunud Klaas ja sellest hetkest peale tundsin ma ennast , ilma et oleksin lillegi liigutanud , tema järglasena ajakirjandusosakonna juhataja kohal , kujutasin ette akadeemilist tseremooniat , kus auväärne professor Klaas annab ülikooli aulas mulle üle oma veelgi auväärsema ameti . </s> </p>
<p> <s> Aga see , kuidas ma diamatis viie sain , oli tegelikult päris pull lugu . </s> </p>
<p> <s> Mu eksamihinne kõikus Matji arvates nelja ja viie vahepeal , ma olin oma muidu soravas jutus teinud pisikese apsaka Engelsi “ Anti-Dühringi ” koha pealt , mul ei tulnud meelde selle teaduses suure pöörde teinud idioodi Dühringi eesnimi . </s> <s> Ma ei tea seda siiamaani ja mind ei morjenda see kriipsuvõrdki . </s> <s> Miks peaks mulle korda minema kellegi Saksamaal pesitsenud taimetarga eesnimi ? </s> <s> Matj osutas pilguga kahepuudasele sangpommile kateedrijuhataja kabineti nurgas , ahjuukse ees , spetsiaalsel topeltpõrandal , et vedelatest kätest juhuslikult pudenev pomm ajaloolise väärtusega marksu-maja põrandale auku sisse ei lõhuks , allkorrusel kellelegi parajasti marksismi tuupivale vennikesele pähe ei lartsataks . “ Vaadake , seltsimees Sammjus , seal nurgas olema 32 kilo mateeriat . </s> <s> Kui sina selle üles tõstma , sina viis saama , kui sina selle üles mitte tõstma , mina sinule neli panema , ” ültes Matj . </s> <s> Ai , vaivaravai , kuidas ma punnitasin selle Dühringi pärast ! </s> <s> Sikutasin naba paigast , ähkisin ja puhkisin , aga viimaks sain käe pommiga sirgu . </s> <s> Ikkagi Liidu noorteklassi hõbe kanuus ! </s> <s> Pärast muskel huugas , hinges oli solvumise valu , mõtlesin , et tegelikult Matj mõnitas mind , et tegelikult oleks pidanud laskma sel juhmakal pommil põmatada tolle filosoofiakorüfee varba peale , kogu selle kupatuse pikalt saatma ja kuhugi Venemaa avarustesse põgenema . </s> <s> Näiteks Kamtšatkale kalamarja õgima . </s> <s> Või Krimmi viinamarju suust sisse ajama . </s> <s> Ma olin kõva loomavedaja , ma olin selle kuuendiku planeedist , mis minu kodumaaks juhtus olema , risti-põiki läbi käinud . </s> </p>
<p> <s> Muidugi oli Matjorin veidrik mis veidrik , päris külahull , ta fanaatikusilmad põlesid nagu Iljitši lambikesed udus , tal olid paksud pruntis huuled ja alkohooliku tursunud sihverplaat , kuid ta oli üle ülikooli tuntud karsklane , käis jääaugus kupsus ning müdistas krõbedal talvelgi linna vahel ringi , karvane rind paljas . </s> <s> Oma Lenini-sogest oli Matj aga nõnda sisse võetud , et ei tõstnud seda toaski peast . </s> <s> Teate küll seda pilti , kus Lenin , rosett kuuerevääril , lips ees , tervitab , pihk lahkelt õla kõrgusele tõstetud , kongressiseltsimehi , endal soge peas . </s> <s> Matj oli Leninistki stiilipuhtam , Leninistki leninlikum , tema ei kandnud lipsu kunagi , tema teadis , et lips ja soni ei sobi kokku . </s> </p>
<p> <s> Kes , kurat , mind togib ? </s> <s> Küünarnukiga tonksaja oli Ilumaa mu kõrvalt , poiss nõksas oma kandilise lõuaga Matji poole : </s> </p>
<p> <s> “ Ärka üles ! ” </s> </p>
<p> <s> “ Teie , seltsimees Sammjus , kuulama “ Ameerika Hjaal ” , teie olema vjaga tark inimene , jutelge meile , mina paluma , miks Nõukogude Liit toetab Araabia riikisid ja mitte Iisraeli , ” küsis professor Matjorin vist juba teist korda . </s> </p>
<p> <s> Mil viisil oli Matj vahepeal hüpanud Feuerbachi juurest välispoliitikasse ? </s> <s> Aga see oli täpselt tema moodi – kurvitada oma jutuga siia ja sinna nagu igavene Figaro . </s> </p>
<p> <s> Kuuepäevase sõja ajal olin ma joovastuses õnnitlenud kättpidi kõiki juute , kes mu teele ette jäid , tollase pruta Aavega me lausa keerlesime teineteise kaelas kohvepõrandal . </s> <s> Ausõna , see , et Iisrael tegi kõvasti säru kõigile , kellele vaja , oli minu võit , ja mul oli metsikult kahjugi , et madin nii siva ära lõppes , ma tahtsin , et mu meeleülendus püsiks kauem . </s> <s> Tegelikult ei olnudki Iisraelil mingit tähtsust , peaasi , et Nõukogude Liit vastu vahtimist sai . </s> </p>
<p> <s> Ja mis “ Ameerika Hääl ” ? </s> <s> Mina ei kuulanud seda jänki propagandatoru , mina selitasin voodis , surusin kõrva vastu transistorraadio “ Spidola ” korpust , kus läbi ragina rääkis BBC vinge kommentaator Anatoli Maksimovitš Goldberg , kes polnud sugugi umpam vennike kui professor Matjorin . </s> <s> Kui Iisraeli väed Läänekaldal uue linna võtsid , pildusin ma vaba kätt õhku – teisega hoidsin raadiot vastu kõrva – ja juubeldasin : “ Tibladele üle tahi , tibladele üle ! ” Ka hokis ja üldse spordis oli nii , et ükstaskama , kellega russid mängisid , mina olin ikka nende vastu . </s> </p>
<p> <s> Tõusin tooli kolinal püsti ja hakkasin rääkima Matjile Nõukogude Liidu rahuarmastavast välispoliitikast , mille eesmärgiks on ära hoida sõda , eriti tuumasõda . </s> <s> Teate küll , kuidas see öka-öka käib . </s> <s> Mul ei olnud piinlik , ma olin valetamise ja silmakirjatsemisega harjunud . </s> <s> Siiski ei tahtnud ma minna päriselt vastuollu oma südametunnistusega , ma ei öelnud , et sionistid on mestis sõjasüütajate ameeriklastega . </s> <s> Ilumaa näiteks oleks kindla peale just sedasi vastanud , tema oli valmis igas seminaris kommunismile hosiannat laulma , mina pidasin vaoshoitumat joont . </s> <s> Kuhu keegi piiri tõmbab . </s> </p>
<p> <s> “ Jara tule mulle siin jahvatama rahust , seltsimees juliõpilane . </s> <s> Ja sina jara kunagi rjaakima seda , mida sina mitte uskuma . </s> <s> Kas sa geograafijat tunned juldse ? </s> <s> Vaata , Iisraeljist otse Moskvasse on , noh , kolm tuhat kilomeetrit , Iisrael laskma keskmise laskekaugusega rakett ja see tabama Kremlit , saad aru , seltsimees Sammjus ? </s> <s> Mitte Iisrael laskma , vaid Ameerika laskma Iisraelist see keskmise laskekaugusega rakett . </s> <s> Ja meie maa vjalispoliitika eesmjark , et see rakett ljahema Kremlist mjooda , ” katkestas Matj minu pläma . </s> </p>
<p> <s> Muidugi oli sant tunne rinnus , see haavas rohkemgi kui pommi sikutamine . </s> <s> Terve kursus kuulis ja nägi , et ma olin ikkagi ennast müünud , aga mind polnud vastu võetud , kaup , raisk , ei sobinud ! </s> <s> Aga kui päris aus olla , siis oli see Matj mõnsa . </s> <s> Sirgjooneline ja vinge karu , sõimatagu teda tagaselja stalinistiks palju tahes . </s> <s> Teised karla-marla õppejõud , ilueedid , ajasid vett sogaseks ja pugesid üliõpilaste ees palju jaksasid , kandsid kriuksuvaid lakk-kingi , lõhnastasid ennast , Matj pani neile oma Lenini-kepka , karvase rinna ja higihaisuga ikkagi pikalt ära . </s> </p>
<p> <s> “ Sellega mina tjana lõpetan . </s> <s> Meie njagema homme eksamil , ” sõnas Matj , kui Poogi koolikell täristas juba järgmise loengu algust . </s> </p>
<p> <s> Kus nüüd läks sagimiseks . </s> <s> Keevalisemad neljakümnest tudengist tormasid kõige sirgemat teed ukse poole , mina olin oma aknapoolse kohaga karpi jäänud , ma pidin kas üle laudade kargama või laskma teised enese ees välja . </s> </p>
<p> <s> “ Komsomolimaks ! </s> <s> Kuulete või , komsomolimaks ! </s> <s> Kaks kopikat , kaks kopikat , kas teil kahju on või ? ” hüüdis üle auditooriumi Riina Jaakova , algorgi grupporg , rakukese sekretär , kergelt nagu minu pruta . </s> </p>
<p> <s> “ Kuulge , inimesed , kas ma pean siis ise teie eest kõik ära maksma ? ” rõhus Riina kaastundele , kuid temast ei tehtud välja , kõigil oli rutt , kõik tahtsid pääseda umbsete ja rõskete võlvide alt päikesepaistesse . </s> </p>
<p> <s> “ Eestlase ausõna , mul ei ole pennigi , ” vabandas Tohvi ja patsutas püksitaskut . </s> </p>
<p> <s> Ainult Brigadir ladus oma veeringud Riina ette lauale , alul ühe , siis laksuga teise . </s> </p>
<p> <s> “ Mul seda va kõlisevat jätkub , ” uhkustas Brigadir . </s> </p>
<p> <s> Ja ta mõtles seda tõemeeli , ta ei teinud pulli ! </s> <s> Rand-tobu oli meil esimesel kursusel olnud brigadir kolhoosis , kus me terve septembrikuu šeffidena kartuleid võtsime , ning sealt ta oma hüüdnime oli saanudki . </s> </p>
<p> <s> Riina oli mulle rääkinud , kui ägedalt Brigadir liini ajab . </s> <s> Ta oli Riinaga Tähe tänava klubis paar daansingut teinud , seejärel all keldris puhvetis limonaadi limpsinud ning enne järgmist tuuri pahvatanud otse näkku : “ Ega mina niisama ei taha , ma võtan kohe naiseks ! ” </s> </p>
<p> <s> “ Kes sul käskis hakata rahakorjajaks , ” tänitas Ilumaa Riina kallal ega andnud sentigi . </s> </p>
<p> <s> See oli liig mis liig , Ill ärgu mölisegu , ta oli ülikooli komsomolikomitee liige ja parteilane , kommunistlik noor ja NLKP liige ühteaegu . </s> <s> Aga tema mängis enda meelest kõrget mängu , nii madalale tema ei laskunud , et oleks hakanud teistelt kahte kopikat nuruma . </s> </p>
<p> <s> “ Pärast seminarkas näeme . </s> <s> Ma katsun vahepeal pleki kokku saada , ” lohutasin ma Riinat . </s> </p>
<p> <s> Mage lugu ikka küll , kui jooksed peadpidi kõhtu inimesele , kes sulle paska on keeranud ja kellest sa just lahti said ! </s> </p>
<p> <s> Ilmselt oli Ilumaa minema kaapivast Matjorinist kinni haaranud , talle mingi totra individuaalküsimuse esitanud : “ Vabandage , kas tohib , seltsimees … ” Et silma paista , tema pugemisnippe ma teadsin . </s> <s> Vana Matj just lõpetas seletust : “ Materialismi ei saa vulgariseerima , ei saa . </s> <s> Las nemad arvama , et filosoofia julesanne on kirjeldama loodusteadust , las nemad arvama ! </s> <s> Praegu toimuma maailma teaduse ja tehnika revolutsioon , ja kodanlikud teadlased tunnistama , et materialistidel olema õigus . ” </s> </p>
<p> <s> “ Tänan , seltsimees professor , ” lõi Ilumaa teenistusvalmilt kandu kokku . </s> </p>
<p> <s> Täitsa siiber ! </s> <s> Ja selline on minu sõber ! </s> </p>
<p> <s> “ Ah teie , seltsimees Sammjus , mina just ootama teid ! ” sirutas korraks Matj oma käe kuidagi sõbralikult minu poole , kui ma tahtsin trepikäänakul tammuvast filosoofide paarist seinaäärt pidi mööda hiilida . </s> </p>
<p> <s> Mind ? </s> <s> Aga milleks , saadana silmamuna ? </s> </p>
<p> <s> “ Vjalispoliitikat sina juldse ei teadma , geografii tože net , aga kas sina munk Lustig teadma ? ” pöördus Matj äkki minu poole . </s> </p>
<p> <s> Auditooriumi ees loengut pidades ja seminare juhendades oli Matji aktsent enam-vähem talutav , kuid eravestluses läks see päris hulluks . </s> <s> Aga mis ma kargan siin talle krae vahele nagu tige täi ! </s> <s> Ka meie hääldasime tema hüüdnime mitut moodi , kes oli sõjaväes käinud nagu Ilumaa , see ütles ilusti puhtas vene keeles Matj , mis pidi tähendama nii Mateeriat kui Joptvojumatj'i , mõni Tohvi-sugune sõlmes keelega külamees võis aga selges eesti keeles lausuda Matt – see kuradi värk , millel saapataldu nühitakse , või kui oli vaja käänata , siis Mati , no teate küll , see eesnimi , mida kannab kirjanik Unt , kes , ausalt öelda , päris kihvti teksti paneb . </s> <s> Teiste pruuk jäi kuhugi vahepeale . </s> </p>
<p> <s> Ahh-aa , läksin pisut rappa – munk Lustigist olin ma üht-teist kuulnud , ma usun , et ma olen üldse kõikidest maailma asjadest sutsu kuulnud , ja see andis mulle julguse blufiga pooleks vastata : “ Tean , seltsimees professor , tean , ” endal lõi junn tsipa jahedaks , et siis olen puhta pasoori pannud , kui Matj nüüd kontrollima kukub . </s> </p>
<p> <s> “ Teiega , seltsimees Jilumaa , ma lõpetasin , ” lausus Matj Ilumaale , kes oli loomulikult kuulamas , et õppejõule enne eksamit meelde jääda . </s> <s> See Ilumaa on minust kolm aastat vanem , ta on solbakas olnud ja tal oli algul üsna nihu vedanud . </s> <s> Ta oli keskkooli kullaga lõpetanud , oivikuna kohe 1964. aastal ja ilma sisseastumiseksamiteta üllasse ka sisse saanud , paar kuud õppinud , siis aga kolmeks aastaks armeesse võetud . </s> <s> Ta on sündinud 1945. aastal , sõja lõpus , mil oli minimaalselt neid kuradi lapsepontse , aga tema aastakäigu vennikesed olid ka viimased , keda ülikool at-dvaast ei päästnud . </s> <s> Seda pidas ta tohutuks ülekohtuks , tagasi tulles sattus ta meie kursusele , oli mingil määral ka minu sõber – ise surus mulle ligi , raisk – , ta oli mulle pihtinud : “ Vaata , Kalts , Nõukogude riik on nussinud mind suhu ja silma . </s> <s> Küllalt , nüüd hakkan mina Vene riiki nussima ! ” Ja Ilumaa munsterdas end kähku parteisse , kutsus mindki kaasa . “ Mu isa kõrgemale jõudnud sõbrad andsid mulle seda nõu . </s> <s> Tule kah , paneme koos nendele vanadele korpusepoistele ära ! </s> <s> Mis nad istuvad igal pool ees , ise ei ole keskkooligi lõpetanud ! </s> <s> Kas sa välismaale malevasse tahad , aah ? </s> <s> Kas sa pärast ülikooli aspirantuuri tahad ? </s> <s> Tahad ju ? ” keelitas Ilumaa mind ühtevalu , nõnda et mu pealuu huugas , ja ausõna , ma kõhklesin , kas astuda või mitte . </s> </p>
<p> <s> Ja nüüd ajas Matj ta trepist alla ! </s> <s> Paras talle ! </s> <s> Ilumaa õline ja lömitav lõust käis lihtsalt ajude pihta , ma ei saa aru , miks ma üldse teen sihukeste tüüpidega tegemist . </s> </p>
<p> <s> “ Seltsimees Sammjus , mina sind usaldama , kuigi teie imperialistlik “ Ameerika Hjaal ” kuulama . </s> <s> Sjee munk Lustig olema minu ema esimene armuke . </s> <s> Mis oleks juhtuma , kui minu ema abielluma munk Lustig ? </s> <s> Siis mina budist olema . </s> <s> Slava bogu , minu ema abielluma treial Matjoriniga , nüüd mina aus kommunist olema , ” kiitis ennast professor ja kaapis oma suusatajasammul otse edasi , ühiskonnateaduste kateedri juhataja kabinetti , sinnasamasse , kus homme pidi toimuma ajamati eksam ning kus topeltpõrandal ahjusuu ees ootas kahepuudane sangpomm . </s> </p>
<p> <s> Mina vantsisin trepist alla . </s> <s> See oli küll pauk ! </s> <s> Mida siis vana Matj mulle õigupoolest ütles ? </s> <s> Et tema ema ei olnud süütu , kui ta abiellus ? </s> <s> Aga naine peab ju enne abiellumist süütu olema . </s> <s> Või vähemalt tuleb seda varjata , kui ta ei ole … </s> </p>
<p> <s> Seda ma arvasin , et Ilumaa mind ootab , ta on sihuke ligitikkuja . </s> <s> Ta jõlkus mademepöörakul , kindlasti kuulas pealtki , mida Matj mulle usaldas . </s> </p>
<p> <s> “ Noh , mida vana sust tahtis ? </s> <s> Mind ajas minema … Mis Lustig ? </s> <s> Kes see lõbutseja veel on ? ” uuris Ilumaa õhinal . </s> <s> Trepikojas kajasid tulijate ja minejate sammud , ju oli Ilumaa üht-teist oma kikkis kõrvust mööda lasknud . </s> </p>
<p> <s> “ Tead , Ill , see sihuke delikaatne värk , puudutab Matji perekonnaliikmeid , ma ei tohi … ” Ma kõndisin edasi ja olin sada protsenti kindel , et Ilumaa jäi mulle , suu lahti , järele vahtima . </s> </p>
<p> <s> Oled küll kõva kommu , komsomolikomitee ideoloogiasektori juhataja , aga näe , su parteigenosse puhub minuga , mitte sinuga ! </s> <s> Tõmba lesta , mõni küla on sinu pärast praegu ilma lollita ! “ Need on peened mängud , pane tähele ! </s> <s> Loengutel kiidavad kõik Leninit , nii et kõrvad hakkavad sitavett jooksma , aga kandidaadi- ja doktoritöö kirjutavad täiesti neutraalse , midagi keskaja filosoofiast , kui kogu seda marksismi-leninismi kupatust polnud olemaski . </s> <s> Matji doktoritöö katoliiklikust eesmärgiteooriast on Ameerikaski trükitud , mees ootab , millal teda Harvardi professoriks kutsutakse , ” uskus Ilumaa end Matji läbi nägevat . </s> </p>
<p> <s> Kuhu minna ? </s> <s> No “ Werkasse ” küll oma nina ei topi , seal istub kupeedes kogu väikekodanlus koos . </s> <s> Muud neilt kultuuritädikestelt ei kuulegi , kui et Tuglasel oli kass , kes võtmega ise ukseluku lahti keeras , ja Wiiralt joonistas Pariisis kohvikulauale franke , millega maksis aperitiivi eest . </s> </p>
<p> <s> Järsku torkas mulle pähe minna jõe äärde . </s> <s> Minuga on alati nii . </s> <s> Ma ise ei teagi , kuhu kuradi kohta ma kibelen , ma ainult kibelen ja kibelen . </s> <s> Nüüd teadsin – tahaks sutike luusida Emajõe ääres . </s> <s> Ma panin padavai edasi , päris mehka on minna , kui sul on siht silme ees . </s> <s> Õudselt kihvt , et muidu hämaras ja räpases Ülikooli tänavas oli asfalt juba kuivanud , rõõmsad varblased keksisid auraval lampkastil , ma pöörasin Kingisseppa . </s> <s> Paremale jäid “ Volga ” restoran ja “ Saluudi ” kino , vasakule “ Tempo ” kohvik ja õllekas . </s> <s> Ill , ilane lipitseja , istus stipipäevadel “ Volgas ” , mina pidin õllekaga leppima . “ Tempo ” kohvikust käisid eluvennad linnalitse rebimas , mina viskasin selle teise korruse akende poole aukartliku pilgu . “ Viimane kord oleks äärepealt mandavaška saanud , bljadj , pärast küüri oma karvu , nii et seda nägu . </s> <s> Järgmine raks panen kummi peale , ponjal , vend vähk ? ” poosetas Ilumaa . </s> </p>
<p> <s> Õhk oli värske , justament nagu pesust tulnud , ilm säras otsekui prilliklaas . </s> <s> Ma ei hakka salgamagi , et see pagana kevadevärk läheb mulle hinge , kuigi ma ei taha olla mingi sihuke napakas sentimentaalne tüüp , kes “ Oo , tere , päike , kallis ! ” hüüatab – nagu teeb Riina , kui peahoonest välja tulles sammaste vahelt päikese kätte astub . </s> </p>
<p> <s> Riina … Plika piimariiul kohutas mind , tema vägev büst niitis mul jalad alt , otsekui oleks mul tulnud seda ise tassida . </s> <s> Ja ta , pontšik , kandis veel mingeid roosasid sportlikke ürpe , mis ta trulla partii kuidagi eriti pealetükkivalt esile pressisid . </s> <s> Kogu see värk , mida rindadeks nimetatakse , oli tal kuidagi taktitu , eriti kui see õõtsus nagu mädamülgas , soo hais man . </s> <s> Riina piimamäed olid totaalses vastuolus tema malbe olemisega , mis mulle kak-raz istus . </s> <s> Kontekstist väljas , oleks selle kohta öeldud marksistlik-leninliku esteetika seminaril . </s> <s> Kui ma endasse päris sisse vaatasin ja julgesin endale kristalselt aus olles öelda , mida ma tunneksin , kui ma kunagi neid päris paljalt näeksin , siis – ma tunnistan – ma kartsin , et järsku löön vedelaks ja teen margi täis . </s> <s> Täielik blamaaž , pista ennast põlema ! </s> <s> Mis siis , kui nad tõesti ripuvad nagu liiva täis jämedad sokid , seo kukla taha kinni ? </s> <s> Ja kui jube võis olla veel Riina pirakas ja kohutav tissivest , kaksikute tübeteika , püürid nagu langevarjud , enne kui ta selle udarailt maha koorib ! </s> <s> Mina poleks küll tihanud sellist lahmakat puutuda , nõnda et ta peaks selle ikka ise maha tirima . </s> <s> Näri häbist muru , riist kaltsa ja kanama … Ma ei tahtnud , et Riinaga läheks nõnda nagu Aavega , inglise fillist tuttloomaga – tegelikult ma ei tahtnud temaga enam käia , aga käisin ikka terve igaviku , oma paar aastat kui mitte rohkem , vahest praegugi . </s> <s> Aavel olid kaks esihammast õudselt lahus , kuidagi liiga kohutava vahega , sellest paistis läbi isegi suulagi , kui tüdruk lõbusalt ja pikalt naeris . </s> <s> Ja lagistas ta ühtelugu , ükstaskama , mida keegi parajasti ütles . </s> <s> Puhas jampstvo , mul oli õudselt piinlik , mul põletas sees , aga maha jätta ma teda terve möödunud sajandi jooksul ei suutnud , ma mõtlesin Aave õigustuseks välja põhjenduse , et hambareapragu on talle inglise keele perfektseks hääldamiseks vajalik . </s> <s> Gehen Sie nach karguvahe , endal suu mööbel paigast ära ! </s> <s> Seejärel aga süüdistasin jälle iseennast , et igavene sült , loru , paras kelgunöör , ei tee seda , mida sa tahad teha , vaid teed seda , mida sa ei taha teha . </s> <s> Ja praktiliselt kogu aeg ! </s> <s> Nõnda oligi süsteem Aavega nagu ametlikult lõpetamata , kuigi Riina tundus etem . </s> <s> Ma pidin valima udarate ja igemekihvade vahel , mine või lolliks . </s> <s> Riina Jaakova oli puhas eestlane , tema küüditatud vanemad olid kuskil Siberis sellise tobeda vene nime poolkirjaoskamatult pasportistkalt külge saanud . </s> <s> Nende õige nimi oli olnud Jaako , Jaagu talu järgi Vastseliinas , aga Riina ei julgenud sellest suurt rääkida , usaldas ainult mulle . </s> <s> Seintel on kõrvad ! </s> <s> Riina oli sündinud Ust-Nergas , barakis , teemandikaevandajate linnas , kus igal ööl virmalised taevas möllasid . </s> <s> Aave Feldmann oli juut , ta mustad juuksed särasid nagu ilmaliku surnumatja kaap , võin saja rutsi peale kihla vedada , et ta bermuuda kolmnurk hiilgaks sama uhkelt . </s> <s> Ja kindla peale oleksid tal rindade all roideluud näha , kui ta minu ees eevakleidis oleks . </s> <s> See mind tõmbas ! </s> <s> Riinal lotendaks seal ilmtingimata lopsakas rasvakiht . </s> <s> Aga Aave oli paras keku ja enesekehtestaja , ta ei lasknud sul kunagi lauset lõpetada , vedas harali sõrmedega läbi oma süsijuuste ja torkas su jutu vahele oma arvamuse , mis harilikult oli mööda mis mööda . </s> <s> Riina kuulas sind lõpuni , oli kuidagi emalik , tal oli mahe hääl , kui ta intritoas oma luuleõhtutel Marie Underit esitas . </s> <s> Ta tegi hirmsa kuhja singivõileibu , laotas käteräti põrandale , kitsasse käiku kahe reformpõhjaga voodi vahel , sättis rotisabavõileivad , nagu ta neid ise kutsus , käterätile ilusti ritta , kutsus sõbrannad , Ilumaa ja minu külla ning hakkas värsse lugema . </s> <s> Meie Ilumaaga kulistasime ära enda toodud kuiva veini “ Murfatlar ” , mis maksis vaid rubla ja seitseteist kopikat ja mille korki kaunistas värviline ilupael otsekui ohvitseri mõõgatutt , hävitasime suurema jao võileibu , aga pärast plikad kilkasid ülikooli peal , et oli kõva pidu , sai õunaussi libistatud ja sakuskat peale hammustatud . </s> <s> Riina pilgus ja liigutustes valitses alati meelerahu , ta oli täielik flegma , ja see istus mulle . </s> <s> Mina olen kärsitu verega närvipundar , kas tõesti siis vastandid tõmbuvad ? </s> <s> Ega me eriti ägedalt Riinaga ei semminud , ainult sutikene , Riina ei teadnud vist , et mul on Aavega peaaegu krõška . </s> <s> Ega ma mingi imbetsill just ole , aga mina ei oska ust pauguga kinni lüüa ja lahkuda jäädavalt . </s> </p>
<p> <s> Päike küttis pärnapuude tüved Kreutzwaldi pargis vaata et hõõguma , raagus okstel paisusid pungad . </s> <s> Ilus ikkagi , kuigi mõned ütlevad , et sooda . </s> <s> Juba mitu aastat ei olnud ma näinud jääminekut Emajõel , olin selle ikka maha maganud . </s> <s> Tänavusel pikal ja karmil kevadel olin käinud paar korda asja vaatamas , viimati oli kollakas suurvesi juba jää peal sulisenud , kuid jää pidas vapralt vastu , ei murdunud mitte üks tirts . </s> <s> Nüüd oli pikk vahe sisse tulnud , ülikooli nimekirjas olemine ikka segab muid tegemisi . </s> </p>
<p> <s> Jälle vastu pükse ! </s> </p>
<p> <s> Jää oli läinud , allavoolu ujusid vaid üksikud pangad , suur pagin oli toimunud ei tea millal . </s> <s> Näis , kas ma satun veel kunagi peale , kui tulvavesi möllab , jää meeletu rüsinaga sildade alt läbi murrab ja pangad põrkudes üksteise peale libisevad , murduvad , jõepööristes keerlema löövad , nagu ma mäletasin sportimise ajast , mil ma ühemehekanuuga jääkamakate vahelt läbi loovisin . </s> </p>
<p> <s> Rohekas vesi oli tõusnud üle kallaste , kalamaimude parv ujus pargi kõnniteeplaatide kohal , ja see otsekui lohutas . </s> <s> Kalad kõnniteel , see on midagi sürri , sellest saab teistele rääkida ! </s> <s> Ma ei viitsinud kauem jõe ääres konutada , olin oma elamuse ja hingerahu kätte saanud , olgu pealegi , et pisikese ja lahja , ma kimasin ahvikiirusel tagasi ülikooli . </s> <s> Vanasti , kui ma veel kanuud tegin , siis oli kõige martsam sõita põõsaste ja mätaste vahel Emajõe üleujutatud luhtadel , liikuda kevademeredel edasi , tõugates , põlv märjal paadipõrandal , mõlaga põhjast . </s> <s> Mis nüüd ? </s> <s> Jõed kuivavad , naised hauguvad vastu . </s> </p>
<p> <s> Putkavaht , nii võid veel päise päeva ajal surma kah saada ! </s> <s> Oktoobri puiesteel oleks mul peaaegu üle varvaste kihutanud punane “ Jawa ” , urbaniseerunud kevadekuulutaja , lenksi taga küürus must pasakera . </s> <s> Igastahes jooksis hirmujudin läbi sõrmeotste . </s> <s> Esimesest tsiklist jäi kõrvu vastik plärin ja ninna suitsuving . </s> </p>
<p> <s> Tagasi läksin Mitšurini , 21. juuni ja Abovjani tänavat pidi , mina ei saa kõndida kaks korda sama marsruuti , mulle on vaja uusi elamusi . </s> </p>
<p> <s> Ülikooli sööklas , ööklas , nagu seda kutsuti , võtsin kaheteistkümne kopika eest silo – viie eest hapukapsaid ja seitsme eest keedetud kartuleid , neid võis letipajast oma taldrikule kühveldada hiiglama portsu , ainult et endal oleks olnud ahnitsemise pärast plass , kui mõni tuttav oleks märganud . </s> <s> Sedapuhku neid vist ei olnud , lasin kulbil kiiresti käia , haljasmassi sai taldrikule terve mägi , kassapidaja kiskus nina vingu . </s> </p>
<p> <s> “ Jeerum , mihuke hunnik ! </s> <s> Kas teistele ka ikka jäi või ? ” irises see vibalik mammi , valgel kitlikrael pruun triikimisjälg . </s> </p>
<p> <s> Mis mina saan teha , kui mul ei jätku raha borši ja karbonaaditüki ostmiseks ? </s> <s> Vohh , varsti tuleb kommunism , siis laon endale molli sama kõrge lasu lihapäntsakaid ! </s> </p>
<p> <s> Alles siis , kui ma olin pool kuhja alla kugistanud , vähendasin pisut noa ja kahvliga vehkimise tempot , nüüd võis mõni tuttavam nägu sisse astuda , olekski hea , saaks lobiseda . </s> </p>
<p> <s> Neid ei tulnud , kõik tuupisid , sess oli lahti minemas , mõnes teaduskonnas juba käiski . </s> </p>
<p> <s> Lonkisin üles kohvikusse . </s> <s> Tuul vilistas taskus , aga mul polnud mingit tahtmist ajamatijuraga jälle pihta hakata . </s> <s> Kohves võis ka niisama vedeleda , ilma et oleks pidanud midagi nina ette võtma . </s> <s> Säti ennast lahkunu tühja kohvitassi taha , hoia selle sangast kinni , kui nõudekoristaja parajasti oma tiiru laudade vahel teeb , ning asi ongi tibens-tobens . </s> <s> Mul oli uudis süngete kalade kohta kõnniteel , ausõna , ma kibelesin seda kuulutama , mis ma ikka varjan , et minagi tahtsin pisut hiilata . </s> </p>
<p> <s> Pook-Puuk oli kohvikus tekitanud raudse hierarhia – enne teda , Leesmenti ajal – istusid tudengid ja õppejõud segiläbi kolmes saalis , valitses demokraatia , ja mitte sotsialistlik demokraatia . </s> <s> Poogil ei sobinud tudengite nähes oma saia suust sisse ajada , tema pani kohve pikaks ajaks remonti , avamisel kuulutas rõdusaali tudengite ja kaminasaali õppejõudude omaks , vahesaal oli jäänud eikellegimaaks , muutus pikkamisi laoruumiks , kus papist veinikaste hoiti . </s> <s> Nõnda kerkis õppejõudude ja tudengite vahele veel Hiina müür . </s> </p>
<p> <s> Mis sa ühest Peipsi madrusest ja pedakast ikka muud tahad ? </s> <s> Pook oli alustanud oma parteilist karjääri Venemaa eestlasena Peipsi järve laevastiku madruse postilt , pikapeale ENSV kõrgema- ja keskhariduse ministriks tõusnud , viimaks koguni ülikooli rektoriks ülendatud . </s> <s> Ise oli Pook kõrgema hariduse paberid endale virutanud pedast , kui ta seal kultuurhariduse teaduskonna dekaanina möllas . </s> <s> Võimas ! </s> <s> See oleks sama , kui mina oleksin praegu Elmar Surnuaed , ajaloo-keeleteaduskonna dekaan ! </s> </p>
<p> <s> Ka kohvikus oli rahvast hõredalt , kes siis tahab eksamil läbi põruda ja stipita jääda . </s> <s> Ja need , kes istusid , hoidsin nina raamatus , tuupisid nõnda , et ajud huugasid . </s> <s> Keegi ei tõstnud peadki , kui ma uksest sisse astusin , tavaliselt vaadati kohe , kesse tuleb . </s> </p>
<p> <s> “ Tule , tule , Kalmer , siia , ” kutsus mind kamina tagant oma lauda akadeemik Eriste , kes istus alati tudengite saalis , ei teinud Peipsi jõehobu tuhinatest väljagi . </s> <s> Eristele kuulus vist kõikide austus ja poolehoid , ülikool oli tegelikult üks kõva tagarääkimise koht , siin olid kõik kõigi hammaste vahel , kuid Eriste kohta kamarajura naljalt ei kostnud . </s> <s> Suurt ja puhast asja sa ikka ära ei määri , kuigi mõned üksikud seda teha üritavad . </s> <s> Eriste oli maailmanimi ja polüglott , ta rääkis vabalt vähemalt neljakümmend kolme keelt , oli üks neid vana kooli õpetlasi , kelle üle kunagine Emajõe Ateena võis uhke olla . “ Sa tuhat , Eesti ajal terve Tartu lausa kubises niisugustest marudatest vendadest nagu Eriste , ” lõi kaht kätt kokku Brigadir . “ Minule kaa väga meeldib , alati viikis püksid ja moodne pintsak , ” hindas Riina . “ Kuidas ta pudistama ei hakka ? </s> <s> Kui mina neljakümmend kolme keelt räägiks , siis mul läheks küll mustlas- ja vadja keel segi , ” lausus Tohvi , kes oskas ainult ühte keelt . </s> </p>
<p> <s> “ Fantast kuju , armu või ära ! </s> <s> Ta andis mulle alaminglise keelt , ta lausa hiilgas , me vahtisime teda terve kursusega , suu lahti , ” kiitis Eristet Aave . </s> </p>
<p> <s> “ Pane tähele , et Eriste on ainuke parteitu kateedrijuhataja . </s> <s> Järelikult on ta seotud KGB-ga , ” kahtlustas Ilumaa . </s> <s> No teate , mul viskab ära ! </s> <s> Ma ei saa aru , miks ma üldse käin läbi sellise tüübiga nagu Ilumaa ! </s> <s> Mina tahan , ausõna , tahan , et midagi oleks ikka ülevat ja väärikat , suursugust ja majesteetlikku , aga tema tuleb jälle oma nuhijutuga ! </s> </p>
<p> <s> “ Kas sa tead , kui suur on Eriste palk ? ” küsis Ilumaa . </s> <s> Mina tahan alati üle tahi anda nihukestele vendadele , kes oma juttu alustavad kontrollküsimusega ja on ette kindlad , et teine ei jaga ööd ega mütsi . “ Noh , ei tea , lase tulla , ” tunnistasin ma vastu tahtmist . “ Eriste saab professorikoha eest 500 , akadeemiku lisatasu 200 ja kateedrijuhatamise eest 160 , kokku 860 , ” teadis Ilumaa . </s> <s> 860 kulli ! </s> <s> See avaldas mõju . </s> <s> Kümme korda rohkem kui minu ema ! </s> <s> Mina sain stippi 35 , Ilumaa kõrgendikku 64. </s> <s> Nii mind kui Ilumaad oli Eriste varem meelitanud soomeugri keeleteaduse harru , nii mina kui Ill olime teise kursuse lõpus valinud erialaks siiski ajakirjanduse , ja nõnda olid meie suhted jahenenud , niipalju kui tudengi ja akadeemiku vahel võis üldse suhteid olla . </s> </p>
<p> <s> Aga miks ei võinud , pagana pihta ? </s> <s> Eriste lävis sinuga niimoodi , et akadeemikusein ühekorraga oli vahel ja samas ka ei olnud . </s> <s> Ta oli familiaarne , kuid mingil erilisel viisil , mis ei riivanud sinu vajadust austada kõrgeid ja puhtaid inimesi ja muid asjandusi . </s> <s> Eriste oli mulle kord rääkinud , et tal kürb natuke valutab , kuna tal lõigati just ära prostata . </s> <s> Nuta või naera – korraga kaks tundmatut sõna ühes lauses , minule , eesti filoloogile ! </s> <s> Ma ei osanud midagi öelda , aga jagasin kohe ära , et akadeemik nautis säravi silmi minu tumbanägu . </s> <s> Pärast kohvi panin mühinal seminarkasse , vaatasin sõnastikust järele . </s> <s> Kürva juurest juhatas , et vaata suguliige , viimane tähendas sugutit , peenist , asja , kõnekeelset nokut ja samuti kõnekeelset riista . </s> <s> Imetajail on aga suguliikme asemel kürb , pajatas õigekeelsussõnastik </s> </p>
<p> <s> Läksin tagantjärele kõrvuni punaseks , ise tundsin , kuidas nägu hõõgus . </s> <s> Mida see siis veel pidi tähendama ? </s> <s> Minu ema andis mulle rumalate sõnade eest rihma , kui ma väike olin , akadeemik aga kasutas neid ise ! </s> <s> Kas see oli tõeline vabadus , tõeline akadeemiline vabadus , ilma igasuguse , ka ilma sündsustsensuurita ? </s> <s> Või andis akadeemik mulle õppetunni , kui kasulik on keeli , kaasa arvatud emakeel , osata ? </s> <s> Taipad punastada õigel ajal , ei pea tegema seda veerand tundi hiljem ? </s> <s> Ja kui paljud asjad jäävadki üldse tegemata sel lihtsal põhjusel , et sa pole tuhkagi aru saanud . </s> <s> Prostata tähendas aga eesnääret , tähendab Eristel oli olnud operatsioon , ta oli seda mulle pihtinud ja mina polnud osanud viisakat huvigi tunda ! </s> <s> Kindlasti mõtles pärast – paras ajakirjanikuks , ei tunne sõnu ! </s> <s> Eriste oli ühe raksuga nagu lähedale tulnud ja eemale läinud , lõhkunud müüri akadeemiku ja tudengi vahelt , aga samas selle veel kõrgemaks ja paksemaks ladunud . </s> <s> Ta oli olnud familiaarne distantsi luues . </s> <s> Eriste käis oma lauakaaslastele alati peale , et joogu nad kohvi soome-ugri kombel . </s> <s> See tähendas , et koor tuli lusika lohku pidi nagu liumäest kohvi peale lasta , nõnda et koor ei segunenud kohviga , vaid jäi valge kihina nagu värske lumi mustal põllul kohvi peale . </s> <s> Siis pidi ülemise huulega rüüpama koort , alumisega kohvi . </s> <s> Ai , kui lapsikult akadeemik rõõmustas , kui algajad soome-ugri moodi kohvilürpijad puristasid nagu kaamelid kõrbes veeloigus . </s> <s> Mina aga tahtsin musta ja mõru kohvi , see oli lausa meie lipukiri . </s> <s> Vaid Werneri väikekodanlased jõid magusat ja valget , nende hulka kuuluda oli lihtsalt häbi ! </s> <s> Sõbrad oleksid minu üle irvitama hakanud , kui ma kohvile koort oleksin lisanud , ükstaskama , mis viisil . </s> </p>
<p> <s> Päikesetõusul võis hallipäist akadeemikut näha Tähtvere pargis tervisesörgil , seljas äärmiselt popp Adidas-dress , mis kõiki tõusikuid kadedusest roheliseks ajas . </s> <s> Eriste oli üle ülikooli tuntud dändi , tema kuuesaba põõn oli alati täpselt normis , ta läikivad kingad poose lõikega , kord otsast süstalteravad , paar kuud hiljem jällegi otsekui kirvega raiutult kandilised . </s> <s> Nagu Milaano ja New Yorgi moemajadest kästi . </s> <s> Mind see lihtsalt kohutas . </s> <s> Mina kuulusin seltskonda , kus põhimõtteliselt sporti ei tehtud ja džiine ei kantud , meie kultuspüksteks olid hoopiski kortsus ja põlvede kohalt lõhki käristatud räpased Sangari-teksad . </s> <s> Ja nüüd tuli tema oma Adidastega ! </s> <s> Ilumaa pani selle peale tšastuskat : “ Tot , kto nosit šapku Adidas , tot i rodinu prodast ! ” Või versioon number kaks : “ Tot , kto nosit šapku Adidas , jemu ljubaja baaba dast ! ” Meie pundile tundus isegi hammaste pesemine hirmsa reetmisena , aga Eriste kandis alati siidlipsu . </s> <s> Matj oli nagu omasugusem kui ilueedist polüglott . </s> <s> Meie olime hipid , ainult Ilumaa ei olnud . </s> <s> Ilumaa kandis lipsu , ja see oli lihtsalt reeturlik . </s> <s> Ma rõhutan : lihtsalt reeturlik , kuigi lips kohe istus ta kandilise lõua alla . </s> <s> Mu vana tibu Aave aga näiteks ajas eelmisel aastal pea kiilaks ning patseeris soojade ilmadega peahoone ja kohviku vahel paljajalu , kuniks juhtumisi mööda läinud Pook talle isikliku märkuse tegi : “ Seltsimees naisüliõpilane , Nõukogude Liidus ei ole tarvis millegi vastu mässata . ” Aave tõi endale “ Vanemuisest ” Lydia Koidula paruka , talle anti , kuna ta käis seal Hermaküla ja Toominga teatristuudios , oli paaril etendusel pandud ka põiki üle lava patseerima . “ Ei ole väikesi osi , on ainult väikesed näitlejad , ” kostis selle peale Aave . “ Skalp on saanud kanaperseks , ” pöörasin ma nina viltu , kui tema poetessisoengut nägin . </s> <s> Ausalt öelda ei meeldinud mulle , et Aave tossas nagu aurik , ühtelugu pläru hambus . </s> <s> Selliste kohta ütles Ilumaa : “ Kui emane juba koni paneb , siis saab temalt kergesti . ” Mina ei tahtnud , et Ilumaa minu prutalt kergesti saab . </s> </p>
<p> <s> “ Juukseid on vaja kammida , juukseid on vaja kammida , härra Kalmer . </s> <s> Kes siis niimoodi välja näha tohib ? ” noomis mind alustuseks Eriste ja palus lauakoristajal tuua kaks koort ja kohvi eraldi . </s> <s> Muidu oli tudengisaalis iseteenindamine , õppejõududele käis lauale toomas ettekandja . </s> </p>
<p> <s> Härratamine oli sootuks keelatud , oli põlu all kui kodanlik igand , kuid Eriste oskas seda öelda nõnda kavalal , vahepealsel toonil , et mina küll ei mõiganud , kas ta irvitab mu üle või austab mind . </s> </p>
<p> <s> Ega Eristet küll miski eriti ei morjendanud . </s> <s> Siis , kui ta mulle veel ugri-mugri kärbest püüdis pähe ajada , oli ta mulle rääkinud , kuidas teda Tartu NKVD-s , Pälsoni tänava hallis majas piinati . </s> <s> Kõigepealt hoiti pimedas keldrikongis mitu päeva söömata-joomata , nõnda et ajataju kadus . </s> <s> Seejärel hakati üle kuulama , uurija topeltvõileib , roheline vorstiplärakas vahel , vahtis laual . “ Ja ikka ei tunnistanud ma neile , et olen Suur-Soome spioon . </s> <s> Mina käin ometi restoranides söömas . </s> <s> See leib , millega nad püüdsid mind peibutada , oli nii inetu , nii eemalepeletav , et mul ei olnud selle järele mingit isu . ” Eriste naeris kohvikus silmade sädeldes oma heledat ja sõbralikku naeru . “ Kas tahtsite 1944. aasta septembris Nõukogude kodumaalt põgeneda ? </s> <s> Kas ootasite koos Paul Kerese ja Friedebert Tuglasega Tõugu neemel paati , mis pidi teid Rootsi viima ? ” lajatanud uurija oma küsimusi . </s> <s> Enda kohta Eriste seda ei salanud , kuid teiste puhul hoidis suu kinni , mille peale NKVD-lane äianud paremsirge talle otse näkku . </s> <s> Lüüa akadeemikut , mis sest , et alles tulevast akadeemikut ! </s> <s> Sellega oli võimu kohta kõik öeldud . </s> <s> Ükskord jutustas Eriste tervele meie kursusele , kuidas ta Soomest rongiga väliseesti raamatuid on toonud . </s> <s> Viiburis , riigipiiril , kus toll ja piirivalve reisipagasi alati hoolega läbi tuhnivad , olid Eristel kõige keelatumad teosed avatult kupeelaual , mees ise ajas neis sõrmega rida , tippis samal ajal kohverkirjutusmasinal mingit tähtsat oopust . </s> <s> Töösse süvenenud akadeemikut ei olevat tülitanud isegi Nõukogude ohvitserid , ükskõik missugused tahumatud matsid nad ka ei sattunud olema . </s> <s> Muidugi tundis terve ülikool niisuguse inimese vastu sügavat austust . </s> <s> Peaaegu terve ülikool , mis siis , et mõni haige kahtlustaja leidub alati ! </s> </p>
<p> <s> Kahtlemata oli uhke tunne istuda akadeemikuga ühes lauas , mis sest , et ta su juuste kohta tobedaid märkusi teeb . </s> <s> Oleks , et keegi näeks , olgu see Riina või Aave ! </s> <s> Või Ilumaa ! </s> <s> Või pole tähtis , kes ! </s> <s> Ka väljatehtud kohvitass oli midagi väärt , selle eest võis isegi läbi sõrmede vaadata oma põhimõttele mitte juua koorega kohvi . </s> </p>
<p> <s> “ Mitä uutta kuuluu ? ” alustas Eriste tavapäraselt soome keeles , kui koor oli lumekihina kohvil . </s> </p>
<p> <s> “ Professor Matjorini ema esimene armuke oli munk Lustig , ” põrutasin ma lihtsameelselt , ehkki olin soovinud rääkida sürridest kaladest kõnniteel . </s> <s> Lihtsalt piinlik , mark maa all , kunagi ei saa ma pidurit peale , alati keeran mingi käki kokku . </s> <s> Pärast ahastan . </s> <s> Ausõna , ma olen tohutu ahastaja , eriti hommikul ärgates , kui kõik eelmise päeva puussepanemised robinal meelde tulevad , siis ma lausa põlen valust ja häbist . </s> </p>
<p> <s> Aga Eriste ei imestanudki , ta silmad lõid kuidagi eriliselt särama , ta tegi käega alustusviipe , ta oli nagu tänulik mulle , et ma olin pakkunud jutuajamiseks harukordse teema , ta ei uurinud ka , kust ma seda tean , tema tundis vist kõiki eestlasi , ammugi siis munk Lustigit . </s> </p>
<p> <s> Esimese kursuse esimesel üldkeeleteaduse loengul teise semestri alguses oli Eriste meid pahviks löönud . </s> <s> Ta oli küsinud ükshaaval igaühe perekonnanime ning lugenud siis üles igaühe vahmiili ja suguvõsa . </s> <s> Siis seletas ta pikalt meie isade ja emade , vanaisade ja vanaemade kohta , et kus sündinud , mida teinud , mis koolides käinud . </s> <s> Ega ta ikka päris kõikide kohta kõike ka ei teadnud , mõne perekonnanime kandja kohta ütles ainult , et teie esivanemad on sealt-ja-sealt mõisast pärit , sealkandis pandi niisuguseid nimesid . </s> <s> Ilumaa nimi oli olnud varem Ilumois , misjärel me teda paar kuud kutsusime prantsuspäraselt Ilumuaa'ks . </s> <s> Rand-Brigadir olnudki kogu aeg Rand , ei mingit muutust , ibar lugu . </s> <s> Minu Sammus'e kohta ütles Eriste aga täpselt , et minu esivanemad on pärit Valgamaalt , Karulast , et mingi mu kännuämblikust esivanem oli oma jala Türgi sõtta jätnud , tsaarilt selle kangelasteo eest tasuta kargud ja pisikese pensioni saanud ja olnud üle kihelkonna kuulus pilli- ja pullimees , visanud kõvasti viina ja tõmmanud pidudel ägedalt lõõtsa . “ Ühe jala puudumine oli krahv Bergi kuidagi inspireerinud panema talle perekonnanimeks Sammus , ” ütles Eriste . “ Ei , seltsimees akadeemik . </s> <s> Meie peres on käibel teine versioon , ” võtsin ma julguse kokku ja vaidlesin vastu . “ Berg pani talle nimeks ikka Sampsus , nagu ta kogu aeg oli , pärast nihverdas suguvõsa selle nime kuidagi viisakamaks . ” Kas nüüd kukutatakse mind eksamil läbi ? </s> <s> Ei ! “ Või kulus ise suupärasemaks , ” alustas Eriste , lausa süttis , hõõrus vaimustusest käsi , ma olin juhtinud jutu talle meelepärasele teemale , terve ülejäänud loengu tõi ta kentsakaid näiteid eestlaste perekonnanimede ajaloost , nende muutustest . </s> <s> Pärast kutsus ta mind kohvikusse , ja sellest ajast peale me aeg-ajalt ühe laua taga istusimegi . </s> <s> Mina polnud kaugemale jõudnud , kuid Ilumaa oli Eriste endale koju küllagi kutsunud , Ilumaa ikka oskas ennast vajalikele inimestele külge kleepida . </s> </p>
<p> <s> Huultega kohvi luristades kuulsin Eristelt pika ja põhjaliku loengu munk Lustigist , budistliku nimega vend Ašin Anandast , muidugi ei rääkinud ta sõnagi oma kolleegist Matjorinist või tolle emast . </s> <s> Eriste ei olnud klatšimoor . </s> </p>
<p> <s> Tuli välja , et Lustig oli vend Vahindra , paljasjalgse Tõnissoni õpilane . </s> <s> Kahekesi panid nad 1937. aastal jalgsi Eestist läbi Euroopa Gibraltarisse , ikka kand ja varvas , kand ja varvas , kammisid ringi Põhja-Aafrikas , Palestiinas , Süürias , Iraagis , Indias , jõudsid Birmasse , kus hakkasid mõlemad koos algul mungaks , siis laamaks ning viimaks sai nii üks kui teine bodhisatvaks ! “ Siin Eestis pilkasid kõik neid kaht meest . </s> <s> Ajalehed naersid nende üle . </s> <s> Birmas aga austati neid kui väga lugupeetud vaimulikke , ” jutustas Eriste õhinal , põlevi silmi . </s> <s> Ausõna , ma tundsin , et mina tahan ka hakata bodhisatvaks , kuigi ma hästi ei teadnud , mida see sõna tähendab . </s> <s> Ma ei julgenud ka Eristelt küsida , kuidagi plass oli näidata end toruna . </s> <s> Aga ma tahtsin , et mind ka keegi austaks , tahtsin kõigepealt budistiks hakata , siis mungaks , siis laamaks ja viimaks bodhisatvaks . “ Vend Vahindra tõusis Shwedagon-pagoodi juhatajaks , see on umbes sama , kui eestlane oleks Rooma kardinal . </s> <s> Kui Vahindra suri , siis tema keha ei lagunenud , olgugi et kuuma oli mitukümmend kraadi . </s> <s> See oli ime , tõeline ime , mille kohta meditsiin ei oska midagi öelda . </s> <s> Materialistid lihtsalt ei usu seda , ometigi ei ole meil mingit põhjust selles kahelda . </s> <s> Enne nirvaanasse lahkumist oli vend Vahindra pärandanud oma kõrge koha Ašin Anandale , eestipäraselt munk Lustigile , kes tõlkis seal Ranguunis eesti luulet birma keelde ning koostas birma-inglise sõnaraamatuid . </s> <s> Ašin Ananda on praegu Birma välisministri , ÜRO peasekretäri U Thant'i pihiisa ! </s> <s> Ristiusk ei ole kinkinud Eestile mitte ühtki pühakut , budism aga tervelt kaks … ” Seejärel pidas mees ootamatu pausi , lause jäi õhku rippuma . </s> <s> Eriste pikad jutud lõppesid aga alati mingi puändiga , ma olin põnevil . “ Need kaks pühameest ei olnud päris ükskõiksed teineteise vastu , ” kompis akadeemik minu taipamisvõimet . </s> <s> Kortsutasin kulmu . “ Prantslased ütlevad selle kohta , et see on inglise haigus , ” andis Eriste mõistatamiseks rohkem algandmeid . </s> <s> Ma tegin näo , nagu ei saaks ma lampi põlema . “ Inglased , et see on prantsuse haigus . ” Hakkas koitma , kes siis ei oleks Oscar Wilde'i lugenud ? </s> <s> Aga ma lasin Eristel tema lapselikust tuhinast rohkem rõõmu tunda , külm-jahe-leige-soe-palav edasi mängida . “ Venelased ütlevad goluboi , eestlased lilla . ” Noogutasin , edasine pimesikutamine oleks juba raudselt käinud mu hariduse pihta . </s> </p>
<p> <s> Ah siis sellepärast sai Matjist aus kommunist ! </s> <s> Kui munk Lustig poleks olnud kakanoku , siis oleks võinud Matjist budist saada , mõtlesin ma , kui loivasin peahoone poole . </s> </p>
<p> <s> Ma olin eesti filoloog , ajakirjanduse eriharu neljanda kursuse tudeng , esimesel kursusel oli mulle pähe aetud NLKP ajalugu , seejärel dialektilist materialismi , kolmanda esimesel semestril kapitalismi poliitilist ökonoomiat , teisel semestril sotsialismi poliitilist ökonoomiat , nüüd siis ajaloolist materialismi , viimasel kursusel , järgmisel aastal seisis ees tutvumine elu alusdoktriiniga , nauka nauk'iga , õpetuste õpetusega , teadusliku kommunismiga . </s> </p>
<p> <s> Meenus anekdoot – partei ajalugu on musta kassi tagaajamine suletud ruumis , diamat musta kassi tagaajamine suletud ja pimedas ruumis , mõlemad polökid musta kassi tagaajamine suletud ja pimedas ruumis , kusjuures kassi seal ei ole , ajamat musta kassi tagaajamine suletud ja pimedas ruumis , kus kassi ei ole , aga aeg-ajalt pead sa karjuma : “ Käes ! </s> <s> Käes ! ” , teadkomm aga musta kassi tagaajamine suletud ja pimedas ruumis , kusjuures ei ole ei kassi ega ruumi , isegi tagaajajat mitte , ainult üks sogane pimedus , puhas solipsism ja vinge sonimine , prääks , prääks ! “ Ainult iseenda mina individuaalne teadvus , ” ütleks oma jämedal kõuehäälel filosoofia korüfee Matj . </s> </p>
<p> <s> Miks , raisk , on inimene sedasi tehtud , et ta ropendab sellega , mida ta kõige rohkem tahab ? </s> <s> Ilumaa kah , kurat . </s> <s> Räägib , et Vene riik on teda koledalt nussinud , ise mõtleb , et talle on kohutavalt siga keeratud . </s> <s> Nüüd nussib tema Vene riiki , ise mõtleb , et lüpsab neid vastu . </s> <s> Ometi peaks see vanainimese asi hea olema ! </s> <s> Peab ju olema , kui sellest hakkavad lapsed tulema ! </s> <s> Või ei taha inimesed lapsi ? </s> <s> Mis siis , kui inimesed tegelikult ei taha üldse elada , miks nad muidu lapsetegemisasjadega viha väljendavad ? </s> <s> Mis siis , kui inimkond tahab hoopiski surnud olla , aah ? </s> <s> Ärge hakake pihku itsitama , aga mina tahan armastada . </s> <s> Just armastada ! </s> <s> Siiralt , puhtalt ja ausalt ! </s> <s> Aga salgan seda isegi enda ees , räägin muudkui tahakeeramisest . </s> <s> Mulle teeb see õigupoolest jõledalt haiget , ma ei taha muud kui kogu sellele üllakremplile jalaga virutada . </s> <s> Ja teate , miks ? </s> <s> Sellepärast , et ma ise ka mõtlen niimoodi , ma ei ütle kunagi mõttes , et ma tahan armastada kas Aavet või Riinat ja ma tahan , et üks neist plikadest mindki armastaks . </s> <s> Siiralt , puhtalt ja ausalt . </s> <s> Aga mu enesetsensuur on keelanud mul sisimas selle sõna kasutamise . </s> <s> Olen igavene silmakirjatseja-tuperott selline ! </s> <s> Kägu katusele lennanud , teeb uhuu-uhuu ! </s> </p>
<p> <s> Mina pidin siis homme püüdma pimedast ruumist musta kassi , keda ei ole , ja aeg-ajalt panema toru üürgama : “ Käes , käes ! ” Eriste oli kinkinud mulle trumbi – kui ma ämbrisse hakkan vajuma , siis veeretan eksamijutu munk Lustigi peale , ehk ei ole sedapuhku vaja pommi sikutada . </s> </p>
<p> <s> Mu seis ei olnud sugugi nõrk – saja viiekümnest eksamipileti küsimusest olin ma paari viimase päeva jooksul endale pähe ajanud sada kakskümmend kaks , mul olid varuks õhtu ja varahommik , et suruda lühikeseks ajaks mällu veel kakskümmend kaheksa punkti , sellega tulin ma vabalt toime , polnud siin midagi pabistada . </s> <s> Peale selle oli Aave lubanud anda mulle oma puksid , inglise fillidel oli ajamati eksam täna , järelikult jäid tema spikud vabaks . </s> </p>
<p> <s> Kui sul on kodus niisugune hull fossiil , kes sind igal õhtul juba enne ukse lahtitegemist ehmatab , sajatades : “ Milliste kuradi pättidega sa jälle päev otsa ringi lasid ! ? ” , siis veedad sa põhiaja tollest prööklast eemal . </s> <s> Kust mina teadsin , võib-olla olin ma olnud soovimatu laps ? </s> <s> Kes mulle seda ütlema tuli ? </s> <s> Kuidas saada infi elust enne ennast ? </s> </p>
<p> <s> Ma olin tartlane , tegelikult ei olnud mul vaja ei sööklat ega raamatukogu lugemissaali , aga mida ma teha sain , kui mu närvihaige ema mind ainult sõimas ? </s> <s> Ma käisin seal ainult välja magamas , ma kutsusin seda kohta kaineriks , kuhu ma polnud kunagi sattunud , ma elasin ülikoolis , hommikust pealelõunani mitmel pool loengutel , seejärel saatsin aega mööda seminarkas ja kohvikus , ma ahmisin kontakte ja elamusi , mulle meeldis viibida keset möllu . </s> </p>
<p> <s> Mu kõht oli pungil , kartulid ja kapsad kohe loksusid sees , minek peahoone kolmandale korrusele oli üpris vaevaline . </s> <s> Surusin peo aegade jooksul kuldseks lihvunud pronkslingile ja avasin seminarka kääksuva ukse . </s> <s> Mõned minu moodi tuulepead tõstsid pea raamatute ja konspektide kohalt , enamik tudengeid tuupis laudade taga häirimatult edasi . </s> </p>
<p> <s> Mis asi oli seminarka , pean ma vist seletama . </s> </p>
<p> <s> Kas olete näinud tsaariaegseid postkaarte ülikooli peahoonest ? </s> <s> Seal kiiskab vasaku tiiva katusel kuldne sibul otsekui elu alguse kolle , mille mõnunibuks on topeltristi poolt põrmu tallatud poolkuu , mitmenaisepidajate sirp ja vasar . </s> <s> Üks keiser-pullivend , mul ei tule meelde , kas mingi Aleksander või Nikolai või koguni Paul-tõbine , lasi peahoonesse teha ortodoksikiriku , et usuvennad ei peaks ennast märjaks leotama , kui palvuse ajal laseb Jumal juhuslikult vihmal ladiseda . </s> <s> Ja kus on kirik , seal on kuppel , päikesekiirtel kena sätendada . </s> <s> Hea , et venelastel veel kõrgeid torne ei ole , muidu oleks alma mater'i katusele terve jofferdoffer vinna aetud . </s> </p>
<p> <s> Eesti ajal koristati muidugi katuselt hirmus sibul , mis variserid võdisema või risti ette lööma paneb , pühamust tehti seminari raamatukogu ehk seminarka . </s> <s> Nõukogude ajal kuplit tagasi ei pandud , sest vene värk ei ole päriselt ikka üks ja seesama vene värk , kuigi teinekord tundub , et usul ja kommunismil ei ole kopka eestki vahet . </s> <s> Sisekirikust sai ajaloo-keeleteaduskonna raamatukogu , mida pühendatud edasi seminarkaks , teised lihtsalt rampsiks kutsusid . </s> </p>
<p> <s> Võtsin sammu tasasemaks , kaunad kõbistasid roppu moodi vastu põrandat . </s> <s> Kuidas sa ikka lähed kirikusse põnts ja põnts , nii et maa väriseb ? </s> <s> Suurde eessaali ei olnud mul asja , rahvast oli seal tihedalt , ei paistnud ainukestki vaba platsi , kostis üksnes paberilehtede krabinat , kui tudengid kiiruga raamatu- või konspektilehti pöörasid . </s> <s> Siin siis viibutaski vanasti papp viirukipanni , jõristas palveid , usklikud pannud kissi seintele maalitud ikoonidega , nõnda et seda nägu . </s> <s> Suvel , remondi ajal , kui tapeeti vahetati , tulnud üks Imetegija Nikolai pauhti välja , kuid Pook käskinud selle kohe ajalehtede alla matta , et ei oleks mingit usupropagandat nõukogude asutuses . </s> <s> Aga Imetegija mõõdab meid edasi , mis sest , et talle on peale kleebitud “ Pravdad ” ja “ Rahva Hääled ” , ka Leonid Brežnevi ja Johannes Käbini fotode vahelt . </s> <s> Ta takseerib meid oma läbinägeva pilguga just läbi seltsimeeste piltide . </s> <s> Sellepärast ongi mul alati seminarkas selline tunne , et keegi vaatab mind . </s> <s> Kõik ütlevad , et too vahtija on KGB , et seintes on lutikad niikuinii , aga miks mitte ka kaamerad ! </s> <s> Kuid äkki on see hoopis Jumal ? </s> <s> See mõte ajas õrna judina nahale . </s> <s> Mida ta must üldse arvab ? </s> <s> Näiteks sellest , et ega ma Teda ikka ei usu . </s> <s> Aga ehk läheb plusspunktina kirja see , et ma ka ei teeskle uskumist ? </s> <s> Ja äkki on kõrged seinad raamatukappide taga tapeedivarjul tervenisti pühapilte täis ? </s> <s> Ega keiser olnud mõni koi , kui ta juba kiriku lasi teha , ega ta hakanud siis koonerdama nagu kopikaveeretaja . </s> <s> Mida need pühamehed meist arvavad ? </s> <s> Ehk võtavad kõik meie teod arvele , esitavad kunagi soti , aah ? </s> <s> Sina , kuradima abordijäänus , oled mõelnud kolm miljonit nelisada viiskümmend kuus tuhat seitsesada kolmkümmend kolm alatut mõtet , kuidas sa kavatsed seda heaks teha ? </s> <s> Nii küsitakse siis , kui viimnepäev kätte tuleb , teadsin ma madam Gorjatšova , Matji ametliku baaba teadusliku ateismi loenguilt , aga viimnepäev oli minu jaoks sama segane värk nagu Tšernõševski ja Dobroljubovi materialistlik dialektika . </s> <s> Ometi vingerdas seminarkas põhjatust hämarusest välja elu mõtte küsimus , millest ma püüdsin alati kõrvale hiilida . </s> <s> Vahest on tõega nii , et inimene jahib ja Jumal juhib ? </s> <s> Võib-olla on seminarka lakke maalitud taevatähed , nagu ma olin Petseri kloostri kirikute kõrgete võlvide all näinud ? </s> <s> Vohh , tähtedest sain ma rohkem aru kui ikoonidest . </s> <s> Esiteks ei kippunud keegi nendega keelekat tegema , mokad lihtsalt ei ulatu kellelgi sinna üles , teiseks olin ma ise kah augustiöil taevatähti vaadanud , võtab päris võdisema küll , tahaks olla niisugune puhas kutt , kes igasuguse lögaga koos ei ole . </s> </p>
<p> <s> Vasakule , kõrvalsaali , ei läinud ma vaatamagi , ei tea , mis hea pärast oleksin pidanud ? </s> <s> Minu sihiks oli saksakamber otse ees , kiriku ajal altaritagune ruum , kus küünlapoisid papile rüüd selga aitasid , selja taga paelu sidusid , mütsi pähe sobitasid . </s> </p>
<p> <s> See oli pisike tuba , kus kümmekond valitut olid hõivanud privaatkohad ja ennast nagu eliidiks pidasid . </s> <s> Kolm lühikest rida tavalisi heledaid kollakaid kontorilaudu otsapidi koos , aken peahoone hoovi , kaks ust , ühe vahel seisin mina , teine viis ülikooli ajalehe toimetusse . </s> </p>
<p> <s> Saksakambris oli minugi püsiplats , lahkudes jätsin ma alati mõne raamatu lahtiselt lauale , tõrjusin niiviisi kohaotsijat , et kuhu sa , tohman , tikud , näed , laud on kinni , tule siis , kui mul ülla läbi saab . </s> <s> Kindla peale oli see nipp vastuolus raamatukogu kodukorra eeskirjadega , kuid keda see kottis ? </s> <s> Mina püüdsin ennast veel tagasi hoida , kuid näiteks Ilumaa kuulutas iga nurga peal , et tema on aadlik , kes mujal õppida ei saakski . </s> <s> Igatahes pistis juhuslik element oma nina saksakambrisse harva , ja kui keegi kogemata sisse eksiski , siis sai ta üsna varsti aru , et on sattunud otsekui ühekülameeste seltskonda . </s> <s> Inimesed vahetasid siin omavahel raamatuid , laenasid üksteisele pastakatuube , jätkasid sosinal vanu , kunagi ammu või viis minutit tagasi katkenud jututeemasid , kasutasid ainult neile endile arusaadavaid märksõnu . </s> <s> Võõras tundis kõhedust ja tegi üsna kähku vehkat , saba jalge vahel . </s> <s> Teinekord oli tarvis ägedamaid abinõusid , näiteks kui sisse trehvas mõni paksunahalisem , kes nina muudkui raamatus hoidis ja keda üldsuse surve ei loksutanud . </s> <s> Too juhm tüüp söödi lihtsalt välja . </s> <s> Näiteks istus Aave tema kõrvale , käis lehtede krabistamisega nõnda kaua pinda , kuni tulnukas põrnaataki sai ja vihaselt kimama pani , pobisedes virilalt : “ Mis te kogu aeg segate mind , saate aru , mul on homme graždanskaja oborona arvestus ! ” Ometi ei aidanud miski , võõraid ilmus ikka ja jälle , ükstaskõik , kui tigedaid nägusid neile tehti . </s> <s> Riina näiteks ei söandanud kunagi oma lauale midagi vedelema jätta ja temal tuli sageli tuupimas käia ees- või kõrvalsaalis , kui tema laua oli oma valdusse võtnud keegi eiteakes . </s> </p>
<p> <s> Astusin ainsast trepiastmest üles ja tulin sisse sealt , kust vanasti ikonostaas lahti käis ja preester end kirikulistele ilmutas , kui kõik vammus seljas ja paelad kinni . </s> </p>
<p> <s> “ Brigadir , ole mõnsa , viska mind Lotmaniga , ” palus parajasti Aave . </s> </p>
<p> <s> Saksakambris istujad olid võtnud endale õiguse ise avada seinu katvate kappide uksi ja võtta riiuleilt raamatuid . </s> </p>
<p> <s> “ Heil Hitler ! ” röögatas Brigadir , saluteeris natsitervitusega , kiskus seejärel teiste raamatute vahelt välja alles tundmatu semiootiku Juri Lotmani esimese brošüürikese ning lennutas selle , nii et kaaned lahti plaksasid , kaks lauarida tahapoole , täpselt Aave käte vahele . </s> </p>
<p> <s> Mind see pisut riivas , mis õigusega kasutas inglise fill Aave meie kursusesiseseid hüüdnimesid ? </s> <s> Kas Aave oli siis olnud Rannaga esimese kursuse septembrikuus kolhoosis kartuleid võtmas ? </s> <s> Ei , Aave käis šefiks oma kolhoosis , tema noppis seal oma pabulaid , tema brigadiriks ei olnud mühakas Rand , kes oli nii kõva sell , et üksinda vakakoti turjale viskas ning üle vagude taarudes selle hobuvankrini tassis . </s> </p>
<p> <s> Peale selle oli Aave platsi võtnud otse Riina külje all , ja see polnud temast ilus , tema stammkoht oli täpselt minu ees , mina otsisin pilguga alati tema tumedatest , läikivatest juudijuustest täisid . </s> <s> Mingu oma teatrisse , kui võimelda tahab , mis ta siin vehkleb . </s> <s> Andku oma ajamati puksid ja kerigu minema ! </s> <s> Ja mida need kaks manni kahekesi üldse sosistavad , nokkapidi koos , ehk jagavad mind , roosad õed ? </s> </p>
<p> <s> Brigadiri tuupimismeetod oli jõle mis jõle , mind ajas see lausa jaaku panema , kui ma seda pealt nägin . </s> <s> Poiss luges läbi ühe peatüki Lenini “ Materialismist ja empiriokrititsismist ” , pani siis raamatu kinni ning kirjutas täitesulepea ja ajude ragisedes oma suure ja lapsiku käekirjaga loetu mälu järgi üles . </s> <s> Seejärel võrdles teose ja enda teksti , ning kui oli ülearu mööda pannud ja midagi unustanud , luges uuesti peatüki raamatust läbi ja kirjutas selle jälle mälu järgi üles . </s> <s> Paberit ja aega kulus tal hulgi , kuid see-eest rippus tema kui atlitšniku suur foto peahoone fuajees autahvlil , ta oli seal ainus ilma lipsuta mees . </s> </p>
<p> <s> Brigadir oli maalt ja hobusega , tohutu naiivik , kolhoosnik mis kolhoosnik . </s> <s> Kord käis ta Emajõe saunas pesemas ja oli oma intrikäteräti maha unustanud . </s> <s> Saunast sai ta kahekümne kopika eest uue . </s> <s> Pärast näitas ta mulle siinsamas seminarkas oma uut käterätti , hindas selle häid ja halbu külgi ning lubas , et ei osta enam kunagi kätterätte kolme ja poole rubla eest poest , kui saunas müüakse neid kahekümne kopikaga . “ Mis asja pärast pean mina oma raha kulutama , kui ma saan odavamalt kah . </s> <s> Mis sest , et kulunud ja auk sees , aga augu kõrvalt on terve . ” – “ Ohmoon , see anti sulle kasutada . </s> <s> See anti sulle selleks , et sa seened oma kerelt maha nühiks . </s> <s> Nüüd sa panid selle lihtsalt pihta , ” harisin ma provintslast . </s> <s> Brigadir läks juustejuurteni punaseks , ostis veel samal päeval uue pileti , läks teist korda Emajõe sauna ning poetas seal oma kogemata varastatud räti kasutatud saunapesu hunnikusse , ise värises nagu haavaleht , et mis siis juhtub , kui ta vahele jääb , kui saunamees ta prohmaka avastab . </s> </p>
<p> <s> “ Sa paned venkut vabalt või ? ” imestas Tohvi Aave kõrval , kui plika lõi enda ees lahti Lotmani kapsa . </s> </p>
<p> <s> Tohvi oli romantiline Jessenini moodi valge peaga poiss , välja karanud kuskilt Saaremaa kolkast , ta mängis kitarri , laulis hästi , neiud armusid temasse mis kole , kuid Tohvit ei andnud hoovi tõmmata . </s> <s> Ta oli nagu me kõik õppinud vene keelt keskas kümme aastat , kaks aastat veel ülikoolis takkajärele , aga ta ei ponimaitanud haisugi , teise kursuse lõpus oli talle armu poolest kolm pandud , muidu oleks ta välja visatud . </s> </p>
<p> <s> “ Keeled suus , ” aasis Aave ja sirutas oma punase keele võõbatud huulte vahelt kaugele ette . “ Võõrad kah , mõnikord , ” lisas Aave ja pigistas vasaku silma poolkinni . </s> <s> Ta ei häbenenud oma hambavahepragu raasugi ! </s> </p>
<p> <s> Tohvi ei võtnud vedu . </s> <s> Plikad tirisid teda küll kohvikusse , küll diskole , mõni sai asja nii kaugele , et Tohvi ta pärast pidu intriukseni saatis , selle ees tõmbas Tohvi põuetaskust välja märkmiku , mille vahel tal oli klassiõe Katrini foto . </s> <s> Tohvi näitas siis tänavalambi valgel kiimalisele näkile Katrini pilti ja poetas usalduslikult : “ Kats ootab mind , ma tean . ” Plika vihastas katuse maha , aga parata polnud midagi . </s> </p>
<p> <s> Aus kutt , eks ole ? </s> <s> Ma kardan , et mina sellises situatsioonis küll oma prutale truu ei oleks , püüaksin rabada kõrvalt . </s> </p>
<p> <s> “ Oo , Kalts , tšaukin ! ” hüüdis Aave . </s> </p>
<p> <s> Võib-olla olen ma igavene hellik , kuid kahtlustan alati , et kui keegi ütleb l-i palataliseerimata , peab ta mind kaltsuks . </s> <s> Ma olen tähele pannud , et kõige rohkem umbusaldan ma neid , keda ma näha ei taha . </s> </p>
<p> <s> “ Oo , üks ilmus välja ! </s> <s> Kus sa üldse hulgud , teised peavad sind otsima ! ” tervitas mind Eerika Surnuaed , kõndiv looduskatastroof , aga muidu muhens tegelane , seminarka ainus raamatukoguhoidja , väljastpoolt päris tünnivabriku mannekeen , hiigelkere rasvast lotendamas . </s> <s> Riina oli tema kõrval nagu Buchenwaldi kondiklõbin . </s> <s> Ja Surnuaial kasvas habe , väike hõre tutt lottis lõua all , mille ta mõnikord unustas maha niita . </s> <s> Ka surnutel kasvab habe , teadsin mina , ehkki naissurnute kohta ei olnud mul andmeid . </s> <s> Aga meie Surnuaiaga olime mõlemad tartlased . </s> <s> Kui need vastikud tallinlased ülbasid ülikooli peal – jah , nii Riina , Aave kui Ilumaa ütlesid koju põrutades alati , et nemad sõidavad linna , otsekui oleks Tartu mingi kolkaküla keset pimedat padrikut – , siis meie Surnuaiaga solvusime ja see liitis meid . “ Head teed minna , minge oma Kilulinna , jäägegi sinna , kes seda kalahaisu siin , peaga linnas , tahab ! ” soovis Surnuaed . </s> <s> Ka mina saatsin selle seltskonna pikalt : “ Kaduge oma Tiblagorski ja tõmmake vesi peale ! ” </s> </p>
<p> <s> Surnuaed oli seminarkakirikus papiks , kolistas kapiustega ja jagas tellitud raamatuid , vahel tundus mulle , et kõik teosed , mida ta välja võtab , on tegelikult piiblid , olgu pealegi , et kaanele on kirjutatud “ ÜK ( b ) P ajaloo lühikursus ” või Marie Underi “ Ja liha sa sõnaks ” . </s> <s> Ja-jaa , Surnuaial oli keelatud raamatute kapp , sealt võttis ta välja isegi Rootsis ja Torontos trükitud kapsaid , andis neid ainult siseringi liikmetele . </s> <s> Vähe sellest ! </s> <s> Surnuaed oli mulle näidanud koguni kõige keelatumat teost – keelatud raamatute nimekirja : “ Raamatukogudest ja antikvariaatidest kõrvaldamisele kuuluvate kodanlikul ja okupatsiooniajal välja antud teoste koondnimekiri ” , mille eest ta oleks võidud pokri pista . </s> <s> Surnuaed oli andnud selle mulle kaasa , pildistasin selle öö jooksul maha ! </s> <s> Aga välismaale saata ei julgenud , ehkki see oli mul plaanis . </s> <s> Muidugi lähendas niisugune asi , mina pidasin Surnuaiast lugu , kuigi arvepidamisega olid tal asjad kõvasti sassis . </s> <s> Kord nõudis ta minult tagasi Maksim Gorki “ Ema ” , ausõna , mul ei tulnud pähegi niisugust paska lugeda . </s> <s> Sotsialistlikku realismi tuli vihata , see oli kohustus , mis meid sidus . </s> </p>
<p> <s> Surnuaed vaatas läbi sõrmede , kui omad inimesed raamatukappide kallal asjatasid , tema pakkus saksakambris pesitsejaile koguni õhtuti termosest kohvi ja teinekord kodus tehtud rasvaseid singivõileibugi , liitis nõnda tagaruumi otsekui perekondlikuks jututoaks . </s> <s> Siis löödi uks suurde saali kinni ja nauditi omakeskis õdusat olemist . </s> <s> Surnuaia isa oli folklorist professor Elmar Surnuaed , ema , dotsent Erna Surnuaed , andis tänapäeva eesti keelt , mina olin temalt raskel eksamil viie saanud nagu Ilumaa ja Brigadirgi , ainult Tohvi , tobuke , pidi kaks korda tegema . </s> </p>
<p> <s> Talvel oli ülikoolis kulutulena levinud jutt , et Elmar Surnuaed on fašistlik massimõrvar , laskis oma käega Pihkva vangilaagris sõja ajal süütuid inimesi maha , ka kommuniste , kodumaa patrioote , naisi ja rinnalapsi . </s> <s> Sellest sosistasid kõik , kogu ülikool oli kella täis , paistis , et pommuudis istus inimestele . </s> <s> Surnuaiad olid kuhugi kadunud , neid ei olnud mitu päeva liikvel . </s> <s> Esimesena ilmuski lagedale Eerika Surnuaed , kõik vahtisid teda seminarkas kuidagi imelikult , keegi ei julgenud midagi küsida . </s> <s> Seejärel nähti Erna Surnuaeda . “ Perekonnaliikmed lasti lahti , kuna neil veresüüd ei olnud , ” teadis Ilumaa . </s> <s> Viimaks tuli Komimaalt rahvaluulekongressilt tagasi ka professor Elmar Surnuaed , siis valitses kohvikus ja seminarkas paras pettumus . </s> <s> Ja kes kõmu lahti oli lasknud ? </s> <s> Seda ei saanud keegi teada , kuid põhjus avastati – ajaleht “ Edasi ” kirjutas eesti massimõrvarite protsessist Pihkvas , seal süüdistati kedagi SS-last Elmar Suurnaeda , lugejal olid tähed lihtsalt sassi läinud . </s> <s> Ma tean , et kahtlustamine pole ilus , aga ma arvan , et seda tegi Ilumaa . </s> </p>
<p> <s> Mõelge nüüd , et lähete paariks päevaks näiteks kuhugi Obinitsasse , aga teie kohta räägivad sel ajal kolleegid , et te sõja ajal tapsite lapsi labidalöögiga pähe . </s> <s> Mis tunne teil oleks , ah ? </s> </p>
<p> <s> Nämm , mida Surnuaed tagatoas pakkus , ei läinud minu meelest sugugi kokku ettekujutusega akadeemilisest elegantsist , mis justkui oleks pidanud valitsema tema kodus . </s> <s> Singileivad olid paksud ja rasvased , aga mis sellest , neid oli teinekord üsna hea järada tühja kõhu peale , kui raha isegi kartulite ja hapukapsa jaoks ei jätkunud . </s> <s> Surnuaed ise , totaalselt paks arbuusu , õgis nagu masin , ja minu meelest oli see tema positsiooniga tegelasele lihtsalt lubamatu . </s> <s> Ülikooli teenistuja söögu rahulikult ja viisakalt , eriti kui ta veel professori tütar on . </s> <s> Näe , jah – omaenese vigu ei andnud ma teisele inimesele kunagi andeks . </s> </p>
<p> <s> Aga mis ta siis tuli mind käsutama ? </s> <s> Seminarka oli mulle küll teiseks koduks , kuid siia polnud mulle vaja teist mamslit , kes ilmast ilma mu kallal õiendaks . </s> <s> Mina käin kus tahan , ja mitte keegi ei tule mind kontrollima ! </s> </p>
<p> <s> “ Palun võtke vastu minu vabandused , aga mul oli akadeemik Eristega väike eraviisiline jutuajamine , ” kergitasin ma pisut oma saba , ja ega ma väga kõvasti ei bluffinudki , vastus jäi enam-vähem tõe piiresse . </s> <s> Ütlesin seda rohkem sellepärast , et Eriste oli kindlasti süngem vend kui Elmar Surnuaed . </s> </p>
<p> <s> “ Sind , Kalmer , käidi siin otsimas … ” tõstis oma suured vesihallid silmad raamatu kohalt Riina . </s> </p>
<p> <s> Jah , tõllaratastega oli tal kõik okei , aga , näe , büst võbises , otsekui käiks maavärin üle . </s> <s> Ei , kui nii võtta , siis olid Avka mustad , tuld pilduvad luugid ikka vingemad . </s> </p>
<p> <s> “ Kommunismivana Matjorin , ” lõikas vahele Ilumaa , kes lihtsalt pidi esimesena kuulutama uudise , kuna see kergitas tema positsiooni . </s> <s> Mul tõmbus seest õõnsaks . </s> </p>
<p> <s> “ Gjängster Joptvojumatj koozerdama sjiin rjingi , ” parodeeris Tohvi . “ Mina ütlesin veel , et seltsimees Sammus sammus minema . ” </s> </p>
<p> <s> Kui oleks lõõpinud mõni teine , oleksin ma arvanud , et ta tahab mind kuidagi solvata . </s> </p>
<p> <s> “ Vana morsk ise . </s> <s> Ilma et oleks teine mütsigi kirikus peast võtnud , ” kinnitas Brigadir , kes parajasti kortsutas paberilehte Lenini filosoofia veidi nihu läinud mahakirjutusega . </s> </p>
<p> <s> “ Tema võtab mütsi peast … Tema saadabki Moskva tsekaasse kogu aeg kaebekirju , et Tartu ülikoolis võimutsevad juudid , ” siunas Eerika Surnuaed . </s> </p>
<p> <s> Öelda seda Aave juuresolekul ! </s> <s> See on ju poodu majas nöörist rääkimine , küll on ikka mühakas . </s> </p>
<p> <s> “ Professor Matjorin ütles , et kui keegi sind näeb , saatku kohe tema juurde , ta on kateedris , ” andis kõik truult edasi Riina . </s> </p>
<p> <s> “ Sikutab seal oma sangpommi , ” tänitas Surnuaed . </s> </p>
<p> <s> Professor otsib üliõpilast ! </s> <s> Ja veel eksamieelsel päeval ! </s> <s> See kõditas veidi enesearmastust , kuid rohkem ajas kõhevile . </s> </p>
<p> <s> Aga kuhu oli mul pääsu ? </s> <s> Pöörasin otsa ringi , ei saanudki tagasilda oma toolile toetada , aga minuga juhtus seda tihti , et ma tahtsin nagu minna ühte kohta , kuid sattusin mujale . </s> <s> Vähemalt praegu ei olnud ma selles ise süüdi . </s> </p>
<p> <s> “ Ära nüüd suure ehmatuse peale spikusid minu kätte unusta . </s> <s> Kas annan sulle suhkruvett lonksata või ? ” hõikas Aave mulle järele . </s> <s> Ma tulin tagasi , sirutasin käe tema poole . </s> </p>
<p> <s> Aave peab alati teatrit tegema , tema teisiti ei saa . </s> </p>
<p> <s> Aave istus vahekäigu ääres , ausõna , ma ei saanud aru , kas ta sedapuhku kannab mingit tobedat parukat või isiklikke takke , Avka sikutas ülespoole oma niigi jupakat mustast nahast miniseelikut , tiris endal kintsu päris paljaks . </s> <s> Oo õudust , seda ma teadsin , et Avka sääred on kole karvased , aga et ülalpool kah , sellest polnud mul õrna aimugi . </s> <s> Täitsa lumeinimene ! </s> <s> Aavel oli roosa tripi kahe kummipaela vahel patsahkam märkmikulehti , kuhu oli värviliste pastakatega kirjutatud kogu ajamatt , vähemalt niipalju , kui seda tudengile vaja läheb . </s> <s> Üleval oli mustaga pileti number , siis rohelisega teema nimetus BAAS JA PEALISEHITUS , siis sinisega jutt , jutu sees aga punasega tähtsad isikunimed nagu Belinski , Herzen ja mõned ägedad isakesed veel . </s> <s> Mitmevärviline pastakas oli tõeline devka , Aava laias sellega kõvasti , sihukest pastakat ihaldasid kõik , mina polnud sellist endale veel saanudki , aga Aave isa oli Tallinnas mingi mintorgbõti ülemus , Aave uhkustas alati oma epsteinkirjapulkadega . </s> </p>
<p> <s> “ Ainult naisõppejõud , ussid , tulevad su põlve jõllama , naine on ikka naise peale kade , Matj oleks kreepsu saanud , kui midagi säärast oleks näinud , ” demonstreeris Aave mulle oma tripilõksu ja tagasikäänatud sukaäärt . </s> <s> Ta sai aru , et tegelikult sain kreepsu hoopiski mina . </s> <s> Kuidas ta , kõõm , ikka niimoodi julgeb ? </s> <s> Kas tal häbi ei ole ? </s> <s> On ta lits või ? </s> <s> Igastahes ta suitsetab … Või liputaja ? </s> <s> Igastahes trügib ta teatrilavale … </s> </p>
<p> <s> “ Ilus asi olgu nähtaval , eks ju ? ” lagistas Aave , nii et hambavahe välkus . </s> </p>
<p> <s> “ Ära , lebra , tule mu nina ees oma mensimärgade trussaritega vehkima , ” tahtsin ma talle vapustatult kõrva karjuda . </s> <s> Kui aus olla , siis polnud ma elu sees tema paljast kintsust midagi intiimsemat näinud , kui mitte lugeda oma muti halli mätast – sattusin ükskord kogemata peale , kui mutt end kööginurgas küüris , seistes silmapesukausis püsti . </s> <s> Kas ma ikka läksin sinna kardina taha kogemata ? </s> </p>
<p> <s> Ausõna , mind nõelas . “ Thank you for the nice music , ” keerasin ma Aavele südametäiega selja ja saatsin ta puksid kuradile . </s> <s> Ole nii kena ja solva oma seltskonnaga kedagi teist ! </s> </p>
<p> <s> “ Ära mulksu , keed üle , ” hõikas Aave mulle järele . </s> </p>
<p> <s> Kas ta jättis mind kõigi kuuldes ja nähes maha ? </s> <s> See oli uus hoop näkku , oli tahtmine talle vastu anda , aga polnud aega , panin padavai marksumaja poole . </s> </p>
<p> <s> Mis siis , kui vana stalinist mind läbi otsib ? </s> <s> Mul ei tohi kompromiteerivat materjali kaasas olla , otsisin ma endale spikudest loobumise ettekäänet , et mitte tunnistada häbi , mida olin tundnud Aave tripi nägemisest , püüdsin endale lobedalt valetada . </s> <s> Teel sähvas mul läbi pea , et miks ei võiks mul olla kaks prutat korraga ? </s> <s> Vaadake siis , kuhu viib pornopiltide vahtimine , inimesele tulevad kirikuski moraalilagedad mõtted pähe . </s> <s> Ise pole veel ühegi eidega sliipi pannud , aga juba himustab kahte . </s> <s> Igatahes kargas mu jofferdoffer Aave sukatripist kohe sirgu ja polnud pead padjale pannud ka siis , kui ma pärast koputamist professor Matjorini kabinetti sisse astusin . </s> <s> Nägu punane ja kabi sirgu , nõnda seisin ma filosoofiaema ees . </s> </p>
<p> <s> Käisin siin viimati kaks aastat tagasi , kui seda kolakat käepidemega pommi songutasin . </s> <s> Ruum oli endiselt rõske ja rusuv , otsekui tsaarivangla kong , kus bolševikud oma paremaid päevi mööda saatsid . </s> </p>
<p> <s> “ Mina tjapselt teadma , et teie , seltsimees Sammjus , suur revisionist olema , ” prahvatas Matj alustuseks mulle otse näkku . </s> </p>
<p> <s> Tundsin end otsekui molekulideks lahustatuna . </s> <s> Ausõna , Matji kastanpruun lõvilakk lõõskas , lakk vahtis kuklasse lükatud Lenini-kepka alt välja , tema fanaatikusilmad pildusid välke , aga kuidagi lihtsameelseid välke . </s> <s> Mingi salakaval slikerdaja see mees kindlasti ei olnud , ja see tekitas usaldust . </s> <s> Ja revisionismi asjus oli Matjil õigus . </s> </p>
<p> <s> Üliõpilaspäevadel , kaks aastat tagasi , kui me tõrvikutega rongkäigus mööda linna marssisime , olime oma särgiselgadele rätsepakriidiga kribanud “ Vivat Dubcek ! ” , “ Vivat Svoboda ! ” , “ Vivat Ota Šik ! ” . </s> <s> Meil viskas ikka päriselt ära , kui Vene tankid Prahasse läksid . </s> <s> Lasku leebot ! </s> <s> Ise polnud me käinud ei Prahas ega mujal , kes meid välismaale laskis ? </s> <s> Aave ootas sotsialistlikku revolutsiooni Inglismaal , siis saab ta sinna keelepraktikale . </s> <s> Näe , saksa fille Saksa Demokraatlikku Vabariiki lasti ! </s> <s> Tohvi oli oma pluusile teinud Švejki , kes soristas virtsa ülevalt taevast Vene kindrali ordeneid täis rinna pihta . </s> <s> Ilumaal oli arv 2000 , mis pidi tähendama revisionistide manifesti “ 2000 sõna ” . “ Aga kui keegi tuleb pärast uurima , siis ma ütlen , et ootan uut aastatuhandet , ” jättis ta endale taganemistee . </s> <s> Mina joonistada ei oska , mulle maalis Tohvi “ Jawa ” -motika , mis vastu tankitoru põrutas . </s> <s> Ime küll , et meie särgiselgade pärast mingit jama ei tulnud , ju ei pandud meid pimedas tähele ja KGB-sse kituma ei jooksnud keegi . </s> <s> Suurte loosungite pärast oli tohutult õiendamist , poiss , kes kandis plakatit “ Jänkid , kasige Peipsi taha ! ” , visati välja , poiss , kes viskas tindipotiga Lenini hiigelportreed , mida oli terve viiekorruselise maja sein täis , ja roosi asemele rinda musta läraka tekitas , pisteti kolmeks aastaks vangi . </s> <s> Meid ei puutunud keegi , ainult Matj tegi diamati seminaris märkuse , et ise jeesti poisid , aga tahtma , et jeesti julikool kinni panema . </s> </p>
<p> <s> “ Mis mul teha , minu ema abiellus revisionistiga , seltsimees Matjorin , ” laiutasin ma käsi , ise pidasin hinge kinni , ei tea , kuramus , ehk pingutan üle . </s> </p>
<p> <s> Kardan , et mu molul lehvis siiski mingi tobe poolpugejalik naeratus , mida ma endale andeks ei anna . </s> </p>
<p> <s> “ Minul lits vaja minema , ” põrutas Matj . </s> </p>
<p> <s> Sain nagu puuga pähe . </s> <s> Vohh , see oli pauk , mida ma kuidagi oodata ei osanud . </s> </p>
<p> <s> Vaatasin – Matj tegi oma piraka filosoofikoluga nõksaku , nõnda et juuksekahl kargas kohalt – märkasin , et tuka all otsmikul leemendas higi . </s> <s> Kas filosoof pabistas ? </s> <s> Ka üks veresoon tõmbles tal lõua all . </s> </p>
<p> <s> “ Milleks teile lits , seltsimees professor ? ” küsisin mina , huvitav siiski , et ma kohe Aave peale mõtlesin , sest “ Vanemuise ” teatris pidid ju kõik lõdva püksikummiga olema , pealegi kiskus Aave pläru . </s> </p>
<p> <s> “ Vaadake , mina tahtma teile seda kohe jutlema pjarast konsultatsijat , seltsimees juliõpilane . </s> <s> See olema delikaatne kjusimus , seltsimees juliõpilane . </s> <s> Minu abikaasa , seltsimees Gorjatšova … Ei , teate … Mina ei saama seda teile rjaakima , ei saama , seltsimees Gorjatšova ei lubama … Teie olema suur jelumees , teie kindlasti kõik Tartu linna litsid tundma . </s> <s> Kas teie tooma mulle lits ? ” lausa palus mind professor Matjorin otsekui kala kuival . </s> </p>
<p> <s> Kuidas sa jätad teise hätta , eriti kevadel , kui veri vemmeldama lööb ? </s> </p>
<p> <s> “ Mina toon teile litsi , seltsimees professor , ” vastasin mina . </s> </p>
<p> <s> Ma olen just niisugune keevaline tüüp , kes katteta lubadusi jagab . </s> </p>
<p> <s> “ Njaete , võtke , ” kirjutas Matj oma telefoninumbri ajalehe “ Trud ” äärele , rebis riba välja ja andis mulle . “ Saad aru , mul vjaga vaja lits . ” </s> </p>
<p> <s> Trepist alla minnes siunasin ennast – kes , kurat , käskis mul sellest asjast kinni haarata ? </s> <s> Kunagi ei mõtle ma enne ütlemist . </s> <s> Ja mida ma praeguses olukorras tegema pidin ? </s> </p>
<p> <s> Avasin välisukse , see kukkus kolaki kinni , nagu vanaaegsed uksed ikka teevad . </s> </p>
<p> <s> Tänav oli kuiv , prahihunnikud olid rentslist koristatud , asfalt isegi auras väheke . </s> <s> Päike ! </s> <s> Või tuli see hõre toss hoopiski lampkastist ? </s> </p>
<p> <s> Ja arvake ära , keda ma raamatupoe akna ees teisel pool kitsast tänavat hoolega vitriini vahtimas nägin ? </s> <s> Ainult üks kord võite öelda ! </s> <s> Ei , ei , mitte Riinat ega Aavet ! </s> </p>
<p> <s> Hoopiski Ilumaad . </s> <s> Poiss pööras end kohe minu poole , nägu laia ja lahket naeru täis , paistis , et ta oleks valmis mind aitama isegi ematapmisel , peaasi , et haisu saaks , mida me Matjiga rääkisime . </s> <s> Kas märkas Ilumaa mind klaasipeegeldusest ? </s> <s> Nagu päris šeff luuraja ? </s> </p>
<p> <s> “ Oo , Kalts , sada aastat ei ole näinud ! ” tervitas mind Ilumaa , viskas viis . </s> <s> Ainult lipsuga vennad pakuvad sulle tervituseks kätt , normaalsed kutid seda ei tee . </s> </p>
<p> <s> Ära tule mulle kärbseid pähe ajama , et läksid juhuslikult mööda , nägid poeaknal põnevat kapsast ja jäid seda silmitsema . </s> <s> Ma tean küll , sa hiilisid mulle juba seminarkast järele , passisid siin , kuni ma välja astun , see on kindel mis kindel . </s> <s> Sina oled just sihuke ahvimunetaja , kes , kõrv kikkis , ukse taga piilub . </s> <s> Vahid lukuaugust sisse kah , kuni keegi sulle läbi mulgu vastu silma sülgab . </s> <s> Ja ära pea mind nõnda tumbaks , et ma ei taba , et su rõõm kohtumise puhul on teeseldud . </s> <s> Õpi , poiss , korralikult valetama , mis sa ikka kirvega kurge püüad ! </s> </p>
<p> <s> “ Noh , mis ta tahtis ? ” Ilumaa ei hakanud oma uudishimu salgama . “ Või on see riiklik saladus ? ” </s> </p>
<p> <s> “ Loomulikult riiklik saladus , aga … Tead , Ill … ” Ma pidasin kõhkluspausi . </s> <s> Kas pidin ma usaldama niisugust selli ? </s> <s> Ainult et mis mul üle jäi ? </s> <s> Üksinda ma toime ei tuleks ja nii ma otsustasin , et kutsun ta kampa . “ Litsi on vaja . </s> <s> Ma arvan , et mõni viisakam kuluks ära . ” </s> </p>
<p> <s> “ Kommunismivana tahab litsi ! ? </s> <s> Kas tal on madam Ateistiga pahandusi ? ” demonstreeris Ilumaa oma kiiret taipamisvõimet , kuigi ma polnud öelnud , kellele läheb litsi vaja . </s> </p>
<p> <s> “ Miks pahandusi ? </s> <s> Õigel mehel on ikka mitu rauda tules , ” astusin ma filosoofiaperekonna au kaitseks välja . </s> </p>
<p> <s> “ Litse rebitakse “ Tempost ” , juhhaidii-aidaa ! ” kuulutas Ilumaa välja tegevusplaani , sellist ülesannet oli ta oodanud terve oma elu ! </s> </p>
<p> <s> Ill sattus hoogu , võttis vägede juhtimise paugupealt üle , hakkas panema teist morsetki ja me kimasime nurga taha “ Temposse ” . </s> </p>
<p> <s> Ma polnud seal käinud keskast saadik . </s> </p>
<p> <s> Tartu oli tegelikult ülikooli ja linna vahel täpselt ära jagatud , vanasti eraldas erinevaid territooriume isegi kett peahoone ees , kummalgi oli oma tsoon , ja see ei olnud muutunud . </s> <s> Linnanolgid sitsisid “ Tempos ” , meie üllakohves , väikekodanlased närisid oma kooke “ Werkas ” , meie , boheemlased , mulistasime sanga õllekas . “ Tempo ” oli siinsamas , kaks sammu minna , päevas käid mitu korda mööda , aga sisse ei astu , see oleks nagu mingi äraandmine , otsekui virutaksid tervele ülikoolile noa selga . </s> <s> Ja tõepoolest , “ Tempo ” klaasukse avamine tundus mulle üle piiri minemisena , kui uks minu taga kinni klirises , tundsin end nagu võõras riigis . </s> </p>
<p> <s> Minu puhul oli tegu veel nagu kestavahetusega . </s> <s> Päeval üliõpilane , öösel kodus tartlane . </s> <s> Aga seda raudsemalt nõudsin ma endalt tudengireeglitest kinnipidamist , tahtsin olla paavstistki ägedam katoliiklane , sest kartsin , et mind peetakse tartlaseks ja mitte tudengiks . </s> </p>
<p> <s> Ilumaa tõmbas lävel lipsu eest . “ Siin kõrtsis antakse neile vastu vahtimist , kellel kalts kaelas ! ” Ta kortsutas oma sinise kravati kokku ja suskas mantlitaskusse . </s> <s> Minu meelest muutus ta üliõpilaslikumaks , enda arvates oli ta nüüd paras linnapätt , kellel pole tudengihaisugi juures . </s> </p>
<p> <s> Läksime teisele korrusele , Ilumaa näitas kätte platsi , istusime ühe tobeda palmipuu alla , see oli minu meelest sestsaadik , kui ma seda viimati nägin , märksa suuremaks kasvanud . </s> <s> Palitud viskasime tooli seljatoele . </s> </p>
<p> <s> Ilumaa sügas lõuga , see oli tõepoolest nurgeline nagu haamer . </s> <s> Isegi naela väljakangutamise lõhe vahtis otsas . </s> </p>
<p> <s> “ Ma ripun otsekui võllas , kui lips on kaelas , niisugune bljadj tunne on kohe . ” Ilumaa avas triiksärgi kaelusenööbi ja kratsis kõrisõlme , mis võis tähendada ka seda , et kohe hakkame kõvasti tina panema . </s> </p>
<p> <s> Aga mis sa siis tõmbled ? </s> <s> Kes see käsib sul seda poomisnööri päevast päeva kanda ? </s> <s> Keegi peale sinu ei tee seda , ainult sealt komsomolikomiteest mõni ohmoon veel . </s> <s> Ja kas sa tõesti nii kõva pugeja oled , et nüüd liputad saba minu ees ? </s> </p>
<p> <s> Ilumaa sa aru , et mul mani netu , läks ja tõi baarist kolmsada grammi benediktiini . </s> <s> Pani täis karahvini ja tühjad pitsid lauale . </s> </p>
<p> <s> Kas kandis ta selle raha kuludesse Matji tänu eest , mis kahtlemata pidi litsitoomisele järgnema ? </s> <s> Kui karsklane Matj seda vaid aimaks ! </s> </p>
<p> <s> “ Parema meelega sumistaks krambambulit … Aga “ Tempos ” pannakse ainult kleeperit . </s> <s> Igas kohas oma stiil , ” õigustas ta margivalikut . </s> </p>
<p> <s> Kleeper ehk liks oli alamat sorti määre , mida mujal ei sobinudki libistada . </s> </p>
<p> <s> “ Tead , mu finantsressursid … Teen sulle stipipäeval tagasi , ” patsutasin ma püksitasku pihta . </s> </p>
<p> <s> Jõime ilma kohvita , et raha kokku hoida , esimene pits pani mind läkastama . </s> </p>
<p> <s> “ Nipsime algul niisama . </s> <s> Litsile peab kah jääma , ” hoidis Ilumaa mind tagasi , kui ma uuesti pitsist kinni haarasin . </s> <s> Kuradi ihnuskoi ! </s> </p>
<p> <s> Vaatasime ringi . </s> </p>
<p> <s> Igasugust liha oli terve kõrts täis , ainult et kes neist oli lits ? </s> <s> Inimesed võiksid rohkem mõista anda , keda nad endast kujutavad , siis oleks möödapanemisi vähem . </s> <s> Mina küll olen valmis rinnas kandma silti AJAKIRJANDUSTUDENG . </s> <s> Lõbutüdruk pangu endale tissi otsa HOORAPURAKAS , siis ei eksitata korralikke kodanikke . </s> </p>
<p> <s> Aga kes ikkagi ? </s> <s> Vahest too roppu moodi krohvitud mõrd , kelle põsed lausa lillatasid ? </s> <s> Tädi , õpi end võõpama , siis tule rahva ette ahtrit hööritama ! </s> <s> Või too hobune , kes parajasti pirukast viinerit välja imes ? </s> <s> Või too punase baretiga , justkui Pariisist siia karanud ametlik prost ? </s> <s> Too muld tegi viimati sahkat-sahkat sada aastat tagasi ja ei tule arvesse , meil on vaja töötavat mootorit . </s> </p>
<p> <s> Ja mis kõige hullem , enamik emaseid sabistas koos oma poldiga , muudkui ninapidi koos , ühed ladusid tikkudest lauaplaadile ruute , nagu poleks neil midagi targemat teha . </s> <s> Kas te doominot ei taibanud kaasa tuua ? </s> <s> Teised kaks hirnusid naerda ! </s> <s> Kelle üle te üldse naerate , lubage küsida ? </s> <s> Kas ma pean minema tollele parmule sorkama , et kuule , jorss , tõmba jehatj , meil on sinu kõõma täna õhtul tarvis ? </s> </p>
<p> <s> Ilumaa tegi vahepeal kiire klõmaka . </s> </p>
<p> <s> “ Kas sa tead , mida me bundesveeris tinistasime ? ” küsis Ilumaa . </s> <s> Alati , kui ta mulistas , hakkas ta heietama oma sõjaväemälestusi , kõigil oli sellest kõrini . </s> <s> Ta võis isegi Riina Marie-Underi-õhtutel hakata jahvatama oma seerudest ja pogradest . </s> <s> Ei tea , keda see huvitab ? </s> <s> Ausõna , ma ei seedi sihukesi tüüpe , kes sulle kogu aeg küsimusi esitavad . </s> </p>
<p> <s> “ Spirti , ” vastas Ilumaa endale ja tegi uue kiire lõuatäie . </s> <s> Ise lubas tempot pidada ! “ “ Spirt pitjevoi ” oli pudelisildile kirjutatud , kraade , kurat , polnud kuskil . </s> <s> Terve Venemaa vaidles , kui kange kärakas see on . </s> <s> Mõned ütlesid , et 70 , teised jälle , et 99 kraadi . </s> <s> Ja lõpuks ei saanudki teada , aga mis sellest , kurgust alla läks libedalt . ” </s> </p>
<p> <s> Ja Ilumaa pani uue kärkunni ! </s> </p>
<p> <s> “ Mulle ütles Brigadir , et litsid seovad siis , kui lähevad meha lantima , ümber põlve valge marli . </s> <s> See on parool , ” tuletasin ma meelde , miks me “ Temposse ” tulime , ja andsin head nõu , kuidas tõelisi litse võiks tavalistest eitedest eristada . </s> </p>
<p> <s> “ Mis ta möliseb ! </s> <s> Brigadir on möku , pangu kalossid varba otsa ja kadugu oma kolhoosi ! </s> <s> Võmmidel oleks ju kohe hais ninas , nad pistaksid pokri kõik , kellel juhtub põlv haige olema , ” oli Ilumaa loogiline ja hindas asjatundjana minu info väärtuse nulliks . </s> </p>
<p> <s> Siis hakkas Ilumaa mind jälle kogudusse nuruma , umbes niimoodi , et vorst vorsti vastu – mina muretsen sulle litsi , sina tule parteisse . </s> </p>
<p> <s> “ Tule , tule , paneme nendele vanadele mölakatele ära . </s> <s> Mis nad tilbendavad igal pool ees ! </s> <s> Saad aru , Kalts , ma tahan sulle head ! </s> <s> Sul on viimane aeg . </s> <s> Üliõpilane läheb kirja kui proletariaadi esindaja , kirjutad avalduse , prošu menja prinjatj v KP , ja oled lupsti sees kui rakkuskäsi ja tööline . </s> <s> Pärast lõpetamist oled jobannõi intelligent , ja enne sa parteisse sisse ei saa , kui oled kaks vasjat endaga kaasa vedanud . </s> <s> Ponimaješ ? </s> <s> Aga kes see loll tuleb ? </s> <s> Nii idikas pole isegi vasja . </s> <s> Ja temal ei ole küll vähimatki mõtet parteisse minna , tema peab ainult maksu maksma , ” läks Ilumaa hoogu . “ Sina võid saada mõne Poola-tuusiku , ja kui sa kaua aega pole ühtegi nõukogudevastast anekdooti rääkinud , siis lastakse Soomegi , aga vasjale-raisale näidatakse ainult trääsa , nihujaa tebe , orja edasi , nina tavotiga koos , ” agiteeris mind Ilumaa . </s> </p>
<p> <s> Ja mina mõtlesin , et ilma lipsuta kutsub ta mind põrandaalust ajalehte tegema ! </s> </p>
<p> <s> Tegelikult polnud ma veel otsustanud , kelleks hakata . </s> <s> Aasta pärast pidin minema kuhugi toimetusse tööle , seda küll . </s> <s> Juba praegu tellis “ Noorte Hääl ” minult reportaaže üliõpilaselust , olin neile silma jäänud , mind ootas tulevik . </s> </p>
<p> <s> Ise unistasin kahest asjast . </s> <s> Esiteks tahtsin kirjutada portreeraamatu “ Meie sekretär ” Johannes Käbinist , EKP Keskkomitee esimesest sekretärist . </s> <s> Ma teeksin seda kuidagi normaalsemalt , ilma hurraatamiseta , avaksin Käbini sügavalt inimliku palge . </s> <s> Vohh , siis oleksid mul kõik teed lahti , saaksin nii Poola kui Soome , ehk koguni Pariisigi , Käbin ise saadab mind , kuigi sõprade ees oleks häbi . </s> <s> Sina , Ill , patsutaksid õlale , et õigesti teed , aga mida Tohvi minust arvaks ? </s> <s> Ja ega Brigadir must pärast seda enam välja ei teeks . </s> <s> Surnuaed kaagutaks seljataga , et see oli tal näost näha , mis mees ta on . </s> <s> Riina kohta ei oska öelda , tema vist ei sea peika puhul esikohale läbilööki ja väljapaistvust , aga Aave noolib kindlasti endale meest , kes kõrgele jõuab , siis saab ta ise vabalt teatrit vihtuda , näitlejad on ju kõik näljarotid . </s> <s> Nii et kui ma kogudusse tuleks , hoiaks Aave minust veel kõvemini kinni , Ill , aga mina tahan temast lahti saada ! </s> </p>
<p> <s> Mu teiseks võimaluseks oli koguda hunnik materjali , kirjutada terav publitsistikaraamat “ Punane udu ” , kus ma paljastaksin kogu selle nõukoguliku totruse . </s> <s> Kortereid saavad ainult venelased , välismaale lastakse vaid parteilasi . </s> <s> Ma kombineeriksin käsikirja kuidagi piiri taha ja lõikaksin siis niisuguseid loorbereid , et sina , Ill , lähed kadedusest roheliseks . </s> <s> Siin pannakse mind vangi , sina , kuradi kintsukaapija , tuled ise protsessile mind süüdistama , et juba ülikoolis ajas ta kahtlast juttu ja hoidis kõrvale ühiskondlikest organisatsioonidest , aga Anatoli Maksimovitš Goldberg BBC-st kiidaks taevani . </s> <s> Ja siis kukub mulle Nobeli preemia , eesti rahvas kannab mind õlgadel vanglast välja ja teeb minust EKP Keskkomitee esimese sekretäri Käbini asemel ! </s> </p>
<p> <s> “ Tead , Ill , ma lugesin üht sotsioloogilist uurimust , kuidas keskaplikad süütuse kaotavad . </s> <s> Salastatud uurimus ! </s> <s> Nõukogude Liidus ju seksi ei ole ! ” alustasin mina . </s> </p>
<p> <s> “ Kust sa said ? ” lõikas Ill vahele . </s> </p>
<p> <s> “ Varga käest küsitakse , kust sa said . </s> <s> Ära sega ! </s> <s> Kui ühel plikal klassis on tselka ropsti läinud , siis hakkab ta ka teisi kabjaliste juurde vedama , et teised poleks temast paremad . </s> <s> Siit tulenevatki pedagoogide kohus – selgitada välja ohu allikas , isoleerida ja likvideerida tema mõju klassikollektiivile , ” irvitasin mina , aga märkasin , et Illi mokk tõmbus mossi , temagi oli vahetu reageerija , emotsionaalne tüüp nagu mina ise , paistku ta lõug pealegi tahtekindel . </s> <s> Või oli ta juba kaifis ? </s> <s> Pidin teda lohutama . “ Hea küll , Ill , sotsioloogiakabinetist sain , Lainevoo käest . </s> <s> Tema on kah vana kanuutaja . </s> <s> Tead , Ill , ma saan sinust aru , miks sina parteisse tikkusid . </s> <s> Aga mind ei ole see partei suhu ja silma nussinud , mina ei pea talle vastu tegema . </s> <s> Mind ei võetud ülikoolist sõjaväkke , ” õigustasin ma oma parteitust . </s> </p>
<p> <s> “ Mitte nussinud , vaid pedereerinud ! </s> <s> Partei pedereeris mind , nüüd pedereerin mina teda vastu . </s> <s> Aga ta saab ! </s> <s> Vaata , vaata too ! ” pakkus Ill äkki litsikandidaadi välja . </s> </p>
<p> <s> “ Mihuke ? ” Ma ei saanud aru , kas pükste või seelikuga . </s> </p>
<p> <s> “ Too , too ! ” näitas Ill plisseeritud seelikuga üksiku kooginäksija poole . </s> </p>
<p> <s> “ Karvamüts ! ” halvustasin mina , ausõna , ma olin põnnama löönud , ma tahtsin rongilt maha hüpata . </s> </p>
<p> <s> “ Müts käib voodis peast ära , ” õpetas Ill. </s> </p>
<p> <s> “ Aga kas Matj tahab sellist , kes kooki õgib ? </s> <s> Matj tahab sellist , kes temaga jääauku kupsu tuleb , ” püüdsin ma kandidaati välistades asja võimatuks teha . </s> </p>
<p> <s> “ Kott pähe , kompvek suhu , siis kõlbab sõja ajal küll , ” andis Ill oma eksperthinnangu , noogutas , lehvitas isegi käega linnu poole , tolle nägu lõi naeru täis , kuid ta raputas eitavalt pead , torkas poole kooki kandekotti , ei pistnudki suhu , rüüpas viimase suure kohvisõõmu , oi , kui kenasti tal põsed lohku tõmbusid ja huuled torru läksid , ja kadus kohvikust . </s> <s> Päris ilusa säärejooksuga hiireke , hoiab oma süütust meie eest ! </s> </p>
<p> <s> “ Kui ta vaid aimaks , millest ta ilma jäi ! </s> <s> Kahetseks elu lõpuni , ” ütles Ill talle järele . </s> </p>
<p> <s> “ Liiga madala kusemisega , ” põlgasin ma lahkuja ära , aga mul oli tegelikult hea meel , et leidub veel korralikke neide , kes ei lähe igasuguste ligitikkujate liimile . </s> </p>
<p> <s> Kas me tõesti peame keset litsimerd kuivale jääma ? </s> <s> Võtsime sihikule kaks itsitavat kõõma teisel pool palmi , algul ei tahtnud nii lähedalt püüda . </s> <s> Nad kühveldasid lusikatega jäätist näost sisse , üks oli päris normaalne , teine viimane lehm . </s> </p>
<p> <s> “ Hello , meil on kaks vaba platsi , ” viskas Ill hooletult . “ Teie jaoks , kui te just kedagi ei oota … ” </s> </p>
<p> <s> Kohe tulid ! </s> <s> Mina ei oskaks nii nagu Ill. Ma kukuksin pabistama ja puterdama , ma keeraksin igavese jama kokku . </s> <s> Ilumaa läks baarileti juurde kohvi ja kaht lisapitsi tooma . </s> <s> Ausõna , mul plahvatas seest põlema , ma pidin üüratu aeg litsidega üksinda lauas olema . </s> <s> Vakka ei tohtinud olla , seda ma teadsin , pidi midagi rääkima , et endast änksat muljet jätta , aga mida ? </s> <s> Dobroljubovist või vulgaarmaterialistidest ei hakka ju sellistega mulisema . </s> <s> Ka ilmast juttu teha on liiga labane , olgugi et väljas on kevad , tegelikult kevade esimene päev . </s> </p>
<p> <s> “ Mis vahti , suu lahti , suu kinni , siis vahti , ” kobises too , keda ma algul nagu timmimaks pidasin ja kes tegelikult oli päris mööda kuju . </s> </p>
<p> <s> Ma teadsin ju väga hästi , et suhtlema peab vabalt ja loomulikult , et niisugune vaagija ja kaaluja ei jõua kunagi sihile , aga mis ma parata sain , kui mu sees oli dohujaaibolše igasuguseid tõrkeid ja komplekse ? </s> </p>
<p> <s> “ Anekdooti tahate ? ” võtsin ennast kokku ja alustasin võrdlemisi enesekindlalt elumehe teesklemist , katsusin varjata erutusest tekkinud häälevärinat . </s> </p>
<p> <s> Litsid tahtsid anekdooti . </s> </p>
<p> <s> “ Vohh , see asi oli niiviisi , et üks ilus neiu istus Emajõe kaldal , solistas jalgadega jõevees , kuna vesi oli parajasti kõrge . </s> <s> Nagu täna , muuseas , aga see pole oluline … Mööda läks mees , kes otsustas talle pihta panna . “ Kuidas vesi on , kas soe või ? ” küsis mees . “ Ma olen lits , aga mitte termomeeter , ” vastas neiu , ” lõpetasin ma anekdoodi ja jäin ootama , kuna need puupead-jäätisevitsutajad taipavad naerma pahvatada . </s> </p>
<p> <s> Litsid vaatasid teineteisele otsa , küsisid pilguga , et mida minusugusest tüübist arvata . </s> </p>
<p> <s> “ Päris ibu , ” ütles üks . </s> </p>
<p> <s> Ibu ! </s> <s> Sellist sõna kuulsin ma elus esimest korda . </s> </p>
<p> <s> “ Ei tea , mis ta oma juraga öelda tahab ? ” vingus too hullem , kes oli hoopis sutsu normaalsem . </s> </p>
<p> <s> “ Pikad juhtmed , jah ? </s> <s> Ei saa naljast aru , ” valasin ma õli tulle , ja ausõna , ma ei oska teile öelda , kas ma puhusin pilli meelega või kogemata lõhki . </s> </p>
<p> <s> Või kui päris ausalt – ma tahtsin mõlemat korraga , nii meelega kui kogemata , ma tahtsin asja nii segaseks ajada , et siga kah ei söö ning et ma ise aru ei saaks , siis oleks ma nagu süüdimatu , minu üle ei võiks keegi kohut mõista , ka ma ise mitte . </s> <s> Minu meelest pani Ill samal põhjusel praegu kärmelt tina , tema oli lihtsama loomuga kui mina . </s> </p>
<p> <s> “ Lihtsalt masendav , ” lasi kuuldavale too lehmam , ja enne kui Ill kohvi ja pitsidega tagasi jõudis , olid litsid juba kaabet teinud . </s> <s> See andis mulle võimaluse endale öelda , et just seda ma tahtsingi , ehkki ma ei tea , kas see oli nii või ei olnud . </s> </p>
<p> <s> “ Et nad siili sünnitaksid , ” soovis Ill neile järele . </s> </p>
<p> <s> “ Kumbki polnud Matji maitse , ” lõin mina käega . </s> </p>
<p> <s> “ Filosoofiavanale on vaja mingit kopsakamat liha , mõnda vene baabat , kes talle piitsaga valaks , ” oletas Ill. </s> </p>
<p> <s> Alles kolmanda libu saime õnge , aga see kleepis ise külge , tuli lunima viit kopikat muusikaautomaadi jaoks . </s> </p>
<p> <s> “ Mis lugu preili soovib ? ” küsis Ilumaa . </s> </p>
<p> <s> “ “ Rohelisi niite ” . </s> <s> Kaks aastat pole kuulnud , ” tellis täiesti mehe välimusega hoor , torujüri traksidega ürp seljas . </s> </p>
<p> <s> Teiselt poolt jälle peaks Matj hindama töölisklassi esindajat üle kõige , on ju proletariaat ühiskonda juhtiv jõud . </s> <s> Või kust mina tean … </s> </p>
<p> <s> Ilumaa tõusis ja taarus , tallad ümarad , muusikaautomaadi juurde , laskis pilusse viis kopikat , vinüülplaat hakkas kahinal ringi käima , üle kohviku kajas “ Rohelised niidud ” . </s> </p>
<p> <s> Muusikatellija potsatas luba küsimata tühjale toolile meie lauas , kallas karahvinist endale benediktiini ja viskas terve pitsitäe korraga kurku . </s> </p>
<p> <s> “ Üle prahi värk , ” hindas koleda näoga meesnaine ja ma ei saanud pihta , kas see käis laulu või likööri kohta . </s> </p>
<p> <s> Päris mudakas ! </s> <s> Ja sellisega istu ühes lauas ! </s> <s> Pits oli puhas , aga temal polnud sellest õrna aimugi , et keegi polnud sealt varem joonud ! </s> </p>
<p> <s> Ühelt poolt lõikas labasus valusalt hinge . </s> <s> Teiselt poolt oli see õudselt peibutav . </s> <s> Millega ma ta minema peletan ? </s> <s> Kuidas ma talle keele kõrva saan ? </s> </p>
<p> <s> Õnneks tuli Ilumaa kähku tagasi , me ei pidanud kaua kahekesi olema . </s> </p>
<p> <s> “ Poisid , palju kell ? ” kõkutas lits . </s> </p>
<p> <s> “ Kui palju vaja on ? ” oli Ill kavaler ise . </s> </p>
<p> <s> “ Mul on vaja homseni välja venitada , poisid , saate aru ? ” avas lits oma plaanid . </s> </p>
<p> <s> See sobis meile ! </s> </p>
<p> <s> “ Kellega on au ? ” flirtis Ill hoolega edasi . </s> </p>
<p> <s> “ Mis mõttes ? </s> <s> Mis sa sellega öelda tahad ? ” ei nokkinud lits . </s> </p>
<p> <s> “ Minu nimi on Ilmar , mina olen Ill , kes sina oled ? ” ajas Ill kindlalt liini . </s> </p>
<p> <s> “ Aah , nimi ! </s> <s> Ütlend kohe , et nime tahad . </s> <s> Mina olen Magda , ” kuulutas lits välja maailma kõige tähtsama asja . </s> </p>
<p> <s> “ Maadž . </s> <s> Ma olen eluaeg tahtnud , et mul ka üks Maadž kirjas oleks . ” Ilumaa jorutas inglise keeles ja keerutas kätega , otsekui juhiks partnerit tantsupõrandal . </s> </p>
<p> <s> “ Kord olid niidud rohelust täis , ” jorutas lits vastu . </s> </p>
<p> <s> Milline matslus ! </s> <s> Laulda “ Rohelisi niite ” , samal ajal kui kogu maailm kuulab biitleid ! </s> </p>
<p> <s> Ilumaa ja lits lõid pitsid kokku . </s> </p>
<p> <s> “ Ah , poisid , teie ei tea minu elu , ” kurtis lits . </s> </p>
<p> <s> Aga miks me seda õigupoolest teadma pidime ? </s> </p>
<p> <s> “ Saame teada , saame teada , kõik saame teada , ” lubas Ilumaa , kes oli kõvasti hasardis , ma ei saanud enam aru , kellele ta pruudimullikat valis , kas endale või professor Matjorinile . </s> <s> Loll lugu , kui nad Matjiga selle litsi pärast veel kiskuma lähevad . </s> </p>
<p> <s> “ Aah , poisid , teie lähete õhtul koju koti peale ja kogu lugu , ma tean teid küll . </s> <s> Kõik mehed on ühesugused , ei ole mingit vahet , kas siin või seal , ” kaebas lits jahtunud kohvi luristades . </s> </p>
<p> <s> “ Koju , mis koju ? </s> <s> Me võtame takso ja põrutame Tähtasse pidu edasi panema , ” kähistas juba parajas jõminas Ilumaa . “ Tead ju küll professakat ? ” </s> </p>
<p> <s> Lits ei teadnud , Ilumaa seletas talle , et Tähtvere on ülikooli õppejõudude linnaosa ja et minu isal on seal tohutu häärber . “ Seal elab eliit . </s> <s> Kõik teadlased , parteitegelased ja spekulandid , ponimaješ ? ” </s> </p>
<p> <s> “ Ja te võtate minu kaasa ? ” ei uskunud lits oma õnne . </s> </p>
<p> <s> “ Me palume teid , madaam , teha meile seda au ja jagada meie seltskonda , ” suudles Ilumaa litsi kätt . </s> </p>
<p> <s> Mina küll poleks sellega hakkama saanud , kuigi ma ennast demokraadiks pean ! </s> </p>
<p> <s> Ill andis mulle märku , ma läksin alla , helistasin automaadist , Matj rõõmustas , ütles , et ootab meid väravas . </s> </p>
<p> <s> Uskuge või mitte , aga me saime kohe takso , uhiuue helesinise “ Volga ” , õhku kargav nikkelpõder kapotininal . </s> <s> Punt sahkerdajaid sõitis parajasti “ Volga ” -restorani ette teisel pool tänavat , takso jäi vabaks , ja enne kui tuuleklaasil roheline tuli süttis , haaras Ill võimalusest kinni . </s> <s> Tavaliselt tuli taksosid Nõukogude platsil Raekoja ees oodata terve tund või kauem . </s> </p>
<p> <s> Muidugi hakkas juht vastu punnima , et käige te põrgu , ta on tellitud ja et temal pole aega kuhugi sõita . </s> </p>
<p> <s> “ Me maksame topelt , ” tabas Ill ära tavalise nipi raha väljapressimiseks . </s> </p>
<p> <s> Kõik taksojuhid peavad end maailma nabaks , koorivad sult viimase naha , peale selle mõnitavad kuidas jaksavad . </s> <s> Teenindaja peaks valima , kas ta tahab sult varastada või su kallal ülbitseda , aga nemad teevad mõlemat ! </s> </p>
<p> <s> Ill sokutas end loomulikult natšalniku kohale juhi kõrval , mina jäin litsiga tagapinki jagama . </s> </p>
<p> <s> “ Lauristini … ” teatasin mina aadressi , auto nõksatas paigalt . </s> </p>
<p> <s> Taksomeetrit juht muidugi käima ei pannud , nad ei tee seda kunagi . </s> </p>
<p> <s> Ega me äkki liiga vara kohale ei jõua , ei tea , mis siis küll saab , kui Matj meid ei oota ? </s> <s> Nihuke krokodill võib su ära vägistada kah , eriti kui sa valvsuse kaotad , kui sul lont veidi umbes on . </s> </p>
<p> <s> Jah , mina olin üsna joobakil , aga Illil olid tuled päris eest ära . </s> <s> Seda ma küll poleks uskunud , et mina temast rohkem kannan . </s> <s> Muidugi , ma olin vanasti kõva käsi kanuus , tema oli keedetud makaron . </s> </p>
<p> <s> “ Aga mis siis , kui mul pahad päevad on ? ” hakkas lits äkki pipardama , kui me Tähtvere mäest mööda kivisillutist üles rappusime . </s> </p>
<p> <s> “ Keda see segab ? ” haakus taksojuht jutuajamisse . </s> </p>
<p> <s> Aah , kuidas mind nõelas niisugune labasus ! </s> <s> Ärgu toppigu oma nina võõrastesse asjadesse ! </s> <s> Tema ei tea , et mängus on meie ajamati hinded ! </s> <s> Matj ei andestaks niisugust asja . </s> </p>
<p> <s> “ Aga miks sa tulid siis lantima ? ” Ill tundis end reedetuna – tema oli palju vaeva näinud , teistele head tahtnud , kõva pataka raha magama pannud , ja nüüd lopsti ! vastu pükse ! </s> </p>
<p> <s> “ Kust mina teadsin , et tuleb . </s> <s> Kaks aastat ei ole olnud , ja järsku tunnen , et vuliseb , ” vabandas end lits . </s> </p>
<p> <s> “ Kaks aastat ! </s> <s> Ära pläma , see ei ole võimalik ! ” vaidles taksojuht . </s> </p>
<p> <s> “ Vanglas ei ole ühelgi naisel mensi , niipalju te teategi . </s> <s> Võib-olla esimestel kuudel paar korda on ja siis – proštšai molodostj ! ” lausus lits , Magda või mis ta kuradi nimi oli . </s> </p>
<p> <s> Jõuan siis mina kõigi linnalitside nimesid meeles pidada ? </s> </p>
<p> <s> Lihtsalt õudne ! </s> <s> Ja mina pean niisugust asja kuulama ! </s> <s> Mis kuradi supi sisse Ill mind tirinud on ! </s> <s> Laske mind maha ! </s> </p>
<p> <s> “ Sa oled pogris olnud või ? ” uuris taksojuht ettevaatlikult . </s> </p>
<p> <s> “ Mina ei teinud midagi . </s> <s> Mulle lihtsalt väänati kaela , ” õigustas end lits . </s> </p>
<p> <s> “ Mis asi väänati kaela ? ” tahtis mees täpsemalt teada . </s> </p>
<p> <s> “ Nagu oleks ma leivakombinaadist torte sisse vehkinud ja neid kalli raha eest edasi müünud . </s> <s> Ma tean küll , kes neile tortidele päkad silma ajas , aga me leppisime temaga kokku , et mina lähen tema eest istuma . </s> <s> Ma peangi ta homme üles otsima , mul on temalt hunnik raha selle kahe aasta eest saada , ” jutustas Maadž – mul tuli ta nimi meelde . </s> </p>
<p> <s> “ Näe , siit mind viidigi solbakuks . ” Ill näitas sõjakomissariaadi punalipu ja viisnurgaga maja , kui me kummide kiunudes vasakule pöörasime . </s> </p>
<p> <s> Ja teate mis ! </s> <s> Ill pühkis tasku pistetud lipsuga pisarat , raudselt kohe , ma ei tule teile uduangerjaid ajama . </s> <s> Poiss polnud ikka veel sellest üle saanud , et ta ülikoolist Kodumaad kaitsma tiriti . </s> <s> Loomulikult ei löristanud ta nii , et räästad robinal tilkunud oleks , Ill oli ometi rannakaitses teeninud karastatud matross-deduška , aga tal oli pisar silmas , ausõna , ma ise tahavaatepeeglist kontrollisin . </s> </p>
<p> <s> Kurat , kõik inimesed on teistsugusemad , kui me neist arvame ! </s> </p>
<p> <s> Ja teate , mis veel ? </s> <s> Ill tundus mulle selle pisara pärast sümpaatsem , ma ei hakkagi seda salgama , mis sest , et olukord oli kohutav . </s> <s> Mis ma ikka ta kallal kogu aeg mõttes norin , ta on tegelikult kihvt kutt , käristas hulgi benediktust välja . </s> </p>
<p> <s> “ Poisid , ma võin teile parema muretseda … Ei lähe kalliks … ” ütles taksojuht meie litsi kohta . </s> </p>
<p> <s> “ Mis asja ? </s> <s> Mis te solvate siin inimesi ! ” haavus Ill ja astus meie valiku kaitseks välja . </s> </p>
<p> <s> Nii või teisiti , kaupa vahetada oli juba hilja , olime kohal , näe , Matj tammus närviliselt värava ees , karvane rind paljas , soni kuklas . </s> <s> Takso peatus . </s> <s> Minu uks jäi tänava poole , ma tegin selle lahti ja jooksin ümber pagasniku litsile ust avama . </s> </p>
<p> <s> “ Mida mina tegema pean ? ” küsis parajasti Magda . </s> </p>
<p> <s> “ Sina ütle kogu aeg “ jah-jah ” , ” õpetas teda Ill. </s> </p>
<p> <s> “ Noh , kak dela ? ” asus Matj sissejuhatuseta asja juurde , mõõtis taksost väljuvat litsi nagu lihunik tapalooma kolhoositurul . </s> <s> Ta ajas oma nina nii kaugele ette , et mul oli tunne , nagu tahaks ta nuusutada , kas kaup kõlbab . </s> <s> Ma ei osanud midagi vastata , kehitasin õlgu , eks ta ise otsustagu , mul ei olnud õrna aimugi , mis sest supist saab . </s> </p>
<p> <s> “ Ma jään siia ootama . </s> <s> Vaatame , kuidas olukord laheneb , ” lausus Ill , ja see oli puhas alt ära hüppamine . </s> </p>
<p> <s> Need kuradi parteilased on alati enne puu otsas , kui pauk käib ! </s> </p>
<p> <s> “ Ljahme , ljahme minu poole , mina juba kõik valmis panema , ” kutsus Matj meid litsiga lahkelt sisse . </s> </p>
<p> <s> Matj avas madala jalgvärava , läksime eesaeda . </s> <s> Ja arvake ära , keda ma põõsaste tagant nägin , kes seisis majatrepil , uks selja taga pärani ? </s> <s> Madam Ateist , tulist viha täis dotsent Gorjatšova ise , Joptvojumatji seaduslik abikaasa . </s> </p>
<p> <s> “ Siia majja sa oma litsiga ei tule ! ” kisendas Gorjatšova üle terve linnaosa vene keeles . </s> </p>
<p> <s> “ Pole sinu asi ! </s> <s> Mina olen siia sisse kirjutatud , mul on õigus kutsuda endale külalisi , ” vastas Matj rahulikult raudteemurdes , mingi kummaline naeratus lihavatel huultel . </s> </p>
<p> <s> “ Ainult üle minu laiba ! ” pani madam Gorjatšova pasunad veel kõvemini üürgama . </s> </p>
<p> <s> Järsku läks Matj üle eesti keelele : “ Sina , dotsent , minuga kanuumatkale ei tulema , aga sina tulema . ” Matj näitas litsi poole . </s> </p>
<p> <s> “ Jah-jah , ” vastas lits , kuigi tal ilmselt polnud aimugi , mis asi on kanuu . </s> </p>
<p> <s> Äkki jooksis Gorjatšova maja paariastmelisest eestrepist alla , jõudis mõne vihase sammuga meieni , ja ma olin kindel , et nüüd äigab ta kas Matjile , litsile või koguni mulle lahtise peopesaga sellise kõrvakiilu , et aitab . </s> <s> Aga ei ! </s> <s> Gorjatšova viskus Matjile kaela , kaisutas ja embas teda . </s> </p>
<p> <s> “ Miša , Miša kallis , jäta lits kus see ja teine , jäta palun , jäta palun ! </s> <s> Ma tulen sinuga Karjalasse kanuumatkale , ” anus Gorjatšova . </s> </p>
<p> <s> “ Ausõna ? ” tingis Matj . </s> </p>
<p> <s> “ Jumala ausõna , ” tõotas Ateist . </s> </p>
<p> <s> Seejärel kiskus Matj end abikaasa embusest lahti ja pöördus võidukalt minu poole . “ Teid , seltsimees Sammjus , mina tjanama . </s> <s> Teie ja teie sõbranna tjaitma teie julesanne . </s> <s> Kindlasti olema teil kulutusi , vaadake , siin raha olema , võtke see endale , ” ulatas Matj mulle soti . </s> </p>
<p> <s> Sada rutsi ! </s> <s> See oli kuradi kõva raha ! </s> <s> Aga muidugi olin ma ka parajalt pettunud , Matjil , raisk , on komme inimeste üle irvitada . </s> <s> Küünik , nagu kõik kommunismivanad ! </s> <s> Inimesed , kes kogu aeg valetavad , lihtsalt muutuvad jultunuks , kuigi Matj tundus olevat kuidagi lahtise südamega ja ilma kavaluseta sirgjooneline vana . </s> <s> Ja ometi tõmbas see kännuämblik mind , kergeusklikku , tillist ! </s> </p>
<p> <s> Aga sajane peos lohutas . </s> </p>
<p> <s> Kobisime litsiga tagasi taksosse , Ill oli päris bläk aut , lõristas nagu mauk , tahtejõuline lõug rinnal , kapsad ninast väljas , auto eesistmel . </s> <s> Mantlitaskust vahtis välja tatine lips , sellesse oli ta vahepeal kõvasti nina nuusanud . </s> <s> Tema oli oma panuse ürituse kordaminekuks teinud , ta magas õiglase und . </s> <s> Hakkasime sõitma , ei tea kuhu . </s> </p>
<p> <s> “ Poisid , mul on kõht tühi , ” nõudis lits , kes vist millestki aru ei saanud . </s> </p>
<p> <s> Taksojuht vahetas sajaka lahti , ma andsin litsile kakskümmend viis , lasin tal raudteejaama ees maha minna . </s> <s> Seal , ooteruumipingil , võib ta vabalt homseni konutada . </s> <s> Ja selle raha eest sai ta vähemalt kakskümmend viis korda vatsa täis nuumata , ärgu mingu enam torte pizdiitama . </s> </p>
<p> <s> “ Päevad on sama , mis lillel õitsemine , ” ütlesin ma talle , kui ta mu kõrvalt väljus . </s> </p>
<p> <s> Ta oli siiski päris nutikas , mõikas kohe , millest käib jutt . </s> </p>
<p> <s> “ Siis ma täna õitsen . </s> <s> Esimest korda üle kahe aasta . ” Ta lehvitas mulle veel vaksalitrepilt hüvastijätuks . </s> </p>
<p> <s> Täitsa äge eit , ainult et mitte minu maitse , liiga robustse ja meheliku väljanägemisega . </s> </p>
<p> <s> Ja Illi pidin ma voodisse lohistama . </s> <s> Takso ootas Uue-Päntri ühika ees , kui ma teda vähi kombel , selg ees , tagurpidi komberdades ja kaenla alt kinni , läbi trepikoja tuppa vedasin . </s> <s> Kõik , kes nägid , pidasid vajalikuks oma lugupidamist avaldada : </s> </p>
<p> <s> “ Oo , täitsa perse ! </s> <s> Vägev värk ! ” </s> </p>
<p> <s> Õnneks elas Ill esimesel korrusel , Brigadir oli juba kodus , toauks oli lahti , kahekesi vinnasime Illi koikusse . </s> <s> Tal jäid kingad jalga ja kõik riided selga , ma suskasin talle palitutaskusse nelikümmend kulli – ühe viieka , ühe kümneka ja ühe kahekümneviieka – , igastahes oli seda märksa rohkem , kui ta “ Tempos ” mängu pani . </s> <s> Mis tal võis minna ? </s> <s> Mitte rohkem kui neli rubla . </s> </p>
<p> <s> Edasi põrutasime taksoga ülikooli peahoone ette , peaagu sinnasamasse , kust sõitu alustasime . </s> <s> Vahet polnud rohkem kui sada meetrit . </s> </p>
<p> <s> “ Kolmeka viskad ? ! ” hakkas tingima taksojuht . </s> </p>
<p> <s> Kolmekas sellisele mölakale , ei tea mille eest ! </s> <s> Arve võis olla ehk kuuskümmend kopikat , mitte rohkem , aga kust mina seda tean , kui tal taksomeeter ei tiksu ? </s> </p>
<p> <s> “ Kainer on siinsamas … ” ähvardas see väljapressija . </s> </p>
<p> <s> Mis mul muud üle jäi kui talle kolmekas anda , seda oli ennegi juhtunud , et taksojuhid olid kliendi kainerisse sõidutanud ja pärast võmmidega tulud pooleks teinud . </s> </p>
<p> <s> Peahoone raske uks tuli küll lahti , aga ma tundsin kohe , et midagi on nihu . </s> <s> Valvur karjuski minu peale : </s> </p>
<p> <s> “ Kuhu nüüd , kuhu nüüd , noormees ? ” </s> </p>
<p> <s> “ Seminarkasse , mul on seal asjad laua peal , ” õigustasin ma ennast . </s> </p>
<p> <s> “ Öösel seminarkasse ! </s> <s> Ma kutsun kohe miilitsa ! ” Valvur näitas rusikat . </s> </p>
<p> <s> Vaatasin peahoone kuulsat kella , millest eesti rahvas on laule ja lulkasid teinud . </s> <s> See oli juba pool kaksteist . </s> <s> Kuhu see aeg küll nii ludinal kadus ? </s> <s> Ausõna , sellest küll aru ei saanud . </s> <s> Kuus tundi nagu lupsti läinud ! </s> </p>
<p> <s> Väljas oli täiesti pime ja külm , seda me ei olnudki enne märganud . </s> <s> Lonkisin koju Supilinna , tahtsin oma võtmega korteriust avada , aga ema võti oli muidugi seespool ees . </s> </p>
<p> <s> Ja juba pani ta lõugama : </s> </p>
<p> <s> “ Mis pättidega sa ööd läbi ringi lased ! </s> <s> Või on juba litsid mängus , ega sinusugust ei tea ! ” </s> </p>
<p> <s> Kõik majaelanikud muidugi kuulsid , sest Supilinnas on õhukesed seinad . </s> <s> Muidugi , minu vanamoori kisa kostaks ka Kremli müürist läbi . </s> <s> Ausõna . </s> <s> Kui palju on ta mulle bläkki kokku keeranud ! </s> </p>
<p> <s> “ Jälle oled sa joonud ! </s> <s> Ega see enne ei lõpe , kui ükskord miilits su kinni võtab , ” õiendas ta läbi ukse edasi , kuni pika kohmitsemise peale luku lahti sai . </s> </p>
<p> <s> Magasin rahulikult ja hommikul läksin marksumajja ajamati eksamile . </s> <s> Nagu öeldud , olid mul saja viiekümnest punktist sada kakskümmend selged . </s> <s> Isu oli õlle järele , aga ma kannatasin pohmaka välja . </s> <s> Ill aga ei ilmunud üldse platsi . </s> </p>
<p> <s> “ Ei saa teda raiska maast lahti . </s> <s> Lihtsalt ei saa , ” vabandas Brigadir , ta tundis end tõesti süüdlasena . </s> </p>
<p> <s> “ Ise tirisid kolhoosis kartulikotte , mäletad ? </s> <s> Nüüd ei saa Illi-sugust viidikat turjale , ” ei leppinud ma sõbra puudumisega . </s> </p>
<p> <s> Koos sai lahingus käidud , ja huvitav , mis ta arvab neljakümnest kullist taskus ? </s> <s> Ootasin tänu . </s> </p>
<p> <s> “ Kolhoosis , kolhoosis . </s> <s> Ega ülikool ei ole sul kolhoos ! </s> <s> Nagu Ill üles ärkab , nii paneb võimsalt robespjääri ja keerab jälle norskama . </s> <s> Terve peldik on tema rohelist löga täis , ” rääkis Brigadir . </s> </p>
<p> <s> Riina tuli eksamiruumist õhevil näoga välja , ta oli tõmmanud Paul Lafargue'i . </s> <s> Kahju , seda piletit ma oskasin , võisin seda panna nagu plaadilt . </s> <s> Matj vastatud pileteid lauale tagasi ei pannud , tal oli selline stiil . </s> </p>
<p> <s> “ Ja hinne ? ” tahtsin ma teada kõige tähtsamat . </s> </p>
<p> <s> “ Nelja sain . </s> <s> Ma loodan , et sul ka jumala normaalselt läheb , ” ütles Riina ja andis mulle pataka Aave pukse . “ Minul neid vaja ei läinud , ma ei julge üldse selliseid asju kasutada , aga sina võid võtta , sina oled mees ja julgem . ” </s> </p>
<p> <s> “ Ei kasutanud , aga võtsid kaasa ! ” imestasin mina , ise ei oleks ma küll ilmaaegu riskinud . </s> </p>
<p> <s> Igastahes on Riina etem kui näiteks Magda , otsustasin ma tema silmi vaadates . </s> </p>
<p> <s> “ Joptvojumatj , küll , raisk , pinnib ! ” teatas välja tulles Tohvi , kes pidi leppima kolmega nagu ikka . </s> </p>
<p> <s> “ Vana on kuidagi õkva sitas tujus , ” kinnitas ka Brigadir , kes sai küll suure tuupimise eest viie nagu alati . </s> </p>
<p> <s> Millest siis sitt tuju ? </s> <s> Kas hakkas madam Ateist jälle pipardama ? </s> </p>
<p> <s> Läksin sisse viimasena , et eksamiruum oleks tühi , kui Matjil on mulle öelda midagi seesugust , mis ei ole määratud võõrastele kõrvadele . </s> </p>
<p> <s> Muidugi ei hakanud ma professorit omapoisilikult tervitama , et moens , semu , kuidas käbarad käivad ! </s> <s> Ma hoopis noogutasin tagasihoidlikult , võtsin laualt vaikselt pileti , nagu poleks eile meie vahel midagi olnud , istusin pinki ja asusin püüdma musta kassi suletud ja pimedas ruumis , kusjuures oli ette teada , et kassi seal ei ole . </s> </p>
<p> <s> Tunnetuse sotsiaalne olemus oli mul selge , kirjutasin kõik ettevalmistuslehele igaks juhuks üles , et vastamise ajal poleks puterdamist . </s> <s> Sotsiaalkultuurilisest determinatsioonist saab rääkida nii kitsamas kui laiemas mõttes . </s> <s> Laiem mõte – ühiskondlikud olud määravad ühiskondliku teadvuse , pealisehituslikel nähtustel on objektiivne seos majandusega , lasin ma pastakal hoogsalt käia , terve leht sai ajamatti täis . </s> <s> Kitsam mõte – ai , kuramus , kitsam mõte lipsas peast minema , aga enne oli just meeles ! </s> <s> Raudselt oli ! </s> </p>
<p> <s> Mida teha ? </s> </p>
<p> <s> Vaatasin sangpommi ahjuukse ees . </s> <s> Kuidagi ei olnud tahtmist hakata seda jälle vinnama . </s> <s> Aga milleks on mul Aave puksid ? </s> <s> Muidugi ei ole mul trippi ja tagasikäänatud sukka , sellest on kahju , mina pean põuetaskuga läbi ajama . </s> </p>
<p> <s> Matj luges hoolega värsket ajalehte “ Trud ” , millest ühtegi ääreriba ei olnud ära rebitud . </s> <s> Nii , nüüd tõstis ta pilgu kõrgemale , süvenes ilmselt uude pikka veergu , tal läheb tükk aega , enne kui jälle silmi liigutab . </s> <s> Pistsin käe kuue põuetaskusse , urgitsesin spikude paki välja , asetasin selle põlvele lauaklapi alla . </s> <s> Otsi nagu kaardipakist risti kahte , kahekümne kuuenda piletini andis patsahkamis sorida . </s> <s> Ausõna , endale igatseks sihukest kirjapulka , millega saaks mitmevärvilist teksti panna . </s> </p>
<p> <s> “ Seltsimees Sammjus ! ” kärgatas äkki kõuehääl . </s> </p>
<p> <s> Ehmusin , puksilehed libisesid mu põlvelt ja pudenesid poolkaares laiali põrandale nagu hiina lehvik . </s> </p>
<p> <s> Matj saatis oma karupilgu põrandale . </s> </p>
<p> <s> “ Ja mina sind usaldama . </s> <s> Ja mina sind tõesti vjaga usaldama . ” Ma nägin kurbust ja pettumust suure mehe suurtes mustades silmades . </s> <s> Korraga süttis seal mingi tuluke , see andis lootust . </s> </p>
<p> <s> “ Kas sina oskad joonistama ? ” küsis Matj kuidagi kaastundlikult . </s> </p>
<p> <s> “ Halvasti , väga halvasti , seltsimees professor , ” vastasin mina . </s> </p>
<p> <s> “ Rong sina ikka joonistama , ” julgustas mind Matj . </s> </p>
<p> <s> “ Ma püüan , ” lubasin mina ning joonistasin ettevalmistuslehe tühjale küljele kolme vaguniga rongi , vedur ees . </s> </p>
<p> <s> “ Aga suits , kus olema suits ? </s> <s> Sina unustama suits , ” lausus Matj , kui mu paberit vaatas . </s> </p>
<p> <s> Joonistasin vedurile korstna ja korstnast panin tossama hiiglama paksu suitsujoa . </s> </p>
<p> <s> “ Nüüd , seltsimees Sammjus , sina sammuma sellele rongile ja sõitma Tartust ära , ” lõpetas professor Matjorin eksami , lõi paberid laual kokku , kaapis need kaante vahele ja lahkus raskel suusatajasammul oma isiklikust kabinetist . </s> </p>
<p> <s> Sisse valgusid mu kursusekaaslased , nägudel küsimus – mis juhtus ? </s> </p>
<p> <s> Mul ei olnud tarvis neile midagi seletada . </s> <s> Nad nägid spikusid põrandal ja neile sai kõik selgeks . </s> </p>
<p> <s> “ Vahest annab rääkida . </s> <s> Vahest lubab ta sul eksami uuesti teha . </s> <s> Kindlasti lubab , ” lohutas mind Riina . </s> </p>
<p> <s> Rääkida ei andnud midagi , Matj kirjutas rektorile ettekande ning Pook-Puuk viskas mu nõukogude üliõpilasele ebaväärika käitumise pärast välja , juba sügisel võeti mind Nõukogude Armeesse . </s> <s> Kui ma kolme aasta pärast üllasse tagasi jõudsin , olid nii Riina kui Aave ammu lõpetanud , ja mis kõige rohkem ajudele käis , abiellunud mulle absoluutselt võõraste kuttidega . </s> <s> Kuidas nad ometi võisid ? </s> <s> Kas siis pisimatki halastust maamunal ei eksisteeri ? </s> <s> Oleks veel , et näiteks Brigadiri või Tohviga … Illile tuli tegelikult kasuks , et ta oli sõjaväes ära käinud , tal jäi eksmati tõttu ainult aasta vahele , ta nihverdas endale veel akadeemilise puhkuse , järgmisel kevadel oli ta kohal nagu viis kopikat ja tegi Matjile ajamati ära . </s> </p></div1>
    </body>
  </text>
</TEI>
</teiCorpus>
</teiCorpus>
