<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Seitsmes rahukevad </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Seitsmes rahukevad </head>
<p> <s> SUURTES JA HALLIDES TEEÄÄRSETES TALUDES olid elanud kulakud ja raudsängijalgadesse kulda peitnud . </s> <s> Ühe talu perenaine oli aga ennast koguni sängijala külge ära poonud . </s> <s> Mõned lagunenud sängid vedelesid veel praegugi nõgestes . </s> </p>
<p> <s> Ema käes kolksus pang ; läksime pihlakamarju korjama . </s> <s> Ema tahtis pangetäie pihlakamarju korjata ja nendest talveks moosi keeta . </s> <s> Isegi Orri-Antsu Mann keetis ! </s> <s> Kõik keedavad ! </s> <s> I g a m a a n a i n e v a r u b e e l o l e v a k s t a l v e k s v i t a m i i n i r i k a s t p i h l a k a k e e d i s t j a k o m b i n e e r i b o m a v a n a s t a l u s k l e i d i s t v i i e- k u n i k a h e k s a - a a s t a s e l e t ü t a r l a p s e l e u u e s ä r g i ! </s> </p>
<p> <s> Teerajad olid vett täis nagu kraavid ja läbi selge vee paistis rohi , iga lible ning lehe küljes õhumull . </s> <s> Põllul kaera sees kasvas herneid , korjasime kaunu pangepõhja ning sõime neid aplalt kogu tee ja kogu tee ma nurusin : " Ema , anna ometi viil üks kaun ! " </s> </p>
<p> <s> Kohad muutusid võõraks , mulle tundus , et me oleme kodust juba väga kaugel ja millal tagasi saab , ei tea . </s> <s> Ühtepuhku tuli okastraadi alt läbi ronida . </s> <s> Kui kusagil õues mõni inimene midagi tegi , siis jättis ta meid nähes töö pooleli ja vaatas meile järele . </s> <s> Võõrad lehmad puhisesid meie peale , võib-olla olid need koguni kurjad pullid . </s> <s> Ka koeri nägime . </s> <s> Mõned nendest olid koerad nagu koerad ikka - haukusid larinal ja liputasid samal ajal saba , nende läheduses seisis alati mõni inimene või lehm . </s> <s> Teised aga lasid võsas sörki , sabad jalge vahel , ja kõõritasid meid valgete silmadega . </s> <s> Võsade vahel oli päise päeva ajalgi videvik . </s> <s> Vihm kahises lepalehtedes , pori imes valguse ära , maas ei olnud mitte rohi , vaid muld , pori ja lehmapask . </s> </p>
<p> <s> Madalad pilved sõitsid lepaladvus , vihm ei olnud külm , aga hall , peenike ja tihe . </s> <s> Kanad olid ennist vihmaga väljas ja kukk laulis - nüüd ta vihmale jääbki . </s> <s> Mets paistis nii tihe ja imelik , nagu toimuks seal kogu aeg midagi . </s> <s> Kitsas teerada läks läbi võsa ja padriku . </s> <s> Raja kõrval seisid nõgestesse ja vaarikavartesse kasvanud seenetanud puusüllad ning pehkinud haohunnikud . </s> <s> Nende alla võis olla maetud püss või inimene . </s> </p>
<p> <s> Lähedal tegi üks : " Ku-kuu-kuu-ku " ja kaugel vastas talle teine : " Ku-kuu-kuu-ku . </s> <s> Minul kuus kullast muna , varesel viis verist väntsu ! " </s> </p>
<p> <s> Need olid suured metsalinnud , õõnetuvid ehk kuutajad , ja kõigist padrikutest kostis nende mahe kurblik hääl , justkui huikaksid nad ammumöödunud suve tagasi . </s> <s> Nagu oleksid mõlemad maailmasõjad olemata , on ainult tugevad jalgrattad , Jänese kaubahoov ja usk uude sajandisse . </s> <s> Kes kartis siis haohunnikut ! </s> <s> Minul aga hakkab veel nüüdki hirm , kui näen metsas vana oksahunnikut . </s> <s> Mis seal all on ? </s> <s> Mets mustendab ja kohiseb , üle selja jookseb judin , lähen ära ja ei vaata tagasi , meeles Johannes R. Becher : " Tume ingel minu samme juhib , võimas vari neetud sajandil " </s> </p>
<p> <s> Haohunniku juures noorte kuuskede all kasvas ilusaid seeni , ma hõiskasin : " Ema , tule siia ! " ja kükitasin maha . </s> <s> Äkki nägin kaharate okste all , päris varjus , keedupotti . </s> <s> See oli emaileeritud ja läikiv , meil niisugust polnudki . </s> <s> Kui ema lähemale tuli , ütlesin tasakesi : " Ema , ma leidsin ühe asja ! " </s> </p>
<p> <s> Ema kükitas minu kõrvale maha ja püüdis ka kuuse alla vaadata . </s> <s> Tal oli valge rätik kuklasse sõlme seotud , sitskleit seljas nagu mullu ja muistegi , selle peal aga must läikiv saksa nahkkuub . </s> <s> Ta ei tahtnud muud , kui pihlakamarju korjata , pangetäie marju , ja siis nendest õhtul moosi keeta . </s> <s> Ta oli taludes karjas käinud ja orgi varbavahele astunud , ta ei olnud tohtinud oma kringlit korraga ära süüa ja rukkis oli ta salaja kõik tagavaraks pandud " Kawe " okolaadi ära söönud ja pärast naha peale saanud . </s> <s> Ristiema näitas talle ilusat mako-pesu ja lubas selle talle , kui ta ära arvab , kes oli Sebedeuse poegade isa . </s> <s> Tema ei teadnud ja ristiema pinnis : " Kes on sinu ema tütarde ema ? " </s> </p>
<p> <s> Ema ei teadnud seda ka , pistis kõva häälega röökima ja läks röökides koju . </s> <s> Kodus küsis ta oma ema käest : " Kis on minu ema tütarde ema ? " </s> </p>
<p> <s> Tema ema pahandas : " Kas mina pian kõiki ilma-asju täädma ! </s> <s> Mina ei tää ! " </s> </p>
<p> <s> Sellest oli kakskümmend aastat möödas ja nüüd teadis ema väga hästi , et see on metsavendade keedupott , mida ta kuuse all näeb . </s> <s> Ta nägi ka valget kirvesälku suure kuuse tüves ja teadis , et see on märk . </s> <s> Ta aimas metsavendade nimesid ning teadis ka , kelle pojad nad on . </s> <s> Nüüd oleks ta võinud oma mako-pesu saada ! </s> <s> Nüüd oleks see talle aga väike olnud , ta oleks pidanud selle mulle andma . </s> <s> Tal oli hirm , ta oli uusmaasaaja tütar . </s> <s> Ta polnud seda potti näinud . </s> </p>
<p> <s> M i n a leidsin selle . </s> </p>
<p> <s> Olin suureline , oskasin lugeda , teadsin , mis on tõelind ja eluvesi , olin eluga kursis . </s> <s> Mis olid metsavennad minu kõrval ! </s> <s> Mul oli emaileeritud potist kahju , vihastasin ema peale , pildusin jalgu kõrgele ja röökisin : " Nunnad ja mungad , vaarao ! </s> <s> Nunnad ja mungad , vaarao ! " </s> <s> Olin neid sõnu vanast kooliraamatust lugenud , nad omavahel ühendanud ja nad meeldisid mulle hirmsasti . </s> <s> Need olid salapärased , paljutähendavad sõnad ja täiest kõrist röökides kõlasid nad eriti kurjakuulutavalt . </s> <s> Ema püüdis mind keelata küll , aga mulle oli see hane selga vesi . </s> <s> Ema sõltus m i n u vanaemast ja m i n u onust , kes olid tema ema ja vend . </s> <s> Ta sõi nende kartuleid ja nende liha ja raha oli tal kõigest kakskümmend viis rubla . </s> <s> Ta oli minust seitseteist aastat vanem ja selle raha sai ta m i n u isa käest . </s> <s> Kui ma tahtsin , siis ma ka röökisin . </s> <s> Mina olin talle sülle langenud nagu õnn , ainult minu käest võis ta kuulda : </s> </p>
<p> <s> Vadistades ka teekann </s> </p>
<p> <s> jookseb kohvikannu man . </s> </p>
<p> <s> Ainult mina võisin talle kuulutada : </s> </p>
<p> <s> Krigisevad teel triikrauad , </s> </p>
<p> <s> ees neil porilombid , hauad </s> </p>
<p> <s> Ja : </s> </p>
<p> <s> Määratu ja ääretu </s> </p>
<p> <s> on Moskva aerodroomide </s> </p>
<p> <s> ja hiiglaslike sildade </s> </p>
<p> <s> ja väljaku Dzeržinskiga </s> </p>
<p> <s> ja väljaku Vosstanjaga . </s> </p>
<p> <s> Oma armastust väljendasin ma talle metsiku trampimise , raske ja tüütu kaelasrippumise ning juustest sikutamisega . </s> <s> Nutsin , kui ta kodust ära läks , ja lärmasin ning tembutasin , kui ta tagasi tuli . </s> </p>
<p> <s> Keegi ei teadnud mind takistada maikuus lillepeenra juurde minemast , käärid põlle all . </s> <s> Lõikasin suure mõnuga pakse punaseid pojengivõrseid , ka murtudsüdamele ei andnud ma armu . </s> <s> Märg maa auras päikesepaistel magusasti , teravate kääridega oli lust pojengi mahlast liha lõigata , ja kurgus surus teadmine , et tuleb suur tüli ja pahandus . </s> </p>
<p> <s> Niisuguseid kingitusi tegin ma emale päris möödaminnes , nagu nüüd selle keedupotigagi . </s> </p>
<p> <s> Ema ümmargune nägu oli mossis ja ta silmad vaatasid mujale . </s> <s> Jõudsime välja äärde . </s> <s> Need taevaääred , mis siin paistsid , tundusid heledamad , kollakad . </s> <s> See tegi mulle rõõmu ja julgustas . </s> </p>
<p> <s> Meie märgade jalasäärte külge oli kleepunud harilikke heinaseemneid , aga kleidisappa hirmsaid hambulisi umbrohuseemneid , neidsamu , mida sügiseti takerdub koerasabadesse . </s> <s> Ma korjasin neid ema küljest ja ema korjas neid minu küljest . </s> </p>
<p> <s> Edasi viis niidetud põllupeenar , kahel pool kasvas kõrge vili , vihm ja tuul ei olnud seda maha löönud , see oli päris ime . </s> <s> Aga ta oleks ka juba ammu koristatud pidanud olema . </s> </p>
<p> <s> Pihlakad kasvasid reas sellelsamal põllupeenral . </s> <s> Neid oli kuus-seitse tükki . </s> <s> Uhked jämedad puud madalate okstega , ammusurnud taluperemehe Tuhka-Jaagupi istutatud . </s> <s> Pühad pihlakad , tõelised nõiapuud . </s> </p>
<p> <s> Neid nähes tuli kohe meelde vanaaegne jutt suurtest puudest , kes ise ilmas ringi liiguvad ja omale elukohta otsivad . </s> <s> Nad käivad jalgsi ja ajavad omavahel juttu . </s> <s> Kui üks jääb teistest maha ja hakkab sukapaela siduma , siis kaovad teised tal silmist , ta hüüab : " Ann ja Krõõt , ae ! </s> <s> Ann ja Krõõt , ae ! " ning jääbki paigale . </s> </p>
<p> <s> Arvasin varemgi ühe ja teise meiekandi puu kohta , et ta on ise siia saabunud , aga nendes pihlakates olin kindel , et Tuhka-Jaagup neid nüüd küll ei istutanud . </s> <s> Nad seisid täies aupaistes vastu selginevat taevast , otsekui teiselt maalt tulnud , kas Võrumaalt või Lätist . </s> <s> Pihlakas kaitseb inimest vanakurja eest . </s> <s> Uskusin , et need siin küll kaitsevad . </s> </p>
<p> <s> Vaatasin , kui ettevaatlikult ema okste küljest kobaraid murdis ja pange viskas . </s> <s> Tõmbasin näo marju süües krimpsu , sest marjad olid hapud , mõrud ning mahlased . </s> <s> Nende maik sisaldas ja sisaldab siiamaani tervet seda maastikku , võsa , haohunnikuid , taevast , viiekümnendate aastate alguse kuulsaid sügissadusid ja ema märga läikivat nahkkuube . </s> </p>
<p> <s> Seisin paha aimamata , kõht punnis ja punased marjad peos , kui õhk hakkas põruma ja ulguma , murdus klirinal katki ning üle pihlakate kihutasid reaktiivlennukid . </s> <s> Nad lendasid parves , neil olid kõverad tiivad , nad sööstsid nii ruttu üle , et silme ees välgatas . </s> <s> Kohe tulid uued , samasugused , kõverate tiibadega . </s> </p>
<p> <s> Möirgasin : " Lähme ära ! </s> <s> Lähme ära ! </s> <s> Lähme ära ! </s> <s> Lähme ära ! " </s> </p>
<p> <s> Litsusin teadmata miks kõhu vastu maad ja o l i n m a a p e a l n ä h a. </s> <s> Maas oli rohtu ja suuri kive , kiilusin end nende kivide vahele ja röökisin jämeda katkendliku häälega nagu lammas või lehm surmahirmus . </s> </p>
<p> <s> Ümberringi laius märg sõjajärgne Eestimaa , maa , vili ja puud , rukkiväli lagendikul hõljus , kõrge kuusik kohas mäerinnakul . </s> </p>
<p> <s> Ema kõneles minuga , ajasin teda ära , aga ta ei läinud , vaid rääkis ikka lennukitest ja seletas , et nad ei tee meile midagi , riik ei luba neil meile midagi teha . </s> <s> Lendab , aga pole lind . </s> <s> Põriseb ja kannab sind . </s> </p>
<p> <s> Kössitasin puu all , tundsin teravat kivi vastu kintse ja vaatasin sinist kellukest rohu sees . </s> <s> See oli tuttav lahke olevus , ta oli meie toa tagant siia tulnud , et ma temast tuge saaksin . </s> <s> Läksin ema juurde ja nägin , et pang on marju peaaegu täis . </s> <s> Käskisin : " Ema , ära enam korja ! " ja võtsin tal käest kinni . </s> <s> Taevas oli täiesti sinine , hallid madalad pilved olid muutunud valgete äärtega rünkadeks ja need rändasid kõik ühes suunas kauge metsa poole . </s> <s> Valgus oli hoopis teistsugune . </s> <s> Metsa vari ulatus poole põlluni . </s> <s> Ma vaatasin pihlakaid , need punetasid külmalt vastu külma taevast . </s> </p>
<p> <s> " Jooseme kah ! " ütles ema , võttis maast pange ja me sörkisime mööda teerada läbi märja rukki , et veri käima hakkaks . </s> <s> Kui veri juba käib , siis on kõik korras . </s> <s> Tagasi läksime teist teed , mööda välja ja üle luha . </s> <s> Tahenenud riided said uuesti märjaks , rukkist tilkus vett kaela ja taevasina pani lõdisema . </s> <s> Selle selge taeva ees paistsid kõik kuused süsimustad . </s> <s> Kui metsa vari ära lõppes , hakkas päike soojendama ja soojendas nii mõnusalt ning pealetükkivalt , et ma pidin ütlema : " Ema , istume natuke ! " </s> </p>
<p> <s> Ema võttis kuue seljast ära ja laotas laia lameda kivi peale . </s> <s> Me istusime õhtuse päikese käes , soojendasime ahnelt konte ja vaatasime kaugeid pilvi . </s> </p>
<p> <s> Ma polnud nendes kohtades veel olnud ega osanud arvatagi , et niisugused kohad on nii kodu lähedal . </s> <s> Ma hiilisin ema selja taha ja langesin talle siis ootamatult kaela nagu murdja loom , hunt või ilves . </s> <s> Ema kiljus , mina tegin : " Õrr-õrr-õrr ! " ja roomasin käpuli tema ümber . </s> <s> Raputasin paakspuupõõsast , nii et musti ja pruune marju emale pähe sadas . </s> <s> Nõnda peletasin ma kõverate tiibadega lennukeid oma silme eest ära . </s> <s> Ema ootas kannatlikult , lõpuks ta lausus : " No akkame aga jälle minema , " pani kuue selga ning võttis pange kätte . </s> <s> Rukkipõld läks selja taga kinni nagu uks ja juba algaski luht . </s> <s> Paar kilomeetrit tasast madalat maad , suuri pajupõõsaid , küüne , kuhjalavasid ja külma vett nii palju kui kulub . </s> <s> Vahel ulatus vesi põlvini , mõnikord aga poolde kintsu . </s> <s> Hoidsime kleidisabu üleval . </s> <s> Kõrgematel kohtadel seisid mõned kuhjad . </s> <s> Mädanenud heinakaared ujusid vee peal , sinnapaika jäetud saadude ümbrus lainetas . </s> <s> Heina ja vee lõhn oli terav ja külm , nagu oleks kõik maa peal koltunud ning tühi . </s> </p>
<p> <s> Elektriliini all viis purre üle jõe , kaks jämedat tõrvatud palki musta vee kohal . </s> <s> Vool oli kiire , vesi solises tasakesi ja pikad tumerohelised kõrkjad paindusid voolu suunas , nende taha kogunes vahtu ja rämpsu . </s> <s> Kõhe oli minna mööda neid natuke nagu rasvaseid palke . </s> <s> Ema viis marjapange üle ja tuli siis tagasi mind viima . </s> <s> Ta võttis mu kukile , ma vaatasin alla vette ja uskusin , et kohe hakkavad paistma uppunute valged käed , mis haaravad emal jalust kinni . </s> <s> Olin uurinud niisugust pilti , ainult et üle jõe ei läinud seal mitte ema lapsega , vaid tugevate lõuapäradega poiss , suur seljakott seljas . </s> <s> Seljakotist paistsid haned ja teisel pool jõge seisis vanakurat ning näitas rusikat . </s> </p>
<p> <s> Mitte mingisuguseid valgeid käsi ei sirutatud veest välja , saime ilusasti jõest üle ja natukese aja pärast hakkasin ma juba kohti ära tundma . </s> <s> Tundsin ära kolm halli küüni , mis eemalt paistsid , ja nudid jämedate tüvedega pajud , mis läksid hõredas rivis linaleoaugu poole . </s> <s> Luht nägi välja nagu suur jõgi kahe kauge metsaviiru vahel , lai ja lage . </s> <s> Ainult need jämedad pajud , üks kõrge remmelgas ja mõned saarepuud paistsid kaugele otsekui teemärgid . </s> <s> Üle jõe kasvas palju rohkem põõsaid ja puid , sest seal jäi alati mõnest kohast hein tegemata . </s> <s> Oli liiga palju mättaid . </s> <s> Sealpool ei olnud enam üldse talusid , ainult tühi luht ja paksud metsad . </s> </p>
<p> <s> Remmelga all jõe ääres pani Teiste-Leida parajasti kurgitünni likku . </s> <s> Ta tõstis oma punaste põskedega näo üles ja küsis käreda häälega : " No kus teie siss käisite kah , kas vaalaskalu püüdmas va' ? " jättis töö pooleli ja ronis libedaid kive mööda kaldale , tegi tasase hääle ning päris ema käest : " Ega Vahesalu naist ei juhtunud nägema ? " </s> </p>
<p> <s> Ema ütles , et ei näinud , me ei tulnud haua juurest läbi . </s> <s> Leida seletust mööda oli Vahesalu naine jälle läinud haua peale lilli viima , olid olnud hirmus ilusad valged lilled , gladioolus pidi nende nimi olema . </s> <s> Leida ohkas : " Mõtle , nad jätsid surnu siia mulda , ei võetud kedagi ümmermatmest ette . </s> <s> Põle lubatud ristigi aua pääle panna . </s> <s> Panti puust ausammas , punane täht otses . " </s> </p>
<p> <s> Nad jäid vait , vaatasid mind veidrate pilkudega ja Leida käskis : " Akka sa , laps , kodu poole minema , küll ema tuleb järgi . " </s> <s> Venisin nii aeglaselt kui sain ja kõõritasin ühtelugu Tihase küüni poole , selle taga sinetas kuusik - riigimets . </s> <s> Sellesama metsa teisest servast olime lõuna ajal emaga läbi läinud . </s> <s> See oli nii ammu , ma ei uskunud , et me veel kunagi koju jõuame , võib-olla see ei olnudki üks päev , vaid seitse aastat , mis me ära olime . </s> </p>
<p> <s> Teadsin väga hästi , mis hauast nad rääkisid . </s> <s> Tihase küüni juures oli kolhooside tegemise ajal üks mees ära tapetud , " üks parteilane " , räägiti sosinal ja vahiti ringi . </s> <s> See mees maeti küüni taha metsa kase alla . </s> <s> Oli tehtud üks h a a r a n g , aga ei oldud kedagi kätte saadud , mitte ühte tapjat . </s> <s> Leiti küll mahajäetud punker ja vanad kampsunikäised , kuid uut punkrit ei leitud kuidagi üles . </s> <s> H a a r a n g u s t räägiti palju , aegagi arvestati haarangu järgi . </s> <s> Mina olin sündinud kaks aastat enne h a a r a n g u t. </s> <s> Vanaema uue seeliku riie oli kootud just h a a r a n g usügisel . </s> </p>
<p> <s> Nüüd paari nädala eest korraldati tapetud mehele siinsamas kuusikus matused , peeti kõnesid ja asetati hauale pärgi . </s> <s> Mehe naine oli aga kahe käega kase ümbert kinni hoidnud ja haledasti nutnud , sest tema toodud risti ei pandudki hauale . </s> <s> Igal mõrva-aastapäeval viis ta kuusikusse sületäie lilli , tuli jalgrattaga linnast ja jättis ratta Teistele , edasi-tagasi pidi ta sõitma kokku ligi kuuskümmend kilomeetrit . </s> </p>
<p> <s> Ma ei saanud aru , kas see naine on noor või vana , ma ei saanud üldse inimeste vanusest aru . </s> <s> Mõne kohta öeldi : " Oh , ta alles noor inime , alles viiekümne aastane . " </s> <s> Sellest naisest räägiti väga palju , niisama palju kui punkrist . </s> <s> Olin neid jutte õhtuti läbi une kuulnud nagu vihma ladinat väljas või koeraküünte krabinat eestoa põrandal . </s> <s> Ümberringi kohisesid kurjad metsad , täis haohunnikuid ja salaradu . </s> <s> Lambiklaas läks katki , ja just pimedal ajal. </s> <s> Metsa vahel nähti Võtiksaare Riksi . </s> <s> " Oi jõgi , lai Uraal ! </s> <s> Ei tulukest , ei häält ! " üürgasin ma vanaemale julgustuseks , kui ta , latern käes , õhtul lauta loomi talitama läks . </s> </p>
<p> <s> Vahesalu haud oli midagi , mida poleks pidanud olema . </s> <s> See tegi jõekõrkjatest punutud toolipõhjad ja luhalt korjatud ära-unusta-mind-lilled kuidagi kõhedaks , ja värises luhaõhk selge suvepäeva kuumusest , mis ta ka värises , läbi selle paistsid ikkagi Tihase küün ning tume kuusik . </s> </p>
<p> <s> Minu harilikult nii lühike vari oli praegu pikaks veninud ja must . </s> <s> Läksin üksi mööda teerada kodu poole . </s> <s> Luhaservas põõsaste vahel jäin seisma ja vaatasin seda lagendikku , mida mööda ma olin siia tulnud . </s> <s> Seda piiras igast küljest kauge mets ja kattis kõrge taevas . </s> <s> Mu kintsud külmetasid , käsivarred olid kananahal . </s> <s> Nägin tasast maad harvade ümmarguste põõsastega , äraneetud ja mahajäetud ja kättevõidetud maad . </s> <s> Pääsukesed sööstsid kord kõrgele taeva alla , kord madalale ligi maad . </s> <s> Nad olid mustad ja taevas nende taga paistis määratulai ning igavene . </s> <s> Luht ja taevas koos nägid välja nagu klaaspilt . </s> <s> Seda nõiduslikku kaugust raamivates nõgestes ja lepapuhmastes vedeles roostetanud okastraati ja viltuvajunud aiaposte . </s> <s> Okastraati olid kõik kohad täis . </s> <s> Astuma pidi ettevaatlikult , varbad konksus , sest pikas rohus varitsesid jalataldu endised karjaaiad ja tanumad , talumaade mahavajunud piirid . </s> <s> Ka kaevikute ümber roostetas traati , ähvardades veremürgituse , valu ja vaevaga . </s> </p>
<p> <s> Nägin ema ikka veel jõe ääres seismas , ta paistis sirge ja lame nagu paberist välja lõigatud kuju . </s> <s> Vahetevahel noogutas ta pead . </s> </p>
<p> <s> Keerasin selja ja hakkasin Teiste kartulimaa äärt mööda tasakesi edasi minema . </s> <s> Paremat kätt jäi tihe kreegipadrik , mille taga suurte puude keskel seisis talu . </s> <s> Põõsaste sees oli läbikäigukoht , sealt paistis ülevalt-toa aken . </s> <s> See läikis päikese käes alati rohekassiniselt , nagu oleks ta õline . </s> <s> Siit tuli tasa mööda minna , et koerad ei kuuleks . </s> <s> Otse ees paistsid Vanatare suured kuused . </s> <s> Pidi minema risti üle vankritee , nüüd jäid paremat kätt pikk hall karjalaut ning hobusetall , mõlemad tühjad , sõnnik välja vedamata , uksed pärani lahti , karjakaevu madalad rakked laudadega pealt kinni löödud . </s> <s> Vasakult läbi sirelite ja jasmiinide paistis elumaja . </s> <s> See oli ehitatud vana talu asemele , endisaegsed õuepuud ja ilupõõsad ümbritsesid teda , trepikivis seisis aastaarv 1939 , vasest ukselingid läikisid , uhked püsilillepeenrad polnud veel kuigi rohtunud , seal lokkasid valged floksid ning kirjud türginelgid , talimoon aga oli juba salaja üles kaevatud ja ei tea kuhu ära viidud . </s> <s> Sirelilehtlas ootas ikka veel veskikivist tehtud laud , pingid poolkaares ümber . </s> <s> Õues keset ümmargust maarjalilleklumpi kõrgus tühi lipuvarras , katusel sätendas piksekaitse kullakarva ots . </s> <s> Maja seisis nagu surnukirst , kõrge , pruun , läikivate käepidemetega . </s> </p>
<p> <s> Ronisin vundamendikividele ja võtsin aknalauast kinni . </s> <s> Nägin nagu alati suure toa põrandat , seal vedelesid ikka needsamad " Taluperenaise " kaaned . </s> <s> Ukseaugust paistis õhtupäike , sest uks kahe toa vahel oli lahti . </s> <s> Siin oli kõik minu arust korras , midagi ei olnud muutunud . </s> </p>
<p> <s> Läksin nüüd ümber nurga ja vaatasin murelikul peremehepilgul Ärna-tuppa . </s> <s> Akna vahel lebas ikka seesama kuivanud liblikas ja toapõrandal vedelesid valged nööpidega riidekingad . </s> <s> Ärna-toa seinalt paistis kell , see võis iga minut lööma hakata . </s> <s> Kell käis . </s> <s> Ülepäeviti tuli siia Juuli - Vanatare-Augusti ema , metsavendade vanaema , ja tõmbas pommi üles . </s> <s> Kell ei tohtinud seisma jääda . </s> <s> Kui kell seisma jääb , saab August külmal maal hukka . </s> <s> Kõik olenes nüüd kellast , kella hammasratastest , kellapommist , kellapendlist ja kellaketist . </s> <s> Kell võib Augustile lõpu teha , aga võib ka halastada ja ellu jätta . </s> <s> Augusti ema ei tohtinud tuppa minna , vara oli ju ära võetud ja uksed kinni pandud . </s> <s> Juuli aga tahtis kellapommi üles tõmmata ning niimoodi Augusti elu päästa , sellepärast oli tal uksevõti jaki all paelaga kaelas ja ta vaatas alati aralt kahele poole , kui ust lukust lahti tegi . </s> <s> Ta kartis külanõukogu esimeest . </s> <s> Mind ta ei kartnud , kuigi ma vahtisin häbenemata juures , kui ta kella all meieisapalvet luges . </s> <s> Ta andis mulle ükskord koguni tüki helesinist ennesõjaaegset seepi . </s> <s> Teine kord leidsin ma ise kapi alt halli õhukese pildiraamatu " Hitler - laste sõber " . </s> </p>
<p> <s> Vaatasin siis sirelilehtlas pilte ja ootasin Augusti-ema äraminekut , et igal pool ise ringi vaadata . </s> <s> Ootasin tegelikult tema surma , aga ma ei tahtnud , et ta siin sureks , siis oleksin ma kartma löönud , poleks julgenud esialgu enam maja juurde tullagi . </s> <s> Pöörasin agaralt kapi alt leitud raamatu lehti ja nägin piltidel väikesi valgete kleitidega tüdrukuid Führeri maamajas . </s> <s> Suurtest akendest paistsid lumised mäed , vaasid olid lilli täis , mööbel sile ja ilus . </s> <s> Väikestel tüdrukutel olid pooleldi häbelikud ja pooleldi edevad näod , nad lakkusid suuri pudruseid lusikaid või lükkasid nukuvankrit murul edasi-tagasi . </s> <s> Vahetevahel pidid nad tundma Hitleri kuue ja vurrude lõhna ning ihusoojust , kui ta kummardus nende kohale või kükitas nende ette maha ja hoidis nende käsi oma peos . </s> <s> Suuremad tüdrukud , valgete patside ja kaharate seelikutega , tõid talle sületäite kaupa saksa põllulilli . </s> <s> Väikesed poisid seisid reas ja laulsid , nende silmad särasid , lühikesed lokid lehvisid , jalas olid neil tugevad saapad ja soonilised põlvikud . </s> <s> Pargis suurte puude all seisis Juht ise ja seisis rumalasti , justkui pissiks põõsasse . </s> </p>
<p> <s> Kui Augusti-ema lõpuks ära läks , peitsin ma raamatu majavundamendi ja seina vahele . </s> <s> Tahtsin teinekord veel neid pilte vaadata , aga mitte kodus , kus onu ütleb : " No mes piass sihandsid asju lapse kätte antama ! " ja vaatab ema otsa . </s> </p>
<p> <s> Tahtsin Ärna-toa akna lahti teha ja tuppa sisse ronida . </s> <s> Teadsin , et see aken käib kergesti lahti , kuid raskesti kinni . </s> <s> Kõõlusin tükk aega müüril ega osanud otsustada . </s> <s> Olin oma silmaga näinud , et Augusti-ema võttis sinise seebi vahetoast põrandalaua alt . </s> <s> Mis seal veel võis olla , seda ma ei teadnud , ma oleksin ise tahtnud põrandalaua üles tõsta ja sinna alla vaadata . </s> <s> Võib-olla on seal pildiraamatuid , või on seal äkki suhkrut ? </s> <s> Või pleksiklaasist peadega pusse ? </s> <s> Või hõbepaberit ? </s> </p>
<p> <s> Olin liiga väike , ma ei ulatanud hästi aknast sisse ronima ja kartsin ikka ka . </s> <s> Äkki ei saagi enam tagasi välja ja jäängi sisse . </s> <s> Päike veereb ära , põrand kägiseb ja kell lööb . </s> <s> Augusti pojad Harald ja Heldur tulevad öösel metsast ja laulavad : </s> </p>
<p> <s> Ma lahkusin jäädavalt sinust , </s> </p>
<p> <s> nüüd võõrsil pean rändama ma . </s> </p>
<p> <s> Saatus karm , ei ta hooli nüüd minust , </s> </p>
<p> <s> vaid piinab mind lõpmata </s> </p>
<p> <s> ja : </s> </p>
<p> <s> Ainult väike sõna " servus " </s> </p>
<p> <s> oleks sobiv öelda siis , </s> </p>
<p> <s> kui sa lahkuma pead mu'st </s> </p>
<p> <s> Lauldes võtavad nad minu käest ära oma seebi , oma raamatu , oma suhkru , oma pussnoad ja oma hõbepaberi ning haaravad mul kõrist kinni , Võtiksaare Riks aga vaatab valgete silmadega pealt ja lööb jalaga takti . </s> </p>
<p> <s> Aiarohi oli pikk ja märg , raamat vundamendi vahel võis olla päris läbi ligunenud . </s> <s> Mustsõstralehed ja floksid lõhnasid vängelt , tuul ning vihm olid lilled maha löönud , valged õiekobarad paistsid läbi rohu nagu inimeste näod . </s> <s> Kui ma tahtsin , siis võisin ma nad ära murda ja minema visata . </s> <s> Võisin majaaknad puruks pilduda , võisin päise päeva ajal teiste aias karusmarju õgida . </s> <s> Suurema hulga marju olin juba toorelt ära söönud , aga need , mis valmis jõudsid saada , maitsesid iseäranis magusad , suured , kollased ja pehmed . </s> <s> Õunad küll ei olnud veel küpsed , sest siin kasvasid ainult talisordid : sibul , kuldrenett ja hapu punane , mille kohta öeldi " va aleksandriõun " . </s> <s> Võisin õunapuuoksi painutada , kuni nad raksatusega murdusid , puus rippuvaid õunu hammustada ning suutäie välja sülitada , vanade madala tüvega kirsside otsa ronida ja ladva maha murda , kui marju muidu kätte ei saanud . </s> <s> Minus võitles omanik hävitajaga . </s> <s> Tahtsin , et kõik oleks korras , vihastasin , kui nägin , et võõras lehm oli marjaaeda ketti pandud või Teiste oinas mustsõstraoksi näris . </s> <s> Olin juba kaht niisugust aeda näinud , neid mõlemaid pidasin enda omadeks . </s> </p>
<p> <s> Neli talu ümbruskonnas aga m ä r k i s i n ä r a. </s> <s> Lootsin palavalt , et nendest taludest ka inimesed ükskord kuhugi ära viiakse . </s> <s> Ühes talus kasvasid tallinna pirnõun ja suislepapuu erakordselt suurte ja mahlaste õuntega , teises oli jõgi õue all ja jõe ääres seisis lootsik . </s> <s> Lootsikuga ma tahtsin ise sõita ja teiste liivase põhjaga supluskohas ise supelda . </s> <s> Kolmanda talu aia taga kasvas nii palju maasikaid , et maa punetas , aga neid ei kõlvanud teiste akende alt korjama minna , kui inimesed veel sees olid . </s> </p>
<p> <s> Neljandas talus seisis klaasustega kapp , mis oli raamatuid täis . </s> <s> Sahtlites vedelesid vanad saksakeelsed moelehed . </s> <s> Raamatuid tahtsin vaadata , ka neid , mida mulle muidu ei antud , moelehtedest aga kavatsesin kõige ilusamad naised välja lõigata ja nendega puuriida taga mängida . </s> </p>
<p> <s> Töö ja vaev olid naeruväärt sõnad , jändrike taluperemeeste väljamõeldis . </s> <s> Mis tööd ja vaeva ma ikka nägin , aga näe , mul oli lilleklumpe , puid , põõsaid ja marju nii palju kui kulus . </s> </p>
<p> <s> Silmi kissitades nägin ma läbi tolmuse ruudu kella sihverplaati , tuhmi kirjut maastikupilti ülevalpool ja musti seiereid allpool , numbriringi sees . </s> <s> Pendel liikus pühalikult edasi-tagasi , läbi sirelipõõsaste nirises rohekaskollane ängistus üle kahe lössis riidekinga . </s> </p>
<p> <s> Siis kuulsin pangesanga käginat , ema pea liikus põõsaste taga . </s> <s> Hüüdsin : " Ema , kussa lähad , mina tulen ka ! " ja ronisin vundamendiservalt alla . </s> <s> Siin pidi ettevaatlikult astuma , sest maas võis olla igasugust rämpsu : puruks pillutud purke ja pudeleid , roostetanud naeltega laudu , hanguharusid ja vanu raudrehasid . </s> </p>
<p> <s> Ema imestas : " Mina mõtsin , et sa oled juba kodu läind ! " </s> </p>
<p> <s> Mina aga vastasin silmakirjalikult : " Ma oodasin ju sind . " </s> </p>
<p> <s> Taevas punetas ja päike hakkas alla vajuma . </s> <s> Meie korstnast tõusis suits otse üles , uks oli pärani lahti ja vanaema hekseldas kuuris seale rohtu , takune põll ees ja paigatud küünarnukkidega sitsijakk seljas . </s> <s> Tema surmani oli jäänud veel kaheksateist aastat . </s> </p>
<p> <s> Ta oli käinud ainult Viljandis , Tarvastus , Põltsamaal ja Kolga-Jaanis . </s> <s> Saksa keelt ei olnud talle õpetatud . </s> <s> Vene keeles teadis ta kaheksa sõna . </s> <s> Need olid : " odinn " , " tvaa " , " kuuritsa " , " petuhh " , " russki tsaar " ja " idii sjudaa " , mida ta hääldas " idissu taa " . </s> </p>
<p> <s> Kolhoosi oli ta andnud kaks lehma , tiine mullika ja vana musta ruuna . </s> <s> Ma püüdsin teda teiseks muuta , ma viskasin teda luuavarrega , ma armastasin teda . </s> </p>
<p> <s> Kanad olid vöörusesse pasandanud ja vanaema pahandas : " Te kuradi ihu inged ! </s> <s> Ma ütlen et ! " </s> </p>
<p> <s> Kui ta meid nägi , siis ta nurises : " Veab aga pääle seda last ringi . </s> <s> Õhta juba käes , aga kodu mette ei näe tulla . " </s> </p>
<p> <s> Ta jäme hääl , suur nägu ja hallid juuksed tuletasid meelde piiblilooraamatust kedagi , kes lööb kepiga vastu kivi , ja näe , kaljust purskab vett . </s> <s> Üleval sõidavad vanad valged pilved ja tuul liigutab inimeste juudirüüde hõlmu . </s> <s> Inimkonna kaugel tulevikul on nende jaoks varuks halbu üllatusi , mida kirjeldatakse tagantjärele nõnda : " Üheaegselt võisid gaasikambrid läbi lasta kuni kaheksa tuhat inimest . </s> <s> Iga ahi põletas kolm laipa kahekümne minutiga . </s> <s> Laipu põletati niisugusel hulgal , et korstnatest tõusid tulekeeled . </s> <s> Korstnad lõhenesid kuumusest , nii et neile tuli ümber tõmmata raudvitsad . " </s> </p>
<p> <s> Värvisin neid vanu tõsiseid piiblipilte värvipliiatsitega " Spartacus " , aga ikka jäi midagi paistma . </s> <s> Poolpaljastele meestele tegin selga pikad punakaspruunid palitud , inglitiivad aga muutsin lennukitiibadeks . </s> </p>
<p> <s> Vanaemal oli kartulisupp keemas , ema hakkas pihlakamarjadega õiendama , võttis tagantpajast ühe kopsikutäie kuuma vett teise järel ja kallas marjade peale , see pidi nad pehmemaks tegema . </s> </p>
<p> <s> Nägin jälle asju , mis olid m e i e omad . </s> <s> Neid oli eestoas ja tagatoas , vööruses , köögis ning sahvris . </s> <s> Tagatoas seisid ikka veel kaks puusängi , nagu polekski ma hulk aega ära olnud . </s> <s> Seisid ka tumepruun riidekapp ja kaks lauda - üks suur valge , jämedate jalgadega , teine väike pruun , peenikeste jalgadega ja narmalise linaga . </s> <s> Vanaema sängi kohal seinal rippus , nagu kogu minu eluaja oli rippunud , surnud tädi suur peegel . </s> <s> Seinad olid täis riidenagisid ning naelu - kõigis nagides ja naeltes tolknesid mustad , tumesinised või lambapruunid riided , palitud , kuued ja jakid . </s> </p>
<p> <s> Otsaaknast paistis madal õhtune päike peegliääre sisse ja sellest tekkis seinale vikerkaar . </s> <s> Sinine , punane , roheline , kollane ja oranž näitasid ennast täies hiilguses . </s> <s> See oli ilus valgus , kokkuvõte kõigist nendest punastest õhtutriipudest , mida ma tulevikus pidin silmitsema , või nendest , mida maailmaõhtul enne mind oldi silmitsetud . </s> </p>
<p> <s> " Päikest kaugete metsapalangute vinesse vajuvat saagapunaselt näen vaeste palavikuliste silmadega " pihtis kunagi G. Suits . </s> <s> Oli see s e e ? </s> <s> Igatahes ütles see valgus selgesti ja ülbelt nii meie tagatoas kui ka teistes tubades ja teistes aastakümnetes , et aeg liigub . </s> </p>
<p> <s> Värvid läksid üle seina otsekui haldjarongkäik , uksesimsil seisid reas hallid kodukeedetud seebid , riidekapis ajas end tagumistele jalgadele suur valge suhkrukott kui põhjakaru . </s> <s> Suhkrut ei saa kuskilt , suhkrut peab hoidma ! </s> <s> Suhkrukott oli minu järele hull , ta tahtis , et ma katsuksin , kas ta on ikka terve või ega ta suu äkki lahti pole jäänud . </s> <s> Päevast päeva võitlesin ma selle suhkrukoti vastu . </s> </p>
<p> <s> Ema tuli tahatuppa , kapiuks kääksus , suhkrukott võetigi kapist välja . </s> <s> Ema mõõtis suhkrut liitrise plekktoobiga . </s> <s> Tõmbasin huuled keelega märjaks ja vajutasin ruttu kollakasse suhkrukuhja . </s> <s> Ahmisin suhkrut , lahtistest ustest tuli külma , lauda juures kolises lehmakett , eestoas söögilaua peal vedeles lahtine raamat " Väike Heidi " , niisama kollaste lehtedega nagu see niiske ja klimpis suhkur minu näo ees . </s> </p>
<p> <s> Ka eestoa seintesse oli löödud pikki jämedaid naelu , nende otsas ripnes pearätikuid , põllesid ja üks vibusaag . </s> <s> Pikad painduvad kahemehesaed seisid eestoas kruupingi taga nurgas ning kõlisesid tasakesi , kui toas käidi . </s> <s> Laetalade vahelt paistsid kangasoad . </s> <s> Talad ise olid kandilised , jämedad ja pruunid . </s> <s> Kogu lagi oli pruun . </s> </p>
<p> <s> Läksin ema järel kööki . </s> <s> Väljas polnud pime , aga köögis põles juba latern . </s> <s> Vanaema pigistas keedetud kartuleid peoga seasöögi sisse puruks , padadest tõusis auru ja seinad higistasid . </s> <s> Viiskümmend aastat oli vanaema siin seakartuleid puruks pigistanud . </s> <s> Kitsas kõrge ruum nõgise laega , ukse taga nurgas leivalabidas ja ahjuluud , seina peal seatapupussid . </s> <s> Veepangepink , raiepakk ja silmapesukauss . </s> <s> Pitsiliste servadega paber riiulitel , kus seisid vanad roostetanud kompvekitoosid köömnete , piparmündivarte ja pärnaõitega . </s> <s> Kahe ruuduga aken ja külm tsementpõrand . </s> </p>
<p> <s> N õ u d e p e s u m a s i n a d , k ü l m u t u s k a p i d , helesinine k a h h e l ja valge k a h h e l , p l a s t i k k a t t e g a lauad , t i k k j a l g s e d taburetid , r ö s t i t u d leivad , a p e l s i n imahl , pehmed 3-minuti hommikumunad olid meist ainult mõnesaja kilomeetri kaugusel , hirmuäratavad ja ettekujutamatud . </s> <s> Kusagil elasid inimesed , kes nülgisid heeringa enne ära , kui nad seda sööma hakkasid . </s> <s> Neile ei lähe nahk ja luud sisse , vaata aga vaata ! </s> <s> Kusagil jooksis vesi juba v a n n i , oli laste magamaminekuaeg , peeglid muutusid uduseks , paksud vannilinad rippusid varnas ja ootasid , voodid olid üles tehtud , öösärgid aeti lastele selga . </s> <s> Öösärk ei olnud mitte Poe-Juhani tütre väikseks jäänud punane kleit , mis sulle ööseks särgi asemel selga pannakse , vaid hoopis üks teine asi . </s> <s> Igaüks teab , mis on öösärk . </s> </p>
<p> <s> Võib-olla vannitati sel hetkel lapsi ka Sarkanarmijas ielal ja Vabaduse puiesteel , aga Lönnrotinkatul ja Valhallavägenil päris kindlasti . </s> <s> Üks ja seesama külm puna sadade tuhandete majade kohal , tumenev rohelus , viiekümnenda aasta augustiõhtu . </s> </p>
<p> <s> Minu ema kallas patta suhkrut ja segas marju nudiks kulunud puulusikaga . </s> <s> Vanaema tuli õuest ja arvas : " Udu on täna õhta nõnda külm , ei tää , kas nüid võtab õte kartulipäälsed ära va' ? " </s> </p>
<p> <s> Viisin supitaldrikud ja lusikad tuppa . </s> <s> Vanaema tõmbas eestoa akende ette kardinad ja võttis tule üles . </s> <s> Harilikult ei pandud suvel lampi põlema ( kis sui tule üles võtab , selle akna all rohi ei kasu ! ) , aga nüüd oli pime ja söömine jäi hilja peale . </s> <s> Vanaema tõi supikausi , silgutaldriku , pool pätsi leiba , noad ja lusikad laua peale . </s> <s> Koer haugatas väljas , onu tuli koju , jooksin müdinal vöörusesse . </s> <s> Seal oli imelik hais . </s> </p>
<p> <s> " Mis ais sii sihande on ? " küsis onu ja ajas ukse pärani . </s> </p>
<p> <s> Vanaema pani käed põlle alla kõhu peale ja parastas : " Jampsib aga pääle oma moosiga ! </s> <s> Kõrveaisu kõik kohad täis ! " </s> </p>
<p> <s> Mulle oli see suur hoop . </s> <s> Tähendab , emal kõrbes moos põhja ja s u h k u r l ä k s r a i s k u. Truubikonksu küljes rippus latern , kurvad kollased valgusevihud langesid patta , mida ema lusikaga kaapis . </s> <s> Me seisime ukse peal , mina , onu ja vanaema . </s> <s> Kõik olid vait . </s> <s> Rammus ööliblikas lendas ümber laterna . </s> </p>
<p> <s> Kui kaugel olid nüüd need pihlakad , kui tühi võis olla luht ! </s> <s> Kustkohast saadi üldse suhkrut ? </s> <s> Oli see ennesõjaaegne suhkur ? </s> <s> Mis suhkur see oli ? </s> <s> Oh , maailm vajus kokku , moosi ka ei saa , seda head paksu moosi , see on kõik ema s ü ü . </s> </p>
<p> <s> " Ema , see on kõik sinu süi ! " ütlesin ma kurjalt . </s> <s> " Ema , kas sa aru ei saa , et sina oled süidi ! " läksin ma pliidi juurde ja tõukasin ema täiest jõust . </s> <s> See tähendas : " Ema , sina oled süüdi , et mul on luukere , veri , sisikond ja liha ! " , " Ema , sina oled süüdi , et ma lennukeid kardan ! " </s> </p>
<p> <s> Teised olid tuppa läinud ja sõid lurinal suppi . </s> <s> Koerale visati vist kont , sest koer näris midagi raginal ning kaua . </s> <s> Ema istus raiepakule ja hakkas nutma . </s> <s> Tal oli kühm seljas ja ta kõigutas ennast jonnakalt ette ja taha . </s> <s> Ma polnud kuigi palju näinudki , kuidas ta nutab . </s> <s> Ta suu oli kõver ja nägu punane . </s> <s> Lusikas kukkus tuha sisse ja jäigi tuha sisse . </s> <s> Vanaema hõikas toast : " Tulgen'd ometi süüma ! </s> <s> Mes te teede sääl ? " </s> </p>
<p> <s> Onu torises : " Mes sa utsitad neist ühtelugu . </s> <s> Kas nad isi ei tää , et süük laua pääl on ! " </s> </p>
<p> <s> Ema nuutsus : " Oh jumal , jumal küll Neli kilu suhkurt " , tuli vilkus ja tondiliblikas põristas ümber laterna , köök oli poolpime . </s> </p>
<p> <s> Tahtsin süüa , tahtsin tükki leiba ja paksu kartuli-tangusuppi . </s> <s> Mul oli endast väga kahju , aga ma ei võinud köögist ära minna . </s> <s> Pidin valvama . </s> <s> Võib-olla toimub veel midagi . </s> <s> Ehk võtab ema nüüd uue suhkru ja kõrvetab selle ka ära , kui mina teda ei takista . </s> <s> Võib-olla tõuseb pajast järsku sinine leek ja ilmub hall vanamees , kes tahab teada ema südamesoovi . </s> <s> Ema soovib neli kilo suhkrut ja kõik on jälle hea . </s> </p>
<p> <s> Ema vari kõikus lae all , mitte midagi ei juhtunud , mangusin : " Ema , tule lähme süüma ! " </s> </p>
<p> <s> Ema nuuskas pearätikusse nina , aga üles ei tõusnud . </s> <s> Ta ütles turtsakalt : " No mes sa nääksud mu kallal . </s> <s> Mini isi , kui sa tahad ! " </s> </p>
<p> <s> Tommi magas toas laua all , supp auras veel , aga hästi vähe . </s> <s> Vanaema surus leivapätsi vastu rinda ja lõikas mulle keskmise paksusega kannika , lükkas selle minu poole ja ütles : " Seh , võta ! " </s> </p>
<p> <s> Vanaema istus alati laua otsas , ta lõikas leival koorukese pealt ära , sest tal ei olnud hambaid . </s> <s> Ta oli vaeva küll näinud ja nüüd tahtis ta rahus süüa . </s> <s> Oma hauaplatsile vanaisa haua kõrvale oli ta kevadel maikellukesi ja sõnajalgu istutanud . </s> </p>
<p> <s> Võib-olla aimas ta , et augustis 1978 paistab Viljandis Riia maantee surnuaia suurte puude vahelt uhke tumepunane loojak , see helgib vastu telliskivimüürilt , mis piirab vanu mõisnikuhaudu , ja helgib vastu ka madalalt lubjakarva kabelilt . </s> <s> Kas vanaema aimab , et koorepurgis meie jalge ees on kesised kollased lilled , temale pandud pruun puurist on juba pehkinud . </s> <s> Värskelt tehtud lokkidega ema küsib viisakalt : " Kas jääb nüüd meelde , kus vanaema haud on ? " </s> <s> Surnuaia kaugetest umbekasvanud nurkadest kostab mõminat , hulgused ja joodikud on juba platsis . </s> <s> Ükski ei hoiata mind enam maailmalõpu eest : ma tohin valetada , raamatutest pilte välja lõigata , jumalaterve padjapüüri kaltsuks võtta , toitu ära visata , sõbral naha üle kõrvade tõmmata , tumma looma kepiga peksta , teise üle irvitada , leiva asemel kivi anda . </s> </p>
<p> <s> Vanaema imes kondiüdi , tal olid laiad käed ja rätikunurk otsaesise kohal tippus . </s> <s> Ta nägu vaatas rätikust välja otsekui teravakaarelisest kirikuaknast . </s> <s> Tema selja taga virvendasid aastad 1900-1910. </s> <s> Siis oli temalgi olnud üks valge pluus , kaks pruuni sametpaela seelikusabas ja tupeeritud pealaejuuksed . </s> </p>
<p> <s> Tema ninajuure kohal seisis kolm püstkriipsu , oma leivatükki näsis ta kaua . </s> <s> Olin näinud teda manamas , needmas ja nalja tegemas . </s> <s> Nüüd kõnelesid nad onuga kolhoosiasjadest , vahetevahel vanaema vihastas ja läks näost punaseks , siis lõi ta noapeaga vastu lauda : " Te kuradi ihu inged ! </s> <s> Küll te viil nälga näete ! " </s> </p>
<p> <s> See võis käia karjanaiste kohta , kes vasikaraipeid teekraavi viskasid , ja see võis käia ka vilja kohta , mis hakis mädanema oli lastud minna . </s> <s> Võib-olla aga oli hein kuhjas kuumaks läinud . </s> <s> Kõik võis olla . </s> </p>
<p> <s> Onu lõikas pekki leiva peale , ta oli turske mees punase näo , lumivalgete hammaste ja pleekinud vurrudega . </s> <s> Tema pealagi läikis , juuksed olid sõjas maha tulnud . </s> <s> Harilikult kandis ta eest kõrgemat halli nokkmütsi . </s> <s> Vahel öeldi : " Hans läks Latikule siga tapma " või " Hans on Pajusil vasikat tapmas " . </s> <s> Siis olid onul koju tulles vanad verised riided seljas ja ajalehepaberisse mässitud värske liha kaenla all . </s> </p>
<p> <s> Siinsamas toas kruupingi otsa kohal seinal seisis tema kapp . </s> <s> Ta oli selle kapi enne sõda ise teinud , see oli tumepruun . </s> <s> Selles kapis seisid saapanahad , naasklid , pigi ja pigitraat , tükk helesinist haput maarjajääd , saapatikud , naelad , omatehtud puss pleksiklaasist peaga . </s> <s> Pea oli läbipaistev ja punasetriibuline . </s> <s> Seda oleks tahtnud lutsida , sest see meenutas padjakompvekki . </s> <s> Saapaliistud aga nägid välja nagu kollased ning luised inimesejalad . </s> <s> Need liistud tegid selle kapi mulle päris vastumeelseks . </s> <s> Ülemisel riiulil asus juukselõikamismasin , millega võis päid paljaks ajada . </s> <s> See läikis , sel oli kaks käepidet nagu käpad . </s> <s> Habemenugadel aga olid kollakasvalged luupead . </s> <s> Kui habet ei aetud , seisis õhuke tera pea sees peidus . </s> <s> Onu oli osav habemenugade teritaja . </s> <s> Ka vikatiteritaja , kirveteritaja ja saeteritaja . </s> <s> Minule püüdis nuga näppu lõigata , saed kukkusid mulle kolinal kaela . </s> <s> Onu aga tõstis habemenoa oma kõri juurde ja nuga kuulas sõna ega lõiganudki tema kaelasooni läbi . </s> <s> Nuga ihuti , kirvest käiati , saehambaid murti ja vikatit luisati . </s> <s> Luisk asus samuti onu kapis . </s> <s> Kõige ees seisid piibud . </s> <s> Kaks lühikest tömpi piipu , vaskrõngad varre ümber . </s> <s> Nende seest tuli piibuhaisu ja paistis pimedus , nende varte peal seisid onu hambajäljed . </s> <s> Need olid talusulase piibud . </s> </p>
<p> <s> Onu vanaisa oli olnud teoori . </s> <s> Onu ise tegi juba kahekümneaastaselt häid vankreid ja pani rahakest kõrvale . </s> <s> Kui ta peale sõja-aastaid koju tuli , täiu täis , saapad paistetanud jalgade otsas , leidis ta eest minu . </s> </p>
<p> <s> Onu piibud olid alandlikud ja kurjad . </s> <s> Kui sa neile selja keerad , kargavad nad sulle kallale ja hammustavad sääremarju . </s> </p>
<p> <s> Ma sõin ahnelt suppi ja kõlgutasin laua all jalgu . </s> <s> Mida rohkem mulle maitses , seda ägedamalt käisid jalad edasi-tagasi . </s> </p>
<p> <s> Maitses aga harva . </s> <s> Kas oli lehm kinni ja tuli süüa veega keedetud tanguputru , või lõppes liha enne kevadet otsa , või pidi kartuleid seemneks hoidma . </s> <s> Mõnikord aga , kui oli siga tapetud , priisati - keedeti liuatäis rasvast liha kaalikatega . </s> <s> Seda ma ei söönud , vaid põrnitsesin omaette . </s> <s> Nendel kordadel imestas vanaema : " Ei tää , mes imet sii laps piass õige tahtma , kui sii ää süük ka sisse ei läha . " </s> </p>
<p> <s> Ma röökisin : " Inimeseliha ! " ja naersin kõva häälega . </s> <s> Võisin ü h e sõnaga teiste näoilme vihaseks ja kohkunuks muuta , võisin ühe sõnaga suure pahanduse välja kutsuda . </s> </p>
<p> <s> Loiud kärbsed põrisesid lae all , ema kolistas köögis , olin unine , täissöönud ja väsinud , aga vaatasin siiski teraselt ringi , ega toas midagi ei ole , mis mulle enne ööd hirmu peale võiks ajada . </s> <s> Pruuni kapi uks oli kinni , piibud ei paistnud . </s> <s> Tagatoaga oli kõik korras , seal ei olnud midagi eriti koledat . </s> <s> Eestoas nagi all aga seisid onu lakknahast säärikud , need nagu paistsid juba natuke kahtlased . </s> </p>
<p> <s> Järsku jäi mu lusikas seisma , ma tõmbusin kogu kehast kangeks , istusin nagu post ja mu suu läks pänni . </s> <s> Kruupingil istus minu nukk Mann , keda ma õhtuti kartsin . </s> <s> See Mann oli igivana , vähemalt viiskümmend aastat , kui mitte rohkem . </s> <s> Tal oli seljas tumesinine villane kleit roosa rinnaesisega , aga see kleit oli palju uuem ja polnud tema oma . </s> <s> Kuigi kleit oli talle suur , nägi see tema seljas ikkagi välja nagu titekleit vanaeide seljas . </s> <s> Manni keret kleidi all kattis musta-hallitriibuline võidunud riie , tema käsivarred ja kintsud rippusid lõdvalt , nende sees polnud üldse midagi , kere sees aga öeldi olevat mererohi . </s> <s> Käelabad , jalad ja pea olid kivist . </s> </p>
<p> <s> Tegelikult tähendas see " kivist " seda , et Manni võis peadpidi lüüa vastu ükskõik mida , kas või vastu ahju , tema pea ei läinud kunagi lõhki . </s> <s> Ta ahvatles hüüdma : " Jalust kinni ja peaga vastu seina . " </s> <s> Viiskümmend aastat järjest tegidki talutütred temaga niimoodi , aga ikkagi oli ta vastu pidanud ja minuni jõudnud , oma kivijuustega ( need pidid olema pähklipruunid lokid ) , oma ühe pruuni silmaga , sest teine silm oli täiesti kustunud . </s> <s> Nina polnud enam olemas ja mõlema pringi ja roosa juugendpõse asemel võis näha äratäksitud halli ollust . </s> <s> Tal võisid olla täid peas , ta võis kerjata ja prügikastides sorida või nina täis tõmmata . </s> <s> See võis olla vana ropp eit , aga mitte lapse mänguasi . </s> </p>
<p> <s> Tegelikult seisis Manni-taolise vanaeide pilt saksakeelses raamatus tagatoa lauasahtlis . </s> <s> Pildil jalutas laia kleidiga surnu , vikat õlal , aga seda pilti ei tohtinud vaadata ega raamatut puutuda . </s> <s> See oli äraviidud koolijuhataja raamat ja vanaema hoidis seda . </s> <s> Kui koolijuhataja kord võõrsilt tagasi tuleb , ootab teda kodumaal üks üllatus , üks asi omast kodust , olgu see või ainult raamat , kus sees on surma pilt . </s> </p>
<p> <s> Ma ütlesin : " Jälle on sii Mann toas ! </s> <s> Vanaema , vii Mann sahvresse . " </s> </p>
<p> <s> Vanaema põlved naksusid , kui ta laua äärest üles tõusis . </s> <s> Sõna lausumata läks ta kruupingi juurde , võttis Manni kaenla alla , korjas laua pealt taldrikud kokku ja ajas koera toast välja . </s> </p>
<p> <s> Ema oli paja puhtaks saanud ning kuivatas köögipõrandat . </s> <s> Tema silmad paistsid hallid ja nägu ei liikunud . </s> <s> Ta süüdistas pada ja pliiti , et need suhkru ära kõrvetasid . </s> </p>
<p> <s> Vanaema sundis mind : " Mini sina ära magama . " </s> </p>
<p> <s> Ema kallas pesukaussi leiget vett ja pani kausi pliidisuu ette maha . </s> <s> Istusin raiepakule ning pistsin jalad kaussi , solistasin natuke ja nõudsin : " Andke rätikut ! </s> <s> Andke rätikut ! " </s> </p>
<p> <s> Ema tõi halli pesuseebi ja hakkas sellega minu jalgu nühkima , kuivatas neid aga vana kirju põlle sisse , seda kasutati kuivatusräti asemel . </s> <s> Kui ma lõpuks lahti pääsesin , läksin kohe tahatuppa sängi . </s> <s> Heinad kahisesid sängikotis , sest sängikott oli värskelt täis topitud . </s> <s> Öösärgi asemel tuli selga panna vana kleit , üldse olid ühed asjad teiste asemel . </s> <s> Käteräti asemel põll , öösärgi asemel kleit , kingade asemel kalossid , nuku asemel Mann . </s> </p>
<p> <s> Onu säng kägises , ta läks magama , vanaema tuli väljast ja pani ukse haaki . </s> <s> Hele kuu paistis üle hulga aja tuppa . </s> <s> Ahjunurgas hõljus üks valge asi , see oli ema rätik siibri küljes . </s> <s> Mu jalad tõmblesid ja ma pildusin neid õhukese punase teki all . </s> <s> Luud kasvasid , mu luukere muutus üha suuremaks . </s> </p>
<p> <s> VÄLJAS PAISTIS PÄIKE , soe päike , põhjamaalase unistus . </s> <s> Põõsad ja rohi hiilgasid kastest otsekui algkoolikirjandi pärlid , teemandid ja briljandid . </s> </p>
<p> <s> Astusin trepile ja muu suu läks naerule . </s> <s> Vanaema tuli laudast , munad põlle sees . </s> <s> " Vanaema , kas sa leidsid kanapesa või ? " kobasin ma põlles . </s> <s> " Vanaema , kas pesa olli lehmasõimes ? " </s> </p>
<p> <s> " Ei olnd ühti , ta saadanaing tükkis oopis sõime alla , " seletas vanaema . </s> <s> Jälitasime vanaemaga mitu nädalat pruuni kana ega saanudki teada , kus pruun kana munel käib . </s> <s> Ja nüüd oli pesa käes . </s> <s> Mõtle , või sõime all ! </s> </p>
<p> <s> Pruuni kana nimi oli Heroodes , selle kana tõi mulle usklik moor , kes elas kauges metsakülas ja käis minu katsikul , kui ma olin juba nelja-aastane . </s> <s> Et pruun kana oli suur ning kuri ja tappis poegi , siis pani moor talle lastetapja piiblikuninga nime . </s> <s> Kana kargas mulle kohe peale kinkimist selga ja tagus mind tiivanukkidega . </s> <s> Ta võttis aasta aega mul kõik võileivad käest ära ning lõi mu sääremarjad veriseks . </s> <s> Ta nägi välja nagu tõeline kotkas , laululinnu hirm . </s> <s> Võis arvata , et ta nokib toorest liha ja verist maksa , aga mitte tühist kartuliputru ning leivapuru . </s> </p>
<p> <s> Tegelikult kingiti mulle kaks kana , Heroodes ja Tuiu . </s> <s> Kana Heroodes oli pruun , lühikeste tiibade , väikese harja , jämedate kintsude ning suurte jalgadega . </s> <s> Tal olid selged kollased silmad , kongis nokk ja silmatorkavalt suured ninasõõrmed . </s> <s> Tuiu oli must , paksu veripunase harja ja lühikeste jalgadega kana , vanaema kingitus . </s> <s> Kana Tuiu hoiatas mind hädaohu eest , kui ta nägi taeva all varest , kulli või lennukit . </s> <s> " Tõrr ! </s> <s> Tõrr ! " hoiatas ta mind . </s> </p>
<p> <s> Võtsin vanaema põllest ükshaaval suuri pruune mune ja panin nad pikergusse korvi , mis seisis ukse kõrval pingi peal . </s> <s> Küsisin : " Kus ema on ? " </s> </p>
<p> <s> " Läks Kõliniitu eina kuivatama . </s> <s> Näed ju isi , et kuum päe paistab . " </s> </p>
<p> <s> See tähendas , et ema kõnnib mööda mättaid , reha peos , ja sikutab mätaste vahelt veest märga heina välja . </s> <s> Heina oli jõutud nii vähe teha , et iga peotäis kulus ära . </s> <s> Vanaema seletas : " Siapõrsale andsin juba söögi ette , eks ma isi akkan ka minekud asutama , " ja küsis : " Kassa tuled ühes või jääd kodu ? </s> <s> Kui sa kodu jääd , võta jahutsenõust piima , levatüki ma panen pengi pääle kausi alla , siss ei saa kanad kätte . </s> <s> Kui sa ühes tuled , siss piab piima pudelisse panema . " </s> </p>
<p> <s> Ütlesin ruttu : " Ma jään parem kodu , " sest ma ei tahtnud heinamaal olla . </s> <s> Seal polnud midagi teha , vesi lainetas ja mättad kõikusid , võis ainult suure lameda kivi peal paakspuumarju veeretada . </s> </p>
<p> <s> Vanaema läks sahvrisse ja tõi Manni välja : " Seh , võta oma Mann ja ära sa kuskile ulkma mini . " </s> </p>
<p> <s> Kui ta majaust lukku pani , tuli kuurist hekslimasina alt välja suur , punane , lontis kõrvadega Tommi ning hakkas vanaema ümber kargama . </s> <s> Tema kõrvad valutasid tihti , ta hoidis siis pead viltu ja nühkis oma kõrvu kiunudes vastu maad . </s> <s> Teda pidi meelitama : " Tommi , ilus koer , tule siia ! " </s> <s> " Tule siia " pidi ütlema iseäranis magusa häälega ja seejuures oma kintse patsutama . </s> <s> Sõna " ilus " pidi ütlema harilikult , aga sõna " koer " venitama , muidu ei teinud Tommi sinust väljagi . </s> <s> Tal olid nii karvased tagumised kintsud , et tagantpoolt vaadates tundus , nagu oleksid tal kalifeed jalas . </s> <s> Kui ta tulema saadi , siis ta tuli ja lükkas ninaga kätt nagu koerad igavesest ajast igavesti . </s> <s> Talle võis roosad trikoopüksid jalga tõmmata , trippidega pihiku selga ajada ja siis teda tuba mööda tantsitada , või talle segatilku nuusutada anda või tema nina all tiku põlema tõmmata . </s> <s> Teinekord pidi uuesti meelitama : " Tommi , ilus koer , tule siia , no tule siia ! " ja Tommi tuli aga jälle . </s> </p>
<p> <s> Vanaema võttis reha ja läks väravast välja . </s> <s> Tommi jooksis tema ees , vaatas üle õla tagasi , kas vanaema ikka tuleb , ning liputas saba . </s> </p>
<p> <s> Ma jäin üksi õue . </s> <s> Kes oleks võinud uskuda , et alles eile sadas . </s> <s> Nüüd väreles õhk ja paksud kumalased sumisesid kingalille õites . </s> <s> Neid sai hõlpsasti vangi võtta . </s> <s> Kui kumalane lahkelt urisedes ronis sügavale õie sisse , tuli õis väljastpoolt kahe näpuga kinni vajutada ja kohe kostis seestpoolt vihast pirinat . </s> <s> Siis võis õie lahti lasta ja põrisev loom ukerdas sealt tagurpidi välja ning lendas minema . </s> </p>
<p> <s> Tumesiniste õitega kingalillepuhmad seisid vaguralt akna all reas , nende õitest võis teha tanusid ja moonikupardele pähe panna . </s> <s> Nõnda muutusid need halastajaõdedeks ja nunnadeks . </s> <s> Kingalill oli huvitav lill , temast pidasin ma lugu . </s> <s> Kingalillede kõrval seisid valged ja roosad floksid . </s> <s> Need lõhnasid magusasti ja ärevalt , nende lõhn tuletas meelde midagi , mis meelde ei tulnud . </s> <s> Kui ma nendest mööda läksin , tegin alati : " Puhh ! " </s> <s> Maarjalilli ma aga ei sallinud , neid kutsuti " mariienpluumid " , nendel polnud mingisugust lõhna , ainult madal lihav vars puhvis õiega , ja kõik . </s> </p>
<p> <s> Maja valvasid lilled , vanaema uhkus . </s> <s> Nende kõikide juured olid vanaema peost läbi käinud . </s> <s> Vanaema laiad punased käed kobestasid kevaditi mulda ja panid paigale lillepeenarde äärekive . </s> </p>
<p> <s> Mõned lilled külvati koguni seemnest . </s> <s> Mõnedele oli vanaema ise nimed pannud , Vanatare Linda käest saadud valget kellukest kutsus ta " Linda-lill " , saialilli " kulliküüned " , sest saialille seemned pidid olema kulli küünte moodi . </s> <s> Ühe lille kohta ütles ta " Ameerika ime " , miks " Ameerika " ja miks " ime " , ei tea . </s> <s> Lill ise oli armetu . </s> <s> Peenikesed pikad rootsud tillilehetaoliste lehtedega , roosad , tumepunased või valged õhukeste õielehtedega õied otsas . </s> <s> Vanaemale ta meeldis . </s> <s> Seda lille külvati kapsamaale ja kartulisse samuti nagu moonegi . </s> </p>
<p> <s> Mooniõitest tõusis mõru lõhn , iga õie põhjas asus must laik - kelle näpujälg ? </s> <s> Moonilõhn läks segi kartulipealsete ja umbrohu lõhnaga . </s> <s> Sellesse segunes pooltooreste õunte ja suhkruherneste maik , maamuld ja päike . </s> </p>
<p> <s> Lauda otsa juures kahises haab , kanad suplesid rabarbrilehtede all mullas . </s> <s> Aialatid paistsid nagu hallid kriipsud läbi nõgeste . </s> <s> Värava kõrval ronis humal mööda pikki ritvu üles taevasse . </s> <s> ( Tapuridvad , tapuväädid , tapuaed , tapp . ) </s> <s> Majaotsa külge löödud pikkade roostetanud naelte küljes rippusid rehad , hobuserauad ja lehmapäitsed . </s> </p>
<p> <s> Mulle maja ei meeldinud , kui ma üksi kodus olin . </s> <s> Akendest justkui vaatas keegi välja . </s> <s> Käskisin alati majaukse lukku panna ja jäin ise õue . </s> <s> Toas naksusid põrandad , kapiuks vajus iseenesest irvakile ja kapis läikis vihmavarju käepide . </s> <s> Kapi taga nurgas oli nähtud surnud vanaisa , see oli olnud nagu udukogu ja kohe laiali vajunud , kui kümneaastane ema näpuga sinnapoole näitas . </s> <s> Majast oli üldse vaja eemale hoida , kui teisi kodus ei olnud . </s> <s> Hea ikka , et see uks lukku pandi ! </s> </p>
<p> <s> Lükkasin mustasõstra oksad laiali ja lipsasin peenarde vahele . </s> <s> Leidsin mitu kurki , need kuulatasid lihavate lehtede all nagu kalad jões . </s> <s> Pikergused , tumeroheliste selgade ja valgete kõhualustega . </s> <s> Mõned kullendasid justkui kogred . </s> <s> Kapsad ajasid lehti laiali , kapsaliblikad mängisid peenarde kohal . </s> <s> Rasked selged veetilgad seisid sinakatel kapsalehtedel nagu elavhõbe , liiguta ainult ja kohe veereb maha . </s> <s> Mustsõstrapõõsastest tõusis vänget lõhna , see segunes tillilõhnaga ja kuulutas kurkide hapendamist . </s> <s> Kukk hiilis ihuüksi marjapõõsaste all , ajas pea kuklasse , pani silmad kinni ja napsas alumiste okste küljest marju . </s> <s> Kukk ajas maiust taga . </s> <s> Marjad varisesid , kui põõsast puutuda . </s> <s> Musti sõstraid aeti harilikult talveks pudelisse nagu mustikaidki , nende peale suhkrut ei raisatud . </s> </p>
<p> <s> " Magus mari isigi ! " öeldi . </s> </p>
<p> <s> " Must sõstar on põhjamaa viinamari , " arvas isa . </s> </p>
<p> <s> Küsisin võõraste inimeste käest : " Mes on põhjamaa viinamari ? " ja vastasin ise : " Must sõstar " . </s> <s> Ka varuküsimus oli mul olemas : " Kis on põhjamaa papagoi ? " </s> <s> Vastus : " Leevike " . </s> </p>
<p> <s> Kargasin üle kitsa madala kraavi . </s> <s> Peenramaa ümber kaevati kunagi kraavid , et vesi ära jookseks , sest maa oli madal ja vesine , savipõhjaga . </s> <s> Mõnikord sai kartuli alles juunis maha panna . </s> <s> Tüma maa ei kandnud varem hobust . </s> </p>
<p> <s> Seisin nüüd mesipuude taga pärnade all . </s> <s> Seal kasvasid mädarõigas ja murulauk , rabarber ja mesiohakad . </s> <s> Kolm mesipuud seisid reas , hallid ja vanad , tõrvapapiga paigatud katustega . </s> <s> Kahes elasid tugevad pered sees , kolmas seisis tühi . </s> <s> Tühi mesipuu ei olnud tegelikult tühi . </s> <s> Vahetevahel tõstis onu sellel mesipuul katuse pealt ära , ajas käe kopitanud kärgede vahele ning katsus midagi . </s> <s> Nüüd tahtsin ma järele vaadata , mis see on . </s> </p>
<p> <s> Mesipuu külje all kasvas riba niitmata heina . </s> <s> Pikad puitunud timutid ja kasteheinad piirasid lennulauda , kus rammus hall sisalik end päikese käes soojendas . </s> <s> Sisaliku silmad läikisid , tema lühikesed jalad seisid harali , soomustega kaetud jäme saba kadus mustendavasse lennuavasse . </s> <s> Hingasin sügavalt sisse ja välja , mu kukal oli kange ning kulmud kortsus . </s> <s> Kartsin , kuid põrutasin jalaga kõvasti vastu maad , judinad seljas . </s> <s> Sisalik lipsas mesipuusse . </s> <s> Mis ma pidin tegema ? </s> <s> Pidin hankima sõjariistu , pidin sisaliku-koletise , sisaliku-lohemao ära tapma . </s> <s> Tõin aida seina najalt katkiste pulkadega reha ja hakkasin sellega vastu mesipuu seinu taguma . </s> <s> Hirmu pärast tagusin nii kõvasti kui vähegi jõudsin . </s> <s> Sisalik jooksis kärgede vahel ringi , sest seest kostis kõva krabinat . </s> <s> Kargasin iga kord tagasi , kui krabinat kuulsin . </s> <s> Tundsin , et kohe pääseb hääl hammaste ja keele vahelt välja , meeleheitlik iitsatus , ja seda kuuldes kukub mul reha käest maha , jooksen minema nii et maa tümiseb . </s> </p>
<p> <s> Mu silmad klaasistusid , seisin mesipuust nii kaugel kui võimalik , kere ette kallutatud , juuksed silme ees , ja põrutasin rehaga kõigest jõust vastu seinu , katust ja lennulauda . </s> <s> Lõppude lõpuks lipsas sisalik mesipuust välja . </s> <s> Viskasin reha maha ja hüppasin röögatades tagasi . </s> <s> Sile , hall ja madal , sibas ta otsejoones kummulikeeratud käru poole . </s> <s> Ta oleks pidanud liikuma nii kiiresti , et poleks võimalik olnud arugi saada , kus ta parajasti on või kuhu ta kaob , aga millegipärast oli ta rohu sees üleni näha nagu üleskeeratav plekk-krokodill . </s> <s> Saba lohisemas , pea püsti . </s> </p>
<p> <s> Olin julge laps , sisaliku ära ajanud laps , nüüd pidin ma selle eest ka midagi saama . </s> <s> Katsusin mesipuu katust pealt ära tõsta , nagu onu oli tõstnud . </s> <s> Katus paistis nii väike , aga oli raske nagu majakatus . </s> <s> Käed ei jõudnud teda kuidagi kinni pidada ja ta vajus mööda kõhtu robinal maha . </s> </p>
<p> <s> Ma ei julgenud mitte kuidagi kätt paksude hallitanud kärgede vahelt sisse pista . </s> <s> Aga kui seal on veel mõni sisalik või mõni must kõva mardikas ? </s> </p>
<p> <s> Lükkasin rehavarrega kärjed laiali ja nägin mesipuupõrandal keset koipuru ja läikivaid mesilasetiibu ühte kitsast pikergust ajalehepaberisse mässitud asja . </s> <s> Hoolimata sisalikest ja kärjekoidest tõusin kikivarvule ja ajasin käe nii sügavale kui vähegi ulatasin . </s> <s> Kui kuld , teemandid ja tarkade kivi juba käeulatuses , ei siis hooli kangelane enam koormahobustest , juhtkoertest , naistest , lastest ega oma kõhunahast . </s> <s> Mu jalad tolknesid õhus , kõhtu lõikas valusasti mesipuu õhuke terav äärelaud . </s> <s> Tundsin taruvaigu lõhna , mustad kusirautsikad jooksid mööda kolletanud ajalehte . </s> <s> Niiskuse käes pehmeks läinud paber ei krabisenud , puulehed ei kahisenud , sirts ei siristanud , kana ei kaagutanud . </s> <s> Midagi polnud kuulda ega näha . </s> </p>
<p> <s> Paberi sees pidi olema raske ja õhuke ese , hoidsin seda kõvasti peos . </s> <s> Kõik jäi sinnapaika , reha ja mesipuu katus . </s> <s> Läksin marjapõõsaste ja jorjenite vahele kindlasse varjupaika . </s> <s> Siin oli maas m i n u jalajälgi , mustsõstraoksa küljes läikis pikk juuksekarv m i n u peast , lauatüki peal vedeles roostetanud suupill , m i n u sülge täis . </s> <s> Kus oleks veel julgem võõraid jõude vabadusse lasta ! </s> </p>
<p> <s> Nägin paberi seest välja tulemas pikka külma noatera , tõelist sileda süsimusta peaga tapariista . </s> <s> Tera keskelt paistis sirge vagu . </s> <s> Teadsin väga hästi , misjaoks on seatapupussidel tera sees soon . </s> <s> Tera läheb siis libedamini kõrri , veri pole takistuseks ees , vaid jookseb mööda noasoont välja verenõusse . </s> <s> Kui seatapupuss oli kohtlane ning rasvane ja justkui käis pikkade valgete aluspükstega , siis see siin oli kaval , külm ja käis taljesse võetud nahkkuuega . </s> <s> Kui ta üldse puss oli ? </s> </p>
<p> <s> Olin korraga segatud tumedasse loosse . </s> <s> Siinsamas oma koduõues sõstarde ja kurkide vahel , kanade silma all . </s> <s> Ühe ropsuga . </s> <s> Manni võis vanaema ööseks sahvrisse viia , piibud seisid vaguralt kapis paigal . </s> <s> Piibud ja Mann andsid mulle selgesti mõista , et ma olen alles laps , l a p s e k o n n , minu hirmud on minu eesõigus . </s> <s> Aga mis ma nüüd pidin tegema ? </s> <s> Võisin ju röökida : " Nunnad ja mungad ! </s> <s> Vaarao ! " , võisin jalga vastu maad lüüa ja nõuda : " Noh ! </s> <s> Kas saab juba ! " </s> <s> Võisin meelde tuletada lasteraamatu salmi : </s> </p>
<p> <s> Palju õnne , Rosalinda ! </s> </p>
<p> <s> Mingu nahk sul kõrgelt hinda ! </s> </p>
<p> <s> Saagu sinust krae ja kinnas </s> </p>
<p> <s> äriaknal suures linnas ! , </s> </p>
<p> <s> kuid sellest polnud siin abi , see ei mahtunud neisse reeglitesse . </s> <s> See oli hoopis midagi muud . </s> <s> See polnud hirm , millega tasuks edvistada . </s> <s> Minu ees nätskel mullal lebas lihtsalt üks tarvitatud Saksa tääk . </s> <s> Kaugelt vaenuväljalt kaasa toodud . </s> </p>
<p> <s> Siin-seal tõusis maast udusambaid , mis ulatusid taevasse , päike kord kadus ära , kord ilmus jälle välja . </s> <s> Udusambad seisid tanumas , valgus tuli läbi vine , valgus tõstis silme ette mitu pilti raamatust " Eesti rahva ennemuistsed jutud " : soome-ugri püstkodadest tõuseb suits otse üles , taevas ujuvad rüütlilossid , karjapoiss istub käsipõsakil kivi otsas , ahistus hinges , metsade ja maade keskel seisab pikaks veninud vanakurat , kelle selgroovagu mustendab . </s> </p>
<p> <s> Lükkasin läikivat tera jalaga , mängitasin teda käes , silitasin tema siledat pead . </s> <s> Siis mässisin ma tema külmavereliselt tagasi paberisse . </s> </p>
<p> <s> See polnud m i n u a s i . </s> </p>
<p> <s> M i n u a s j a s t sain aimu alles 1964. aasta talvepäeval Tartus , mil jäätanud tänavatel liikus lumetuisk ja sööklarestoranis " Võit " tõusis paks kibe sigaretisuits lakke . </s> <s> Seina ääres aga istus eesti luuletaja Alliksaar nagu selle varakustuva päeva hing käsipõsakil hernesupitaldrikutega täidetud laua taga . </s> <s> Suitsuse lae all ujusid maailmalinnad . </s> <s> Ta vaatas otse enda ette ja kirjutas terava pliiatsiga kollakale paberipoognale : " Mis saabub ja mida ma soovin , on jubedalt erinev . " </s> </p>
<p> <s> Tema truud pruunid silmad jooksid realt reale ja käe vari liibus tihedalt vastu lehte . </s> </p>
<p> <s> M i n u a s i on raamatute " Ankruhiivaja " ja " Tule ikka mu rõõmude juurde " ilmumine , ajalehed ja päevauudised 1968. aasta augustis , noot Hiina valitsusele 1979. aasta pikal külmal talvel , niisamuti on m i n u a s i juunipühapäev 1979 Drottingholmis , kitsad siledad kruusateed roheliste nõlvade vahel ja suurejooneline külm taevasina iga hoiaku ja iga liigutuse taga . </s> <s> Linnalähedased supelskäärid heleda päikese all , " Silja-Line'i " ja " Viking-Line'i " kõrged reisilaevad tuhandete madalate purjekate ja mootorpaatide keskel , siis ikka harvemad ja harvemad saared , siis lagedad pühalikud kaljud , siis ulgumeri , kõle vesi valge taeva all , tundide viisi . </s> <s> Siis Pirita ja Lasnamäe , Tallinna suits . </s> <s> Kolmkümmend viis aastat Ristikivi luuletust : </s> </p>
<p> <s> Läheksin küll , aga vesi on ees , </s> </p>
<p> <s> vesi ja kõledad kaljud </s> </p>
<p> <s> lausutud kerge rootsi aktsendiga . </s> </p>
<p> <s> Olin nagu kell , väike ja võimas . </s> </p>
<p> <s> Minu sees liikus tulevik . </s> </p>
<p> <s> Onu sees oli hirm ärapeidetud Saksa täägi pärast , vanaema sees mure riigilaenu maksmise ja piimanormi pärast , ema sees ahastus suhkru ja palituriide pärast . </s> <s> Mina olin neile lohutus ja vandetõotus tuleviku käest . </s> <s> Mind nähes pidi onu aimama maameeste suuri palkasid ja paljusid peedipudeleid , ema sinist krimpleenkostüümi ja keemilisi lokke , vanaema pastelde asemel tenniseid , plastmassist prillitoosi , eesti rahvas " Viru " hotelli ja diskot , lifte ja elektripliite , värviteleviisoreid ja velvetfarkusid . </s> <s> Ükski rahvas ei või täpselt ette teada , mida ta lapsed talle tõotavad . </s> </p>
<p> <s> Jõhkra muretusega kandsid viieaastased sitsikleite ja paigatud pluuse , kaugel ees ootasid neid džiiniaastad ja sametseelikuaastad . </s> <s> Mis sai selle vastu teha kolhoosibrigadir , kes vanaema peale sabotaaži eest kõige kõrgemasse kohta kaevata lubas ! </s> <s> Ma võisin kurjale brigadirile näidata laudanurga tagant keelt ja teha " Pöö-pöö ! " , minu silmist aga vahtisid talle juba ilmsüütult ning vääramatult vastu uued ja uhked kolhoosikeskused , KEK-id ja MEK-id , karpkalatiigid ja garaažid . </s> <s> Ka brigadiri puusärk paistis sealt , sest ta oli juba vana mees ja tema elupäevi tulevikuni ei jätkunud . </s> <s> Tema tulevik oli juba käes ja see oli omal ajal jõukatele peremeestele niisama väljakutsuvalt tema poisikesesilmist välja vahtinud ning madruseülikondades ja golfipükstes lastele ränki puhvaika-aastaid tõotanud . </s> </p>
<p> <s> Viisin täägi mesipuusse endisele kohale ja punnitasin katuse peale tagasi , sealjuures tõmbasin küünarnuki marraskile ja lakkusin haige koha keelega üle nagu koer , olin kindel , et see võtab valu vähemaks . </s> <s> Võtsin maja vundamendi pealt lehmaketitüki , tõin toa tagant liivahunnikust traatora ja tühja õmblusmasinaõlikannu , kahmasin õuest pingi pealt Manni ja läksin kartulimaale . </s> <s> Madalates kohtades olid vaod veel vett täis , aga ülemises otsas , kõrgemal , mustendas vaopõhjas rasvane nätske muld . </s> </p>
<p> <s> Oli täiesti vaikne , lehed ei liikunud , maa auras ja taevasse tõusis üha paksem hämu . </s> <s> Valge ümmargune päike paistis läbi selle sombu , varje ei olnud , ainult hallikas valgus ja niiske leitsak . </s> <s> Kartul oli ammu ära õitsenud , varte küljes rippusid rohelised munad , kartuli marjad . </s> <s> Kükitasin maha ja nüüd ei võinud mitte keegi mind näha . </s> <s> Ei brigadir ega Võtiksaare Riks . </s> </p>
<p> <s> Pruuniplekilised närtsinud lehed tõusid üle pea , vänge kartulipealsete lehk lõi ninna . </s> <s> Valelik hilissuve ilm , kaugel eilsest tõsisest kargusest . </s> </p>
<p> <s> Võtsin Mannil sinise villase kleidi seljast ära , ta oli sündinud vang , musta-hallitriibuline alandlik kogu . </s> <s> Ta vajus kartulivakku pikali , kuid seda ma ei saanud lubada . </s> <s> Ka ei tohtinud ta sattuda väljapoole ketiga piiratud maa-ala . </s> <s> Õhtu eest makstakse kätte hommikul ! </s> <s> Triibuline Mann pidi kaevama mulle kindlusekraave ja salakäike . </s> <s> Mererohi tema kõhus kõhises tasakesi ning tema kintsud tolmasid . </s> </p>
<p> <s> Ma kaapisin tema kätega märga mulda . </s> </p>
<p> <s> Mind piirasid lausikud maastikud , lehmakarjamaad ja kespõllud ning ähvardas südamereuma . </s> <s> Korterit minu jaoks pidi hakatama ehitama alles kahekümne seitsme aasta pärast . </s> <s> Seitsmeaastane Mati viskas parajasti oma küürus vanaema kiviga ja läks tuppa surmamasina skeemi joonistama . </s> <s> Ta on sellest kirjutanud . </s> <s> Nelja-aastasele Marile pandi jalga valged tuttidega põlvikud ja ta viidi Kadriorgu jalutama . </s> </p>
<p> <s> Mina aga sidusin samal ajal Manni jalad sitkete timutikõrtega kinni ning viisin ta kuuri hekslimasina kasti , karistuseks ja õpetuseks . </s> <s> Ise läksin võtsin kaevu pealt kausi alt leiba . </s> <s> Leivakooruke lõhnas nii , et suu läks vesiseks . </s> <s> Mu käed olid paksu poriga koos ja leiva maik läks segi mulla maiguga . </s> </p>
<p> <s> Kaevus läikis vesi nagu must kopeerpaber . </s> <s> Kopeeri ja keemilisi pliiatseid oli mul külluses , samuti nagu rohekassinist joonelist paberit , vanu rongipileteid ning rahakaartide kontse . </s> <s> Kui isa käis , siis ta tõi . </s> <s> Need kõik olid praegu toas luku taga nii nagu suhkur , sahhariin ja soolaräimedki . </s> </p>
<p> <s> Kanad nägid , et ma söön , ja tulid joostes kaevu juurde . </s> <s> Viskasin neile küll leiba , aga kinni võtta ei viitsinud ühtegi , kuigi enamasti ma võtsin mõne just söömise pealt kinni . </s> <s> Kukk oli kogenum ja ei andnud ennast nii lihtsalt kätte . </s> <s> Kuke kinnivõtmine oli suursündmus . </s> <s> Selleks tuli teha pikki ettevalmistusi , lükata aidauks lahti , visata aidapõrandale teri ja kutsuda : " Tip-tip-tip ! " </s> <s> Kui kukk juba sisse läks , oli paras aeg uks kinni lüüa ning kukk sülle rabada . </s> <s> Ta küünistas ja rapsis , aga teda tuli hoida nii , et ta tiibu ei saaks liigutada . </s> <s> Siis võis näpuga katsuda kuke harja ja vaadata ta kõrva-auke , mis olid karvaste padjakeste all peidus ja millede käppimine kukke väga ärritas . </s> <s> Ta ajas silmad pahupidi ja lõõtsutas kurjalt . </s> <s> Tema süda tagus kõvasti . </s> <s> See ajas segadusse ja sundis teda rutem lahti laskma , kui tegelikult oleks tahtnud . </s> <s> Kuke süda võis hirmust lõhki minna . </s> <s> Kukk tundis midagi . </s> <s> Aga mida ? </s> </p>
<p> <s> Mann ei tundnud midagi , see oli selge . </s> <s> Hekslimasinakastis kartsas olek ei mõjunud talle üldse , ainult pori tema kerel oli selle aja sees , kui ma sõin , ära kuivanud . </s> <s> Päästsin ta jalad lahti ja viisin ta kartulimaale tagasi . </s> <s> Lammutasin kindluse ära ja panin Manni kartuleid võtma . </s> <s> Vahetevahel pidi ta üritama põgenemist , et ma saaksin teda traadist ora ja kuullaagriga ähvardada . </s> </p>
<p> <s> Kleepuvas hallis soojuses hakkasin ma hauda kaevama . </s> <s> Võisin ju vanaemale ütelda , et siga purustas Manni ära . </s> <s> Kui siga purustas ära minu botikud ja ühe elusa kana , miks ei või ta siis Manni ära purustada . </s> <s> Muutusin suureliseks , nuuskasin peedilehtedesse nina ja nuusutasin hiliseid rõikheinaõisi . </s> <s> Teadsin väga hästi , et ajan auku ainult peotäie mererohtu ja tolmu , miks see mind siis ringi vahtima sundis , mida ma kartsin ? </s> </p>
<p> <s> Ajasin haua kinni ja kaevasin uuesti lahti , ma ei saanud ju Manni kartulimaale matta . </s> <s> Varsti hakatakse kartuleid võtma , vaod aetakse lahti ja koos odenvaldi kartulitega tuleb maapimedusest päevavalgele ka mahamaetud Mann . </s> <s> Minu käest küsitakse , kuidas Mann maa sisse sai . </s> <s> Vale tuleb välja . </s> <s> Valel on lühikesed jalad . </s> </p>
<p> <s> Võtsin aida nurga kõrvalt labida ja läksin maja otsa juurde suure kontpuu alla . </s> <s> See oli vilu ja niiske koht , marjapõõsaste , õunapuude ja lillepuhmaste vahel . </s> <s> Siia ei olnud teistel asja . </s> <s> Siin seisis ainult see kontpuu ja kaapis talvel oma veripunaste okstega tagatoa akent . </s> </p>
<p> <s> Raske oli kaevata , kontpuualune muld ei olnud kohev ega puhas nagu kartulivaos , vaid rohujuuri täis , raske ja pime , sinakasroosad vihmaussid vingerdasid mullakamakate sees . </s> <s> Küll nad hakkavad ka Manni peal vingerdama ! </s> <s> Kindlasti võtan ma ta varsti mulla seest välja ja vaatan , mis tast on saanud . </s> </p>
<p> <s> Panin Manni selili auku ja ajasin mulla peale . </s> </p>
<p> <s> Rohkem ei ole ma teda näinud . </s> </p>
<p> <s> Võimalik , et kontpuujuurte vahel on tänini väike hall kivipea . </s> <s> Hakkasin kontpuualust maalappi kartma kohe peale seda , kui olin haua ära tasandanud , pelgasin painduvaid punaseid kontpuuoksi . </s> <s> Olin kalendrisabast lugenud , et Uuralite taga kasvab mets taigaa ja selles taigaas on inimesesööja puu . </s> <s> Ükskord näeb jahimees , et puu võtab tema koera kinni ja imeb koera liha kontide pealt ära , nii et ainult paljas luukere kõlgub okste vahel . </s> <s> Üks teine eriti ablas puu olevat aga ära söönud jänese , hundi ja väikese hiina vanamehe . </s> </p>
<p> <s> Luusisin edaspidi tihti kontpuu ümber . </s> <s> Selle oksad kõikusid pahaendeliselt . </s> <s> Arvata võis , et nad varem või hiljem kellegi kinni võtavad . </s> </p>
<p> <s> POLNUD VEEL VALGEKSKI LÄINUD , kuid meil emaga olid silmad juba pestud ja jalad kinni . </s> <s> Mulle pandi selga kahar traksidega flanellseelik ning seoti pähe valge rätik , ema kandis klaasnööpidega bembergkleiti ja kandiliste õlgadega pikka taljes kampsunit . </s> <s> Tema juuksed olid otsaeest kõrgesse rulli keeratud , külgede pealt ja tagant aga ulatusid sirgelt õlgadeni . </s> <s> Käes hoidis ta kahe sangaga mustast vakstust kandekotti . </s> </p>
<p> <s> Astusin pika sammuga , mu sukad oli kaste märjaks teinud ja rätikusõlm lõua all läks ühtepuhku lahti . </s> <s> Siis jäin ema ette seisma , ajasin pea kuklasse ja käskisin : " Seo kinni ! </s> <s> Noh , kas saab juba ! " </s> </p>
<p> <s> Läksin elus esimest korda l i n n a. </s> <s> Mul olid jalas kõvade kappidega pruunid sandaletid ja marssalikepike paunas . </s> <s> Mõtlesin murelikult ja edevalt , kas inimesed ikka aru saavad , et m i n a olen lõpuks välja ilmunud . </s> </p>
<p> <s> Läksime läbi hommikuse udu mööda mitmesaja-aastast vankriteed , mille ühel pool ääres kasvas ilus hõre kaasik , teisel pool paks pime kuusik . </s> <s> Metsa maharaiumiseni ja maaparanduseni läks veel hulk aastaid . </s> <s> Mida kaugemale me kodust jõudsime , seda kõrgemaks muutus maa . </s> <s> Äkki lõppes mets ära ja algasid viljaväljad , nende keskel seisis suur hall talu . </s> </p>
<p> <s> " Nüüd oleme varsti suure tii pääl vällas , " seletas ema ja pühkis rohutuustiga mu sandalette . </s> <s> " Sii on Nurmissaare talu , kas tunned ära ? </s> <s> Sa oled siit vanaemaga müüda käind küll . " </s> </p>
<p> <s> Ma ei hoolinud üldse Nurmissaare talust , tahtsin rutem linna jõuda . </s> <s> Ema võttis mul koguni käest kinni , muidu ta ei võtnud kunagi . </s> <s> Mu kõht oli punnis , pea ümmargune , nägu roosa ja juuksed valged , rätik libises ühtelugu peast ära . </s> <s> Olime nagu kaanepilt raamatule " Ema ja laps " . </s> <s> Olin teel Moskvasse , Tallinnasse , Riiga , Võrru , Türile , Berliini , Leningradi , olin nii kuueaastane Oskar Luts kui ka väike Illimar , kuigi ma ei istunud vankris ja isa ei näidanud mulle piitsavarrega linnatorne . </s> <s> Päike paistis selgest taevast , udu vajus maha , pääsukesed istusid telefonitraatidel rivis . </s> <s> Meile tuli vastu Klaassilmaga-Kusti , hall kampsun seljas , kalifeed ja kalossid jalas . </s> <s> Ta ütles emale : " Tervist , " ema küsis , kuidas Mahta tervis ka on . </s> </p>
<p> <s> Kusti hõõrus lõuga ja kurtis : " Jääh' , misnd tervist või Mahta sai arstitõendi . " </s> </p>
<p> <s> " Ah sai peris sihandse tõendi va ? " päris ema kadedalt . </s> </p>
<p> <s> Kusti luuras mütsisirmi alt ja urises : " Nujaa noh , temal on jalasäärde pääl veresoonte laienemene või mes kurrat ta on . " </s> </p>
<p> <s> Ema arvas : " No panevad ehk kergema töö pääle , peedipäälsid lõikma või linapeosi tegema . " </s> </p>
<p> <s> Kusti aga arvas : " Jääh , kurrat ! " ja uuris : " Lähad linna va' ? " </s> </p>
<p> <s> Ema vastas mokaotsast : " Nuujah . " </s> </p>
<p> <s> Läksime veel natuke maad edasi ja jäime seisma , ma küsisin : " Ema , mespärast me nüid seisma jäime ? " ja ema selgitas : " Pussi uutame . " </s> <s> Tema nägu läks äkki mossi ja ta sosistas mulle : " Näe , kas põle ull , Piirissaare Ann tuleb oma Lainega ka pussi pääle . </s> <s> Ütle siss ilusti tere ! " </s> </p>
<p> <s> See Laine oli ema endine kooliõde . </s> <s> " No on sel alles kõri ! " öeldi tema kohta , sest tal oli väga kõva hääl . </s> <s> Ema läks Lainega koolis tülli , sest ükskord pidi ta haigele kooliõpetajale köömneteed keetma , Laine aga oleks tahtnud ise õpetajale teed pakkuda ja rääkis teistele tüdrukutele , et ema keedetud tee olnud lahja nagu taksikusi . </s> <s> Ema teadis rääkida , et Laine paneb suurest laiskusest ja lohakusest katkiste sokkide asemel terved labakindad jalga , keerab veel kindapärad julgesti saabaste peale ka nagu sokisääred , ise praalib : " Perset kah ! </s> <s> Kis mind näeb ! " </s> </p>
<p> <s> Viljalõikuse ja kartulivõtmise ajal kostsid Laine sajatused läbi võsade ja padrikute ning tungisid saboteerijate ja tööpõlgurite haigevooditesse , tehes nende silmad valgeks ja lõuapärad kangeks . </s> </p>
<p> <s> Meie poole tulid kaks naisterahvast , pikk ja kõhn , sirge selja ning teravate silmadega Ann ning lühike ja jäme , punnis näoga ja justkui hoopis ilma silmadeta Laine . </s> <s> Tema seelik oli eest pikem kui tagant , aga kindaid tal minu pettumuseks jalas ei olnud . </s> <s> Käes hoidis ta samasugust kahe sangaga vakstukotti kui minu emagi . </s> </p>
<p> <s> " Tere Hilda ! " hüüdis Laine emale ja tegi väga lahke näo . </s> <s> Ema tegi niisama lahke näo ning vastas : " Tere Laine ! " </s> </p>
<p> <s> Vinduvaid salatülisid nähes tulevad mulle ikka meelde need " tere Hilda " ja " tere Laine " . </s> </p>
<p> <s> Ootasin , millal Laine hõiskab : " Perset kah ! " </s> <s> Selle asemel ta paristas : " Hilda , kassa oled kuulnud , et Tõhu Mahta ei käi tüül ? </s> <s> Räägivad , et olla aige , aga kis seda usub ! </s> <s> Omal kintsud jämedad kui palgid ja nägu punetab pääs . </s> <s> Kas teesed piavad orjama ja tema kurat magab maas ! " </s> </p>
<p> <s> Ann manitses : " No mes sina lõugad ! </s> <s> Kas sina teise äda tääd ! " </s> </p>
<p> <s> Lainel pritsis suust sülge , tema hääl muutus nutuseks : " Kas näed nüid , Hilda , tema annab ikki kõigile õigust . </s> <s> Ema , kurat , kas sa piad ükskord oma lõuad kinni ! " </s> </p>
<p> <s> Ann lausus tasakesi : " Küll surm nad kinni paneb , " ja vaatas üle meie peade . </s> <s> Tal oli uhke nägu . </s> </p>
<p> <s> Oldi vait , tammuti jalalt jalale ja kohendati rätikuid , kuni ema imestas : " Nää , Ants juba tuleb ! " </s> </p>
<p> <s> Käänaku tagant sõitis välja lühike punane pika ninaga buss ja jäi meie juures seisma . </s> <s> Ronisime sisse ja ütlesime Antsule tere , Ann otsis seelikutaskust taskurätiku ning sealt seest raha . </s> <s> Emagi andis Antsule kakskümmend viis rubla ja lausus : " Lapse võtan sülle . " </s> </p>
<p> <s> Olin vait ja hakkasin aknast välja vaatama . </s> <s> Eriti püüdsin vaadata bussi rataste alla , sest ühes kohas pidi tee peal olema asfalt maas . </s> <s> Tahtsin väga asfalti näha , kuid ei näinud mitte midagi peale kruusa ja rohu . </s> </p>
<p> <s> Ants keeras ees rooli ja arutas : " Nüüd saade riigipussiga linna , ää et Ants pussijuhiss edesi jäeti ! " </s> </p>
<p> <s> Laine itsitas : " Sul on ju pailu raha küll ja rasva ka sellas , mes sii pussi riigistamene sinule tiib , " aga Ants lausus pühalikult : " Sii puss tähendas minule väega pailu . </s> <s> Ta tähendas minule pailu rohkem , ku' teie arvate . </s> <s> Siia on kõik minu jõud ja edesipüidmene sisse pantud . " </s> </p>
<p> <s> Mõne aja pärast jõudsime võsade vahelt välja , ümberringi tekkis orge ja künkaid , vahetevahel pidas Ants bussi kinni , siis tuli sisse võõraid inimesi , kõik hõikasid : " Tere Ants ! " ja Ants vastas : " Tere no tere , vana kere ! " </s> <s> Mõned pärisid , palju sõit täna ka maksab , ja Ants räuskas : " Antsu taks on Antsu taks ! " , tema must nahkkuub kägises ja kukal punetas . </s> </p>
<p> <s> Vanamehed upitasid bussi suuri kompse ja rääkisid kõvade häältega . </s> <s> Mõned köhatasid ja küsisid viisakuse pärast : " Ei tää , mes sii ilm ka tegema akkab ? " , mõned otsisid raha püksivärvli vahelt ja mõned seelikusaba alt . </s> <s> Bussis keerlesid naftaliini , tolmu ja lehmalauda haisud . </s> <s> Ema ajas mõne kaugemalt-tuttavaga juttu , minu kohta öeldi : " No kas sa näe ! " ja küsiti , mis ma kodus teen . </s> <s> Vastasin tõsise jämeda häälega : " Kanu munetan , " selle peale naerdi natuke , aga pealiskaudselt ja murelikult , sest kõigil oli linnas asju ajada , linn aga jõudis üha lähemale ja lähemale . </s> </p>
<p> <s> Asjad , mida ajada tuli , panid inimesi nihelema , nina nuuskama , pükse kergitama ja rätikuid kohendama . </s> <s> Mõnel oli võikäntsakas kotis . </s> <s> Kes võiga läks , läks kindlasti arstitõendit hankima , sest võid nagu varjati teiste eest . </s> <s> Kui ema käest küsiti , mis linna asja , siis ta vastas alati ühtemoodi , mokaotsast : " Ah , piab aptiiki minema . </s> <s> Ema tervis põle peris ää . " </s> <s> Ta ei julgenud üles tunnistada , et apteek on kõrvaline asi , et tegelikult peab ta lapse linna viima , muidu ei lase laps enam elada , vaid lõugab ööd ja päevad : " Ema , lähme linna ! </s> <s> Ema , kunas me linna lähme ? </s> <s> Ema , miks me linna ei läha ! " </s> </p>
<p> <s> " Vaata nüid oma linna ! " sundis ema turtsakalt , sest ma olin tema kleidi eest täiesti kortsu istunud . </s> </p>
<p> <s> Nägin läbi tolmuse bussiakna puulatvadest ja metsast piiramata sinist hiigeltaevast , ja alles seejärel järve orus ning maju mäekünka otsas . </s> <s> Nägin kõrgel taevas linde ja väikest valget poolkuud . </s> </p>
<p> <s> Oli see vastukaja tõelistele linnataevastele kõrgete majakorruste akendes ? </s> <s> See suur taevas tekitas ärevust ja ärevus kestis seni , kuni bussist maha ronisime . </s> <s> Siis seisime järsku pika punase telliskivimüüri ääres ja mul oli ähmane lootus tunda juba nüüd masinakohvi , värskelt teritatud pliiatsite , metrootunnelite lõhna . </s> <s> Hakkasin virisema , sest see linn haises värskest hobusesõnnikust ja praetud pekist . </s> <s> Majad seisid reas nagu kastid . </s> </p>
<p> <s> " Nii madalad majad ongi või ? " küsisin pahuralt ja ema nähvas : " Sulle ei kõlba ka mette ükski asi ! </s> <s> Jumal , jumal küll , miks ma ometi siia tullin , oless võind parem omas kodus rahu olla ! " </s> </p>
<p> <s> Üksik hall " Pobeda " sõitis aeglaselt mäest üles , suured pärnalehed kahisesid , õuedest paistsid puuriidad ja luitunud kemmergud . </s> <s> Valged floksid lõhnasid läbi tarade . </s> </p>
<p> <s> Hoidsin jälle ema käest kinni . </s> <s> Majad muutusid natuke kõrgemaks , inimesi tekkis tänavale rohkem . </s> <s> Nägin esimest korda elus tuvi , muruplatsi ja jäätisetuutut . </s> <s> Läbi muru jooksid sirged teed , teede ääres seisid pingid ja prügikastid , pinkidel istusid emad lastega . </s> <s> Lapsed sõid jalgu kooditades jäätist ja nende ees kõndisid paksud tuvid läikivate ning sillerdavate kaeltega . </s> </p>
<p> <s> Posti otsast valjuhääldajast kostis lastekoori laul : </s> </p>
<p> <s> Sa valmistu käima teed aastate pikka , </s> </p>
<p> <s> sul kommunist eeskujuks eel </s> </p>
<p> <s> - sest õpi ja tööta vaid rahva heaks ikka , </s> </p>
<p> <s> sa , Nõukogu maa pioneer </s> </p>
<p> <s> Mööda tippis siledaks kammitud peaga suur tüdruk , valge lehv patsis ja must põll ees , käes uus jäik portfell ning kimp astreid . </s> <s> Vahtisin üleõla tagasi ning ema vedas mind kättpidi järele . </s> </p>
<p> <s> Jäin seisma , põrutasin jalaga vastu maad ja nõudsin : " Kuulame laulu ! " </s> <s> Istusime kitsale rohelisele pingile , päike säras taevas , liiv krudises teerajal , muusika möirgas ja koolilapsed läksid kooli . </s> <s> Nende portfellides peitusid uued puhtad eesti keele lugemikud , mis sisaldasid salapäraseid küsimusi : " Mis pudenes Fedja seljakotist välja ? " , " Missugune kavatsus oli vanaisa Zahharil ? " ja " Miks vihkab kolhoositalurahvas kännustikke ja raiesmikke ? " </s> <s> Pinalites kolksusid uhked kandilised klaassulepead paissulgedega nr. 11 , lugemikes räägiti Dagestani pioneerist-hobusekasvatajast Barasbi Hamgakovist ja kuulsast väikesest puuvillanoppijast Mamlakat Nahangovast . </s> </p>
<p> <s> Olin korraga väga õnnelik , mu jalad kõlkusid , suu oli naerul . </s> <s> Tuvid kudrutasid , julge muusika täitis õhku , olin laps - rahva tulevik . </s> <s> Peaasi , et rahvas kärsituks ja pahaseks ei saa , kas ta jõuab ikka ära oodata , millal laste jalad ükskord maha hakkavad ulatuma . </s> </p>
<p> <s> Valjuhääldaja üürgas , koolitüdrukute valged põlvikud välkusid põõsaste vahel , ema kotis oli kolmkümmend rubla raha , teda ei saadudki pooleks aastaks Pärnumaa turbarappa tööle saata , sest tal oli alla kaheksa-aastane laps . </s> <s> Ta sundis : " Lähme nüid jälle edesi . " </s> </p>
<p> <s> Emal oli a s i a j a d a. </s> <s> Käskisin : " Ema , osta mulle raamat ja vihik ! " </s> <s> Ta lubas ebamääraselt : " Eks näeb " ja viis mind vägisi pargist ära , ära platsilt , kus ma olin iseäralikust , läbi keha voogavast õnnetundest maigu suhu saanud . </s> <s> Justkui saaksin ma peale seda lugeda lihtlabaseid salmikesi : " Tipa-tapa , vaata , papa " või " Neile aga lavatsil mängib kukekese lõõtsapill . " </s> </p>
<p> <s> Tänava ääres seisis jäätiseputka , seal sees istus tüse vanamutt valge kitliga ja tema ees seisis terve torn tühje pruune vahvlitopsikuid . </s> <s> Ema küsis ühe rosina-koorejäätise , vanamutt võttis tornist kõige ülemise topsiku ja tõstis pikergusest plekknõust sinna sisse ühte valget asja , see oligi jäätis . </s> <s> Topsikule kerkis seda terve kuhi ja see kõik kaaluti kaalu peal täpselt ära . </s> <s> Siis sain ma selle endale . </s> <s> See oli tihe rammus koorejäätis , mis mustendas rosinatest . </s> <s> Panin väga imeks , et topsik on söödav . </s> <s> Mõtlesin , et ise saaks veel parema jäätise teha , kui oleks ainult rosinaid , lund ja vahvlitopsikuid . </s> </p>
<p> <s> Ema vaatas üksisilmi minu jäätist ja neelatas . </s> <s> Nurisesin : " Ema , ma'i taha änam , ta on sihande rasvane " ja olin rõõmus , et ma sellest lahti sain , sest see hakkas ruttu sulama ja tilkus mööda sääri alla sandalettidesse . </s> <s> Ema suu läks naerule , ta võttis kähku minu käest jäätise ära ja hammustas mõnuga . </s> <s> Kõndisin , selg ees ja nägu ema poole ning vaatasin , kuidas ta sööb . </s> <s> Tema randmed olid peenikesed , kuid käed laiad , sõrmeküüned aga lühikesed ja pragunenud . </s> <s> Need ei läinudki päris puhtaks . </s> <s> Ta peenike piht ja päevitunud nägu paistsid siin hoopis teistsugused kui kodus või metsas . </s> <s> Ta sõi suuga aplalt jäätist ja silmadega teiste inimeste riideid ; vakstuninadega riidekingad jõudsid ta kannad juba punaseks hõõruda . </s> <s> Ta ei olnud kunagi automaattelefoni ega gaasipliiti kasutanud , ei olnud rongiga sõitnud , ta ei olnud merd näinud , ta ei olnud uksekella helistanud , ta ei olnud külmutatud kala söönud , ta ei olnud radiaatorit käega katsunud . </s> </p>
<p> <s> Ta pühkis suu puhtaks , kohendas mu seelikut ja näitas mulle siis kirikut . </s> <s> See seisis rohelisel künkal ja nägi välja nagu võõralt maalt siia sattunud . </s> <s> Punane telliskivitorn tõusis külma põhjamaataevasse , vanad puud kohisesid tumedalt ja all orus jooksis oja , mille mustendavas käärus ujusid luiged . </s> <s> Vahtisin ahnelt ümberringi ja nägin torni otsas kukke . </s> <s> " See kukk on nii suur kui vasikas , " seletas ema . </s> </p>
<p> <s> Sel hetkel oli meil üks jalg juba tulevikus . </s> <s> Ema võis kindel olla , et tiisikus , südamereuma ja keskkõrvapõletik mind maha ei murra , tema ise saab kõik oma importkingad , soome keele kursused ja Moskva-ekskursioonid kätte . </s> <s> Lähme jälle kirikust mööda ja ta lausub harjunult : " See kukk on nii suur kui vasikas ! " </s> </p>
<p> <s> Olen südamest rõõmus , et mu lapsepõlv on möödas , et ma ei pea jälle ema käest kinni võtma ja ühest roheliseks värvitud aiaväravast sisse minema . </s> <s> Aga enne kui selle väravani jõudsime , pidime veel pika maa maha vantsima . </s> </p>
<p> <s> Aia ääres kõndisid valged kanad ja saputasid tiibu , värava juurest viis tee pruuni puumajani . </s> <s> Õues seisid kõrged lauavirnad ning kruusa- ja kivihunnikud . </s> <s> Ema koputas ukse peale ; sees kukkus koer kurjalt haukuma . </s> <s> Enne kui uks lahti läks , kostis kobinat ja kolinat , ukse peale ilmus suur kandilise näo ja lokitud juustega naine , juuksed klambriga kõrva taga kinni . </s> <s> Esikuhämaruses seisis kõverate jalgadega madal , sile ja pruun taksikoer . </s> <s> Tal oli lai rind ja targad inimesesilmad . </s> <s> Tema ülemine mokk läks kavalalt kortsu ning kerkis nii kõrgele , et valged hambad ja mustad igemed paistsid . </s> </p>
<p> <s> Naise nimi oli Senni , ta viis meid tuppa ja pani diivanile istuma . </s> <s> Meie selja taga seinal rippus pruunide põhjapõtradega vaip , ümmargusel jämedate jalgadega laual seisis savivaas astritega , laua kohal laes roosatas siidist lambivari , mille narmad tasakesi liikusid . </s> </p>
<p> <s> Teisest toast paistsid läikivrohelise vatitekiga kaetud lai voodi ja kaks öökappi , teine teisel pool voodit . </s> <s> Puudus ainult ajalehte lugev karm , kuid hell isa , sukka kuduv prillidega vanaema ja klotsidega mängiv priske laps , siis oleks see olnud tõeline aabitsapildikodu . </s> </p>
<p> <s> Taks tõmbus laua alla kerra ja jälgis meid kulmu alt . </s> <s> Kui ma jalgu kõlgutasin , haukus ta kõlavalt ning huviga . </s> <s> Senni pani laua peale klaasvaagna kommidega ning sundis mind : " Võta kommi ja paku emale ka ! " </s> <s> Need olid šokolaadikommid , mitte moosikaramellid . </s> <s> Olin ükskord juba okolaadi saanud ka . </s> </p>
<p> <s> Ema istus sirgelt , kott süles . </s> <s> Senni kinnitas : " Heino tuleb iga minut kodu , ega sul siis nii suur kiire ei ole . " </s> </p>
<p> <s> Jutt keeraski selle Heino peale ja Senni põsed läksid punaseks , käed puusa ning kõnetoon kurjaks . </s> <s> Ta käratas : " Litsile tõi s a l l i ja mulle p a n n i ! " </s> </p>
<p> <s> Taks kargas püsti ja haukus jämeda häälega , abažuur tiirles lae all , ema vahtis piinlikult oma kinganinasid ja mina hüüdsin meeleheitlikult : " Kas teil raamatid ka on ? </s> <s> Ma tahass raamatid ! " </s> </p>
<p> <s> Senni tõi mulle teisest toast ajakirja " Eesti Naine " . </s> <s> Kõige taga olid päris huvitavad pildid . </s> <s> Ühe pildi peal istus mitu naist ümber väikese laua , kohvitassid ees , kübarad peas , rebasenahad kaelas ja kõrge kontsaga kingad jalas . </s> <s> Need olid pahurad ja arad naised . </s> <s> Nad kartsid neid lõbusaid ja julgeid naisi , kes tegutsesid kõrvalpildil , rätikud kuklasse sõlme seotud , pikad püksid jalas ja labidad õlal . </s> <s> Ühed naised ei sallinud teisi . </s> <s> Argade naiste näod olid väikesed ja pännis , julgete naiste näod aga suured ja siledad . </s> </p>
<p> <s> Muid pilte ma ei jõudnudki vaadata , sest taks kukkus uuesti larinal haukuma ja sibas esikusse . </s> </p>
<p> <s> Sealt kostis kahinat ning ninanuuskamist , natukese aja pärast astus tuppa lühike siniste põskedega meesterahvas . </s> <s> Tema pea oli sile ja libe , mustad juuksed helkisid , nende vahelt paistis aga valge peanahk . </s> <s> Mehe kaelas läikis täpiline lips ja kui ta suu naerule tõmbas , paistsid kaks kuldhammast , üks ühest , teine teisest suunurgast nagu öökapid kahelt poolt voodit . </s> <s> See oligi see Heino , keda me ootasime . </s> <s> Ma teadsin ka , m i k s me ootasime . </s> </p>
<p> <s> Ema pidi tema käest saama tõendi , et ta on riigile müünud ühe toore seanaha . </s> <s> Heino oli t u t v u s , ema sai t u t v u s e k a u d u seanahatõendi . </s> <s> Kes siis siga nülib ! </s> <s> No kes see niisugust asja enne näinud on ! </s> </p>
<p> <s> Heino nägu paistis priske ja kaval , tema riietest tõusis magusat odekolonnilõhna . </s> <s> Kui Heino koju tuli , jäi Senni justkui väiksemaks , ta kadus ruttu teise tuppa , sealt tagasi tulles oli ta suu laialt veripunaseks värvitud ja juukselõks kõrva tagant ära võetud . </s> </p>
<p> <s> Heino põristas näpuotsaga vastu lauda , tema nägu hiilgas . </s> <s> Ta tundus kardetavam , kui ta välja nägi . </s> </p>
<p> <s> Kust võisin mina teada , et tõeline ärimees teeb raha mittemillestki . </s> <s> Esikust paistis paks pruun portfell , kus sees võiski olla see mittemiski , mida läks tarvis raha tegemiseks . </s> <s> Akna taga aga kõõlus kogu aeg peale Heino kojutulekut umbes minusuurune tüdruk . </s> <s> Ta sõi präänikut ja vahtis meid häbenemata aknast sisse . </s> <s> Vahetevahel kadus ta akna pealt ära , aga ilmus varsti uue präänikuga tagasi . </s> <s> Tema suunurgad olid präänikuglasuuriga koos , juustes tolknes lahtihargnenud lehv . </s> <s> Kui ta nägi , et keegi temast välja ei tee , hakkas ta näpuga aknaklaasi hõõruma , nii et see läbilõikavalt kriiksus . </s> </p>
<p> <s> Heino vaatas kurjalt Sennile otsa , Senni ohkas sügavalt ja läks toast välja . </s> <s> Senni järel sibas taks ning napsas vallatuse pärast tema sääremarju . </s> </p>
<p> <s> Akna taga säras selge ja sügav taevas , ukse vahelt imbus sisse praetud liha lõhna , selles toas aga seisis õhk paigal . </s> <s> Rohelisest siiditekist , okolaadikommidest ja ema näost võis aru saada , et küll siin majas võib olla palju raha , suitsupekki ja suhkrustunud moosi , villaseid kleite ja karakullkraedega palituid . </s> </p>
<p> <s> Heino nägu seisis kogu aeg naerul , ta ei vaadanud teistele otsa , vaid seina peale või laua alla . </s> <s> Põlgasin Heino hiilivat silmavaadet ning Senni laia punast suud , aga ei osanud emale muud ütelda , kui : " Akkame minema ! " . </s> <s> Ema tegi " kuss ! " ja rääkis Heinoga edasi . </s> <s> See , mida ma tundsin , oli hoopis keerulisem sellest , mida ma oskasin välja ütelda . </s> <s> Teadsin väga hästi , et lihtlabaseid karjeid nagu : " Ei taha ! </s> <s> Anna siia ! </s> <s> Lähme ära ! </s> <s> Ai-ai ! " , muudab teistele mõjuvaks ainult röökimine , tönn ja kisa või siis vaiksed rasked pisarad , mis peavad aga hakkama tilkuma iseenesest ja on kurgus väga kibedad . </s> </p>
<p> <s> Põrnitsesin toapõrandat ja liigutasin tasakesi jalgu . </s> <s> Üks jalg puskis nagu kuri pull teist jalga . </s> <s> Senni ilmus uuesti ukse peale , ulaka näoga tüdruk sabas , ja kamandas : " Helju , korja oma asjad kokku ja minge õue ! " </s> </p>
<p> <s> Helju tiris diivani alt välja hüppenööri , kahmas ukse tagant nurgast palli ja kutsus mind : " Tule , lähme ! " </s> </p>
<p> <s> Tal olid hõredad laiad hambad ja nii lühike kleit , et roosade trikoopükste sääred selle alt paistsid . </s> <s> Õues ta uhkustas : " Aga meie akkame uut maja ehitama ! " </s> </p>
<p> <s> Poetasin mornilt : " Aga mina oskan lugeda ! " </s> </p>
<p> <s> Ta uuris : " Miks su emal poistekingad jalas on ? " ja tegi näo , et ei hooligi lugemisest . </s> <s> Ta kutsus mind lahkelt ja salakavalalt : " Tule , ma näitan sulle ühte asja ! " </s> <s> Olin tähele pannud , et kui võõras laps niisuguse hääletooniga kutsub , siis ta tahab näidata kas kassiraibet , öökullitopist , oma halvatud vanaema , suurt sitikat tikutoosis või nõelussi pudelis . </s> </p>
<p> <s> Me läksime puukuuri , ta lükkas seal sees ühe vaheukse lahti ja ma nägin ruumi , mille põrandal seisid suured kuhjad valget , halli ja pruuni lambavilla . </s> <s> Sealsamas kõrval vedeles ka lambanahku . </s> <s> Mõned nahad olid toored , need läikisid seestpoolt sinakalt . </s> </p>
<p> <s> Me ei lausunud sõnagi , kuid hüppasime ühekorraga villahunnikutesse ja trampisime vihaselt ning põhjalikult , ninas vänge lambahigihais . </s> <s> Villad lendasid üle meie peade , nad täitsid terve selle ruumi . </s> </p>
<p> <s> Võtsime peod villu täis ja loopisime teineteisele näkku . </s> <s> Mitu peotäit poistekingade eest ja mitu peotäit lugemise eest . </s> <s> Hakkasime lõõtsuma ja läksime higiseks , puristasime pesemata villu suust välja , silmad põlemas . </s> <s> Helju kahmas maast toore naha ja lohistas seda minu poole . </s> <s> Tõstsin samuti ühe raske toore naha otsapidi üles . </s> <s> Üks proovis teisele pihta saada . </s> <s> Kiljusime , kui läikiv rasvane nahk käsivarsi või jalasääri puudutas . </s> <s> Meie ümber põrisesid suured sinised kärbsed , mulle polnud siin kedagi appi tulemas , pidin ise enda eest võitlema . </s> </p>
<p> <s> Jäin järsku seisma , hoolimata lähemale lohisevast toorest nahast . </s> <s> Tõmbasin käed kõvasti rusikasse , kulmud kortsu , silmad pilukile ja hambad nii irevile , kui vähegi võimalik . </s> <s> Sisistasin irevil hammaste vahelt : " Metsavana tuleb ! " </s> <s> See oli alati mõjunud , isegi suured poisid Rein ja Ain , kes mind seaaeda ähvardasid visata , panid käed taskusse ja läksid minema , kui nad mind nõnda tegemas nägid . </s> <s> Mina aga tundsin oma võidust mõnu , ajasin kõhu ette ja vahtisin uhkelt ühte punkti . </s> <s> Sain aru , et ma võin teisi midagi kartma panna , midagi , mida silmaga näha ei ole , ja et nad kardavad tegelikult mind ennast , aga mitte mingisugust metsavana . </s> </p>
<p> <s> Kardeti minu silmateri , hambaid ja hambaigemeid , kardeti mind nagu märki mingisugusest elusaladusest , mida ma valitsesin otsekui kogemata leitud relva . </s> </p>
<p> <s> Helju taganes ja näitas mulle keelt . </s> <s> Ta ei teadnud , kuidas olla ja tal paistis olevat kõhe . </s> <s> Ta pelgas tolmuseid sandalette , pruune niidisukki , kaharat traksidega seelikut , pluusi ja kampsunit - kõike , mis mulle kuju andis . </s> <s> Isegi õisilist pihikut , mille küljes tolknesid roosad tripid , isegi trikoopükse ja pesuriidest aluskleiti , sest nende sees leidsid varju liha ja veri , seljaaju ja peaaju , kondiüdi ja tulevik . </s> </p>
<p> <s> Mu põsed väsisid ära , lasin käed rusikast lahti ja panin suu kinni . </s> <s> Helju pakkus lipitsevalt : " Tahad , ma annan sulle paberist nuku . " </s> </p>
<p> <s> Kinnitasin armulikult : " Tahan küll ! " </s> </p>
<p> <s> Tulime kuurist välja nagu sõbratarid kunagi . </s> <s> Mängisime isegi pallikooli ja ajasime juttu , vahetevahel ma siiski tuletasin meelde : " Vaata , et sa nukut näitad ! " </s> </p>
<p> <s> Varsti läksimegi kööki ja Helju võttis kapisahtlist karbi , mille sees lesis pesuväel papptüdruk , sokid ja kingad jalas ning kleidivirn kõrval . </s> <s> Kleidiõlgadel ja -pihal tolknesid valged paberiribad justkui klemmid või klambrid . </s> <s> Nende abil pidi kleit seljas seisma . </s> <s> See oli uus ja puhas tüdruk , tugev nagu raamatukaas või värvipliiatsikarp . </s> <s> Ta isegi läikis natuke . </s> <s> Helju õpetas : " Kui tal käsi otsast ära tuleb , siis pane süljega kinni ! " </s> <s> Võtsin karbi kaenla alla . </s> <s> See oli minu vaevatasu , palk ja honorar . </s> <s> Et tühipalja hammaste irevile ajamisega teisi oma võimu alla saada , selleks läks niisamapalju jõudu tarvis nagu puude riitaladumiseks või ühe hingetõmbega üle õue jooksmiseks . </s> <s> Läksin tuppa ja nõudsin uuesti : " Akkame minema ! " </s> </p>
<p> <s> Ema oligi juba püsti , mind nähes ehmatas ta : " Püha jumal ! " </s> </p>
<p> <s> Senni sisistas Heljule : " Kas sulle vähe on öeldud , et v õ õ r a i d l a p s i e i t o h i k u u r i v e d a d a ! </s> <s> Nüüd paneb isa sind keldrisse kinni ! " </s> </p>
<p> <s> Helju ajas küünarnukid laiali , tormas Sennit eest ära lükates välja ja rohkem ei ole ma teda enam näinud . </s> <s> Mind aga pandi peavangutuste ja hädalduste saatel võõra köögi võõras kolisevas silmapesukausis nägu , käsi ja jalasääri tolmust ning lambarasvast puhtaks pesema . </s> </p>
<p> <s> Kui me lõpuks minema saime , saatis taks meid väravani ja tema silmavaade oli niisugune , nagu näeks ta kõiki läbi . </s> <s> Ema nägu õhetas - asi aetud , no mis nüüd viga ! </s> <s> Ta päris uudishimulikult : " Mesasja te ometi tegite ? " </s> </p>
<p> <s> Ühmasin : " Niisama mängisime , " ja mangusin : " Kas nüid ostame raamatu ja vihu ? " </s> </p>
<p> <s> Ema lendas linnutiivul , ta ei pidanud enam ette kujutama , kuidas ta teiste värava taga passib ja aralt teiste ukse peale koputab . </s> </p>
<p> <s> Ema musta vakstukoti põhjas lebas nüüd kokkumurtud seanahanormi tõend varumiskontori pitsati ning juhataja allkirjaga . </s> <s> Läksime uhkelt mööda siledat südalinnatänavat . </s> <s> Mõned inimesed lükkasid meid kogemata ja mõnedele astusime me ise jala peale . </s> </p>
<p> <s> Kõik vaateaknad läikisid , sest päike paistis ikka veel . </s> <s> Tundus , et nüüd ta jääbki paistma ja paistab igavesti . </s> <s> Tänavanurkadel puhus vilu tuul , olin esimest korda elus tänavanurkadel . </s> <s> Mõnes kohas seisid ümmargused kivipostid , kuhu oli kleebitud suuri lipendavaid kuulutusi . </s> <s> Mitmete poodide uksed avanesid tänavanurkadele , need poed asusid nurgamajades . </s> <s> Ka piimabaari uks avanes tänavanurgale ja sellest uksest läksime me sisse . </s> </p>
<p> <s> Ümmargustel laudadel ootasid vaagnad ja vaagnatelt kerkisid tuhksuhkruga kaetud saiakeste mäed . </s> <s> Iga vaagna serval särasid kurjakuulutavad saiatangid . </s> </p>
<p> <s> Istusime lauda ja silmitsesime saiu ning teisi inimesi . </s> <s> Kolm maanaist võtsid salamahti laua alt kotist pakse võileibu praetud munaga , sõid neid kartlikult ringi vaadates ja jõid odavat teed peale . </s> </p>
<p> <s> Ruumis käis ringi mitu naist , mustad kleidid trimmis ümber ümmarguste kõhtude , pisitillukesed valged põlled ees . </s> <s> Kleidikraed olid samuti valged , lokitud juustes aga seisid püsti mütsisirmikujulised tanud . </s> <s> Need naised tassisid ringi suuri kobakaid puukandikuid kohvi- , tee- ja piimaklaasidega ning mossitasid oma kirsipunaseid suid . </s> <s> Nad kandsid jalas õmblustega siidsukki ja kalanahast kingi , selja taga aga lohises neil pikk kirju teekäik talutütrest bussikonduktoriks , bussikonduktorist nõudepesijaks ( soe ruum ja prii söök ! ) , nõudepesijast ettekandjaks . </s> <s> Õhtuti larpisid nad rasvast hapukapsasuppi ja lõikasid maialt pekki leiva peale või haugutasid kapi tagant nurgast prii peki ja küttepuudega alandlikuks tehtud korteriperenaist . </s> <s> Tuule ulgumine tänavanurkadel ei täitnud neid helge nukruse ega uute aegade eelaimdusega . </s> </p>
<p> <s> Sain magusa tee ja kaks pehmet suhkrusaia , mu nägu läks heameelest laiaks . </s> <s> Kui ma saiade peale hingasin , tõusis väike magus suhkrupilv õhku ning laskus mu rinnaesisele . </s> <s> Kahju oli suhkrust ikkagi . </s> <s> Hoiatasin : " Ema , vaata , et sa ei inga ! " , hoidsin kahe peoga leige teeklaasi ümbert kinni ja tundsin saia suus sulamas , vanillimaiku ja pehmet õrna koorukest . </s> <s> Tahtsin saia süüa ja teed juua , pärast seda tahtsin saada raamatut ja vihikut , mida ma ka emale meelde tuletasin : " Ema , kunas me raamatud ostma lähme ? " </s> </p>
<p> <s> Ema rüüpas klaasi tühjaks ja nokkis saiapuru näpuga taldriku pealt suhu , siis maksis ta ettekandjale raha ja me läksimegi lõpuks raamatupoodi . </s> </p>
<p> <s> Pood tundus külm ja pime , seal seisid kõrged pruunid letid nagu karud . </s> <s> Trükivärvi ja pliiatsite lõhn pani mu ninasõõrmed ahnelt liikuma . </s> <s> Musta-valgeruuduline vana kivipõrand läikis külmalt , täiskritseldamata kaustikute virnad rõhusid südant ja panid käed sügelema . </s> </p>
<p> <s> Kas siin võis olla sõjasangarite elulugusid ja rahvaste muinasjutte ? </s> <s> Kas siit võis saada teateid kuningas Herodese ja Naatsareti Jeesuse kohta ? </s> <s> Kas siin sõudsid väljamõeldud pilved kujuteldavate linnade kohal ? </s> <s> Kas vihm trummeldas , kas lumi tuiskas , kas lipud lehvisid ? </s> <s> Kas siin tunti Raamatu-Mendelit ja Isaak Landauerit ? </s> </p>
<p> <s> Kõrgemad riiulid kadusid otsipidi hämarusse ja see hämarus tuli otsekui raamatutest endist . </s> <s> Ma ei teadnud , kuidas raamatuid tehakse ja kes neid õieti teeb . </s> <s> Olin vanas ilma kaanteta emakeele lugemikus näinud kahe mehe ja ühe naise näopilte . </s> <s> Üks kandis valget lille rinnas ja luuletas : " Tõmbtuul . </s> <s> O tõmbtuul . " </s> <s> Teise nägu oli kõrk ja noor , tema luuletas : " Ma sõuan merel ja sõuan . </s> <s> Üht saart mina otsin sääl . " </s> <s> Kolmandal olid selged silmad , tema luuletas : " Mu kevad algab pääle jõulu juba " Olin nendest nägudest käega üle libistanud ja neile peale hinganud , olin omaette sosistanud : " Henrik , Gustav , Marie " ja pilte kassile nuusutada andnud ning kassi jalaga löönud . </s> </p>
<p> <s> Kõik oli muutunud , sain ma aru . </s> <s> Suur sõda oli maailma teiseks teinud . </s> <s> Võib-olla valmistatakse raamatuid nüüd vabrikutes ja tehastes ? </s> <s> Aga kes valmistab ? </s> <s> Mina ei teadnud ja keegi ei teadnud . </s> <s> S e e kõik on nii ammu olnud . </s> <s> Ma ei saa s e d a kunagi näha . </s> <s> Ma ei teadnud , m i d a ma näha tahan . </s> <s> Midagi , mis meenutas lehtkullalehti , millega rohitseti lehmi ja mis seisid lauluraamatu vahel . </s> <s> Musta vihmavarju hõbekäepidet ja külma luutäringut , mis ennustas õnnetust või õnne . </s> </p>
<p> <s> Omaenda tulevikku , mille välisteks ja juhuslikeks märkideks peavad saama ühel eluhetkel kaks pliiatsit , üks pastakas , pliiatsiteritaja , punane , roheline ja hall kaustik , soditud paberilehed , lahtine raamat - C. Malaparte " Die Haut " , kaugel märja aknaklaasi taguses hämaruses aga ühe trammi tuled . </s> </p>
<p> <s> Ema viis mind leti äärde , tõusin kikivarvule ning nägin klaasi all suuri õhukesi lasteraamatuid . </s> <s> Ema käskis : " No näita nüüd isi , mihandst raamatud sa tahad ! " </s> <s> Küsisin : " Kas mõne siis jutud ka on , või on ainult salmid ? </s> <s> Salmisi ma ei taha ! " </s> </p>
<p> <s> Keskmises raamatus pidi olema jutt , see raamat keerati paberisse . </s> <s> See maksis üks rubla kuuskümmend viis kopikat ja selle kaane peal oli rohelise veoauto pilt . </s> <s> Autos sõitsid lapsed , üks poisike lehvitas väikest punalippu , kaugel paistis valgeid hooneid ja kõrgeid vabrikukorstnaid , mis ajasid paksu musta suitsu välja . </s> </p>
<p> <s> Raamatu pealkiri oli " Sõit mustikametsa " . </s> <s> Ma ei teadnud veel , et selles raamatus on üheksateist suurt pilti ja et kõige põnevam pilt on see pilt , mille peal kõik lapsed metsas lõunat söövad . </s> </p>
<p> <s> Nad istuvad keset mustikavarsi kändudel , kõige suurema kännu otsas seisab toidukorv , lasteringi keskele on laotatud valge lina toidupoolisega ja see on väga huvitav , mida nad söövad . </s> <s> Neil on kaasas palju külma piima jämedates sinakates pudelites ja pehmeid sarvesaiu ning hiigelsuuri vorstivõileibu , mis panevad pildivaataja suu vett jooksma . </s> <s> Ka paha Tiit joob kruusist piima . </s> <s> Lasteaiatädi Salme aga kiidab parajasti : " Olete hoolega töötanud . </s> <s> Nüüd maitseb ka toit hästi . " </s> </p>
<p> <s> See raamat ei ole maailmast kadunud . </s> <s> Keldrites , pööningutel ja kappides hoiab ta vapralt alles oma üheksatteist suurt pilti ja väikest lihtsat sõnumit headest ning halbadest lastest . </s> </p>
<p> <s> Tonksasin emale külge ja nurusin : " Aga vihk ! </s> <s> Sa pidid ju mulle vihu ka ostma ! " </s> </p>
<p> <s> Läksime poe teise otsa , samasuguse kõrge leti äärde . </s> <s> Tõusin jälle kikivarvule ning nägin letiklaasi all väikesi ja suuri joonistusvihikuid ja siniste kaantega harilikke koolivihikuid . </s> <s> Seal seisid ka värvipliiatsikarbid ja üks oli isegi kahekorruseline . </s> <s> Otse selle karbi taga seisis poemüüja , pruun kleit seljas ja puust pross rinnas . </s> <s> Ta suu ümbert jooksis laiali palju väikesi kortse . </s> </p>
<p> <s> Ema küsis ühte ruudulist vihikut ja ühte väikest joonistusvihikut , aga müüja ei kuulnudki . </s> <s> Me ootasime natuke aega ja ema küsis uuesti . </s> <s> Müüja vaatas aknast välja , katsus oma prossi ja kähvatas : " Maalastele meie vihikuid ei müü ! " </s> </p>
<p> <s> Ema jäi vait ja astus alandlikult leti eest kõrvale . </s> <s> Tema suunurgad vajusid alla , nägu ja kael läksid punaseks . </s> <s> Ta lükkas mind tasakesi sellest letist kaugemale ja pakkus , nagu poleks häda midagi : " Tule lähme ostame sulle viil ühe veikse raamatu . </s> <s> Kas tahad ? " </s> </p>
<p> <s> Läksime raamatuleti ette tagasi ja kõrgelt pimedalt riiulilt toodi meie jaoks alla ttehhi muinasjutt " Kuidas Jaromil oma õnne leidis " ning pakiti eelmise raamatuga ühte paberisse . </s> </p>
<p> <s> Pärast seda läksime mööda tuulist tänavat ja puud kohisesid raskelt . </s> <s> Vehkisin kätega ning astusin pikal sõjakal sammul , mu sandaletid klobisesid ja põlved välkusid seeliku alt vihaselt . </s> <s> Vihikumüüja pidi alles nägema , mis saab ! </s> </p>
<p> <s> Bussis istudes püüdsin jälle rataste alla vaadata , et asfalti näha , aga kõik asjata . </s> <s> Ikka ei näinud . </s> <s> Metsade tagant veeres välja suur punane kuu , vahtisin seda kuud ka siis , kui olime juba bussist maas ja läksime mööda metsavaherada , sest sealtkaudu oli otsem . </s> </p>
<p> <s> Kord tundus õhk külm , kord soe , udu oli maas ja metsa alt kerkis märja mulla lõhna . </s> <s> Võtsime jalad lahti , külm vedel pori lirtsus varvaste vahel . </s> <s> Kahel pool teerada seisid jämedad lapilised kasetüved , üks tüvi oli inimese nägu . </s> <s> Ma nõudsin : " Ema , ma tahan iis minna , tule sina sella taga ! " </s> </p>
<p> <s> Läksime maanteest ikka kaugemale , kadusime ähvardavate metsade , põllupeenarde ja veriste uusmaatükkide rägastikku . </s> <s> Haavalehed kahisesid , metsaservas seisid seenetanud puuriidad ja meie köögis põles latern . </s> <s> Pajast tõusis halli kartulikeeduauru . </s> </p>
<p> <s> Vanaema istus küürakil pliidisuu ees raiepakul ja ei pannud meie tulekut tähelegi . </s> <s> Köögipõrandal vedelesid pruun kana Vana-Pruun , must kana Varesepää ja kollasekirju kana Sõber , kõigil pead otsast ära ja kõrid lõhki . </s> <s> Pead vedelesid vanaema jalgade ees maas . </s> </p>
<p> <s> Siis ajas vanaema ennast ohkides sirgu ja nägi meid . </s> <s> Tema nägu punetas ja silmavalged välkusid : " Tullin lehmaga kodu ja vaadasin , mes asi sii ometi on - kopli mulgu juures kiviaid verd täis , ja kanapää tii pääl maas . </s> <s> Ma käänan isi oma kätega sel tõhusaadanal kõri kahekorra . </s> <s> Ma ta kuradi kätte saan ja soolikad kurguaugust välla kisun ! " </s> </p>
<p> <s> Kui vanaema needis ja sajatas , liikusid tema kampsunirinnaesisel mõned valged udusuled . </s> </p>
<p> <s> Tõhk oli kanaverega maiustanud , aga kered ja pead vedelema jätnud . </s> <s> Vanaema arutas : " Oless va Pikk-Rõõt viil elus , ma kutsuss ta siia . </s> <s> Rõõt mõistis kiik loomad ära nõidu . </s> <s> Mul on eluaa silme iis , ku Rõõt tulli Suuresaare tallist välla , must rätik pääs ja valge nirk õla pääl . </s> <s> Siss va Suuresaare Jaan pandis nirgi Rõõda päarätiku sisse ja lõi ühessa korda vastu talliseina . </s> <s> Siss änam nende kanu es murta . </s> <s> Rõõt es tiigi kedagi , a' nirk tulli isi urkast välla ja pandis Rõõda körtsikut müüda üles ku' üks kera . " </s> </p>
<p> <s> Vanaema lükkas kolme kanapea alla valge laia laastu , läks trepi peale ja kutsus : " Tommi ! </s> <s> Tommi ! </s> <s> Tommi ! " </s> <s> Seisin vööruses tema selja taga ja kuulsin , kuidas Tommi näris õues raginal Vana-Pruuni , Varesepää ja Sõbra päid . </s> </p>
<p> <s> Ema oli vana halliks higistatud kaenlaalustega kleidi selga pannud ja hakkas murtud kanu kitkuma . </s> <s> Ega siis ometi sulgi tohi lasta raisku minna ! </s> <s> Vanaema istus raiepakul , kirju kana jalgupidi käes , ema aga lävepakul , must kana põlvede vahel . </s> </p>
<p> <s> Ronisin ema kõrvale lävepakule ja võtsin uued raamatud sülle . </s> </p>
<p> <s> Vanaema küsis : " No mes siss linnas olli kah ? " </s> </p>
<p> <s> Jäin vait ja tuletasin kõike meelde , aga ma ei osanud sõnadesse panna sinist taevast , igavest päikesepaistet , pidulikku pioneerilaulu , punast telliskivikirikut ega raamatupoeõhku . </s> <s> Ma ei osanud linna kirjeldada . </s> <s> Sattusin ahastusse ja purskasin : " Suur kuu paistis õhta ! " </s> * </p>
<p> <s> VANAEMA VISKAS KIRJUSID SULGI korvi ja seinal liikus tema pea vari . </s> <s> Küsisin tungivalt : " Kas te tahate , ma loen teile ette ? " </s> <s> Lõin lahti raamatu " Kuidas Jaromil oma õnne leidis " ja lugesin pühalikult : " Muiste asus orus vilets hurtsik . </s> <s> Selles hurtsikus elas söepõletaja oma naise ja seitsmeaastase pojaga " </s> </p>
<p> <s> Ma ei sallinud , et vanaema vahetevahel kana kõrvale pani , püsti tõusis ja puid pliidi alla toppis või pajakaane järsku üles tõstis ja kartulitele ütles : " No te kurjadvaimud olete nüid küll kiia saand nii et seda nägu . " </s> <s> Tõstsin sel puhul kurjalt häält : </s> </p>
<p> <s> " Kui maa vahetas oma õitsva rüü ja kattus koltunud lehtedega , laulis Jaromilgi oma lilledele kurbi laule ! " </s> </p>
<p> <s> Vanaema pahandas : " Mes sa ometi rüügid ! </s> <s> Me oleme elus inimesed , ega me mõned surnud põle , kis ültse ei liiguta ! " </s> </p>
<p> <s> Pilte vaadates jäin ma aga vait , uurisin väikest suurte silmadega Jaromili , kes Mustas metsas vilet puhus ja seitsmeks aastaks haldjariiki sattus , ning nuusutasin salamahti ilusamaid pilte . </s> <s> Sel ajal kasutasid teised juhust ja hakkasid juttu ajama . </s> <s> Ma ei saanudki enam neile ette lugeda , sest järsku öeldi vöörusest : " Küll kaselehed kolletavad tänavaasta vara ära . </s> <s> Tere jõudu ! " </s> </p>
<p> <s> Ema nägu läks teiseks , Tommi tormas lõõtsutades kööki ja lõi sulekorvi ümber , köögiukse peal seisis isa nagu lendur , nahkne mootorrattasõidumüts peas , tema jope krudises ja otsaees läikisid suured prillid . </s> <s> Tal oli seljakott seljas ja must mõlkis pappkohver käe otsas . </s> </p>
<p> <s> Isa tuli Kaansoo meiereist komandeeringust . </s> </p>
<p> <s> Kargasin püsti ja jäin seisma kui post , raamatud käes . </s> <s> Võib-olla isa juba teadis , et ma olin eile Tommi tahatuppa sängi kutsunud ja talle oma õisilise pihiku selga pannud . </s> <s> Koera ja kassi ei tohi käperdada , sest koera ja kassi keele küljes on laiussimunad , samuti nagu maast võetud asja küljes , hoiatas isa alati . </s> </p>
<p> <s> Isa silmad vaatasid kurvalt ja kavalalt ja nägid ka seda , mida näha ei võidudki . </s> <s> Ta armastas palavalt bensiini , elektrivoolu , õunapuuõisi ja automootorit . </s> <s> Tema raskes rohelises seljakotis peitus ikka mõni aku , kas laadimisele viidav või laadimiselt toodav . </s> <s> Isa säärikud jätsid Eesti teedele kalasabamustrilisi jälgi , need viisid teda ikka kaugemale tema valgest sportülikonnast ja täpilisest lipsust , mida päevapiltidelt veel näha võis . </s> </p>
<p> <s> Kevaditi õitses tema auks arutu hulk noori õunapuid võõrastes aedades , kuhu ta nad nagu möödaminnes istutanud oli . </s> <s> Ta leidis , et kui inimesel on kevadel pool tundi vaba aega , siis jõuab inimene selle ajaga õunapuu istutada , siis on jälle üks õunapuu maa peal rohkem . </s> </p>
<p> <s> Isa uskus , et kasuliku ja ilusaga saab võidelda kahjuliku ja inetu vastu . </s> <s> Pojengidega nõgeste vastu , õunapuudega lepavõsa vastu , virkusega laiskuse vastu , mesilastega kirpude vastu . </s> <s> Kus meiereis ta ka kevadisel ajal komandeeringus ei olnud , ikka istutas ta meierei aeda mälestuseks õunapuu , talvisel ja suvisel ajal ta aga arutas , kui ilus võiks selle meierei aed olla , kui seal ka mõni noor õunapuu kasvaks . </s> </p>
<p> <s> Oma haamrivarred ja plekikäärid värvis ta kas roheliseks või punaseks , sest lootus ja armastus on roheline ja punane . </s> <s> Halli ja pruuni värvi ta põlgas ja ütles halli kohta : " All värv on nii irmus , et pää akkab valutama ! " </s> <s> Pruuni kohta aga arvas : " Pruun värv on viil irmsam , tuletab paagatand verd miilde ! " </s> </p>
<p> <s> Kui isa komandeeringusse läks , tuli teda sealt kaua tagasi oodata , kuu või kaks ühtejärge ; kunagi ei läinud ta ühte ja samasse kohta , vaid saadeti iga kord ise maanurka , ükskord Elvasse , teinekord Otepääle , mõnikord Karksi-Nuia , vahel Türile või Valgjärvele . </s> <s> Kui teda üldse enam oodata ei teatud , kui ta oli parajasti juba täiesti ära unustatud , siis ta alati just tuli . </s> <s> Võis arvata , et ta tuleb Koplimetsa poolt , kuid ta tuli hoopis üle luha . </s> <s> Mõtlesid , et ta jättis mootorratta seekord Rätsepale , aga jättis hoopis Allikule . </s> </p>
<p> <s> Läksin isa järel tahatuppa ja jäin ukse peale seisma - tahtsin näha , kas ta kohvri ka lahti teeb ja tundsin uhkust tema nahkjope , lendurimütsi ja bensiinihaisu üle . </s> <s> Sealjuures nühkisin õlaga uksepiita ja nohisesin kõvasti . </s> <s> Isa võttis kohvrist välja luitunud presentportfelli , pani selle lauale , vaatas üle õla ja arutas justkui omaette : " Kui laps nõnda kõvasti nohiseb , siss on tal polüibid ninas . </s> <s> Tuleb lapsega tohtre juure minna , saab näha , kas tohter lõikab nina maha . " </s> </p>
<p> <s> Ohkasin ja jätsin nohisemise järele , seda kõvemini nühkisin aga uksepiita , uksesimsilt kukkus kopsatades alla roosa maasikaseep , mis sinna tagavaraks oli pandud . </s> <s> Isa käratas : " No kas nüid põle nali ilma sabata ! " </s> <s> Õnneks ilmus ka ema tahatuppa , tuli võeti üles ja isa sosistas emale tüütuid igavaid lauseid , nagu : " Võikastist kruustangid kaduma läind Avanssi antasse juustu ja või näol Juustumeistrel nägu lai nigu kuu , isi kange punane " </s> </p>
<p> <s> Ema rääkis : " Heino naine ilusti riides küll . </s> <s> Kartulivõtt akkab varsti Einaga ka igavene äda Hans mudku viriseb aga kallal , nii põle ää ja naa põle ää " </s> </p>
<p> <s> Rääkides seisid ema silmad samuti kui minulgi presentportfelli ja kohvri peal . </s> <s> Isa uuris meid mõlemat kavala ning lahke pilguga , ise aga põlastas : " Kas põle Heino elu irmus , piab eluaeg loomanahku mõõtma , käed omal rasvaga ukas , teevad raha ka rasvasess " , samal ajal tegi ta portfelli lahti ja tõstis sealt seest välja jalgrattakella , jalgrattapumba ja kummist karu . </s> <s> Karu susises ning viuksus isa käes , kell tilises ja pump ohkas . </s> <s> Kogu tuba muutus teistsuguseks , toolid lömitasid laua ääres , kapp jäi kössi , peegel läigatas kurvalt . </s> <s> Tuppa tungis mootoriõli , bensiini ja keevitusleegi lõhna , metall ning kumm ajasid puule ja riidele hirmu peale . </s> <s> Mu silmad lõid särama , ma tundsin , et jalgrattapumbal ja keevitusprillidel on palju rohkem jõudu ja tulevikku kui kangasugadel ja villakraasidel . </s> </p>
<p> <s> Muutusin ülbeks nagu alati , kui isa koju tuli . </s> <s> Ajasin koera toast välja , toobist vett juua mul ka ei kõlvanud , jõin kohvitassist , rääkisin teistega ametlikul toonil , keelasin ja käskisin ning olin ise kindel , et minu keeldude ja käskude tõttu kõik toimubki . </s> <s> Muidu jätaks vanaema liha supi sisse ilmtingimata tooreks , kellapommi ei tõmmataks üles ega puhastataks lambiklaasi . </s> <s> Keegi ei näeks vaimuvalgust , sest ainult mina näitan neile seda . </s> <s> Ma muutsin maailma pidulikuks kahe tömbi reaga , mida ma oma silmadega raamatust lugesin : </s> </p>
<p> <s> " Meil rajatud juurviljaaed , </s> </p>
<p> <s> see hoolt meilt nõuab kogu aeg . " </s> </p>
<p> <s> Tahtsin neid ridu nii ruttu kui võimalik isale ette lugeda , sest need olid lühikesed - pikemaid isa ei viitsiks kuulata , ta läheks eest ära . </s> <s> Vaatasin üksisilmi isa suuri paljaid meelekohti ja kongis nina ning ootasin , et ta ükskord ometi ühte kohta paigale jääks , laua äärde või ahju juurde istuks , siis saaks lugeda : </s> </p>
<p> <s> Me , sanitarid , valvame , </s> </p>
<p> <s> kas hästi endid pesete . </s> </p>
<p> <s> Isa aga kõndis kogu aeg toas ringi , ta võttis jope seljast ära ja tõstis portfelli , kohvrit ning seljakotti siia-sinna ning otsis kohta , kus nad tee peal ees ei oleks . </s> <s> Ta võttis püksitaskust järsku tikutoosi , krõbistas seda ema kõrva ääres ning küsis ema käest õhinal : " Kas kuuled , Hilda ? </s> <s> Kas nüid kuuled ? </s> <s> Kas arvad ära , mes siin on ? " </s> </p>
<p> <s> Neelasin silmadega isa ruudulist särki , halle kalifeesid , mille tagumikul läikisid nahklapid , kirsasaapaid ja tikutoosi , mida ta ettevaatlikult peos hoidis . </s> <s> Ta tegi selle lahti ja seal olid kõigest õunaseemned . </s> <s> Isa kiitis : " Niid nigu väha kumera otsaga on sibulad , aga kassa näed , niid suured jüsku laperikud on trebuud . " </s> <s> Ta rõõmustas ja tema silmad vaatasid kaugele meist läbi . </s> <s> Ta arutas : " Kas põle imelik , et siin minu taskus on terve õõnapuuaid . </s> <s> Iga siimne siis on suur unik õunu ! " </s> </p>
<p> <s> Mind tegi see kohmetuks , vaatasin ehmunult õunaseemneid , aga isa õpetas : " Inimesel piab aru olema . </s> <s> Vat koer ja kass mõtlevad , et maja on maja ja puupalk on puupalk , nemad ei saa aru , et maja ongi sii puupalk , ta on puupalkest tehtud . </s> <s> Aga inime piab aru saama , et õõnaseeme on siisama , mes õun isi . </s> <s> Õõnaseeme on õõna peitepilt , nigu laps on vanainimese peitepilt . " </s> <s> Isa vaatas mulle näkku ja hoiatas : " Mõtle igakord , kui sa õuna süüd ja südame ühes siimnetega minema viskad , et mes nüid küll saab ; nüid ma raidsin seitse õõnapuud maha . </s> <s> Sibulaõõnal on näituses seitse seemet , kui sa tema südame ära viskad , põle enam seitset sibulaõõnapuud . </s> <s> Sellepärast ongi Eestis kõik kohad lepavõsa täis , et eestlane ei korja õõnasiimnid . </s> <s> Ma mõnikord külin maantiide äärde mulla sisse õõnasiimnid . </s> <s> Kui tuhandest üks kasuma lähäb , on ka ää . </s> <s> Ega inime ei taha , et talle õõnapuid külitasse , ta tuleb takistust tegema , sellepärast piab salaja külima nigu üks mõrtsuk või kurjategija . " </s> </p>
<p> <s> Ema hakkas lõkerdades naerma , isa ohkas murelikult : " Nää , sinu emale tiib sii jutt nalla , tema ei usu , et õõnaseeme on õõna peitepilt . </s> <s> Seda usku põle kuskilt vällastpuult võtta , kui teda omal südames põle . " </s> </p>
<p> <s> Seemned läikisid tuhmilt ja libisesid isa ühest peost teise . </s> <s> Meie naha ja liha all liigutas ennast vaim . </s> <s> Ta rääkis isa suuga õuntest , pani ema naerma ja minu üksisilmi vaatama , kuidas lambituli seemnetel läigatab . </s> <s> Nägin seemneid nagu sädemeid läbi isa peo libisemas , oleksin tahtnud , et nad veel ja veel libiseksid , et see libisemine ikka niimoodi kõri suruks ja silmad suureks muudaks , selgroogu ja otsaesist pigistaks . </s> </p>
<p> <s> " Peitepilt , " kordasin sosinal ja uskusin , et see käib halli mesipuu kohta , kus sees on peidus Saksa tääk . </s> <s> Just praegu võis see tääk paberi seest välja pugeda ja läbi mesipuu suuaugu metsa vingerdada . </s> <s> Ta lendas ehk juba vihinal toa taga lepikus ja otsis kõrisid , mida maha võtta . </s> </p>
<p> <s> Isa puistas seemned tagasi tikutoosi , ohkas ja võttis portfellist lillelise bembergkleidiriide emale ja täpilise satiinkleidiriide minule . </s> <s> Valged täpid virvendasid tumesinisel põhjal , ema imestas : " Kas põle ometi ilus riie ! </s> <s> No küll nüid tõi isa sulle ilusa riide ! " </s> <s> Ta laotas selle lahti ja mässis mulle ümber kere , nii et voldid ja kortsud langesid lõua alt varvasteni . </s> <s> Ema soovitas uhkusega : " Kutsume vanaema ka vaatama , ku ilusad riided isa meile tõi , " ja hõikas kööki : " Ema , mes sa kohmitsed sääl ? </s> <s> Tule vähä siia ! " </s> </p>
<p> <s> Vanaema tuli raskel lohiseval sammul läbi eestoa ja jäi ukse peale seisma . </s> <s> Ta pühkis käsi põlle sisse , tõmbas rätikusõlme lõua all kõvemini kinni ja hakkas meie kleidiriideid mudima , tõstis need silmadele lähemale ning lausus sügava , ähvardava häälega : " Peris ilusad riided ! </s> <s> Ei maksa teisa kohe katki lõiku kedagi , las mõni asi olla ikka tagavarass kah . " </s> </p>
<p> <s> Ema nägu läks pahuraks , ta hädaldas : " Sina ikki oma oidmesega . </s> <s> No oia , oia ! </s> <s> Mes sa neist oiad ! </s> <s> Vat kuda Ärna kõike asja oidis , ei täidinud palitut kah selga panna , nüid sai , nüid põle katust ka änam pää kohal ! " </s> </p>
<p> <s> Isa arvas : " Kõige parem on piiri pidada . </s> <s> Ei maksa looma muudi lagasta ja ülearu oidmine põle ka ää , " ta ei saanud lisamata jätta : " Aga ikki parem kui lagastamene . " </s> </p>
<p> <s> Tammusin ühelt jalalt teisele , ema ja vanaema läksid kööki söögiga õiendama , mina jäin isaga kahekesi tahatuppa . </s> <s> Isa ütles kavalasti : " No vaatame nüid , kas sa siikord juba tääd ära , mes maa päälinn on Pärliin . </s> <s> Kis selle ära tääb , saab ühe ilusa asja ! " </s> </p>
<p> <s> Puurisin silmadega isa särgiselga , kõrvu ja kukalt ning karjatasin : " Londoni päälinn " ja mu põsed hakkasid õhetama . </s> </p>
<p> <s> Isa silmad aga läksid kurvaks , ta raputas pead : " Põle õige ! </s> <s> London on isi päälinn . </s> <s> Mes riigi päälinn London on ? " </s> </p>
<p> <s> Sosistasin : " Ei tää ! " </s> </p>
<p> <s> Isa imestas : " Kuda sa ei tää ? </s> <s> Suvel sa täädsid küll , et London on Inglisemaa päälinn . </s> <s> Kutsume ema siia , vaatame , kas tema tääb , mes on Saksamaa päälinn . " </s> </p>
<p> <s> Jooksin kööki ja tulin ema sabas tuppa tagasi . </s> <s> Isa arutas huviga : " No nüid saame näha , kis selle ilusa asja omale saab , kas sina või ema . </s> <s> Hilda , kas sina tääd , mes on Saksamaa päälinn ? " </s> </p>
<p> <s> Ema itsitas : " No miks ma's ei tää ! " </s> </p>
<p> <s> Sundisin kahjurõõmsalt : " Miks sa siss ei ütle , ku sa tääd . " </s> </p>
<p> <s> Ema kuulutas uhkelt : " Pärliin " ja mul tõusis tükk kurku , nina läks jämedaks , suu viltu ja silmad vett täis . </s> <s> Nüüd saab ema selle ilusa asja omale ! </s> <s> Röökisin haledasti : " Isa , ema on seda koolis õppinud ! </s> <s> Ema piabki täädma ! " </s> </p>
<p> <s> Ema noomis : " No kas põle äda selle lapsega ! </s> <s> Isa tegi ju nalla . " </s> </p>
<p> <s> Mina ägasin : " Ei teind nalla . " </s> </p>
<p> <s> Isa kohmitses seljakoti kallal ja võttis sealt välja suure koheva ja natuke lömmis kringli , mille jäme selg oli mooniseemneid täis puistatud . </s> <s> Ma olin elus juba mitut kringlit söönud ja mäletasin nende pehmet sitket sisu . </s> <s> Isa käsi tuli kringliga minu poole . </s> <s> Vaatasin altkulmu kord kringlit , kord kätt , eriti pidasin silmas nikeldatud kellakapslit ja kellarihma , mis oli samuti nikeldatud ja mille lülid natuke venisid . </s> </p>
<p> <s> Tahtsin kringlit juba vastu võtta , aga isa käsi jäi õhku seisma , pöördus nikli läigatades teise suunda ja andis kringli emale . </s> <s> Ema ütles rõõmsalt : " Attehh ! " ja murdis kringli kohe katki . </s> </p>
<p> <s> Käratasin kiusakalt : " Aga mes vanaema ütel ! </s> <s> Mõne asja piab tagavarass ka oidma ! " </s> </p>
<p> <s> Oleksin tahtnud metsa joosta , maa peale kõhuli viskuda , küüntega mulda kaapida ja koera moodi uludes kibedust ja üksindust väljendada . </s> </p>
<p> <s> Aga näe ! </s> <s> Isa käsi läks uuesti seljakotisuust sisse , isegi teine käsi läks talle appi , seljakott pani vastu , aga andis siis järele , välja ilmus sealt pruun kast ja isa mõlemad käed ulatasid selle mulle . </s> <s> Isa aeglane üksildane hääl küsis : " Kas sa seda tääd , mes asi sii on , mes ma sulle tõin ? " </s> </p>
<p> <s> Mu silme ette ujus pilt raamatust " Ma elan Moskvas " . </s> <s> Pruuni kasti ette ritta asetatud toolid . </s> <s> Pruun kast ise . </s> <s> Lapsed raadiot kuulamas . </s> <s> Raadio . </s> <s> Vaatasin isale julgelt silma ja sosistasin : " Raadiu . " </s> </p>
<p> <s> Nägin isa silmas umbusklikku , kuid lahket välgatust , isa imestas : " Kust sa ära täädsid ! " </s> </p>
<p> <s> Hoidsin raadiot kahe käega kinni , ta oli raske ja mu käeseljad läksid pingutusest valgeks . </s> <s> Ema tuli mulle appi ja tõstis raadio laua peale . </s> <s> Isa seletas : " Akud on sellakotis . </s> <s> Te ehk arvate , et sii on võrguraadiu , aga sii põle võrguraadiu , sii on akuraadiu . </s> <s> Maal ju elektert põle ! " ja tema hääles kõmises kaastunne meie vastu , üksindus , kavalus ja himu maailma natuke alt tõmmata . </s> <s> Isa ei teadnud ise , mis ta hääles kostis , ta pilgutas silmi ja naeris lühidalt : " Jah-ah-ah ! " </s> <s> Temagi suust paistis üks kuldkrooniga hammas , ega ta siis ilmaasjata hambaarsti vennapoeg ei olnud . </s> </p>
<p> <s> Vanaema tuli uuesti ukse peale ja kutsus : " Tulge nüid süüma ! " </s> <s> Isa vastas ruttu : " Tänan väga , mu kõht on täis ! " , see oli tema võlusõna teiste inimeste tehtud toidu vastu , mille sees võib olla koerakarvu , laiussimune ja silmapisaraid , kui söögitegijal on suur mure . </s> <s> Isa põlgas ihust ja hingest sealiha , kanamune , jõe- ja järvekalu , rõõska piima ja koduvõid , sest sealiha ja kanamunad teevad kurjaks ( " Vaata , kui kuri on Lillemäe Oskar , kis ainult sialiha süübki ! " ) , jõe- ja järvekaladel on laiuss kõhus , rõõsa piima sisse tilgub lehmasabast virtsa ja koduvõid patsutab perenaine käte vahel , omal juuksekarvad rätiku alt ripnemas . </s> </p>
<p> <s> Leiva peale oli isa kindel , sest leib on ahjus kuumuse käes küpsenud ja tema käperdatud koorukese võib noaga ära lõigata . </s> <s> Suhkur on aga juba loomu poolest puhas , vaata kui valge ta on , ja seisab kotis ! </s> <s> Ka sprotte , heeringaid ja soolaräimi võis ta usaldada . </s> </p>
<p> <s> Ema pani ikkagi taldriku peale kuumi kartuleid ja soolaräimi ning viis tahatuppa isale . </s> <s> Isa kurtis : " Ai-ai , kuum kartul põletab suu ära ! </s> <s> Küll ma pärast süün . " </s> </p>
<p> <s> Ta võttis kotist juhtmeid ja traate ning urgitses raadios . </s> <s> Ma ei raatsinud isa kuidagi silmist lasta , tahtsin näha , mida ta mu raadioga teeb , kuid läksin ikkagi söögilaua äärde ja sõin kiiruga ning kugistades kartuleid , kastet ning praetud sealiha , kuigi liha juures ma tegin isa meeleheaks näo , et ma seda üldse ei taha . </s> <s> Tegelikult tahtsin , ja kuidas veel . </s> <s> Püüdsin endast üle olla ja ütlesin kurvalt , peaaegu pisarsilmi : " Liha põle vist peris küpse . </s> <s> Ma rohkem ei taha . " </s> <s> Kuidas ma sain liha süüa , kui isa kodus oli ! </s> <s> Ta võis tulla iga minut ukse peale ja minus pettuda . </s> </p>
<p> <s> Akna taga kuuvalgel kahisesid oksad ja ladvad , metsad hingasid , veed aurasid , põld kolletas . </s> </p>
<p> <s> Vanaema kooris palavaid kartuleid , selg kühmus . </s> <s> Vahetevahel kopsas noapea vastu lauda , hall kartulikoorehunnik kössitas lauanurgal . </s> <s> Otse toapõranda all asus sügav pime muld , puud nagisesid ümber maja , laiad heinakuhjad seisid kinkudel , õhuvoolud kandsid külmi kurbi linnuhääli . </s> <s> Kaevupõhjas läigatasid õudselt kaks pruunist klaasist mängukarusilma , mis ma olin vana karu kulunud silmnäost välja kiskunud ning kaevu visanud . </s> </p>
<p> <s> Onu lähenes mööda metsaradu kodule , tühi leivakott kaenlas ja selg tööst kange , teerja ääres kahisesid laiad sõnajalalehed . </s> <s> Kes nii hilja koju tuleb , see saab külmi vindunud kartuleid ja hangunud sousti . </s> </p>
<p> <s> Salarajad väänlesid mööda kuusikuid ja kaasikuid , vahetevahel ristusid nad ristiinimeste käiguteedega . </s> <s> Võpsikus liikusid hallid kuueseljad , püssirauad läikisid ja naksusid , higi tõusis otsaette . </s> <s> Koolimaja ukse peale tekkis igal ööl uus paberitükk ähvardusega : </s> </p>
<p> <s> Saa vabaks , Eesti meri , </s> </p>
<p> <s> saa vabaks , Eesti pind ! </s> </p>
<p> <s> Neid jutte kuulsin ma leiba pudistades , mööda taldrikut kartuleid veeretades , tühja niidirulli põrandale sõitma pannes , tikutoosidest maju ehitades , laua all istudes ja suurt jott-tähte tehes . </s> <s> Vaatasin selgete külmade silmadega ainult korraks üles ja kohe läks mu suur jott viltu või varises valmisehitatud maja kokku . </s> </p>
<p> <s> Kuulsin söögilaua äärde , kuidas isa tagatoas kõndis ja kolistas ning tundsin head meelt . </s> <s> Hea meel tegi silmad ergaks ja jalad kergeks , mulle paistis , et ma olen mitu aastat ja mitu kuud ühtejärge ärkvel olnud , kõigi riikide pealinnad läbi käinud ning nüüd koju vana kase alla tagasi jõudnud . </s> </p>
<p> <s> Ema läks kööki jalgu pesema , vanaema lükkas sööginõud laua otsa peale kokku ning laotas nende peale ajalehe " Rahva Hääl " . </s> <s> Tommi hakkas järsku haukuma , isa vaatas tagatoast välja ja tegi : " Kuss ! </s> <s> Kuss ! </s> <s> Üks käib ümmer maja ! " </s> <s> Kuulsime raskeid ühtlasi samme akna alt läbi minemas . </s> <s> Siis oli kõik jälle vaikne . </s> </p>
<p> <s> Läksin tahatuppa isa juurde ja vaatasin , kuidas ta raadio sisse traadiotsi pistis , traadid looklesid laua alla akude juurde . </s> </p>
<p> <s> Vanaema võttis lauluraamatu ja istus ettetuppa laua äärde , tema rätikunurgad olid jälle sõlmest lahti läinud . </s> <s> Ta luges : </s> </p>
<p> <s> Patt on meid rikkund kurjaste </s> </p>
<p> <s> ja kurat vaevab raskeste . </s> </p>
<p> <s> Korraga hakkas raadio ragisema ja tubades kõmises nähtamatu mehe pühalik mahe hääl : " Eesti rahvas on asunud täie hoo ja kustumatu innuga tööle uue stalinliku viisaastaku plaani teostamiseks , et oma majandus- ja kultuurielu viia seniolematule kõrgusele . </s> <s> Ta on kindlalt veendunud , et ta bolševike partei ja nõukogude rahvaste suure juhi seltsimees Stalini juhtimisel suudab ennastsalgava tööga lähema aja jooksul muuta oma sünnimaa kõrgelt arenenud majanduse ja kultuurieluga sotsialistlikuks riigiks . " </s> </p>
<p> <s> Isa silmad särasid , vanaema pani lauluraamatu kinni ja pühkis suunurki , pestud jalgadega ema tuli tuppa , Tommi liputas saba ja jooksis vöörusesse onule vastu . </s> <s> Kõik kuulasid raadiot kohmetult püsti seistes . </s> </p>
<p> <s> Lõpuks lausus isa : " Kreissaag ja raadiu on elus kaks kõige tähtsamat asja . </s> <s> Ilma nendeta ei läha elu edesi , " andis onule kätt ja ütles : " Tere jõudu ! " </s> <s> Ta läks , pani kõrva raadio juurde ja kuulatas . </s> <s> Tegi siis imeliku näo , minu poole vaatas , aga onule ütles : " Ei tää , kis sääl kastis ometi räägib ? </s> <s> Kas mõni veike härjapõlvlane või ? " </s> </p>
<p> <s> Onu tegi niisama imeliku näo ja köhatas : " No arvata võib jah ! " </s> </p>
<p> <s> Isa arutas : " Ei , ma ei taha usku , et ta kastis on . </s> <s> Ta on ehk vällas toaseina taga , isi räägib torusse , aga ääl tuleb raati müüda tuppa . " </s> </p>
<p> <s> Onu jäi nõusse : " No seda võib ju järgi vaadata . </s> <s> Võta aga üks vemmal kätte ja lase ring ümmer maja ära ! " </s> </p>
<p> <s> Ema turtsatas , aga vanaema vihastas : " No mes piass vigurdama ! </s> <s> Laps ära väsind isigi . " </s> </p>
<p> <s> Seisin otse riidenagi all ja tundsin villase kampsuni lõhna . </s> <s> Väljas tümisesid isa sammud , virutati kaikaga vastu seina , ähiti ja vannuti võõra häälega . </s> <s> Mu kulmud läksid kortsu , ma ei uskunud , et võõras mees toa taga torusse räägib , aga õudne oli ometi . </s> <s> Kes see siis vandus , kui seal kedagi ei olnud ? </s> </p>
<p> <s> Lootsin palavalt , et lõpuks pannakse toolid nagu kord ja kohus raadio ette ritta , me istume kõik kõrvuti ja kuulame . </s> <s> Meie ei usu , et raadio sees pesitseb härjapõlvlane , ja mõistame isa teguviisi hukka . </s> <s> Kuskil kirjutati vihast artiklit ajalehe " Sirp ja Vasar " jaoks , toimetati " Loomingut " , õmmeldi rätsepakostüüme , riputati üles ilututtidega plüüškardinaid , õhuakendest kostis klaverimängu , koduabiline asetas lauale ploomikompoti vahukoorega , ümber laste punni kõhtude seoti rahvuslikke vöösid , mõne isa sõitis koguni Moskvasse komandeeringusse ja tõi sealt õudselt suuri pakatanud ananasse , mis lõhnasid nagu maasikad ja ajasid öösel pissile . </s> <s> Aukulangenud põskedega inimesed võltsisid käte värinal ankeete ja nende peopesad higistasid . </s> </p>
<p> <s> Mina aga pidin seisma nagis rippuva vana kampsuni all tagatoa ukse kõrval ja kuulama , kuidas minu isa väljas tühist nalja teeb . </s> <s> Ja jäävadki mul suhkrusabad ning sõjasandid nägemata , ei saa ma põlvikuid jalga ega patse kõrvade taha kringlisse . </s> <s> Raadiost kostis omasoodu : </s> </p>
<p> <s> Aga kes teist esmakordselt hoiab </s> </p>
<p> <s> komsomoli liikmekaarti käes , </s> </p>
<p> <s> teadku - lahinglipp ta kohal loidab , </s> </p>
<p> <s> ta on sõdur Noores Kaardiväes . </s> </p>
<p> <s> Igatsesin palavalt siit ära , laia ja peibutavasse maailma . </s> <s> Seal pidi kõik olema teisiti kui kodus . </s> <s> Seal ei tohtinud olla lihtlabaseid laudu , sänge , nagisid ning kampsuneid . </s> <s> Mulle tundus , et laias maailmas liiguvad inimesed kas sõjaväevormis või siis pikkades väärikates rüüdes . </s> <s> Kes kannab seal tolknevate trippidega pihikut või koitanud kraega palitut ! </s> </p>
<p> <s> Uskusin ka , et kõikide nende maailmainimeste südametes põleb tahe hävitada võimalikult rutem mustad jõud ja ebameeldivad ning salajas hoitud nähtused , mille märkideks olid minu jaoks pimedad kapitagused , surnuhauad , heinakuhjadest leitud püssid , mõnede siia-sinna vilavad silmad ja tangis hambad . </s> </p>
<p> <s> Tänaseks olen näinud juba nii palju laudu , sänge , nagisid ja kampsuneid , et nende täielik puudumine mõnes maailma osas tunduks isegi imelik ja väheusutav . </s> <s> Ma ei usu , et kusagil võiks olla kõik teisiti , kui on kodus ; surnuhaudu ning pimedaid nurki olen näinud siiamaani kõikjal , kus inimesed elavad . </s> <s> Kaugeltki mitte kõigi inimeste südametes ei põle tahe hävitada musti jõude , seal on enamasti üks ja ainus soov - saada rohkem kallist elektroonikat , imeautosid , lusti ja lõbu . </s> <s> Panna silmad ähvardava pimeduse ees kinni ja luua omale kunstlik valguseillusioon . </s> </p>
<p> <s> Seda , kuidas asjad on , võin lugeda nii romaanidest kui statistikakogumikest , kuulda nii televiisorist kui raadiost . </s> <s> Selles veendumiseks võin ka meenutada võõrastes suurlinnades oma silmaga nähtut . </s> </p>
<p> <s> Ometi hakkan ma sellele vastu . </s> <s> Minu jonnakas lapseusk püsib . </s> <s> Olen tänagi kindel , et kellegi südames põleb tulevikulootus , et maailma troostituid hooneterägastikke , baare , tantsupõrandaid ja veretöid lunastavad luuletajate närvid ning mõtlejate ajurakud . </s> <s> Kuni neid on , usun ma , et maailm püsib . </s> <s> Ehk teisisõnu : </s> </p>
<p> <s> On seda teed , kus käivad tuletoojad , </s> </p>
<p> <s> maatasa teha tahtnud igat pidi </s> </p>
<p> <s> kõik sööjad-joojad , Piinajad ja Poojad . </s> </p>
<p> <s> Ei ole saanud . </s> <s> Tee on teisipidi . </s> * </p>
<p> * <s> Juhan Viiding </s> </p>
<p> <s> Seda kinnitades puhus tuul vastu majanurki ning vanad kuused oigasid ja nagisesid väljas . </s> <s> Isa vilgutas akna taga taskulampi . </s> <s> Vanaema tuli ja pani oma rasked käed mulle õlgadele , mu kukal ulatus tema jaki alumise ääreni . </s> <s> Mulle ei meeldinud , et isal taskulamp käes oli . </s> <s> See muutis toa nii ärevaks , nagu trambiks õues sõdur . </s> </p>
<p> <s> Läksin raadio juurde ja katsusin näpuotsaga pruuni pinguletõmmatud riiet , mis varjas enda taga juhtmeid ning klemme . </s> <s> Nuppe ma ei keeranud , ohkasin sügavasti ja panin pea raadio ette lauale . </s> <s> Nüüd tulid kõik uudised ja kõik laulud läbi minu meelekohtade . </s> <s> Ma tundsin , kuidas nad laua minu põse all värisema panid . </s> </p>
<p> <s> PÄIKE PAISTIS SINISEST TAEVAST , nagu poleks kunagi olnudki ei õhtulagendikke ega kolme purukskistud kõriga kana köögis raiepaku kõrval . </s> </p>
<p> <s> Käisin tiiru ümber maja ja sain aru , et on soe ilm . </s> </p>
<p> <s> Vahetevahel jäin seisma ja silmitsesin suure huviga oma põlle . </s> <s> Sellel seisis väike nett tasku keset kõhtu ja kogu põlle kattis lugu paksust lapsest ning hanedest . </s> <s> Lugu hakkas pihta alt äärest ja oli alati nagu uus , sest see põll võeti nii harva kapist välja . </s> <s> Ta seisis kokkupandult riiulil padjapüüride all , talle olid sisse jäänud teravad kokkupanekujooned nagu viigid . </s> </p>
<p> <s> Talutütre Aino , kes seda põlle omal ajal kandnud oli , viis sõda kodumaalt minema , võib-olla Saksamaale , mille pealinn on Berliin , aga võib-olla ka hoopis Inglismaale , mille pealinn on London . </s> <s> Võib-olla mõtles vana Aino võõrsil pisarsilmi oma põlle peale . </s> </p>
<p> <s> Tõmbasin põlle sirgu ja näe ! jälle ajas tugev punase nokaga hani kaela õieli ning nokkis mahlast mürkrohelist rohtu , mille sees kasvasid kollased ja sinised lilled . </s> <s> Paks laps seisis , tagumik urvis ja põsed punnis , ta püüdis peoga hane pead patsutada , ega pannud tähelegi , et tagantpoolt tuli teine veel suurem hani , kael vastu maad surutud . </s> <s> Selle suure hane noka vahelt tungis välja kolm š-tähte , hani sisistas : " š-š-š ! " </s> </p>
<p> <s> Järgmisel pildil haaras ta juba nokaga paksu lapse püksitagumikust kinni . </s> <s> Lapse pitsiliste säärtega püksid kärisesid tagant lõhki , ruudulise kleidi saba jäi töllakile , hani sikutas ja laps röökis . </s> <s> Lapse põsed punetasid , ta hõõrus kahe jämeda rusikaga silmi . </s> <s> Kurjale hanele hiilis aga omakorda ligi poisike , vits peos , sest mine isahane tea . </s> <s> Endisaegne tuul lehvitas poisikese triibulist madrusekraed , tema nina katsid tihedad tedretähed . </s> <s> Ta äigas vitsaga hanele üle turja . </s> <s> See toimus juba päris üleval põlle ääres värvli lähedal , kus riie natuke volti hoidis . </s> <s> Poisike võttis paksul lapsel isalikult käest kinni ja nad läksid ühele poole , häbistatud haned aga teisele poole . </s> <s> Siin-seal seisid kikkis rohututid kirjude lilledega . </s> <s> Laste peade ümber lendasid võimsad liblikad . </s> <s> Tasku kohalt värvli vahelt paistis suurte mustade silmade ja naerul suuga päike , pikad kiired ümber näo . </s> <s> Ehk tahtis see päike mind ära moondada , ka üheks põllepildiks muuta . </s> <s> Kas niisuguseid lugusid siis raamatutes vähe juhtunud oli ! </s> </p>
<p> <s> Kortsutasin kulmu ja katsin päikese näo peoga kinni . </s> <s> Isa pidi mind nüüd kohe selle põllega pildistama , sinine paelgi seoti mulle pähe pildistamise jaoks , sest see oli minu tahtmine . </s> <s> Selga aeti mulle lühikeseks jäänud valge kleit , mida katsid üksikud hõredad ja plassid kannikesekimbud . </s> <s> Ma põlgasin seda kleiti , sest see oli nii haledast riidest tehtud , kuigi riide nimi oli batist , ja see oli samuti Saksa- või Inglismaale läinud Aino seljast pärit . </s> </p>
<p> <s> Vanaema tuli õue , vaatas mind eest ja tagant ning kiitis : " No küll sina oled nüid tore ! </s> <s> Ää mette käega katsugi . </s> <s> Aga isi nõnda kurja näoga kui üks pull . </s> <s> Kas sa ei tää , et pildi pääle minnasse ikki naarul näoga . </s> <s> Ot-ot , ma tuun sulle lilla kah . " </s> <s> Ja vanaema läks kahinal marjapõõsaste vahelt läbi , murdis kolm kopsakat jorjeniõit ning sättis need mulle kätte , et kimp tuleks ilus ümmargune ja kõik õied paistaksid . </s> </p>
<p> <s> Mulle tundus , et terve mu kere , ja eriti piltidega põll , kaob lillekimbu taha ära ja ma tõstsin hädakisa : " Vanaema , võta lilled ära ! </s> <s> Vanaema , võta lilled ära ! " </s> </p>
<p> <s> Trepi peale ilmus isa , päevapildiaparaadi jalg käes , nahkjope soojast ilmast hoolimata seljas . </s> <s> Vanaema käes ümmargust kirjut jorjenikimpu nähes pakkus ta : " No teeme vanaemast ka pilti ! " </s> <s> Isa küsis vanaema käest : " Kudamuudu sa pildi pääle tahad tulla ? </s> <s> Kas tahad mõne ilusama asja ka kätte võtta ? " </s> </p>
<p> <s> Vanaema torises : " Ei tää , mes iluasju sel vanamooril änam tarvis on ! </s> <s> Mul jo süle lilla täis , kas sii põle siss ilus ? " </s> </p>
<p> <s> Isa ajas oma : " Oina Aadu kõige ilusam asi olli põrsastega emmis , Aadu laskis ennast siaaias emmise kõrval üles võtta , teise kainla all teine põrsas . </s> <s> Savikoti Vaike tahtis jälle kangesti õmblusemasina pilti . </s> <s> Pandis käe vända pääle ja tegi nigu õmless , isi tegi suu ästi veiksess ja aas silmad päha punni . </s> <s> Ei tää , miks ta isi nii irmsa näo tegi ? " </s> </p>
<p> <s> Vanaema lausus : " No ku kõigil on sihandsed tahtmesed , siss mina tahass , et sa mind selle loksipiindra juures lapsega üles võtass . </s> <s> Niid on viil minu ema istutatud loksid . " </s> </p>
<p> <s> Ma ei kannatanud enam oodata ja nõudsin : " Ma tahass jalgrattapumba kätte võtta ! " </s> </p>
<p> <s> Isa imestas : " Vaata , kui ää mõte ! </s> <s> Kis pärast pilti vaatab , arvab , et sul on toanurga taga ehk jalgratas isi kah varjus . </s> <s> Nüidse aja inimese lillekimp ongi jalgrattapump ja mutrevõti . </s> <s> Kas sa mutrevõtit ei taha ka kätte võtta ? " </s> </p>
<p> <s> Mutrivõtit ma ei tahtnud , sest ma ei mäletanud hästi , missugune ta oli . </s> <s> Tõon toast kapi alt rattapumba , astusin vanaema kõrvale floksipeenra äärde ja hoidsin kätt pumbaga nii , et põll kindlasti paistaks , sirutasin pumba ette ja sihtisin sellega isa poole . </s> <s> Teisest käest hoidis mul kinni vanaema , nagu läheksime me kuhugi . </s> <s> Kaugesse tulevikku , karpi minevikupiltide hulka . </s> </p>
<p> <s> Piltide hulka , mis jõhkralt ja lühidalt kinnitavad , et see päev , need inimesed ja nende mõtted ning näod on ühe hetke niisugused olnud ja siis kas surma või elu läbi täiesti teiseks muutunud . </s> <s> Pildid kinnitavad , et see soe sügissuve pärastlõuna tõuseb igal aastal uuesti surnuist üles . </s> <s> Valged säravate äärtega pilverongid lähevad üle taeva . </s> <s> Tillivartest , mustsõstralehtedest ja floksipuhmastest tõuseb sõnulseletamatut sügiseärevust , rohutirtsud siristavad veel - ja juba on see hetk möödas , varjud on nihkunud , tuul pööranud ning näod vanemad . </s> </p>
<p> <s> Järgmine pilt pidi tehtama minust üksinda . </s> <s> Seal peal tahtsin ma olla hanega , ja nii , et hanepea jääks põlletaskuga kohakuti , siis silitaks paks laps põlle peal justkui meie hane pead . </s> <s> Vanaema püüdis küll vastu ajada : " Kissi seda ani kinni oiab ! </s> <s> Akka nüid rajakaga mässama ! " , aga minu tahtmine jäi peale . </s> <s> Rammus valge hani tõsteti kõripidi üle aia ja pandi minu ette maha . </s> <s> Hani ajas pea püsti , rinna ette ja kaagatas solvunult . </s> <s> Pilt sai enne valmis , kui hani ära minna taipas . </s> </p>
<p> <s> Isale hanega pilt ei meeldinud , ta soovitas : " Vat nüid lähme teeme ilusa pildi , kus laps seisab pooliti sirelipõõsas ja otsib sireliõnne . " </s> </p>
<p> <s> Röökisin : " Põle ju õisa ! " </s> </p>
<p> <s> Vanaema mühatas : " Kus aru pääs - kartulivõtmese aeg nüid mõnda õit või õnne . " </s> </p>
<p> <s> Isa jäi kindlaks : " Ega pildivaataja ei tää , et põle ! </s> <s> Pildivaataja on ju nigu sii tüdrik , kis kassinahast muhvi ostis . </s> <s> Kaupmiis mudku aga käis pääle , et ostke , preili , katusetiigre nahka . </s> <s> Tüdrik karas rõõmu pärast lakke ja tagus käsa kokku , et tema sai nii ilusa tiigrenahast muhvi , mis kellegil teisel tüdrikul põle . </s> <s> Vat sedaviisi usub pildivaataja pilti kah . " </s> </p>
<p> <s> Läksime toa taha sirelipõõsa juurde . </s> <s> Isa painutas ja sättis hõredaid oksi , et need ümber minu ilusasti kohevil oleksid . </s> <s> Pidin vaatama lehtede vahele , nagu näeksin ma seal suurt seitsme lehega õnne . </s> <s> " Kis nii suurt õnne näeb , selle suu läheb kõrvuni ! " , õpetas isa . </s> <s> " Pää tuleb sedaviisi viltu lasta ja kulmu alt vaadata , aga naeratus piab näha olema . </s> <s> Kis ültse naarda ei mõista ja ilma naaratuseta õnne vasta võtab , sii on kui üks ürgaja inime . " </s> </p>
<p> <s> Ma ei näinud muud kui musta mulda põõsa all ja kirjusid kanasulgi mulla peal , päike paistis silma , kui pead tõstsin , pidin vahetevahel silmi hõõruma . </s> <s> Isa tõmbas mu põõsast välja ja käratas pahuralt : " Sinust ei saagi pilti . </s> <s> Sul on lontruse ais juures ! " </s> </p>
<p> <s> Ta ei vaadanudki enam minu poole , vaid läks õue ja hõikas ema . </s> <s> Ema kammis toas pead ja silus silmakulme , nägin teda läbi akna . </s> <s> Kui ta välja tuli , oli tal valge klaasnööpidega pluus ning surnud tädi sinine seelik seljas , aga jalad paljad . </s> <s> Kingi ta ei saanudki jalga panna , sest linnas käies hõõrusid kingad talle suured vesivillid kandadesse , üks vill läks isegi katki , selle asemele jäi verine liha , mida tohterdati teelehtede ja rivanoolilappidega . </s> <s> Selleks , et pildi peal tema paljaid rakkus jalgu näha ei oleks , astus ta lillepuhma taha . </s> <s> Sireliõnne ei tahtnud temagi otsida , vaid ajas naerdes vastu : " Ah , mes ma ikki vigurdan ! </s> <s> Pluuse jääb ka okste varju ja " </s> </p>
<p> <s> Isa jäi nukraks , aga soovitas siis uue lootusega : " Aga võta iiskann kätte ja kasta kapsid ! </s> <s> Vat siss tuleb ilus pilt ! </s> <s> Iiskannust veejoad joosevad ja pluusenööbid sätendavad ja ümmerringi on suured kapsapääd . </s> <s> Pildivaataja lüüb käsa kokku ja karjub : " Püha jumal , kui suured kapsad Hilda on kasvatand ! " </s> </p>
<p> <s> Ta tõi emale vett täis kastekannu , ema tammus kapsaste vahel ja otsis kõige ilusamat kohta . </s> <s> Ta tahtis , et selja taha jääks hernepeenar ja kaunad ka paistaksid , aga kurgipeenart tahtis ta samuti tulevikku kaasa võtta . </s> <s> Isa otsis peenrast suure kurgi ja pani selle ema lähedale kapsalehtede vahele , nagu kasvaks see kurk kapsa küljes . </s> <s> Nagu oleks isa Mitšurin , Lõssenko või Jaan Raeda ja aretaks pirnõunu , kirsspihlakaid ning kurk-kapsaid . </s> </p>
<p> <s> Ema kastis püüdlikult kapsaid , nägu naerul . </s> <s> Tema verist jalga varjasid laiad läikivate veetilkadega kaetud kapsalehed . </s> <s> Üle ema pruuni päevitunud näo ja valge pluusi voolas kuum sügissuvine päikesevalgus . </s> <s> Ta seisis sirge seljaga , raske kastekann käes ja ta käsivarrelihased võbisesid . </s> <s> See kestis väga kaua ja ikka suutis ema veel hambaid näidata , säravat naeratust näol hoida . </s> <s> Ta teadis , et pildi peal peab naeratama nii , et poleks aimatagi nõgeseid aia ääres ega ka verele hõõrutud paljaid jalgu . </s> </p>
<p> <s> Ema naeratus tegi mulle viha , see kinnitas ning kuulutas : kes vastu ei pea ja välja ei kannata , see tuleviku pildialbumisse ei pääse . </s> <s> Ei pääse veel ehitamata majadesse , ilmasündimata inimeste arvustavate pilkude alla , ei ole võimalust ei kustuda ega hiilata . </s> </p>
<p> <s> Lõin hambad kättemaksuhimuliselt kõvasse valgesse kapsapeasse . </s> <s> Kapsas krudises ja pani vastu . </s> <s> Vaatasin oma hambajälgedega ära narritud kapsapead ning mu meel läks paremaks , pahurus oli välja valatud . </s> </p>
<p> <s> Isa pani aparaadijala kokku , ema viis kastekannu ära ning ütles mulle : " Isa tahab sind mooturrattaga sõitma viia . </s> <s> Kassa tahad minna ? " </s> </p>
<p> <s> Mu käed hakkasid ärevusest higistama , ma kinnitasin innukalt : " Tahass küll ! " , sealjuures oli mu selja taga äranäritud kapsapea ja hinges kartus kõverate torude ees , mis asusid mootorratta külgedel ja kust tuli sõidu ajal sinist suitsu . </s> </p>
<p> <s> Tiirlesin õhinaga ümber isa ja ootasin , kunas me minema hakkame . </s> <s> Isa kadus tuppa , ja oli toas , ja jäigi tuppa . </s> <s> Ma ei jõudnud enam oodata ja nõudsin : " Ema , mes isa toas tiib ? " </s> </p>
<p> <s> Ema lausus ükskõikselt : " Kust mina seda tään . </s> <s> Mini isi ja vaata ! " </s> </p>
<p> <s> Poetasin ennast vaikselt tahatuppa ja nägin isa peegli ees seismas , habemenuga käes . </s> <s> Lauanurgal asus topsik seebivahu ja jämeda pintsliga . </s> <s> Uurisin : " Kunas me ometi minema akkame ? " </s> </p>
<p> <s> Isa noomis peeglisse kõõritades võõra ninahäälega : " Kissi sedaviisi saab reisu pääle minna , kui ültse kannatust põle ! " </s> </p>
<p> <s> Läksin löödult toa taha liivahunnikusse , kus asus nõiakoobas , mille ma hiljuti oma rohelise plekk-kühvliga niiske liiva sisse olin kaevanud . </s> <s> Koobas asus keset mägesid , sinna viis ainult kitsas ja väga ohtlik rada . </s> <s> Mõnikord ilmus nõid koopast välja - see oli eriti õudne , kui ta koopasuust paistma hakkas . </s> <s> Ta võis igaühe sitasitikaks nõiduda , ehkki ta ise oli ainult üks mustast kummist rohupudeli kork . </s> <s> Nüüd tõmbasin ma ta jõhkralt koopast välja ja viskasin kukerpalli rohu sisse . </s> <s> Võtsin nõia ametist maha , lasin erru . </s> <s> Vandusin : " Sa kuradi kampsun ! " ning purustasin ära ka mäed , orud ja lookleva teeraja . </s> </p>
<p> <s> Õunapuude all õitses kummel , tagatoa aken läikis kingalillepuhma taga . </s> <s> Aknast paistis raadio tagumine külg . </s> <s> Isa ma ei näinud . </s> <s> Kuulatasin . </s> <s> Isa rääkis juba õues vanaemaga rabarberitest ja rõhutas eriti punase lihaga maasikarabarberi tähtsust . </s> </p>
<p> <s> Sööstsin majanurga tagant välja , mul kästi sandaletid jalga panna , pandlad ei läinud kinni , ma jälgisin kogu aeg isa , et ta viimati ilma minuta ära ei läheks , ja siis me hakkasime minema . </s> </p>
<p> <s> Kopli mulgu juures ma seisatasin ja kuulutasin : " Isa , kas tääd , et eila murdis tõhk siin kohas Varesepää , Vana-Pruuni ja Sõbra ära ? " </s> </p>
<p> <s> " Kis niid ollid ? " küsis isa kohkunult . </s> </p>
<p> <s> Ma laususin tasakesi : " Mede kanad " ja mulle tuli meelde , et isa ei hooli suurt ei kanamunadest ega kanadest endist . </s> <s> Ta ei teadnud ka muinasjuttu mustast kanast , kes oli haldjas kana kujul ning kinkis vanaaegsele poisile sinepiiva . </s> <s> Hakkasin seda jutustama , mu hääl muutus valjuks , silmad särasid , ma püüdsin isaga ühte jalga astuda ja tema kõrval käia , et ma talle näkku saaksin vaadata ja näha , mis mulje see muinasjutt isale ka jätab . </s> </p>
<p> <s> Vahetevahel tegi isa : " Mh-mh ! </s> <s> Mh-mh ! " </s> <s> Seletasin armulikult , et see must kana oli tegelikult haldjariigi minister ja isa küsis kohe ärevalt : " Ot-ot , ma ei pand tähele , kis olli minister ? " </s> <s> Kui ta aga aru sai , et jutt ei käi poliitikast , vaid ikka ühest ja sellestsamast mustast kanast , tegi ta endiselt : " Mh-mh ! </s> <s> Mh-mh ! " </s> </p>
<p> <s> Astusime mööda põllupeenart kahe kartulipõllu vahel . </s> <s> Taevas liikusid aeglased valged pilved . </s> <s> Suured kiirgavad rüngad tõusid kuusiku tagant ja sõudsid üle väljade . </s> <s> Pilverüngad jäid ähmaselt ka nendele piltidele , mis isa ennist tegi , nad läksid uhkes aeglases rivis üle meie peade , ka metsast punkrisuust võidi neid pilvi näha . </s> </p>
<p> <s> Järsku jäi isa seisma ja ütles löödult : " Kus uur ? ! </s> <s> Käeuuri olen kodu maha jätnud . </s> <s> Ei ilma uurita küll rändama ei või minna . </s> <s> Siss arvab igaüks , et näe , üks vilets miis on ka välla ilmund , omal põle käeuurigi . </s> <s> Ja isienesel tekib ka sihande tunne nigu oless ma sii vanaaja talumiis , kis leidis maast uuri ja ei saand aru , mes asi sii on . </s> <s> Arutas , et näe läigib ja jüsku üks must sitik liigutab siis , mes ta muud saab olla , kui vanaõeluse silm . </s> <s> Ja tampis ää õbeuuri sapakontstega katki , isi viil rõõmustas , et no nüid on vanaõeluse silm sodi . " </s> </p>
<p> <s> Mu süda hakkas taguma , hüüdsin ärevalt : " Isa , kas me siss mooturrattaga sõitma ei lähegi või ? " </s> </p>
<p> <s> Isa seletas : " Ma lähan käin kodus ära ja võtan uuri ühes , sina mini isi Liisu õue pääle , kus mooturratas on . </s> <s> Kui mul uur käe pääl on , siss süda rõõmustab ja sõit lähab nii ruttu kui inimese mõte liigub . </s> <s> Sõit lähab siss mõttekiirusel ! " ja isa hakkas tagasi kodu poole minema . </s> <s> Ta läks nii aeglaselt , et mul hing kinni jäi , ja kiirustada teda ei saanud , ta tegi seda , mida ta ise tahtis . </s> <s> Nüüd läheb ta koju ja otsib kaua ning põhjalikult uuri , aga tulema hakates jätab ehk mootorrattasõiduprillid maha . </s> <s> Parem oli , kui üldse enam midagi ei lootnudki . </s> </p>
<p> <s> Viibutasin kätega ja pildusin jalgu kõrgele . </s> <s> Sipelgapesa juures kükitasin maha ja vaatasin , kas sipelgad on surnud muti ära söönud . </s> <s> Mutt ise oli kadunud , aga tema luukeret , mis mind kõige rohkem huvitas , ei olnud kuskil näha . </s> </p>
<p> <s> Ronisin kraavi , kõndisin mööda kuiva kraavipõhja ja pomisesin : </s> </p>
<p> <s> Moor oli liiga jonnakas , </s> </p>
<p> <s> läks kraavi , mis on konnakas ! , </s> </p>
<p> <s> kuigi siin polnud praegu konni . </s> <s> Oleksin hea meelega mõne kinni võtnud ja tema külmi pruunikirjusid silmi ning lõõtsutavat kurgualust uurinud . </s> <s> Siin olid juba pisut kõrgemad maad ja kraavid kuivemad kui kodus . </s> <s> Kraavis kasvas tihe rohi , paistis ainult taevas pea kohal ja kõrged puitunud ohakad vastu taevasina ning valgeid pilvi . </s> <s> Siin ei olnud üldse tuult . </s> <s> Siia tuulevarju kogunes arutu hulk liblikaid , need pahvatasid ohakaõitelt korraks üles , keerutasid ümber pea ja ledsid kohe jälle mõne muu ohaka . </s> <s> Nende kered olid karvased , silmad suured ja pungis , õite peal istudes liigutasid nad pikki lonte nagu tõelised koletised , kerisid neid kokku või ajasid sirgeks . </s> <s> Liblikad olid niisama huvitavad kui konnad . </s> </p>
<p> <s> Kuulsin mitut tuhmi mütsatust , tulin kraavist välja ja nägin , et Liisu lõi lehmavaia maa sisse . </s> <s> Lehm sõi siinsamas välja ääres ädalat , nina kortsus . </s> <s> Ta vaatas silmanurgast vaia poole , kas on ka kõvasti sisse löödud või annab järele . </s> </p>
<p> <s> Liisu ajas selja sirgu , suur raske puuhaamer käes . </s> <s> Ta kiskus lehma turjalt lahtisi karvu ja viskas üle õla , ise tegi : " Ptüh-ptüh-ptüh ! " , et lehmaga õnnetust ei juhtuks , et ta ketti põõsasse kinni ei mässiks ja ennast ära ei pooks , et hull koer teda ei hammustaks ega mõni möödamineja kurja silmaga ei kaetaks . </s> </p>
<p> <s> Põntsutasin kandadega vastu maad , et Liisu mind tähele paneks . </s> <s> Liisu kitsas tume nägu läks naerule , selged kollakaspruunid silmad uurisid mind terasel pilgul . </s> <s> Minu meelest oli Liisu kaljukotka nägu , kuigi ta kandis aastaringi rätiku peal koeranahast kõrvikut ja jaki peal koeranahast vesti , kuigi tema põll oli mitmest kohast räpakalt paigatud ja jalas polnud tal ei kalossid ega pastlad , vaid vanad säärsaapapead . </s> <s> Liisu pani käed silmade kohale päikesevarjuks ja arutas , nagu mind polekski juures : " Mina vaatan ja vaatan , mes asi sii sääl raavis ommeti on , sihande kirju , aga sii on ju lapse põll . </s> <s> Oh sa pime , kui ilus põll lapsel on ! " </s> </p>
<p> <s> Tõmbasin põlle jälle uhkelt laiali ja näitasin Liisule hanesid ning lapsi , kuigi ta oli neid juba palju kordi näinud ning kiitnud . </s> </p>
<p> <s> Liisu oli minu sõber . </s> <s> Ma vaatasin talle julgelt silma , kuigi tema silm võis lehmapiima venima panna . </s> <s> Tal oli ka salavõim kirpude , täide ja luupainajate üle , neid võis tema käest vaenlasele või vaenlase loomale selga tellida . </s> <s> Tuli ainult selge sõnaga välja ütelda , mis see vaenlane sulle teinud on . </s> <s> Paljud asjad , mida teised halvaks pidasid , ei lugenud Liisu silmis midagi , ta andis mõnikord vaenlasele õiguse ja manitses kahjukannatajat : " Põle sul siin kätte tasuda kedagist . </s> <s> Mini ära kodu ja ole kuss ! " </s> </p>
<p> <s> Läksime Liisuga juttu ajades nende õue , kus seisis isa mootorratas . </s> <s> Liisu juurest sai vihmaga välja , aga meilt ei saanud , ratas võis pori sisse kinni jääda . </s> </p>
<p> <s> Sosistasin : " Kas tääd , isa tõi raadiu ! " </s> </p>
<p> <s> Liisu kiitis : " No mis siss viga , siss ronin ikki mina kah tede raadiut kuulama . </s> <s> Mede poiss tahab ka raadiut , üks raadiukere tal on , aga ei mõista ju sinna sisse kedagi panna . </s> <s> Näe , sinu isa on suur elektremiis , mede Ilmar piass tema käest küskma , kuda sii raadiu sissepanemene õte käib . " </s> </p>
<p> <s> Lubasin suureliselt : " Põlegi küski vaja , isa paneb isi sisse , mes vaja on ! " </s> </p>
<p> <s> Liisu vanemad pojad Silver ja Udo olid teadmata kadunud , kõige noorem poeg Ilmar mässas alalõpmata vanade jalgrataste , meevurride ning koorelahutajaosadega . </s> <s> Praegugi istus ta õues trepil ning hõõrus õlise kaltsuga roostetanud hammasrattaid . </s> <s> Ta võis olla umbes kahekümne ringis poiss , suurte käte ja salkus juustega , mida hoidis koos kirju villane võrk . </s> </p>
<p> <s> Õu oli täis mitmesuguseid osmikuid ja igat osmikut läks majapidamises hädasti tarvis . </s> <s> Mõne all seisid heinad , mõne all küttepuud ja haod , aga üks katusealune oli täis lagunenud tünne , traadikerasid ja vanu saapaid . </s> <s> Jämedate harudega õuekase all seisis seljatoega pink , aga ka kase harude vahel rippus paar irvakil taldadega poolsaapaid , otsekui oleks väsinud rändaja need oma käega sinna riputanud . </s> <s> Madalate toaakende all lõhnas lookapainutatud pajuvitstega piiratud floksipeenar . </s> <s> Kase ja pingi kõrval presendi all asuski isa motorratas . </s> <s> Kuulutasin : " Isa tuleb ka siia , me lähme rattaga sõitma ! " ja istusin Ilmari juurde trepile . </s> <s> Nõudsin nagu alati : " Akkame vaidlema ! " </s> <s> See tähendas , et ma võisin ütelda kasvõi : " Lepa otsas kasvavad erned " ja Ilmar pidi vastu vaidlema : " Ei kasva ! " </s> <s> Ma pidin ära ootama , kuni ta " Ei " ütleb , siis võisin uuesti asja juurde asuda : " Mede ekslemasinal on inimese jalad all ! " </s> <s> Praegu oli mul plaanis Ilmarile teatada : " Kott-Eevalt läks meilt vankrega müüda ja kuurem papakoisid olli pääl ! " , aga Ilmar raputas pead : " Teinekord vaidleme , praegalt põle aega ! " </s> </p>
<p> <s> Värav kääksatas ja isa tuli õue . </s> <s> Ta lausus : " Tere jõudu ! " ja uuris silmanurgast , mis Ilmar teeb . </s> <s> Liisu päris : " Sa suurde tiide pääl sõitnud inime , ütle , ega viimati sõjavägesi liikmas põlnd näha ? " ja isa kinnitas : " Põlnd , põlnd , ole mureta ! </s> <s> Ega nad rahu aeg ei liigu . " </s> </p>
<p> <s> Liisu põllulapp , talu maa küljest lõigatud u u s m a a , oli kaua söötis seisnud . </s> <s> Liisu ei kündnud ega külvanud , tema sõnu korrati siiamaani : " Mes ma sest rükkist raiskan , mes ma tast külin , viimate akkab uus sõda , siss lähvad minu rükkid kiik sõameestele levajahuss . </s> <s> Mia küll sõa jaoss seemet maha ei küli ! " </s> </p>
<p> <s> Talle oli unes öeldud , et nii kaua püsib rahu , kui tema maa söötis seisab . </s> <s> Nüüd kasvas seal kolhoosi timut , ja rahu püsis . </s> <s> Timut polnud vili . </s> </p>
<p> <s> Viljaseeme aga ei seisnud igavesti . </s> <s> See oli juba mõne aastaga kopitama läinud , salvest tõusnud kibedat halli tolmu . </s> <s> Liisu kandnud terad jahumatiga toa taha hobuseteki peale , tuulutanud ja sorteerinud neid ja viinud lõpuks veskile , kus mölder arvanud : " No jahvata võib ikki , aga mes jahu neist saab , seda küll ei tää . " </s> <s> Leib , mis sellest jahust tehtud , ei kõlvanud süüa . </s> <s> Liisu matnud leivapätsid tasase ühetoonilise häälega needes õue kase alla maha . </s> <s> Seda kohta märkis telliskivist rist , mis lamas muru sees leiva haual . </s> </p>
<p> <s> Nüüd võttis isa ratta pealt presendi ja viskas selle leiva hauale . </s> <s> Ta lükkas ratta käekõrval väravast välja vankriteele . </s> <s> Mootorratta lõhn tegi südame kergeks , seda nuusutades tekkis tunne , et ees ootab väga palju imesid . </s> <s> Silmitsesin aupaklikult triibuliste külgedega musta pakki , kus loksus bensiin . </s> <s> See paak jäi sõidu ajal isa põlvede vahele . </s> <s> Uurisin kaht sadulat , esimest ja tagumist , jämedat kummirõngast tagumise sadula ninas ja pedaalitaolisi jalatugesid . </s> </p>
<p> <s> Isa õpetas : " Ära sa sõidu aeg jalgu vasta ratast lase ! " , käskis : " Istu nüid pääle ! " ja lõi mootori käima . </s> </p>
<p> <s> Sinist suitsu pahvatas näkku , ratas põrutas auklikul teel tagumikku . </s> <s> Vaarikavarred , lepik ja lehmakarjamaa liikusid mööda . </s> <s> Mu jalasääred vänderdasid õhus , varbad ei ulatanud jalatugedeni , rattatorude poole ma ei julgenud pilku heitagi . </s> </p>
<p> <s> Isa õpetas : " Ära sa sõidu aeg jalgu vasta ratast lase ! " , käskis : mida ta ei olnudki koju unustanud . </s> <s> Tema südamele oli mul raske ligi pääseda , niisama raske kui temal minu omalegi . </s> <s> Lootsin kirglikult , et näen välja nagu isa . </s> <s> Et mul on suur kõrisõlm ja paljad meelekohad , kaval näoilme ja kurvad silmad . </s> </p>
<p> <s> Pullid kergitasid tee ääres päid ja inisesid , rõngad ninas , pääsukesed sähvatasid üle tee . </s> <s> Keerasime suure kaarega maanteele , hobused ja inimesed panid meid tähele , koerad haukusid . </s> </p>
<p> <s> Tundsin , et mu silmaterad on tõsised ja mustad otse kui grammofoniplaadid ja nende sisse jäävad kõik nähtud asjad varjule . </s> <s> Kissitasin silmi , metsa ja hoonete piirjooned muutusid kohe teravamaks , aga need olid ikkagi ainult siitkandi mets ja siitkandi hooned , isa ei sõitnud lõppude lõpuks ei Moskvasse ega Leningradi , kuigi oleks võinud sõita - enne Leningradi ja siis Moskvasse , sest Moskva on Leningradi taga - , vaid kauge võõra poe juurde , kuhu ma ükskord ammu koos vanaemaga mööda keerulisi heinamaaradu tulin ja kust ta mulle ostis paki presskakaod ning kakssada grammi säärekondikujulisi präänikuid . </s> </p>
<p> <s> Isa pidas seal ratta kinni ja me läksime poodi sisse . </s> </p>
<p> <s> Madala hämara ruumi teises otsas seisis kõrge lett ja letil virnade viisi madalaid alumiiniumkausse . </s> <s> Nende vahelt vaatas välja kõhn kaupmees , sinine kittel seljas , pliiats kõrva taga ja valgeks kulunud nuppudega arvelaud ees . </s> <s> Meie sammud kajasid poe tsementpõrandalt tuhmilt vastu . </s> <s> Mulle tundus , et seal poes ei müüda midagi peale kausside , kuid leti ette jõudes nägin imestusega klaasi all paberiga komme . </s> <s> Need lebasid ilmsüütult väikestel klaastaldrikutel . </s> <s> Tõmbasin hinge ja unistasin igast sordist saada kasvõi ühe kommigi , läksin aga ruttu ahnemaks ja jõudsin lõpuks terve kiloni välja . </s> </p>
<p> <s> Isa toetas leti najale ja arutas : " Ei tää , kuda naesed neid kaussa ei taha ! </s> <s> Nad põle ju kallid ka sugugi ja teevad toidule teise maigu juure . </s> <s> Masinamiis piab küll alumiiniumkausist süüma , siss on masinamaik alati suus ! " </s> </p>
<p> <s> Kaupmees aga arvas : " Olgu mes on , aga mina pooldan emaileeritud sööginõusi . </s> <s> Sellest sa ikki tääd , mes ta on . " </s> </p>
<p> <s> Isa muheles : " Ära sa , Ärman , seda naestele ütle , siss jääd peris pankrotti ! " </s> </p>
<p> <s> Kaupmees naeris ainult hammaste ja hambaigemetega , aga silmad jäid tal naerust puutumata . </s> <s> Need isegi sätendasid natuke nagu koeral söögilaua all ja ma ei läinud leti lähedale . </s> <s> Lõpuks selgus , et isa tahab leiba ja heeringat osta . </s> <s> Kaupmees kääris ühe käise üles ja solistas käega heeringatünnis . </s> <s> Isa sundis : " Ärman , võta rohkem neid punnis kõhuga , niid on marja täis . </s> <s> Mari on väga ää ! " </s> </p>
<p> <s> Ärman mässis heeringad pruuni paberisse ja märkas lõpuks mind . </s> <s> Nüüd ei naernud ta aga mitte hambaigemete , vaid ainult silmadega . </s> <s> Ta noomis isa : " Tuled lapsega poodi , aga lapse jätad maiusest ilma ! " </s> </p>
<p> <s> Isa vabandas : " Sul põle ju muud kui niid igavesed kallid kommid , neil on pallas ilus paber ümmer , aga isi siist kõvass kuivanud kui puu ! " </s> <s> Ta arvas : " Ma võtass ehk martsipaani . </s> <s> Kas sul martsipaani põle ? </s> <s> Vat martsipaan on ilus ! </s> <s> Isiäranis martsipaanist karu , kis seisab kahe jala pääl ja nuusutab tuule suunda . </s> <s> Ja martsipaanist õõnad , niid on viil ilusamad kui karu . </s> <s> Karu kohe karda , aga õõna pistad mõnuga suhu ! " </s> </p>
<p> <s> Kaupmees läks taharuumi ja ütles tagasi tulles : " Näe , siin on ! </s> <s> Karu ta just ei ole , aga on üks teine meie metsa loom . </s> <s> Kas oled seda looma näinud ? " </s> <s> Ta pani minu ette letile halli jänese , kes sitsis nagu koer . </s> </p>
<p> <s> Isa põlastas : " Vat jänes on üks irmus , jänes närib ju õõnapuudel koore päält ära ! </s> <s> Jänes tiib inimesele pailu muret ! " </s> </p>
<p> <s> Aga maksis siiski martsipani eest raha . </s> </p>
<p> <s> Hoidsin jänest käes ja nuusutasin tema magusat parafiinilõhna . </s> <s> Sõitsime edasi , kuni isa ratta suurelt teelt kõrvale keeras . </s> <s> Kahel pool kitsast kruusateed kasvasid tihedad pajupõõsad ja põõsaste taga lainetas pika niitmata jäänud rohuga heinamaa . </s> <s> Selle pruuni rohu kahinat tuule käes ei võinud küll läbi mootorrattamürina kuulda , kuid kindlasti ta kahises . </s> <s> Paakspuud tee ääres olid paksult jämedaid musti marju täis , nende oksad lõid meile vastu pead . </s> </p>
<p> <s> Kaugemal seisid heinakuhjad ja lokkas heleroheline ädal . </s> <s> Tee keerles ja lookles , sügavatest rattaroobastest pritsis mudast vett mulle vastu sääri , mu põlletaskus rappus martsipanist jänes . </s> <s> Kihutasime läbi võõraste heinamaade ja võsatukkade , mahe päike valgustas pruune rohulagendikke , võsast tõusis mõru seenelõhna , ma isegi nägin kaskede all rohu sees valgeid seeni . </s> <s> Põõsaste vahelt hakkas paistma punane kivihoone . </s> <s> Isa sõitis nüüd aeglasemalt , mootorratas venis nagu tigu mööda auklikku teed . </s> <s> Lõpuks jättis ta ratta koguni seisma , käskis mul maha ronida ja küsis : " Kas tääd , kus me oleme ? " </s> </p>
<p> <s> Raputasin pead . </s> <s> Isa ütles tõsiselt : " Tuudakul , " ja mu silmad läksid pärani . </s> </p>
<p> <s> Olin kuulnud isa nii palju Tuudakust kõnelemas , teadsin , et kui kodust otse üle jõe , üle luha ja läbi metsa minna , siis tuleb Tuudaku . </s> <s> Mõnikord ujus üle-luha-metsa kohal valgeid pilverünkaid ja isa vaatas sinnapoole , nagu tooksid need talle Tuudakult tervisi , tema surnud kurjalt isalt , tema healt emalt ja tema kõige armsamalt vennalt . </s> <s> Tuudaku oli isa kodu . </s> </p>
<p> <s> Ma teadsin , et isa koos oma kõige armsama vennaga juhtis Tuudaku ojja elektrivoolu , mis raputas tüdrukute käsi , kui tüdrukud pesu loputada tahtsid . </s> <s> Teadsin , kuidas isa saagis sulase sängil jalad läbi ja kuidas sulane sängi minnes koos sängiga ümber kukkus . </s> <s> Tuudakul tehti valejänest ja keedeti kakaod , seal kõndis suvitaja valge vestiga ja seal haukusid ulakad lapsed möödaminejate peale nagu koerad . </s> </p>
<p> <s> Emaema vaatas isa siiamaani umbusklikul pilgul , ta ei lootnud isast mitte midagi head , sest ta oli teda näinud aastal 1914 neljakäpakile keldrimäe otsast tulemas . </s> <s> Isa olnud nagu porikäi , teinud : " Auh-au-auh ! " ja püüdnud teda seelikusabast napsata . </s> <s> Teised Tuudaku lapsed aga istunud puude otsas ja teinud nii hirmsaid nägusid , et ta teine kord enam Tuudaku õuest läbi ei tahtnud minna . </s> </p>
<p> <s> Tuudaku vanaema ei olnud ma kunagi näinud . </s> <s> Ta läks kaugesse Tartu linna tütre juurde ja suur Tuudaku jäi tühjalt maha . </s> <s> Kellele nüüd veel talu vaja oli ! </s> <s> ( " Tehasse viil kulakuss , vat siss sulle seh ! " ) </s> <s> Siiski lootis vanaema veel kunagi Tuudakule tagasi tulla ; ta istutanud enne äraminekut akna alla reseedasid ja lohutanud leivalabidat : " Kannata , kannata , kulla laps , küll ma tulen kodu tagasi ! </s> <s> Küll sa näed , teeme levad kui Lalsi kirikud ! " </s> </p>
<p> <s> Isa vaatas ringi , tema nägu paistis kõhn ja väsinud , ta võttis prillid eest ja mütsi peast ning käkerdas mütsi käte vahel . </s> <s> Raske maakivist ait heitis tokerdanud rohule musta varju . </s> <s> Aidauksed seisid pärani lahti . </s> <s> Katsusin siledaid punaseid telliskive , mis seisid sakilise mustrina ümber uksepiida . </s> <s> See ait nägi välja nii , nagu ei suudaks teda lõhkuda ei sõda ega rahu . </s> </p>
<p> <s> Kaugemal , kaskede taga seisis samasugune maakivist karjalaut , ka selle seintes punetasid telliskivist ilusakid . </s> </p>
<p> <s> Läksime aida eest läbi , õue . </s> <s> Lehmade näritud marjapõõsatüükad sundisid isa seisatama . </s> <s> Ta katsus neid tüükaid käega ja pahandas : " Sedaviisi ei tohi teha . </s> <s> Kas marjapõõsas süidi on ! " </s> </p>
<p> <s> Astusime laiast kahe poolega uksest sisse ja jäime seisma poolpimedas ruumis , mille nurkades kopitas mullaseid heinu , seinte najal seisid mõned reed , nägin ka saanijalaseid ja vankrikeret . </s> </p>
<p> <s> Isa lausus : " Sii on nüid siss Tuudaku rihaalune . </s> <s> Lähme vaatame tuppa kah , mes toas on , " ja imestas : " Ema rääkis , et Põlendiku Alma on nüid Tuudakul , põle siin kedagi Põlendiku Almat . </s> <s> Mudu jutt ! " </s> </p>
<p> <s> Läksime suurest telliskivipõrandaga köögist läbi tuppa , mille aknad olid laudadega kinni löödud . </s> <s> Isa rõõmustas : " Isigi minu ema säng on viil siin ! " </s> </p>
<p> <s> Seinte taga ja lae kohal sätendas ning kahises päev , ruumis sees seisis niiske ja külm õhk paigal , põrandal vedeles kartulikorve ja roostetanud vikateid , ahju juures nurgas mustendas hunnik mulda ning selle ümber oli laiali hallitanud põhku . </s> <s> Isa lõi mullahunnikut saapaninaga ja arutas : " Ei tää , kas Alma on siin kartulisi oidnd või ? </s> <s> Isi elab ehk hoopis saanas , et saanas ää veike ruum , põle nii pailu kütmest ? </s> <s> Muld määndab ju põrmandud ära ja sigitab irmsid sajajalgsid sitikid . </s> <s> Kas inimesel seda aru pääs põle ! " </s> </p>
<p> <s> Ta tõstis kummuli oleva pika pingi jalule ja istus natuke aega , selg kühmus , müts peos . </s> </p>
<p> <s> Alles ma tahtsin teiste talusid omale saada . </s> <s> Nüüd oli m e i e põrandaid määndatud ja m e i e marjapõõsaid näritud . </s> <s> Kuigi seda talu ma poleks tahtnudki , siin olid sünged hooned , kiviseintel läikis külm higi , ei olnud siin pildiraamatuid ega iluasju . </s> <s> Tulime uuesti aida juurde , isa läks koguni aita sissegi ja rääkis sealt kõmiseva häälega : " Vanad naesed kartsid Tuudaku aita kui tuld , ütsid , et Tuudaku aida pääl käib vanakurat . </s> <s> Rükkilõikuse aeg läksid tüdrikud aida pääle magama , me pannime taskulambid omale suhu , nii et suud ollid jüstku tuld täis ja irmsad irvis ammad paistsid . </s> <s> Kõndsime tüdrikute asemete vahel ringi , isi tegime ninadega " norts ! " ja " norts ! " , tüdrikutel akas nii kange irm , tahtsid ruttu aida päält alla joosta , Savikoti Vaike kukkus läbi luugi ja jäi särkipidi raudkonksu otsa kinni . </s> <s> Pärast Savikoti vanamiis andis meile piitsaga vasta kaala . " </s> <s> Isa naeris natuke mõrult , jäi vait ja kolistas aidas . </s> <s> Seisin aida ukse ees , tammusin jalalt jalale , tundsin väsimust ja kurbust ja mul oli tunne , et mu kere paistab läbi . </s> <s> Pelgasin neid suuri tühje hooneid , viltuvajunud lattaeda ja kõrgeid kaski . </s> <s> Võtsin põlletaskust oma jänese välja , aga seegi paistis õudne . </s> <s> Tema punased silmad vaatasid kohkunult aida poole , hall sile keha tundus soe nagu elusal loomal . </s> <s> Suured tammed aida otsas kohisesid kogu aeg ja mul oli tunne , et ühe tamme otsas istub musta palituga mees . </s> </p>
<p> <s> Lõpuks ometi astus isa aidast välja . </s> <s> Kahlasime läbi pika rohu aida taha . </s> <s> Seal seisid mitmes reas õunapuud ja nende vahel vohasid takjad ning maltsad . </s> <s> Murtud oksad tolknesid kooreribasid pidi veel tüvede küljes . </s> <s> Puudealune rohi oli maha tallatud ja puulatvades võis näha okstesse kinni jäänud roikaid , millega oli proovitud õunu maha lüüa . </s> <s> Rohus vedeles hambajälgedega kõvu rohelisi õunu . </s> <s> Mõnes ladvas valendasid päris ilusad suured õunad , aga neid ei saanud sealt kuidagi kätte . </s> <s> Oleksin tahtnud puid raputada , aga ei julgenud . </s> </p>
<p> <s> Õunapuude vahel magas kondine lehm ja lehma kõrval nosisid rohtu kaks lammast . </s> <s> Meid nähes läksid lammaste silmad hirmu pärast põlema , nad kõpsutasid esimeste jalgadega kõvasti vastu maad , et meid ära ajada . </s> </p>
<p> <s> Isa vaatas ringi , käed püksitaskus , ja lausus : " Vaata , niid õõnapuud on minu istutud . </s> <s> Küll on istutajal valus , kui ta näeb , et õõnapuul on oks ära murtud ! " </s> </p>
<p> <s> Põrnitsesin mutimullahunnikut oma jalgade ees ja mõtlesin ärevusega nende õunapuu- ja kirsiokste peale , mida ma Augusti-ema toa taga raginal alla painutasin . </s> <s> Võõrastasin seda uimast lehma ja vihaseid lambaid , suurt räämas aeda , kiviaita ja isa kurba selga . </s> <s> Isa pidas aru : " Kui Leo ja ema ükskord siia tagasi tulevad , siss nad piavad lehmasõnikut saviga segama ja räbalaga õõnapuu aavade ümmer siduma . </s> <s> Mudu jäävad õõnapuud ju vähki ! " </s> </p>
<p> <s> Läksime mootorratta juurde ja ma lootsin , et sõidame minema , kuid isa võttis oma presentportfelli , kus sees olid leib ja heeringad , ning sosistas mulle põnevusega : " Nüid lähme oja äärde salakohta ja sööme kõhud täis . </s> <s> Kuda sa lähad omast kodust söömata ära ! </s> <s> Kui me süüma akkame , siss mina mõtlen , et küll ema andis magusa levatüki ja sina mõtle , et küll sii Tuudaku-vanaema andis ääd rasvast eeringad ! " </s> <s> Isa kinnitas : " Ta annass sulle pailu paremat asja kui sii eering ongi , ta tiiss kuuki , paness mett pääle ja isi laalass ikki et - ta võttis mõega seinalt ja torkas südame , siss võttis mõega rinnust ja pandis seinale . " </s> </p>
<p> <s> Pikk karm hein kriimustas jalgu , põõsaste tagant aga oli hein ära tehtud ja seal kasvas lopsakas ädal . </s> <s> See läikis ja voogas pehme tuule käes . </s> <s> Oja must vesi sulises tasakesi kivide vahel , pikad puitunud kõrkjad vabisesid voolus , ojakaldas paistis head sinist savi , millest oleks võinud voolida keedupotte , kiivritega sõdureid , õunu ja pirne . </s> <s> Mu silmad püsisid igatsevalt selle savi peal , kuid isa laotas juba jope maha , tegi portfelli lahti ja hakkas taskunoaga leiba lõikama . </s> <s> Seejärel lõikas ta heeringa sabatüki maha , pani selle leiva peale ja ulatas mulle . </s> <s> Rasvane pruunikas heeringasoolvesi jooksis mööda sõrmi alla ja imbus leiva sisse . </s> <s> Sõin ja mõtlesin himukalt , et Tuudaku-vanaema oleks kindlasti heeringa kõrvale ka kartuleid keetnud . </s> </p>
<p> <s> Igal pool , kus hein oli tehtud , kasvasid madalad valged lilled . </s> <s> Nende sitked peenikesed varred kandsid taevatähekujulisi õisi , õielehtede sees jooksid veresoonte sarnased roosakad sooned ja õielehed ise olid nii puhtad ja valged , et nad polnud mitte ühegi muu valge asja sarnased . </s> <s> Mõned õielehed olid siiski ka sitikate poolt ära näritud . </s> </p>
<p> <s> Süües silmitsesin lilli . </s> <s> Mida kauem ma neid vaatasin , seda rohkem neid tekkis . </s> <s> Seda siledam ja mustem paistis ojavesi ja sügavam taevas . </s> <s> Metstuvi hõikas padrikus : " Kurbus ! </s> <s> Kurbus ! " ja pääsukesed heinamaa kohal vastasid : " Igatsus ! </s> <s> Igatsus ! " </s> <s> Taevas pani pea ringi käima , mõtlemisest läks nägu teiseks . </s> <s> Katsusin käega lootusrikkalt oma põski , kuid need tundusid olevat ikka endised , ümmargused ja punnis . </s> </p>
<p> <s> Isa pani ülejäänud heeringad ning leiva hoolikalt portfelli tagasi ja hakkas minu ees mööda ojakallast ülespoole minema . </s> <s> Jälle algas niitmata rohi , mis ulatus mulle kaenla alla . </s> <s> Sumpasin vihaselt mööda isa jälgi ja mulle sadas rabinal pähe kuivi musti heinputkeseemneid . </s> <s> Need jäid juustesse ja sandalettidesse . </s> </p>
<p> <s> Isa seletas : " Me tegime siia omale ühe teivastest maja . </s> <s> Kui me mõnda suurt koerust ollime teind , siss juusksime tulise rutuga siia varju , et siss isa ei tää , kus poisiksed on . </s> <s> Ema tõi õhta meile põlle all leiba ja isa paugutas ümmer maja püssi , isi õikus , et nüid ma teid kuradisi maha lasen . </s> <s> Meie ollime vait kui iired , muku nutsime aga , et ei tää mes nüid saab , isa laseb meid nüid maha , aga ema ütel , et ei lase ta kedagi ! " </s> </p>
<p> <s> Isa silmad särasid , ta näitas mulle kõige ilusamaid kohti , mida ta maa peal teadis ja ta uskus , et ma jätan nad meelde . </s> <s> Samasugust rohtu , võsa ja vett oli igal pool mujalgi , kuid isa usaldas neid lõplikult ainult siin . </s> <s> Siin ajas ta pea selga ja vaatas kaua alt üles suure leinakase võrasse , murdis siis ojakaldast piparmündivarre ja ütles nukralt : " Vehvermints põle sügisi enam ilus , jüsku ära kuivma akand ! " </s> <s> See oli münt , mida isa isegi mitme aastakümne tagant läbi ja lõhki tundis . </s> <s> Kõik teised mündid mujal maailmas kasvasid ainult selle üheainsa ja tõelise , Tuudaku ojamündi mälestuseks . </s> </p>
<p> <s> Isa lükkas ojakaldalt kõrkjad laiali ja ma nägin , et ojapõhjas seisid laiad lamedad kivid . </s> <s> Isa arutas : " Ei tää , kas julgeme kiva müüda üle oja minna , või ei julge . </s> <s> Sii olli ju mede ülekäigukoht , siitkaudu läksime salamahti suure tii pääle välla ja vahtsime sääl teisa inimesi . " </s> </p>
<p> <s> Ta pani portfelli heeringa ja leivaga õrnalt rohu sisse maha ning astus plartsti kividele . </s> <s> Tahtsin isale näidata , et olen tõeline kangelane ja ronisin vapralt kividele . </s> <s> Nägin aga kohe , et kangelane olla on siin päris lihtne , vesi oli madal ja ojapõhi puhas ning liivane . </s> <s> Siin ei olnud pimedat hauakohta , kus vingerdavad kaanid ja rasvases põhjamudas lebab uputatud kassi luukere . </s> </p>
<p> <s> Isa lükkas juba vastaskalda kõrkjaid laiali ja imestas : " Näe , mes asi sii on ! " , kõrkjaladvus õõtsus tühi linnupesa , mõne väikese laululinnu oma , nii korralikult tehtud ja nii kerge . </s> <s> Isa rõõmustas : " Isigi lind sai aru , et siin on ää ülekäigukoht ja tegi siia pesa ! " </s> </p>
<p> <s> Astusime kaldale ja vaatasime ringi . </s> <s> Kõik oli peaaegu samasugune , nagu teiselt kaldalt paistis , kuid siiski ka teistsugune - siin ei kasvanud valgeid ädalalilli , vaid madalad pajud ja kidur punakas rohi . </s> <s> Teiselt poolt oja paistis isa portfelli sang ja kaugemalt suurte kaskede vahelt Tuudaku tühi kiviait . </s> </p>
<p> <s> Isa küsis kavalalt : " No ütle , kuda me õnnelikku üle oja saamest siss pühitseme kah ? </s> <s> Kas sööme õige jänese ära va ? " </s> </p>
<p> <s> Mulle tuli meelde martsipanikamakas põlletaskus , võtsin selle ruttu välja ja vaatasin ning üle selja jooksis kuum hoog , kui ma mõtlesin , et üle oja tulles ma ei märganud kätt kaitseks tasku pealegi panna . </s> <s> Arvasin : " Sööme pää ja õlad ära , aga alt otsa viime kodu , siss saavad teesed kah ! " ja ulatasin jänese isale . </s> </p>
<p> <s> Isa ajas tagasi : " Võta sa pää maha , küll ma murran omale ühe kaalatüki " ja kahtles : " Ta akkab ehk ammastesse kinni , ehk põlegi nii ää kui päält paistab ! " </s> </p>
<p> <s> Parafiin pragunes ja selle alt tuli nähtavale hallikas nätske martsipanisisu . </s> <s> Hammustasin jänesel kõrvad peast ära ja iseäralik hea maik valgus mööda keha laiali , see surises peas ning jalgades ühekorraga ja tegi mind uniseks . </s> <s> Sõin jänese pea ühe lõmpsatusega ära ja vaatasin üksisilmi , kuidas isa omale kaelatükki murrab ja kui suure ta murrab . </s> <s> See paistis olevat eriti hea ja nätske . </s> <s> Isa silmad hiilgasid : " Vat martsipaani tuleb edespidi terve kilu osta ! </s> <s> Teist nii ääd asja põlegi , kui martsipaan on . </s> <s> Ainult seda ei tää , miks neid jänesid ja kassa nii kangesti tahetasse teha ! </s> <s> Sii on ju loomuvastaline , kui toiduaine on looma nägu ! </s> <s> Aga küll martsipaanist pirn " Tervisoiunõunik " võib ää olla ! </s> <s> Ja kui ää viil martsipaanist aiamaasik on ! " </s> </p>
<p> <s> Ma polnud enam hulk aega magusat saanud ja oleksin söönud nii karusid , siile ja kanu kui ka koeri ja kasse , peaasi , et nad oleksid aga suured , magusad ja nätsked . </s> </p>
<p> <s> Isa vaatas äraoleva pilguga ringi ja sõrmitses pajuoksi , võib-olla venitas ta aega ainult selleks , et tema ema jõuaks meile põlle all leiba tuua . </s> <s> Ma ei näinud ühtegi hinge , inimeste hääli polnud üldse kuulda , ainult vesi sulises tasakesi ja õhtu poolt puhus vilu tuul . </s> </p>
<p> <s> Isa läks kühmus seljaga üle kivide teisele kaldale tagasi , võttis jälle portfelli kätte ja jäi mind ootama . </s> <s> Ta vaatas huviga , kuidas ma jalga jala ette pannes kivilt kivile astun , üks käsi kramplikult põlletaskus jänesekere ümber , ja kiitis : " Mõistsidki üle tulla ! </s> <s> Tagasi tulles võib ju jalg kergesti väärata , tagasi tulles põle änam seda uvi , mes minnes olli . " </s> </p>
<p> <s> Läksime aeglaselt tagasi aida juurde , võtsin jälle isa selja taga sadula mustast kummirõngast kinni ja vahtisin tagasi , kuni aidaseinu enam ei paistnud . </s> <s> Tuul puhus vee silma . </s> <s> Oli kahju Tuudaku-vanaema sängist , kuidas see seisab külmas koristamata toas , oli kahju tema leivalabidast ja kõigest üleüldse . </s> <s> Isegi niitmata rohust ja poristest rattaroobastest . </s> <s> Poe ukse ees rippus nüüd suur tabalukk ja sellest lukust oli samamoodi kahju kui kõhna näoga Ärmanist ja valkjate nuppudega arvelauast tema ees . </s> <s> Samuti kui päikesest metsaladvus ja mäletsevast lehmast , kellest meie mootorratta vari üle läks . </s> </p>
<p> <s> Võsad paistsid õhtused ning õudsed , ei mänginud seal enam päikeselaigud ega hüüdnud peoleod . </s> <s> Liisu värava taga jättis isa ratta seisma . </s> <s> Ilmar tegi isa ees värava lahti ja aitas ratast sisse lükata . </s> <s> Tal oli häbelik ja piinlik nägu , kui ta isa aupaklikult palus : " Kui sul aega on , siss tule väha saana juure , tahtsin seinakella paranda , lõhksin lahti , aga ei mõista änam kokku tagasi panna . " </s> </p>
<p> <s> Liisu kutsus mind : " Tule sina ära sissepoole , ole mulle seltsilisess . " </s> </p>
<p> <s> Läksime läbi köögi kitsasse hämarasse tuppa , kus ma olin sadu kordi käinud , pannkooke kreegimoosiga söönud või vanaaegseid õnnesoovikaarte vaadanud . </s> </p>
<p> <s> Kummagi akna all seisis laud , täis kuhjatud vanu ajalehti , mutreid , polte ja naeltega täidetud kilukarpe . </s> <s> Üks laud oli üleni ja kogu aeg asju täis , teise laua ots seisis aga tühi , sest selle peal söödi . </s> <s> Ühe laua ääres asus pikk pruun pink nagu surnukirst , teise ääres toolid . </s> <s> Kapi otsas tolmusid kaks raamatut , mida sealt minu jaoks kunagi alla ei võetud . </s> <s> Läbi tolmu paistsid nende pealkirjad - " Kevade " ja " Suvi " . </s> </p>
<p> <s> Liisu pani kaks tooli teineteise taha ja kutsus mind : " No tule nüid sõitma ! " </s> <s> See oli meie alaline mäng , olgu Liisul lehm lüpsmata või supp üle keemas , seda mängu ta ei jätnud kunagi alustamata . </s> </p>
<p> <s> Toetasin ühe jala Liisu meeleheaks tooli põikpuule ja lükkasin teisega tagant , toolid liikusid kolinal edasi . </s> <s> Alati ühtemoodi , ükskõik kas suvi või talv , hanedega põll ees või vildid jalas , kas kahene või kuuene . </s> <s> Kui toolid toa ühest otsast teiseni jõudsid , õpetas Liisu harjunult : " Kui sa kodu lähad , näita vanaemale kah , kuda sa sõidad ! " </s> </p>
<p> <s> Harilikult vanaema põlastas : " Sii Liisu on ikki üks ulak vanamutt ! </s> <s> Kas põle vanainimesel muud teha kui lapsega ullustada . </s> <s> Võiss jo tulla ja mooga kah mõne sõna rääki , aga ta mette ei tule , jüsku jonni aab kohe ! " </s> </p>
<p> <s> Toolidega sõitmine ei pakkunud mulle praegu mitte mingisugust lõbu , ootasin , millal õuest isa hääl kostab , aga läbi toolikolina kuulsin ainult , kuidas Ilmar hõikas : " Mutt , kurat , tuu masinaelikann seia ! " </s> </p>
<p> <s> Kui Liisu välja läks , jäin täiesti üksi tooli seljatoe taha seisma . </s> <s> Kuulatasin , aga kuulda ei olnud midagi . </s> <s> Taganttoa uks oli irvakile . </s> <s> Sinna ei kutsunud Liisu mind kunagi . </s> <s> Olin seal toas ainult koos emaga paar korda olnud . </s> <s> Seal rippus laest põrandani igavene pimedus , sest akent kattis tekk . </s> </p>
<p> <s> See , mis mind ligi tõmbas , kumas aga läbi pimedusegi vastu . </s> <s> Selle olemasolu oli terves majas aimata , isegi majast mööda minnes võis seda tunda . </s> </p>
<p> <s> Lükkasin südant rindu võttes ukseprao laiemaks ja nägingi kohe seda , mida ma näha tahtsin ning kartsin . </s> <s> Kummutilt vaatas mulle vastu valge fajanssluik , kulm kortsus , nokk õispunane ja silmad kurjad ning süsimustad . </s> <s> Tema külma siledat kaela rõhus hauapimedus . </s> <s> Ta hingas välja kurba ning jubedat õhku , mis ajas kananaha ihule . </s> </p>
<p> <s> Kui silm pimedusega harjus , hakkasin märkama peale luige tahes-tahtmata ka muud , mis toas oli . </s> <s> Kõrget tumepruuni riidekappi , jalaga õmblusmasinat ja puusängi . </s> <s> Säng sundis ennast millegipärast terasemalt vaatama . </s> <s> Vaatasingi sängi uuesti ja läksin üle kere kuumaks , käed surid ära ja põlved nõksatasid . </s> </p>
<p> <s> Nägin sängis selgesti laia musta panthabet , paljast pealage ja läikivaid silmavalgeid . </s> <s> See , mis aga padja otsa alt paistis , ei saanud olla muu kui püssiraud . </s> </p>
<p> <s> Sängist kostis tasast naginat ja kahinat , püssiraud kadus ära , tõmbus tagasi nagu teo katsesarv . </s> </p>
<p> <s> Taganesin , taganesin , taganesin ja põrkasin vastu lauanurka . </s> <s> Taganesin õue ja istusin kase alla pingile . </s> <s> Mu kõrvad kohisesid ja silmad olid udused . </s> <s> Kuulsin nagu läbi une , kuidas isa ja Liisu kusagil lähedal juttu ajasid . </s> </p>
<p> <s> Lõpuks tõusin pingi pealt üles ning sörkisin väravast välja , kuigi isa mind tagasi kutsus ja Liisu isegi tee peale järele tuli . </s> </p>
<p> <s> Vantsisin mööda lagedat kartulipõldu , hambad külma pärast suus plagisemas . </s> <s> Selja taha ma ei vaadanud , kas isa ka tuleb . </s> <s> Mulle ei tulnud isa meeldegi . </s> <s> Olin väike ja väeti ega tahtnud , et keegi seda näeks . </s> <s> Lakkusin soolast vett , mis silmist ja ninast voolas , tahtsin Liisut aiateibaga lüüa ja samal ajal ka kodus sängis olla . </s> </p>
<p> <s> Kõrgelt ülevalt kostis vihinat ja tiivalööke , parv linde lendas kaasikusse magama . </s> <s> Taevas oli tulipunane , isegi mu käeseljad ja jalasääred helkisid punaselt . </s> <s> Ümberringi seisid metsad nagu taevaäärtele looka painutatud kahemehesaed . </s> <s> Nende taga toimus imeasju . </s> <s> Seal liikusid paberid , helisesid telefonid , mustendasid ahervaremed . </s> <s> Mõnes kohas söödi isegi suhkrut , saia ja vorsti ! </s> </p>
<p> <s> Mina aga sibasin ahistava metsarõnga keskel kodu poole , täistatistatud kleidisaba vastu põlvi laksumas . </s> </p>
<p> <s> Vanaema võttis aias mulgu juures kartuleid , korv kõrval , raudkonks käes , põlvili mulla peal . </s> <s> Mullast tõusis mõru , külma ja kodust kartulipealsete haisu . </s> </p>
<p> <s> Kisendasin : " Vanaema ! </s> <s> Vanaema ! " , tormasin vanaema juurde ja hakkasin kõigest jõust kartulikorvi raputama . </s> </p>
<p> <s> Kartulid kargasid üle ääre ja vanaema käratas : " Jäta korv rahu ! </s> <s> Metsalene ! " </s> </p>
<p> <s> See rahustas mind . </s> <s> Istusin vanaema juurde kartulimulla sisse maha ja ütlesin kõige igapäevasema häälega : " Vanaema , ärme änam Liisu juure lähme ! " </s> </p>
<p> <s> Vanaema ajas ennast vaevaliselt maast üles , vaatas mind imestusega ja küsis : " Mes ta sulle tegi ? " </s> </p>
<p> <s> Veeretasin vao vahel kahte mullast odenvaldikartulit ja sosistasin : " Ei tää isigi . " </s> </p>
<p> <s> ISA OLI ÄRA LÄINUD . </s> </p>
<p> <s> Polnud enam portfelli , kohvrit ega seljakotti , ainult raadios lauldi kelmikalt , otsekui isa mälestuseks : " Siis keeruta , lennuta linalakk-neidu kuldtärniga nooruke sõjamees sa " </s> </p>
<p> <s> Isa keeras raadio juba hommikul vara lahti , et see teda meile meelde tuletaks ja et mina ette kujutaksin , kuidas ta läbi rõskete metsade ja kössis alevike Kaansoo meierei poole sõidab . </s> </p>
<p> <s> Raadio jäi vait , undas , siis räägiti ja räägiti ning lõpuks käratati : " Suurendada kalanahast jalatsite väljalaset ! " </s> </p>
<p> <s> Tõmbasin teki üle pea ja pidasin hinge kinni , kuni kõrvus kohisema hakkas , siis pidin õhku ahmima . </s> <s> Tegin kõva häälega justkui katseks " põrr-põrr-põrr ! " , aga nagu karta võis , ei tundnud sellest üldse lõbu . </s> <s> Mulle tuli meelde linnast toodud raamat " Sõit mustikametsa " , aga ma mõtlesin sellest ilma huvita , rohkem nagu kombetäiteks . </s> <s> Mulle paistis , et kohe , kui ma sängist välja ronin , hakkavad mind varitsema hädaohud , ja polnud tahtmistki välja ronida . </s> <s> Siin oli padja sees soe lohk nagu pesa ja mul hakkas kahju , et mul palavikku ei ole ja et isegi kõrvad ei valuta . </s> </p>
<p> <s> Toas oli poolpime , polnud kuulda , et vihma sajaks , kuid kõik , mis paistis , oli tumehall . </s> <s> Lasin silmad mööda tuba ringi käia ja nägin , et vanaema säng oli juba üles tehtud . </s> <s> Vahtisin roosasid roosiõisi vanaema musta teki nurkadel ja kolme paksu patja , milledest kõige ülemise püüri peale oli vanaema ise tikkinud kaks teretavat kätt . </s> <s> Kus ma ka elus pole kuulnud ütlust " käsi peseb kätt " , olen pidanud ikka selle padjapüüri peale mõtlema . </s> <s> See püür pandi ainult päeval peale . </s> <s> Sellest võiski aru saada , et nüüd ei ole enam hommik , vaid on päev . </s> </p>
<p> <s> Kardinad olid akna eest kõrvale lükatud . </s> <s> Laua peal seisid virnas isa aluspüksid ja särgid . </s> <s> Eile kuivasid nad alles toa taga pesunööril , täna taheti neid vist paikama hakata . </s> <s> Nägin ka nõelaraamatut , kääre ja niidirulli ning mu meel läks millegipärast väga morniks . </s> <s> Ahju ja truubi vaheline nurk mustendas , eestuba paistis veel pimedam ja ähvardavam kui tagatuba . </s> <s> Kontpuu oks hõõrus tasakesi akent . </s> </p>
<p> <s> Lükkasin ohates teki kõrvale ja läksin jalgu põntsutades akna juurde . </s> <s> Ei sadanudki vihma , aga mitte midagi ei näinud ka , isegi marjapõõsad seisid udu sees . </s> </p>
<p> <s> Raadio teatas tarmukalt : " Iga " Õitsengu " kolhoosi liige teab , et esimees rikub kolhoosi põhikirja . </s> <s> Ta elab koos naise , naiseema ja naisevennaga ühe katuse all , eraldi majadegrupis , eemal teistest kolhoosnikutest ! " ja üritas kohe jälle laulu " Tubli noormees , noormees maalt " . </s> </p>
<p> <s> Kahmasin laua pealt saagiks nõelaraamatu ja ronisin sängi tagasi . </s> <s> Nõelaraamatut ei tohtinud sängi viia , sest nõelu ei leia enam sängist üles , nad lähevad inimese liha sisse ja mööda liha edasi südamesse välja . </s> <s> Veri kannab neid . </s> <s> Sellest hoolimata lõin tekinurga varjus nõelaraamatu lahti . </s> <s> Mustast villasest riidest lehekülgede ääred olid rohelise lõngaga aedpistes välja õmmeldud , et nad hargnema ei hakkaks . </s> <s> Sellest samast lõngast lehv laiutas raamatu selja peal . </s> </p>
<p> <s> Esimesel leheküljel seisid väikesed nõelad , teisel leheküljel suure silmaga nõelad , kolmandal sukanõelad ja neljandal kotinõelad . </s> <s> Võtsin kolm suure silmaga nõela raamatust välja , samuti kaks sukanõela . </s> <s> Suure silmaga nõelad olid vaesedlapsed , sukanõelad aga nende võõrasemad , kes neid jalaga lükkasid ja neile heeringaniisku süüa andsid . </s> <s> Üks vaenelaps jooksis kodunt ära ja jäigi kadunuks . </s> <s> Võõrasemad sõimasid : " Põle ta kadund kedagi , ta saboteerib ! " ja lubasid : " Teeme aga külanõukogusse kirja , küll ta siss üles leitasse ! " </s> </p>
<p> <s> Sosistasin ja ähkisin , kuni kõik kolm vaeslast ära jooksid , siis hakkasin järsku kartma ja viskasin nõelaraamatu sängi ette maha . </s> <s> Mulle tundus , et kui ma veel kauemaks sängi jään , lähevad need kolm head suure silmaga nõela mööda minu liha südamesse välja . </s> <s> Ootasin mornilt ja alandlikult , kunas nad minema hakkavad , aga ei tundnud mitte midagi . </s> <s> Nägin selgesti , mismoodi need nõelad lähevad - mitte ei vingerda , vaid sööstavad otsejoones läbi verise liha ning läigatavad sealjuures nagu lennukid . </s> <s> Hakkasin lõõtsutama ja läksin higiseks . </s> <s> Hõikasin : " Ema , kussa oled ! </s> <s> Ema ! " , aga keegi ei kõssanudki . </s> <s> Ronisin nõelaraamatut silmas pidades sängist maha ja panin selga oma kõige koledamad riided , kottis treeningpüksid , mille tagumiku peal seisis haraline must paik ja milledele olid ripakile vajunud traksid külge õmmeldud . </s> </p>
<p> <s> Pihikut ja sukki ma üles ei leidnud , tõmbasin palja ihu peale narmendavate käiseotstega kampsuni ning toppisin selle hõlmad püksi . </s> <s> Traksid läksid keerdu ja jäidki keerdu . </s> </p>
<p> <s> Õue minna polnud mul mingisugust huvi , üldse polnud mingisugust huvi . </s> <s> Võtsin kaks tooli , panin nad teineteise taha , nagu Liisu õpetas , ja hakkasin neid harjavarrega taguma . </s> <s> Nõnda peksin ma Liisu toole ja tervet Liisu juures käimist . </s> <s> Toolipõhjakõrkjad hargnesid osaliselt lahti ja lipendasid jalus . </s> </p>
<p> <s> Ma ei pannud tähele , kuidas vanaema tuppa tuli . </s> <s> Äkki ta tutistas mind kõvasti ja käratas : " Kas sa , saadana ihu ing , jätad lõhkmese järgi või ei jäta ! </s> <s> Kus vits ! " </s> </p>
<p> <s> Ta silitas toole siit ja sealt , loksutas seljatugesid ja sidus kõrkjaid . </s> </p>
<p> <s> Jahtusin maha , mul oli hale vanaemast , kes neid toole minust tähtsamateks pidas . </s> <s> Läksin vastutahtmist toast välja . </s> </p>
<p> <s> Sorgus kana kükitas aia otsas , uduvihma sadas , see oli nii peenike , et ei teinud muud märjaks , kui ainult rohu . </s> <s> Vanaema torises toas omaette : " Lõhke aga jah keik asjaksed ära , mes on ! </s> <s> Mes minagi neist oian , istke minu pärast kasvõi õrre pääl . " </s> </p>
<p> <s> Mulle tuli aegamööda meelde , et ema pidi ju täna minema kolhoosiväljale lina kitkuma . </s> <s> Istusin raskelt siiasamasse niiskele trepiastmele maha . </s> <s> Tõmbasin ennast kooku ning mu süda tagus kurjalt . </s> <s> Katsin kahe käega kõrvad kinni ja lasin uduvihmal endale peale sadada . </s> <s> Vaatasin läbitungival pilgul üle aialattide , sorgus kuke ja märgade kanade võssa . </s> </p>
<p> <s> Toetasin lõua põlvedele ja silmitsesin märga treppi , poriseid puupragusid ning halle naelapäid . </s> <s> Sosistasin sõnu , mis asjasse ei puutunud , mitte need ei keerelnud mu peas ja neid ei olnud ka tarvis läbi hammaste pressida . </s> <s> Pomisesin : " Kleit veel kokku panna väiksel moskvalannal hoolsa lapse moodi - ja siis ruttu voodi . " </s> </p>
<p> <s> Järsku tulid suhu teistsugused sõnad : " Maa sisse olli pantud üks inime , ta mõtles , et kuradi kurat , kuda ma siit välla saan ! " </s> </p>
<p> <s> Sosistasin seda mitu korda , kuni ma seda inimest pelgama hakkasin . </s> <s> Sõnad tekitasid õudust . </s> <s> Need sõnad tekkisid minu peas . </s> <s> Pelgasin oma pead , paljaid hambaid ja vere tuksumist . </s> <s> Hammustasin käeselga ja sinna jäi hambajälgede poolring . </s> </p>
<p> <s> Oleksin tahtnud teada , kas kõigi inimeste peades peitub midagi , mis neile hirmu teeb . </s> <s> Mida vanaema mõtleb ? </s> <s> Ja mida mõtleb onu , kui ta oma sängis pikutab , lakke vahib ning vahetevahel köhatab ? </s> </p>
<p> <s> Tõusin lõdisedes püsti ja läksin tuppa . </s> <s> Vanaema istus akna all ning nõelus kartulikotti . </s> <s> Vahel lõi ta silmad üles , lükkas prillid otsaette ja vaatas aknast välja . </s> <s> See ei meeldinud mulle , istusin teisele poole lauda ja hakkasin teda jälgima . </s> </p>
<p> <s> Kui ta akna all midagi nõelus , siis tundus talle varem või hiljem , et aknast läheb keegi mööda . </s> <s> Ja kes ? ! </s> <s> Ikka kas surnud vanaisa või surnud laps Julius . </s> <s> Sellepärast nõelus ta alati lohakalt , pikkade pistetega ja pani vahetevahel rahustuseks suhu suhkrutüki , mille peale oli tilgutatud segatilku või palderjani ning kurtis : " Nõõlu minul mette ei lasta . </s> <s> Ei tää , mes ma sellele mede isale teind olen , et ta mind sedaviisi kiusab . " </s> </p>
<p> <s> Nagu ta prillid otsaette lükkas ja ohkas : " Ei saa mette akkama " , kargasin ma laua tagant püsti , põrutasin jalga vastu maad ning põlastasin iriseval toonil : " Kas sa ei saa siss ometi aru , et siuksid asju põle olemas ! " </s> </p>
<p> <s> Välja öeldud sõnad andsid mulle julgust juurde , kaval vanaema aga just seda ootas , ta viskas koti pingi alla maha , tõusis ägisedes püsti ning küsis : " Mes ma sulle tuun , kassa tahad aput piima ? " </s> </p>
<p> <s> Ta tõi laua peale pooliku leivapätsi , taldrikuga soolaräimi ja kannutäie hapupiima , surus leivapätsi vastu rinda ja lõikas sellest kaks paksu kannikat . </s> </p>
<p> <s> Jonnisin : " Mina üleültse süia ei taha " ja põrnitsesin hukkamõistvalt helehalle , selgete silmadega soolaräimi . </s> <s> Mis sest , et kotte nõeludes kukkus nõel vanaema jämedate konksus näppude vahelt ühtelugu kõlinal maha , et tema silmad ei seletanud nõelasilma ja et ta ajas niiti mööda õhku nõelast mööda , ikkagi olid kõik asjad siin toas tema omad , isegi onu säng ja onu kapp , söögilaud , söök , hiina kask , räimed ja meie emaga . </s> </p>
<p> <s> Ema teadis seda väga hästi , sellepärast valmistas talle ka suurt salamõnu kuulda , kuidas ma vanaema õpetan ja talle vastu vaidlen ning oma tujusid näitan . </s> </p>
<p> <s> Mida ema ka ei teinud , ikka tundus talle , et ta teeb vanaema jaoks . </s> <s> Sellepärast kudus ta oma kampsunikäised nii kitsad , et pidi pärast üles harutama ja uuesti kuduma . </s> <s> Minuga pahandas ta enamasti ainult vanaema kuuldes . </s> <s> Kui vanaema pealt ei näinud , võisin ma mida tahes teha - lehma nina ees mädasid pesamune lõhki lüüa , kuke kinni võtta , raamatust pilte välja lõigata . </s> </p>
<p> <s> Tegin ema silma all üha suuremaid ulakusi , et ta mind ükskord ometi keelaks , aga talle paistsid need ulakused koguni lõbu valmistavat . </s> <s> Ta polnudki ise varem selle peale tulnud , et niisuguseid pahandusi võiks keegi teha . </s> <s> Tema oli pidanud katkiläinud taldrikute , ümberaetud tindipottide ja salaja ärasöödud kringlite eest maksma kibedate pisarate ning tagumikunahaga . </s> </p>
<p> <s> Onu aga aimas ema alandliku oleku varjus vastalisust ja ema teadis , et onu seda aimab . </s> <s> Teda painasid onu köhatused , onu säärikud vööruses , onu leivakott nagis , sõnad , mida kunagi ei öeldud ja pilk , mis mõnikord silmist välja volksas . </s> <s> Ta püüdis laua ääres vähem süüa , tegi selle aga enamasti hiljem sahvris tasa . </s> <s> Kui onu tuli koju , läks ema nägu mossi ning silmad halliks ja ta tutistas mind asja ees , teist taga väga valusasti . </s> <s> Kui aga onul juhtus naljatuju olema , naeris ema püüdlikult ja kõvasti , silmad külmad ning põsed punnis . </s> </p>
<p> <s> Onu pelgas aga omakorda südames vanaema . </s> <s> Vanaema võis teda ahju parandama ja siga tapma sundida , vanaemale ei saanud vastu vaielda . </s> </p>
<p> <s> Mina ei kartnud kedagi , sõlmisin süütult intriige , valasin justkui möödaminnes õli tulle , tasuks olin saanud tükksuhkrut , kuivatatud õunu , raamatu " Vennad Lü " ja loa kõige ilusamast tsaariaegsest tassist vaarikavarreteed juua . </s> </p>
<p> <s> Mulle tuli see tass korraga meelde , lükkasin leivakannika kõrvale , läksin ruttu kööki ja võtsin selle tassi kahe peo vahele . </s> <s> See oli nii valge ja õhuke . </s> <s> Silitasin lõuaotsaga tema lainelist kuldäärt ning nutsin kuivalt ja jõrinal . </s> <s> Seejärel läksin tuppa tagasi , istusin uuesti laua taha , uurisin natuke aega pingsalt vanaema nägu : lahtihargnenud rätikusõlme tema lõua all ja jäätükkide sarnaseid klaasnööpe jaki rinnaesisel . </s> </p>
<p> <s> Lõpuks tegin ettevaatlikult juttu : " Vanaema , ei tää , mespärast niid , kis neid punkresolijaid mehi näevad , testele ei ütle , kus nad neid näind on ? " </s> </p>
<p> <s> Nuga vanaema käes jäi seisma , nagu tahaks see samuti kuulda , mis vanaema nüüd ütleb . </s> <s> Vanaema aga ainult mühatas : " Sii põle lapse asi ! " ja sõi edasi . </s> <s> Ta oli otsekui jäme , ilma madalate oksteta puu , mille otsa kuidagi ronida ei saa . </s> <s> Aga kui saaks , näeks üle metsa ! </s> </p>
<p> <s> Nuga seisis endiselt paigal ja kuulatas . </s> <s> Üritasin uuesti : " Vanaema , sina isi ütsid , et sa nägid Latiku karjamaal kahte püssiga miist ! </s> <s> Mespärast sa neid üles es anna ? " </s> </p>
<p> <s> Vanaema mugis sõnalausumata oma leivatükki . </s> <s> Lõpuks sõnas ta mind uurivalt silmitsedes : " Kui mõned võetsegi päälekaibamese läbi kinni , siss niid , kis kinni võtmata jäävad , tahvad kaibajale kätte maksa . </s> <s> Ku mudu ei saa , siss teevad lehmale äda . " </s> <s> Ta jäi mõttesse ja lausus : " Mulle põle nad siiamaani kedagi kurja teind , mespärast siss mina piass nende surma oma inge pääle võtma . " </s> </p>
<p> <s> " Nende surma oma inge pääle " puuris ennast läbi minu pealuu , läbi räimerootsu vanaema näpuvahel ja jäi laetalade alla tiirlema . </s> <s> Need sõnad meenutasid ühelt poolt piiblilooraamatut ja teiselt poolt verist loomasüdant , mis veel savikausiski tuksatab . </s> <s> Selle lause tähendus oli tume , kuid ahistava tumeduse vastu oli mul olemas relv - riigijuhi nimi . </s> <s> Selle abil võisin piiblilooraamatu vanaks paberipahnaks muuta ja kõik pimedad nurgad ning mustad mõtted läbi valgustada . </s> <s> See andis mulle julgust ja ma tänitasin : " Vat sellepärast ei leitagi punkert kätte , et sina vasta oled ! " </s> </p>
<p> <s> Vanaema ei vaadanud mind kurjalt ega lahkelt , ta ei vaadanud mind üldse . </s> <s> Kui ta lõpuks ohkas : " Mina kuritegusi kardan ! " siis polnud see ohatud mulle , vaid leivakannikale laua peal , räimedele kausis , piiblilooraamatule ja laetaladele . </s> </p>
<p> <s> Seejärel hakkas ta isukalt , peaaegu vihaselt sööma ja ei lausunud enam musta ega valget . </s> <s> Libistasin ennast laua tagant välja , läksin tasakesi tahatuppa , otsisin üles kõik oma asjad ja vaatasin nad järjekordselt üle . </s> </p>
<p> <s> Siin seisis väike inetu koer , kes nägi välja , nagu oleksid tal ussid kõhus ja nagu sõidaks ta tagumiku peal mööda maad , siis oli siin veel sinisest klaasist ilumuna , piiksuv kummikaru , kes piiksumise asemel lurises , ja täpilise sitsiga kaetud karu Udupää , kelle pruunid klaassilmad ma olin oma käega peast välja kiskunud ning kaevu visanud . </s> </p>
<p> <s> Siin lesis ka kummist Villu oma rohekaskollaste kummist sääremarjade , kummist põlvikute , kummist pükste ja kummist naeratusega . </s> <s> Ka olid siin lühemaks saetud jalgadega puuhobune ja kollase tuttmütsi , lilleliste puhvpükste , punaste põskede ja paksude käeselgadega Mats . </s> <s> Tema villase vestiga kaetud rinnas vetrus hall vatt . </s> <s> Teda kutsuti " sirkusetola " . </s> </p>
<p> <s> Ka jalgrattapump , suupill , mitu tühja niidirulli , jäme merevaigust helmes , traadist varrega klaaslill , puust lehm , puust puu ja mõned tutid puust rohtu olid minu omad . </s> <s> Ülejäänud lehmad , lilled , puud ja rohututid kaotasin ma kunagi luhas mätaste vahele ning rohu sisse ära . </s> </p>
<p> <s> Suurt puust lepatriinut võis nööri otsas järele vedada , aga milleks teda vedada , sellest ei saanud aru . </s> <s> Sama lugu oli puust kanapojaga . </s> </p>
<p> <s> Jäid veel punane küürus tselluloidkala , keda võis kraavi ujuma panna ja ratastega eesel , kelle peas lipendasid suured seanahast kõrvad . </s> <s> Kaela kujutas jäme vedru ja saba punt seaharjaseid . </s> <s> Tema kere ja pea oli isa ise puust treinud ning lootuse värvi roheliseks värvinud . </s> <s> Suust paistis kaks nüri puuhammast . </s> <s> Alati , kui nägin teda pead noogutamas ja hambaid irvi ajamas , tekkis tunne , et isa on kuskil läheduses ja küsib kohe , mis on Norra pealinn . </s> </p>
<p> <s> Nüüd aga ei rõõmustanud mind ükski mänguasi , nad paistsid kulunud ja kohmakad , lihtsalt lasu puud , kummi , riiet ja klaasi , surnud ja ilma igasuguse lohutuseta . </s> </p>
<p> <s> Võib-olla on lohutus lauasahtlis ? </s> <s> Tõmbasin selle jõupingutsega laua seest välja ja kallasin põrandale tühjaks . </s> <s> Värvipliiatsid veeresid kuivalt kõrisedes tuba mööda laiali . </s> <s> Neid polnud rohkem kui neli tükki ja needki olid nürid . </s> <s> Korjasin nad kokku ja vaatasin üle . </s> <s> Eriti tühine paistis pruun pliiats , ei see ega teine - mustaks liiga punane , aga punaseks liiga must . </s> <s> Punane pliiats paistis ülearu pruun , ja roheline liiga sinine . </s> <s> Kollasega võis rahul olla . </s> <s> Kui neid tihti suus märjaks kasta , siis võis nendega raamatupilte üle värvida . </s> </p>
<p> <s> Minu varanduse hulka kuulus ka pakk rohekat joonelist paberit , keemiline pliiats ja mitu lehte musta kopeeri , kõik isa antud . </s> </p>
<p> <s> Siis väike äranätsutatud nurkadega joonistusvihik , milles seisis ema joonistatud kandiline maja , vanaema joonistatud lihtne lilleõis , isa joonistatud vanakurat ja tiisikuse batsill , onu joonistatud mina ise - suu kõrvuni , pea sassis ja jalad nagu kaks L-tähte , minu joonistatud lennuk , punane lahingulipp ja püssikuulid . </s> <s> Lippu oli raskem teha , püssikuule aga tunduvalt kergem . </s> </p>
<p> <s> Need vihisesid ümber ema maja , tabasid vanakuradit ja tiisikuse batsilli ning lõid lihtsa lilleõie tükkideks , ainult mind nad ei puutunud . </s> <s> Seda valvasin ma suure hoole ja ettevaatusega . </s> </p>
<p> <s> Nüüd võtsin ma keemilise pliiatsi , kastsin suhu ja panin hambaid kiristades mitu suurt kuuli minu poole tulema . </s> <s> Aga pihta ikkagi ei saanud , põrkasid kõrvale ! </s> </p>
<p> <s> Toaseinte taga kahisesid märjad lillepuhmad , ahjust tõusis külma savihaisu ja silm ei eraldanud hämaras punast värvi mustast . </s> </p>
<p> <s> Lükkasin joonistused kõrvale ja tõmbasin raamatud lähemale , kuid lahti ei teinud ühtegi . </s> <s> Need olid raamatud-meelelahutajad ja raamatud-tänitajad , kurval tunnil seisid nad alandlikult vait ja ei andnud mingisugust nõu , ainult raamat " Tähtsad tööd " tänitas tasakesi : " Ei taha tööta istuda - võin ise rõivaid triikida ! " </s> </p>
<p> <s> Uks käis , vanaema tuli ukse peale ja ähvardas : " Kas sa tuled ükskord süüma või ei tule , mudu ma viin söögi laua päält ära ! " </s> </p>
<p> <s> Jonnisin : " Kas sa ometi aru ei saa , et ma olen inimesesüüja ! </s> <s> Ma süün ainult inimeseliha . " </s> </p>
<p> <s> Kohe ähvardas tüli lahti minna , tundsin selle üle kiuslikku rõõmu ja ootasin , millal vanaema käratab : " Lõuad ! " , aga just siis koputati kõvasti eestoa ukse peale , uks kääksatas lühidalt , see kostis nagu kuiv köhatus , ja äkki seisis lävel lühike jäme võhivõõras vanamees . </s> </p>
<p> <s> Tulin huviga tagatoast välja , vanaema pani kampsuninööbid kinni ja taganes natuke . </s> <s> Võõra selja tagant paistis pime vöörus . </s> <s> Ta teretas meid rabedalt , tema paljas pealagi läikis , seda piirasid hallid sorgus juuksed . </s> <s> Kulmude kohal otsaees sätendasid ümmargused udused prillid . </s> <s> Pika tumesinise palitu küünarnukid olid korralikult paigatud . </s> <s> Jalgu palitu alt peaaegu ei paistnudki , kas oli palitu ülearu pikk , või jalad liiga lühikesed . </s> </p>
<p> <s> Kõhu peal hoidis võõras hellalt halli märga kaabut , palituhõlmade vahelt paistis koguni lips . </s> </p>
<p> <s> Mulle tundus , et see ongi surnud vanaisa , no nüüd ta siis lõpuks välja ilmuski ! </s> <s> Ma noogutasin tähendusrikkalt pead . </s> <s> Uurisin vanaema nägu , aga see paistis päris harilik , mitte sugugi kohkunud . </s> </p>
<p> <s> Võõra silmad käisid uudishimulikult , aga samal ajalt tõsiselt tuba mööda ringi . </s> <s> See ei olnud surnud vanaisa , vaid koolitatud mees , raamatukogu juhataja Ilves , nagu tema jutust kohe selgus . </s> <s> Kui ta oma nime ütles , andis ta vanaemale kätt . </s> <s> Käsi tuli poolpimedat toaõhku lõhkudes tuhinal vanaema poole ja sellega käis kaasas rõõmus põrisev hääl , kuigi rõõmustada nagu poleks olnudki millegi üle . </s> <s> Mitte ükski ei tahtnud lugejaks hakata , kuigi Ilves käis majast majja ja kutsus inimesi raamatukogusse . </s> <s> Kõik justkui kartsid midagi . </s> </p>
<p> <s> " Kardavad pettust , " põrises Ilvese sügav hääl laetalade all . </s> </p>
<p> <s> Juba pandi kaabu laua peale , juba tuhises käsi jälle läbi õhu ja peatus minu pealael , puhas ja raske nagu uus paks raamat . </s> </p>
<p> <s> Vanaema nägu läks aegamööda selgemaks ning silmad sinisemaks . </s> <s> Ilvese kärisevad sõnad aga lendasid lae all edasi-tagasi otsekui mustad pääsukesed , niisama kodused ja tuttavad , ent ometi võõralt maalt tulnud . </s> </p>
<p> <s> Selgus , et Ilvese poisikesepõlves oli olnud samasugune vihmane sügis või veel hullemgi , ja ta oli Võisiku vallas sündinud nagu vanaemagi . </s> <s> Kooliharidus polnudki teda uhkeks teinud , seda võis Ilvese silmadest näha . </s> </p>
<p> <s> Tuli välja , et Ilves pidi läbi viima maanaistele tursa tutvustamise kursusi . </s> <s> Ta võttis põuetaskust halli tursakala pildi , tursanülgimise õpetuse ja masinaga kirjutatud nimekirja toitudest , mida tursast teha võib . </s> <s> Nimekirja lõpus oli räägitud ka tursa elukommetest . </s> </p>
<p> <s> Vanaema muutus uuesti umbusklikuks : " Mes sii va turss ära põle ! </s> <s> Eering ja räim pailu paremad . " </s> </p>
<p> <s> Ilves ei teadnud ütelda , kust turska saab , aga arvas , et teda võib ehk liikuda suuremates linnades . </s> <s> Sealjuures ei unustanud ta võtta vanaema käest paberilehele allkirja . </s> <s> Vanaema maalis nohisedes keemilise pliiatsiga oma nime ja Ilves rõõmustas : " Vot nii ! </s> <s> Anna Kitsing - tursaga tutvunud " ja toksis heast meelest ühe saapa ninaga vastu teise kontsa . </s> <s> Paistis , et tal on nüüd mõnus olla , ta võttis paberossikarbi välja ja tegi suitsu ning tema hääl prääksus võidukalt , kui ta kinnitas : " Metsatöödel andis mulle elutahtmise tagasi üks väike linavästrik . </s> <s> Vot temal oli jõudu jää peal karata ja siuksuda ja tal ei olnud tükki leibagi , aga meil leiba oli , ainult liha ja võid meil ei olnud . </s> <s> Siis ma kõhutühjuse käes tuletasin meelde kõik kooliajal õpitud salmid ja ütlesin neid enesele üles ja olin ka üks vana kangete kontidega linavästrik , siuksusin aga omaette . </s> <s> Mis teadsin mina siis tursa elukommetest ! </s> <s> Eks ta naeruväärt on ju , aga kellele sa ütelda tohid . " </s> </p>
<p> <s> Ta silmad käisid lahkelt vanaema pealt minu peale ja ootasid , et meie ka midagi arvaksime . </s> </p>
<p> <s> Vanaema ütles mulle tasakesi : " Mini sahvresse ja pane veiksesse korvi nõnda pailu mune , kui sul kahel käel näppusi on . </s> <s> Siss tuu sii korv seie . " </s> </p>
<p> <s> Läksin kolinal sahvrisse ja ladusin laastukorvi suuri pruune mune . </s> <s> Need võisid veel tõhu murtud Varesepää munad olla . </s> <s> Ohkasin murelikult , lugesin oma näppe ja mune vaheldumisi , läksin segi ja hakkasin uuesti otsast peale . </s> </p>
<p> <s> Sahvrist tulles kuulsin vanaema iseäralike , otsekui rautatud sõnadega lausumas : </s> </p>
<p> <s> Juba kaseladvast lehed langvad , </s> </p>
<p> <s> kõle tuul käib üle kesamaa </s> </p>
<p> <s> Ta pidas pika vahe ja lisas oma igapäevase jämeda ning mureliku häälega : " Mes mina rumal inime küll tään , aga lapsest pääle matab inge , kui mul sii salm miilde tuleb . </s> <s> Nigu üks õnnetus oless õhus ja seda antass sedaviisi tääda " </s> </p>
<p> <s> Paistis , et Ilves ei kuulagi vanaema , ta vaatas oma kuue rinnaesist , alles tüki aja pärast lõi ta silmad üles ja kinnitas : " Jah , ka minul on olnud niisugune tundmus " ja tema ninast , paljast pealaest ning isegi rinnataskutest paistis , et tal on üks suur mure . </s> <s> Ja isegi , et ta seda varjab . </s> </p>
<p> <s> Uurisin arusaamatuses Ilvese käeselgi , silmavaadet ja palituhõlmu . </s> <s> Ta ju ei olnud kössis , tema käed ei värisenud , ta isegi ei ohanud , aga ometi oli ta oma rõõmsa häälega järsku üleni üks suur mure . </s> </p>
<p> <s> Korraga tekkis mul tunne , et niisugune asi on ükskord juba olnud - keegi vaatab mulle otsa ja räägib naerul näoga lõbusat juttu , aga seda juttu ma ei kuulagi , pean silmas hoopis rääkija hambaigemeid , ninasõõrmeid ja silmateri . </s> <s> Jälgin teda põlevi silmi ning tunnen , et rääkijal on suur mure . </s> </p>
<p> <s> See tunne või mälestus välgatas korra pea sees , kukla pool nagu siis , kui tahad midagi öelda , aga läheb enne meelest ära , kui öeldud saad . </s> <s> Kuulatasin ennast pingsalt , mu silmadki jäid väiksemaks , aga mulle ei tulnudki meelde , kes see oli , kes muret varjas , kunas see oli ja kas seda üldse oli . </s> </p>
<p> <s> Või oligi see ennist Ilves ? </s> <s> Ma uurisin ju ka tema näoilmet ja mulle jäi kõrvadesse see hääletoon , millega ta ütles : " Jah , ka minul on olnud niisugune tundmus . " </s> </p>
<p> <s> Ilves pani kaabu pähe , tõusis püsti , katsus küljetaskuid ja pani palitunööbid kurguni kinni . </s> <s> Ta nagu otsis sõnu , kuid ei ütelnud enam midagi . </s> <s> Selle asemel ütlesin ma ise järsku kõva sisiseva sosinaga : " Vanaema , ma tahass raamatukogusse minna ! " </s> </p>
<p> <s> Seisin Ilvese ja vanaema vahel , käes korvitäis mune , neid pruune surnud Varesepää mune . </s> <s> Ma ei julgenud korvi otse Ilvesele pakkuda , aga hoidsin siiski endast natuke eemal . </s> <s> Laususin silmi maas pidades : " Ma võtan Tommi ka ühes . " </s> </p>
<p> <s> Vanaema ütles Ilvesele : " Sääl lapse käe korvis on tede jaoss kümme muna . </s> <s> Laps tuub isi korvi tagasi . " </s> <s> Ta silus oma halli paklast põlle ja otsis , mida veel ütelda . </s> <s> Lõpuks kostis tema rabe " Võtke ääss ! " nagu karm käsk , mida ei tohi täitmata jätta . </s> </p>
<p> <s> Hammustasin õhku , olin õnnelik nagu koer , keda jahile kaasa võetakse . </s> <s> Kargasin püsti ja tagusin rõõmu pärast kahe rusikaga onu kalifeepükse , mis naela otsas rippusid . </s> <s> Himustasin pruusata ja kiunuda , aga häbenesin Ilvest . </s> <s> Oleksin tahtnud aiaposti otsa ronida ja nõuda : " Noh ! </s> <s> Kas me minema ei akka juba ! " </s> <s> Selle asemel ma ainult kohendasin mune korvis , seadsin suured pruunid pealepoole . </s> <s> Pelgasin natuke nende katkiminekut , sest kindlasti jääb munakorv minu kätte , seda peab siis hoolega vastu rinda suruma ja kahe käega kinni hoidma </s> </p>
<p> <s> " Kas ta üksi tagasi mõistab tulla ? " </s> </p>
<p> <s> " Mõistan küll , " vastasin süngelt ja nihkusin vöörusesse . </s> <s> Lükkasin vööruseukse pärani lahti . </s> <s> Madalate pilvede vahelt siras sinine taevas . </s> </p>
<p> <s> Trepiastmed olid tahenenud . </s> <s> Kutsusin : " Tommi ! </s> <s> Tommi ! " ja kui Tommi hekslimasina alt nähtavale ilmus , hakkasin aeglaselt , selg ees , värava poole minema . </s> </p>
<p> <s> Ma ei teadnud , millest peaks Ilvesega rääkima . </s> <s> Aga kui üldse ei räägi , on ka rumal . </s> </p>
<p> <s> Juba tuligi Ilves üle õue . </s> <s> Väljas paistis ta väiksem kui toas , välja ta nii hästi ei kõlvanud . </s> <s> Väljas tegid kaabu ja lips teda kentsakaks , kuid toas asjalikuks ja targaks . </s> </p>
<p> <s> Läksime läbi hobustekopli , ümberringi lehvitasid jämedad leinakased sügise lõhna , pilved lehvisid ja kraavivesi virvendas . </s> <s> Me kord kadusime põõsaste vahele , kord ilmusime lagedale , otsekui vaatamiseks ritta pandud - kõige ees Ilves , siis mina ja siis Tommi . </s> <s> Tommi kollakas kere välkus läbi pika puitunud rohu nagu rebase kere . </s> <s> Mõnikord vaatas Ilves üle õla ja siis lootsin ma kõigest hingest , et tema terased raskete laugudega silmad näevad mind läbi , et ta saab ehk kuidagi iseenesest teada , et ma oskan juba lugeda . </s> <s> Sealjuures põlgasin ma oma lontis püksitrakse ning punast ripakil taskuga kampsunit . </s> <s> Ilvese pilk aga rändas mööda vett täis rattaroopaid , vanunud heinamaid ning rahutut taevast . </s> </p>
<p> <s> Maapind tõusis aegamööda . </s> <s> See karm lage maastik ähvardas Ilvese pestud silmnägu , lipsusõlme ja linnapalitut . </s> <s> See maastik võis teda ära eksitada , tuulel tema kopsud läbi tõmmata lasta , pajupõõsast talle kuuli selga saata , aga ometi rullis see maastik oma sinised kaugused lahti ja lasi heldel päikesel meie päid kullata . </s> </p>
<p> <s> Mina isegi olin üks osa sellest maastikust , niisama salalik ja armulik . </s> <s> Ilma minu kulmualuse pilguta poleks olnud maakivid , viljaväljad ja lagunenud laastukatused need , mis nad olid . </s> </p>
<p> <s> Tõusime reas mööda väljavaheteed üle maakera kumeruse ja laskusime siis paksu metsa . </s> <s> Sellesama metsa taga seisis raamatukogu ja tema üle ei olnud maastikul enam võimu . </s> <s> Seisin raamatukogu ukse vahel , nagu oleksin ma oma lapsepõlve ära kaotanud . </s> <s> Ilves võttis minu käest munakorvi ja pani rohelise paberiga kaetud lauale . </s> <s> Tommi tagus sabaga vastu selle laua jalgu . </s> </p>
<p> <s> Nägin tapeedis hiireauku ja silmasin ühe lahtise ukse vahelt halli tekiga kaetud raudvoodijalutsit . </s> <s> Lõin silmad aknasse ja nägin õues saepukki , raiepakku , kirvest ja kirvesilmale kleepunud kollast kaselehte . </s> <s> Mitte kusagil mujal maa peal ei võinud olla nii tähendusrikast raiepakku ja nii salapärast saepukki . </s> <s> Minagi nägin neid ainult selle ühe korra . </s> <s> Pärast olid nad harilikud . </s> </p>
<p> <s> Kuni Ilves tagaruumis pabereid krabistas ja isegi ühe raske asja maha või ümber ajas , kadusin ma pimedikku riiulite vahel . </s> </p>
<p> <s> Mõned raamatud kägisesid kättevõtmisel nagu uued kalossid ja nende küljes lipendasid kitsad siidpaelast järjehoidjad . </s> <s> Mõned raamatud olid kõvasti teiste vahele kiilutud ja sõrmenukid läksid nende väljatirimisest valgeks . </s> <s> Üks pruun raamat , mille pealkiri oli " Õnn " , lõi terava nurgaga mulle valusasti vastu kintsu . </s> </p>
<p> <s> Põrandal tolmu sees nägin ma oma musti märgi palja jala jälgi , uurisin neid kõhedusega , need olid nii väikesed , aga sealjuures hirmuäratavad nagu inimsööja jäljed liival . </s> </p>
<p> <s> Maast laeni riiulites seisid salakavalad raamatud ja mõned nendest võisid olla väga ohtlikud . </s> <s> Näiteks raamat " Põrgupõhja uus Vanapagan " . </s> <s> Selle pealkiri ei meeldinud mulle üldse , ma läksin ettevaatlikult teise riiulivahesse ja ennäe - sealt mu käsi välja tõigi räpase välimusega raamatu " Greeka muinaskangelased " . </s> <s> Selle kaanel oli lilla tindiplärakas ja hulk süljega niisutatud näppe oli lehenurkadest üle käinud . </s> <s> Aga raamatute juures ei olnud nende välimus kuigi tähtis . </s> <s> Ilusad puhtad pildiraamatud olid enamasti totakaid salme täis , punaste kuldmustriliste selgadega raamatud Teiste üleval-toas aga olid saksakeelsed ja neid polnud võimalik üldse lugeda . </s> <s> Nad ainult seisid seal . </s> <s> Samal ajal raamat " Kingsepp ja paharet " oli ilma kaanteta ja lõhki kärisenud , aga tema huvitavat sisu ei muutnud see karvavõrdki . </s> </p>
<p> <s> Raamatud ei olnud nagu pearätikud , pesuvannid , palitud ja vildikalossid , mille juures oli tähtis , millest tehtud , palju maksab ja kas vastu ka peab . </s> </p>
<p> <s> Tehtud olid nad paberist ja papist , maksid vähem kui muud asjad , vastu ei pidanud nad üldse - kartsid tuld ja vett , hiiri ja rotte , väikesi lapsi ja paberikoid . </s> <s> Ja ometi olid nad ka asjad - rasked , nurgelised , nad mütsatasid maha kukkudes , nende vastu võis end valusasti ära lüüa , aga oli üks ja peamine , mis neid eriliseks tegi - kui sa nad sülle võtad , siis ei ole sul süles mitte hunnik paberit ja pappi , vaid võõrad inimesed , suured linnad , kaljumäed , tühjad väljad , koletised ja lohemaod ning ise muutud sa hiiglaseks , kes seda kirjut elu ühest toast teise kannab , lubab ja keelab . </s> <s> Kui aga asi juba väga hulluks läheb , tuul ulub , veri voolab ja mõrtsuka näole saatanlik irve tekib , võetakse mitu lehte ühekorraga või lüüakse raamat hoopis kinni ja igal juhul ollakse võitja . </s> </p>
<p> <s> Sosistasin " Muinaskangelased " , ahmisin silmadega pilte - mõõku , kilpe ja vaase ning leidsin , et neid oleks hea lasta emal läbi kopeeri maha joonistada . </s> <s> Raamat ise tõotas seiklusi ja kuritegusid . </s> <s> Silitasin ja nuusutasin tema pruune pilte . </s> <s> Raamatutes oli põnev , kui poeg isal pea ühe mõõgahoobiga otsast lõi . </s> <s> Aga Jaansoni Sassat , kes oma isa peksis , põlastatakse eluaeg . </s> </p>
<p> <s> Mulle ei tulnud meelde kedagi , kelle juurde võiks tulla lõõmava südamega kangelane , Herakles või Tšapajev , ja hüüda : " Võitlusse ! " </s> <s> Kui ta tuleks onu juurde , kutsuks onu : " No tule süü kah ! </s> <s> Peris ää supp on ! " , aga võitlusse meelitada ei laseks ta ennast kuidagi , vaataks maha ja ühmaks : " Lehmasõim ära mädand ja katust tahass kõbida ja " </s> </p>
<p> <s> Ma ei teadnud midagi suurtest ja väikestest rahvastest . </s> <s> Kust võisin mina teada , et Heraklesel ja Tšapajevil , suurte rahvaste kangelastel , on palju kergem väehulkade eesotsas ise võitlusse söösta , kui panna ühte väikese rahva umbusklikku onu katuseparandamist pooleli jätma . </s> </p>
<p> <s> Parem oli lugeda raamatut isatapjast pojast , kui ise see poeg olla , südames kahtlesin ka , kas ei ole parem võileiba süües võitlusest lugeda , kui ise võidelda . </s> <s> Ma ei suutnud kuidagi otsustada , kumba ma tegelikult tahaksin , kas lugeda või võidelda . </s> <s> See oli mu salamure ja sellest lahtisaamiseks jooksin ma tihti tüminal mööda õue , lõuates : " Kuradi-kuradi-kurrat ! " </s> </p>
<p> <s> Surusin " Greeka muinaskangelased " kaenla alla ja pidasin aru , kas ei peaks võtma ka mõnd paksu päris ilma piltideta raamatut , et Ilves näeks , kui tark ma juba olen . </s> <s> Tõmbasin umbropsu riiulist ühe raamatu , mille pealkiri oli " Prohvet Maltsvet " ja astusin raskel sammul laua juurde . </s> <s> Oleks tahtnud veel võtta ka õhukest halli raamatut sarjast " Rindemehe kirjavara " , aga mõlemad käed olid juba kinni . </s> </p>
<p> <s> Vaatasin Ilvest , kes ümmarguse musta raudahju suu ees istus ja kasehalult tohtu kiskus ning sosistasin . </s> <s> " Ma tahass neid raamatid . " </s> </p>
<p> <s> Ilves tegi " Soo-soo " ja sirutas käe " Prohvet Maltsveti " poole . </s> <s> Ta võttis selle minu käest ära ja viis täpselt endisele kohale tagasi , soris sealsamas kõrval õhukeste raamatute rivis ja tuli minu juurde tagasi , peos raamat " Inetu pardipoeg ja teisi muinasjutte " . </s> </p>
<p> <s> Ohkasin löödult : " Loomajutta ma'i taha . " </s> </p>
<p> <s> Ilves pistis järsku käe mulle lõua alla , tõstis jõuga mu pea püsti , vaatas silma sisse ja ütles tõsiselt : " See raamat on inimestest . </s> <s> Ridade vahel on inimesed . " </s> </p>
<p> <s> Kortsutasin kulmu ja vaatasin talle arusaamatuses otsa , aga ta lasi mu lõua lahti , istus ohates laua taha , võttis sulepea kätte ja kirjutas kägiseva sulega midagi kollakale paksust karedast paberist sedelile , mis imes hästi tinti . </s> </p>
<p> <s> Mu põsed läksid kuumaks ja põlved hakkasid surisema . </s> <s> Kartsin , et äkki käsib Ilves mul ka midagi kirjutada , kasvõi oma nime ja siis tuleb välja , et ma ei mõistagi kirjatähtedega kirjutada . </s> <s> Mine sa neid trükitähtigi tea . </s> </p>
<p> <s> Eriti hirmutasid mind suur trüki-R ja trüki-K . </s> <s> Püüdsin ruttu meelde tuletada , kumba pidi nad käivad , kas R-il on pugu ees või taga ja kus on K harud . </s> </p>
<p> <s> Kirjutada ei mõista ja kella ei tunne , kus selle häbi ots ! </s> <s> Oleksin muidu mõne raamatu kirjutanud , aga ma ei teadnud , kuidas R-st ja K-st jagu saada . </s> <s> Nendega maadeldes kadus mu ettevõtlikkus ära . </s> <s> Võib-olla ei kõlvanudki praegusel ajal enam ise kodus raamatut kirjutada , ehk tehti neid masinatega ? </s> </p>
<p> <s> Muide , raamat , mida ma kirjutada tahtsin , oli " Suure seinakella käsiraamat " ja selle jaoks olin ma eeskuju saanud " Hobusekasvataja käsiraamatust " . </s> </p>
<p> <s> Tahtsin inimesi õpetada kellapomme õigel ajal üles tõmbama ja kella hammasrattaid õmblusmasina õliga määrima , sest kui kell maha käib ja seisma jääb , sureb või kaob kohe mõni inimene ära . </s> <s> Suur inimene , mitte laps - nõnda olin mina ise kaitstud , mina ise pidin igal juhul alles jääma . </s> </p>
<p> <s> Tegin järsku otsuse , läksin Ilvesele natuke lähemale , vaatasin talle otsa ja teatasin lugupidavalt : " Ma tahass sõjamehess akata ! " </s> </p>
<p> <s> Ilves ei imestanudki , mõõtis mind ainult kuidagi kõhkleva pilguga . </s> </p>
<p> <s> Kinnitasin armulikult : " Ma tulen teinekord jälle ! " , kutsusin Tommit , uks kukkus selja taga kinni , teadsin peast , et kuusiku taga tuleb väli , välja taga hobustekoppel , siis karjamaa ja siis kodu . </s> </p>
<p> <s> Tee ei huvitanud mind sugugi . </s> <s> Vaatasin ükskõikselt kuusetüvesid ja kuulsin rähni põristamas . </s> <s> Mu pea oli tühja täis , komistasin ühtepuhku mutimullahunnikute ja puujuurte otsa , teekond koju tundus olevat lõpmata pikk . </s> <s> Ma ei tahtnudki koju minna . </s> </p>
<p> <s> Istusin puunoti peale ja tõmbasin ennast kooku . </s> <s> Olin nagu tee äärde maha pandud komps , ja ometi olin ma natukese aja eest kiidelnud , et tahan sõjameheks hakata . </s> <s> Taevas langes mulle otse pähe , puuoksad kohisesid tuhmilt ja hoiatavalt . </s> </p>
<p> <s> Võib-olla hoiatasid nad mind kellade ja kirjatähtede eest . </s> <s> Kui need kord selgeks saavad , siis ei tasu enam nägu teha , et nad selged ei ole . </s> </p>
<p> <s> Esialgu ilmutavad kultuur ja aeg endid süütul kujul - omal jõul kokkuloetud lausetena , huvina raamatupiltide või kellaseierite muutuvate asendite vastu . </s> <s> Laste vastu on Kultuur ja Aeg nagu head onud , kes ootavad ja vaatavad ning meenutavad köhatustega oma kohalolekut . </s> </p>
<p> <s> Kes neile aga kord läheneda tahab , sellele annavad nad jalamaid mõista , kui väga tema käekäik nendest sõltub , muutuvad pealetükkivalt ülbeteks ja ligipääsmatuteks . </s> </p>
<p> <s> Kes nende iseloomu paremini tundma õpib , selle silmad lähevad lahti ja ta näeb nende osavad ja võluvad valed läbi . </s> <s> Siis selgub , et kõik on vastupidi - nad sõltuvad ise täielikult igast uuest sugupõlvest . </s> <s> Kui see on headuseta , leige , pealiskaudne ning kalk , siis häda Kultuurile ja häda Ajale . </s> </p>
<p> <s> Madalast raskest taevast hakkas uuesti uduvihma tulema . </s> <s> Pilved liikusid mitmes kihis , kõige alumised kihutasid üle metsa , ometi polnud all tuult . </s> <s> Tähendab , üleval siis oli ? </s> <s> Vaatasin üles , pidasin taevast silmas , ootasin , et taevasse tekiks auk ja sellest paistaks teine maailm . </s> </p>
<p> <s> Praegu , kus ma seda kirjutan , näen aknast paljast pruuni maad ja madalat halli taevast , olen ühekorraga viiekümnenda aasta sügises ja kaheksakümne teise aasta kevades ja mu pea kumiseb selle pika vahemaa ärakäimisest . </s> <s> Hallide pilvede kohal paistab igavene päike . </s> <s> Tean , et mida kõrgemale lennukis tõusta , seda sügavamaks muutub sinine värv , lõpuks kumab läbi sinise pealispinna must maailmaruum . </s> <s> Pilvekihid jäävad kaugele alla , lennatakse keset sära , hiilgavatel piiblilagendikel puhub jäine tuul . </s> </p>
<p> <s> Just siis , kui tumesinisest kuplist võib must sügavik läbi paistma hakata , tuleb stjuardess ja toob kanakoiva , et inimeste tähelepanu taeva saladustelt kõrvale juhtida . </s> <s> Ööpäev läbi süüakse taevas miljoneid kanakintse ja singitükke . </s> <s> Ja siiski ei ole ma praegu aknasse vaadates sugugi kindel , kas taevasse ei teki auk ja sealt ei hakka paistma teine maailm . </s> <s> Olen selleks iga päev valmis nagu tookord . </s> <s> Need vahepealsed aastad , kallid õhusõidud ja külm kanaliha ei ole asja muutnud . </s> </p>
<p> <s> Istusin kohisevas märjas kuusikus , tagusin rusikaga vastu põlve , nii et põlv kõlises , nagu oleks seal sees nikkelraha , ja pomisesin : " Kreeka muinaskangelased " " G " täht muutus mu suus harilikuks K-ks , minu riided haisesid märjast lambavillast ja taevas oli ühest kohast juba lahti - sealt paistis Heraklese mõõk . </s> </p>
<p> <s> PÄEVAUUDISTE JA SÕJATEADETE TAUSTAL on terve minu eluaja sõudnud suured puhtad põhjamaapilved , kahisenud puud ja raamatulehed . </s> <s> Nõnda on maailm liikunud ikka uuematesse aastakümnetesse , jõudnud välja päris uude ja kihutab kohe veel uuemasse . </s> </p>
<p> <s> Minul ei ole aga enam võimalik talle ilmsüütult vastu vaadata , sest pilvede ning raamatulehtede , kogu maailma proosa ja luule peal seisab nüüd üks must plekk , mida seal eelmistel aastakümnetel ei olnud . </s> <s> See tekib minu paremas silmas ja ujub pidulikult ning pahaendeliselt silmatera eest läbi , taevaekraani taustal alati ühes suunas , vasakult paremale . </s> </p>
<p> <s> See on väga isiklik ja väga üldine . </s> <s> Iga kord , kui ma seda jälle näen , tõstan pead nagu rästik ja mu kaelalülid nõksatavad . </s> <s> Ajuti hargneb ta koost lahti , pudeneb rasvasteks trükitähtedeks ning siis ujuvad üle taevasina mustad sõnad " massikultuur " ja " kolmas maailmasõda " . </s> </p>
<p> <s> Mul on rikutud silmad ja kõigest kaks eset , milleta ma tõepoolest läbi ei saa - puust pliiats ning metallist kirjutusmasin . </s> <s> Nende abil tuleb mul üritada lihast Sõna ja sõnnikust Lill teha . </s> <s> Päevast päeva . </s> <s> Leige Sõna ja võlts Lill kokku kägardada ja minema visata , uuesti alustada . </s> <s> Tuleb istuda ning püsti tõusta , sodida ja kritseldada , aknast välja vaadata , algust edasi lükata , selleks ettekäänet otsida ja ikkagi alustada . </s> </p>
<p> <s> Elada . </s> </p>
<p> <s> Sõita päikesepaistelisel päeval väikelinna , kus munakivitänav viib mäest alla . </s> <s> Seal küpsetab ema ülepannikooke ja näitab õhinal kahtteistkümmet meetrit voodilinariiet , mis ta hiljuti ostnud on . </s> <s> Võililled sätendavad metsikus rahus , valge sirel õitseb kuurikatuse kohal , vana valguselaik kuldab kartulivagu . </s> <s> Kassid hiilivad puhmastes ja lapsekiik kägiseb , ei ürgtuult , taevaseid väehulki ega maailmarevolutsiooni . </s> <s> Kui üle taevakaare ei sõidaks seda musta täppi nagu üksildast eksinud pommilennukit , võiksin ma muretult uskuda , et käesolev aastatuhat ei lõpe veel niipea , et äraneetud tegudelt nende igapäevaseks muutmisega ära võetud needus polegi kogunenud õhku ega inimeste verre . </s> </p>
<p> <s> Mulle ei tuleks ehk siis meelde ka seda kausitäit keedetud seapekki , mille ma ettevaatlikult kahe peo vahel hoides meie sahvrist välja tõin . </s> </p>
<p> <s> Vööruse uks oli pärani lahti , õhtupoolne päikesepaiste voolas üle õue ja pani mõned lehed haavaladvas iseäralikult punetama . </s> <s> Kuivanud kartulipealsete vahel liikusid noored valged kuked . </s> <s> Nende harjadest paistis päike läbi , see pani kukevere kiirgama nagu imeasja , nagu meretaguse tulipunase lillekese . </s> </p>
<p> <s> Trepi peal istus Paula-toa Aime otsekui väike vanaeit , lott lõua all , jalasääred porised ja patsipael lahti hargnenud . </s> <s> Kui ma ennist küsisin , mis me tegema hakkame , pani ta ette : " Akkame liha süüma . </s> <s> Teil liha on ! " </s> </p>
<p> <s> Kauss oli alles leige , isegi kaalikad ja porgandid ei olnud veel rasva sisse ära hangunud . </s> <s> Pekikamar võpatas iga kord , kui ma sammu astusin . </s> <s> Põlastasin : " Pallas paks pekk . </s> <s> Mes me nüid teeme ? " </s> </p>
<p> <s> Aime ei muutnud meelt : " Kaalid sööme isi ära , aga peki anname koerdele . " </s> </p>
<p> <s> Nende Tuks valvas siinsamas , kõverad lühikesed käpad kõrvuti ja lõug ainult moepärast nende peal . </s> <s> Ta punakad silmad jälgisid kulmu alt meie liigutusi , vahetevahel kergitas ta oma ülemist mokka ja siis paistsid mustad igemed . </s> </p>
<p> <s> Meie Tommit pidi jälle pikalt meelitama . </s> <s> Ta jäi kaugemale seisma , kuid tõmbas ahnelt õhku ninna . </s> </p>
<p> <s> Viskasime ühe pekitüki nagu algatuseks keset õue maha . </s> <s> Tommi liputas piinliku näoga saba ja lasi Tuksil peki ära süüa . </s> <s> Valisin ilusa suure tüki ja viskasin otse Tommi ette . </s> <s> Ta ei suutnud vastu panna ja neelas peki ühe lõmpsatusega alla . </s> </p>
<p> <s> Koerte silmad süttisid põlema , nende näod said rasvaseks ja keeled jäid ripakile . </s> <s> Seisime trepil nende kohal nagu suured saepukid või kujud ning kobasime kordamööda kausis . </s> <s> Rasv nõrgus kampsunikäistesse ja liimendas isegi jalasäärtel . </s> <s> Hõikasime asjalikult : " Tommi , seh ! " , " Tuks , võta ! " </s> <s> Vaatasime , kuidas koerad pekki kugistavad ja tegime : " Öak ! </s> <s> Öak ! " nagu öögiksime . </s> </p>
<p> <s> Lõpuks sõid koerad juba ainult paljast viisakusest , nende silmad olid kustunud ja kõrvad pahupidi . </s> </p>
<p> <s> Mulle tuli ähmaselt meelde , nagu oleks vanaema liha keema pannes kiitnud : " No seda jägub nüid Hansule levakotti ka panna ! " </s> </p>
<p> <s> See ei meeldinud mulle põrmugi , aga ma ei olnud kindel ka , kas ma seda kuulsin . </s> <s> Parem , kui midagi ei kuule ! </s> </p>
<p> <s> Aime hõiskas : " Akkame nüid konta närima ! </s> <s> Imeme üdi kah ! " </s> </p>
<p> <s> Seisime luitunud lattaia ja mustjaspruuni kartulimaa taustal , meie riietel oli lambavilla , lepapuusuitsu ja pissi hais , sea ribikondid olid meil püsti peos . </s> <s> Need olid hästi pehmeks haudunud , närisime neid aplalt . </s> <s> Võis peaaegu uskuma jääda , et me oleme pärit Islandi tundrutalust , ja meile on õhtuti lauldud : </s> </p>
<p> <s> Kui usud Kólumkillisse , </s> </p>
<p> <s> ta ütleb nii : </s> </p>
<p> <s> " Veri ja üdi , veri ja üdi , </s> </p>
<p> <s> ei ma tüdi . " </s> </p>
<p> <s> Vere rada temal taga . </s> </p>
<p> <s> Maga , maimuke , maga . </s> </p>
<p> <s> Kaljuste tundrutühermaade asemel ümbritsesid meid aga kuusikud , kaasikud ja lepikud , suurtes malmpadades keesid seakartulid , kartulivõtjate põlveliigesed ning kaelalülid naksusid valusasti ja vihaselt . </s> <s> Puutüvedel , purdekäsipuudel ning küüniväravatel seisid tuvastamata sõrmejäljed , punkrist tõusis hingeauru . </s> </p>
<p> <s> Karjamaakuusikus röökis üks lehm , kuidagi umbselt kõripõhjast möirates . </s> <s> Seda kuuldes tuli mulle meelde , et petrool on otsas , tuld ei saagi üles võtta , kui pimedaks läheb , aga pimedaks läheb ilmtingimata , öö ei hooli kaupmehe ütlusest : " Õli põle ! " </s> </p>
<p> <s> Õhtutaevas helkis koerte silmis ja muutis need kollasteks . </s> <s> Toas tiksus kell nii kõvasti , et välja trepi peale oli kuulda . </s> <s> Ajuti ta kägises . </s> <s> Hakkas kõhe ja imelik . </s> </p>
<p> <s> Mida kauem me kuulatasime , seda kõvemini möirgas metsa pool lehm . </s> <s> Hõikasin võltsi õhinaga : " Akkame kanu irmutama ! " </s> </p>
<p> <s> Aime kõhkles : " Kanu ei tohi irmuta . </s> <s> Siss nad akkavad nahkmune munema . " </s> </p>
<p> <s> Käratasin : " Akaku ! </s> <s> Mina irmutan küll nii pailu kui ma isi tahan ! " </s> </p>
<p> <s> Võtsin vööruseakna pealt aidavõtme , läksin ja ragistasin sellega vihaselt aidaukse kallal ja saingi ukse lahti . </s> </p>
<p> <s> Kas ei karanud aga uks peaasjalikult sellepärast nii kergesti lahti , et teda pressis seestpoolt raske pimedus , millesse peitsid ennast inimesepeade moodi marjakorvid , vanad luukollased kadakapuust kepid , viljakirstud , millede nimi meenutas surnukirstu , ja puntiseotud vasikanahad , mis ähvardasid lae alt kaela kukkuda ning krobisesid iseenesest . </s> <s> Need asjad aga ei olnud veel kõige hirmsamad . </s> <s> Kõige hirmsamaid ei tasunud üldse meelde tuletada . </s> </p>
<p> <s> Nuusutasin aidapimedust ja kogusin viha , sest ainult südametäiega sisse karates võis i s e t e i s i hirmutada . </s> <s> Ajasin hambad irevile , sisistasin : " Ööbik ja vaskuss ! " ning tormasin aita . </s> <s> Siin tuli raske sammuga astuda , asju hooletult jalust ära lükata ning asjalikult läbi hammaste vanduda . </s> <s> Arglikult ümber vahtida siin ei võinud . </s> </p>
<p> <s> Kiskusin viljakottide pealt kindla käega maha rohelise-pruunilapilise Saksa maskeerimismantli , kolikastist tõmbasin välja gaasimaski . </s> <s> Need olidki need kõige hirmsamad asjad . </s> <s> Tooma minna oli neid alati kõhe , aga nad olid ka seda väärt , et neid päevavalgele tuua . </s> <s> Raputasin gaasimaski enne pähe panekut suure hoolega kaksipidi , et sitikad ja ämblikud välja kukuksid , kui neid seal sees peaks olema . </s> </p>
<p> <s> Ajasin mantli selga ja tõmbasin maski pähe . </s> <s> Kohe muutus mu pealagi madalaks ja halliks nagu loomal , klaasist silmad lõid kilama ja üle rinna rippus tolmune jäme kummilont otsekui kõri . </s> </p>
<p> <s> Kui mask oli peas , tekkis alati tunne , et läbi rähmaste ümmarguste klaaside võib kohe paista kas surnu käsi või Berliini varemed , aga ikka ja alati nägin ainult teelehti ja kummeleid , puuriita ja käiaküna . </s> <s> Nägin asju , millega minu elu mind parajasti ümbritses . </s> <s> Kisasin aidast välja ilmudes jämeda peremehehäälega : " Kõss ! </s> <s> Kõss ! </s> <s> Koletis tuleb ! " </s> </p>
<p> <s> Mind nähes hakkas Tuks lõrisema , Tommi aga kadus ruttu ühte oma kahest salaurkast , kas hekslimasina alla heintesse või lillepeenrasse kaabitud mullaauku . </s> </p>
<p> <s> Aime korjas aia ääres kuivi takjanuppe ja pildus neid ajaviiteks lauda katusele . </s> <s> Mind nähes ta nurises : " Mespärast mina pian ilma masketa irmutama ! </s> <s> Mina ilma masketa ei irmuta ! " </s> </p>
<p> <s> Inisesin läbi kummilondi : " Mes sa vingud ! " , aga gaasimaski omal peast ära ka ei võtnud . </s> </p>
<p> <s> Läksin , mask ikka peas ja lapiline mantel seljas , sahvrisse kapi kallale . </s> <s> Kapipõhjas seisis tüse tumepruun pudel . </s> <s> Selle ümbruses oli tunda iseäralikku selget lõhna , nagu asuks see koitanud kapp kuskil võõras kohas , a m b u l a n t s i s või l a a t s a r e t i s , aga mitte sahvris lihatünni ja munakorvi lähedal . </s> <s> Pudelis oli eeter ja seda taheti minu eest varjata , aga ikkagi olid selle siledad külmad klaasküljed minu näpujälgedest udused . </s> <s> Käisin seda salaja nuuskimas ja loksutamas , aga musta kummikorki pealt päris ära tõmmata ei julgenud . </s> </p>
<p> <s> Vaatasin küll nüüdki pruuni pudeli poole , aga nuusutama hakata ei olnud aega . </s> </p>
<p> <s> Tõusin kikivarvule ja tuhnisin ülemisel riiulil . </s> <s> Lõpuks sain vanade jakkide ja pearätikute vahelt kätte marli sisse seotud kompsu . </s> <s> Riiete vahelt kukkus välja mesilaselõõts , seda tagasi riiulile upitades tõmbasin omale kaela mannergutäie kärjepuru ja vahatükke . </s> <s> Lükkasin need ruttu jalaga kapi alla ning harutasin kompsu lahti . </s> </p>
<p> <s> Sealt tulid välja pikad valged aluspüksid ja hall madal kaabu , mille serva küljes hõljus ümberringi lai marliloor . </s> <s> See oli vanaema linnupuu-juurde-mineku-mask . </s> <s> See juba minu viimsepäevamaski vastu ei saanud ! </s> </p>
<p> <s> Võtsin aluspüksid ja kaabu sülle , panin sahvriukse selja taga haaki ning laususin Aimele nagu muu seas : " Seh , võta nüid oma maske ! " </s> </p>
<p> <s> Aitasin talle aluspüksid jalga , hoidsin tema kleidisaba nii kaua üleval , kui ta püksinööpe kinni pusis . </s> <s> Kleiti ei tohtinud püksi panna , muidu poleks midagi lehvitada olnud . </s> <s> Põlle käskisin aga eest ära võtta , kägardasin kokku ja toppisin selle kaabupõhja , et kaabu üle silmade ei vajuks . </s> </p>
<p> <s> Lõpuks olime mõlemad riides ja seisime vastastikku nagu Sõda ja Rahu - minul tolmu , higi ja kummi hais , temal linase riide , vaha ja suitsu hais . </s> <s> Vahtisime teineteist läbi mõranenud klaasi ja õhukese marli , aga nägusid meil ei olnudki , olime lihtsalt kogud , mis liigutasid . </s> <s> Taganesime natuke ja hakkasime siis sõnagi lausumata , minul mantlisaba kohinal järel , kartulimaa poole hiilima . </s> <s> Kanad kõndisid seal kangete jalgadega mööda vaovahesid ja soputasid sulgi . </s> <s> Ajuti nad napsasid midagi nii maast kui õhust . </s> </p>
<p> <s> Tuks roomas meile ühetooniliselt urisedes järele . </s> <s> Lõpuks jäi ta kartulimaa äärde rohu sisse lömitama . </s> <s> Ta oli valmis meid ennastsalgavalt kaitsma nende riiete eest , mis meil seljas olid , ja ta silmad läikisid lillakalt . </s> <s> Ta oli valmis lapilise presentmantli sääremarju ja valgete aluspükste kaelasooni purema , kui tarvis , aga samal ajal ajasid teda segadusse meie hääled ja meie lõhn , mis tulid sellesama kohutava mantli ja nendesamade vaenulike aluspükste juurest . </s> <s> Karvad turris , jälgis ta põlevate silmadega läbi timutikõrte ja ristikheinavarte meie liigutusi . </s> </p>
<p> <s> Kargasin lapilisi hõlmu laiali lüües kanade sekka ja möirgasin kõripõhjast : " Õõõh-õõõh-õõõh ! " </s> <s> Aime raputas kahe käega kõvasti kleidisaba ja kilas peenikese rebasehäälega . </s> </p>
<p> <s> Jämedate kintsudega rasked vanad kanad ja kerge kondiga noored kuked tõusid kisendades lendu . </s> <s> Raskemad kukkusid kohe maha tagasi , aga kergemad lendasid kohinal üle kartulimaa marjapõõsastesse . </s> </p>
<p> <s> Isegi vana kukk lendas raskel vuhinal üle maltsa ja loomapeedilehtede . </s> <s> Ta nägi välja nagu papagoi pilt - jämedad soomuselised varbad konksus , rohelisekirju saba laiali , punased tulivihased silmad peas keerlemas ja k e e l mustast kisendavast kurgust paistmas . </s> <s> Kuke k e e l. </s> <s> Selle pärast üksi tasus juba gaasimask pähe ja presentmantel selga panna . </s> </p>
<p> <s> Kanad põgenesid lauda poole . </s> <s> Üks jäi teistest maha , aia vahele kinni ja kägises seal surmahirmuga . </s> <s> Maa kõmises , õhus hõljus udusulgi , puud heitsid pikki varje , ükski leht ei liikunud , kanade kisa tõusis otsejoones üles taevasse nagu korstnasuits . </s> </p>
<p> <s> Kihutasime suurema osa kanu lauta ja lõime ukse nende taga nii kõvasti kinni , et tühjadest pääsukesepesadest pudenes savitükke . </s> </p>
<p> <s> Tahtsin läbi ukseprao vaadata , kas kukk ka laudas on , aga ei näinud mitte midagi . </s> <s> Libistasin ennast tasakesi ukse vahelt lauta ja ennäe , kukk seisis õrre all sõnniku peal , oli juba julgust kogunud , isegi kokutas . </s> <s> Rabasin ta sülle , nii et ta ei jõudnud rabelemagi hakata . </s> <s> Kõige tähtsam oli tiivad kõvasti vastu keret suruda . </s> <s> Kanad mind enam üldse ei huvitanud . </s> <s> Kukk oli päris raske , ta kähises ja liigutas silmi . </s> <s> Tahtsin veel teist korda näha kuke viha ja kuke keelt , tahtsin kukke veelkord papagoi pildiks muuta . </s> </p>
<p> <s> Soovitasin : " Viime ta katusele , siss saab tema lendamest näha . " </s> </p>
<p> <s> Toa taga katuseredeli all takerdusin hõlmapidi sitketesse kollastesse lilledesse ja vandusin asjalikult : " Te kullapallisaadanad ! " </s> </p>
<p> <s> Ronisin , kukk süles , gaasimask ikka peas , redelit mööda ikka kõrgemale ja kõrgemale . </s> <s> Aimele ma käratasin : " No kus s a a tükid ! " , kui ta tahtis mulle järele ronima hakata . </s> </p>
<p> <s> Ma ei olnud sugugi kindel , kas ma jõuan enne alla valmis , kui kukk lendu läheb , kas ma üleüldse tema lendamist näen , ja see ajas mul südame täis . </s> <s> Kui olin juba nii kõrgel , et nägin Aime pealage , viskasin raske kuke suure vaevaga üles korstna kanti . </s> <s> Mitte katuseharjale , vaid poolele katusele . </s> <s> Pidin selle juures peaaegu tagurpidi alla kukkuma . </s> <s> Tulin ruttu ning robinal redelit mööda alla . </s> </p>
<p> <s> Kukk laulis vihaselt , ta ei mõtelnudki kohe lendama hakata , vaid ronis mööda katuselaaste poolviltu ülespoole ja hoiatas sealjuures kedagi valjusti ja kõrinal hädaohu eest . </s> <s> Nüüd seisis ta päris korstna kõrval , pugu ees , kuid ei kavatsenud ikka veel lennata . </s> <s> Nii raske oli tal uuesti papagoiks muutuda ja oma keelt näidata . </s> <s> See hakkas meid ära tüütama . </s> </p>
<p> <s> Võtsime umbsed palavad riided seljast ära . </s> <s> Oma jaod ma viskasin üle ukse aita , Aime omadega tuli uuesti sahvrisse minna . </s> </p>
<p> <s> Toppisin aluspükse väevõimuga kappi tagasi , lihatünnist kerkis rasvast taluaegset soolveelõhna , munad korvis olid sinakasvalged , nagu paistaks neile vanaaegne kuu peale ja kõvera tilaga teekann läks inimese nägu , isegi nagu naeris , kui teda hoolega vaadata . </s> </p>
<p> <s> Sahvris ei asunud mitte lihatünn , munakorv ja hapupiimakauss , vaid sinna olid suletud tsaariaeg , esimese ilmasõja aeg , viimase ilmasõja aeg . </s> <s> Pidi jälgima , kas sahvriuks ikka haaki sai , muidu võisid need ajad välja pääseda ja kohinal tubadesse valguda . </s> </p>
<p> <s> Riiulil seisis veel praegugi vana pruuniks roostetanud plekklehter , mille läbi vanaema tsaariajal vorstisoolikatesse verist tanguputru ajas . </s> <s> Surnud vanaisa poolt tühjaks joodud kandilised poeõllepudelid läikisid mornilt laua all , rohelisi karusmarju ja rabarberitükke kaelani täis aetud ja parafiiniga kinni pitseeritud . </s> </p>
<p> <s> Iga vana asja võis veel tarvis minna , isegi kulunud lehmakammi , mille koht polnud sahvris , aga mis ikkagi jonnakalt sahvris naela otsas rippus . </s> </p>
<p> <s> Sahvri külm minevikuhais tegi murelikuks , oleks tahtnud jalgu järel lohistada ja käriseva häälega aru pidada : " No ei tää , mes sest elust sedaviisi saab , siga ka alles nii veike ja sinine ! " või manada : " No küll sii mede rahvas on nüid peeniksess läind - eeringal lõigatasse pää ühes kaalaga maha - ei läha enam perse . </s> <s> Küll nällaga kõik perse lähab ! " </s> </p>
<p> <s> Katsusin , et sahvrist välja sain . </s> <s> Oleks tahtnud , et tuli pliidi all oleks , külm poolpime köök tegi ka esiku kõhedaks . </s> </p>
<p> <s> Lükkasin köögiukse ruttu kinni ja sööstsin õue tagasi . </s> <s> Aime ajas kõhu lootusrikkalt punni ja nõudis : " Akkame mõnda mängu ! " </s> </p>
<p> <s> Küsisin umbusklikult : " Mes mängu ? " </s> </p>
<p> <s> Kukk kõndis saba soputades mööda katust , ta ei lennanud ega lennanud . </s> <s> Mujale ulatus juba metsa vari , kuid kuke peale paistis veel päike , jäi mulje , et see jääb isegi ööseks kuke peale paistma . </s> <s> Kukk säras nagu tulilind , ime veel , et tema laiast tagumikust kuldrahasid ei sadanud . </s> <s> Meid nähes hakkas ta uue hooga laulma . </s> </p>
<p> <s> Mulle tuli uus mõte , mu suu venis kavalalt kõrvuni , panin Aimele ette : " Tule , lähme sisse , paneme rammahvoni mängma ! " </s> <s> Lisasin nagu muuseas : " Kutsume koerad kah . " </s> </p>
<p> <s> Tuks lootis , et me hakkame ehk uuesti liha sööma , ta tundis meid jälle ära ja vingus heast meelest . </s> <s> Isegi Tommi ilmus välja ja liputas aupaklikult saba . </s> <s> Nad läksid meie ees lõhverdades tuppa , nende küüned krabisesid toapõrandal , nad ei osanud midagi paha aimata . </s> </p>
<p> <s> Pikergune must kellapomm oli juba päris põranda ligi vajunud , kärbes pirises lambiklaasi sees ja kapiuks vajus iseenesest irvakile , kui me tahatuppa läksime . </s> </p>
<p> <s> Aime võttis ilma küsimata laua pealt marmelaadikarbi , kus sees ma kommipabereid , moelehest välja lõigatud naisi ja oma raha hoidsin . </s> <s> Aime teatas , et ta hakkab raha lugema . </s> <s> Mina raha lugeda ei mõistnud , pärisin lootusrikkalt : " No pailu's on ? " </s> </p>
<p> <s> Aime arvas : " Pailu ikki ! " </s> <s> Jäi mõttesse ja lisas : " Ükskümmend sada kolm kopkat . " </s> </p>
<p> <s> Selle raha olin ma elu jooksul ägeda põrandapühkimise tulemusena kogunud . </s> <s> Eestoa põranda pühkimine oli minu töö . </s> <s> Mõnikord leidsin nagi alt vaskkopikaid , aga kui ma tegin nõnda , nagu oleks onu kuub maha kukkunud ja seda nagisse tagasi pannes hästi kõvasti raputasin , pudenes põrandale ka nikkelraha . </s> </p>
<p> <s> Kõige huvitavam oli raha juures see , et seda võis mitmesse torni laduda . </s> <s> Kolmekopikalisi oli mul kõige rohkem , see torn sai alati kõige kõrgem . </s> <s> Isa antud paberist kümnerublast ma ei usaldanud , polnud võimalik , et üks paberilipakas võiks olla rohkem kui mitu torni kopikaid ! </s> <s> Kopikaid aga oli mul viis torni . </s> </p>
<p> <s> Ma ei saanud aru , kas ükskümmend sada kolm kopikat on vähe või palju , kõlas küll palju , aga igaks juhuks ühmatasin : " No nüid on raha loetud , aitab nüid küll ! " ja lükkasin rahad ning naised karpi tagasi . </s> </p>
<p> <s> Roomasin neljakäpuli vanaema sängi alla ja lohistasin sealt suure vaevaga välja pruuni kulunud grammofonikasti . </s> <s> See oli nagu maja . </s> <s> Seda kattis paks hall tolm . </s> <s> Kartsin , et Aime näeb nüüd , kui palju tolmu meie sängi all on ja räägib kodus ära . </s> <s> Tõstsin ruttu kaane üles , nagu poleks midagi , ja hakkasin vapralt tihvti vahetama . </s> <s> Tihvtivahetamine oli väga raske , tihvt pudenes näpu vahelt välja ja ei tahtnud sugugi oma pesasse jääda . </s> </p>
<p> <s> " Ei jää pesasse ! " kurtsin Aimele . </s> <s> " Katsu isi ! " </s> </p>
<p> <s> Aime sai lõppude lõpuks ikka tihvti vahetatud . </s> </p>
<p> <s> Nüüd tirisin sängi alt välja madala pappkarbi , kus sees seisid grammofoniplaadid . </s> <s> Nende musti külmi külgi varjasid võidunud ümbrikud . </s> <s> Ümbrike sees olevatest ümmargustest aukudest sai lugeda plaatide nimesid . </s> <s> Panin plaadi pruunile tolmunud sametkettale ja kui see vändakeerutamisest juba tiirles , lasin tihvti langeda . </s> <s> Kostis raginat , nagu puruneks õnn või kargaks tuli lihapanni külge , ja läbi selle ragina üritas üks härra meile laulda : </s> </p>
<p> <s> Majas rohuaia taga </s> </p>
<p> <s> elab prroua ükksinnda . </s> </p>
<p> <s> Taa on aus ja väega vaga , </s> </p>
<p> <s> kõllvattust ei salli taa , </s> </p>
<p> <s> sellele järgnes parastav : " Hah-hah-haa ! " ja ähvardav : " Maa pean parem pool suud kinni ! " </s> </p>
<p> <s> Lasin Aimel grammofoni vändata , ise otsisin kapist välja oma triibulise väikseksjäänud pihiku ja uue valge aluskleidi . </s> <s> Grammofon hirnus sapiselt : " Hah-hah-haa ! " </s> <s> Enne , kui ta jõudis uuesti ähvardada : " Maa pean parem pool suud kinni ! " , oli mul juba Tommi keset tuba veetud ja ma ajasin talle oma pihikut selga . </s> <s> Laiad lõdvaksveninud roosad tripid tolknesid Tommi karvaseid kintse mööda alla , plekknublakad tripiotstes läikisid nagu kurjad silmad ja klõbisesid omaette . </s> <s> Tommi surus meeleheitlikult saba jalge vahele ja ta silmavalged välkusid alandlikult . </s> </p>
<p> <s> Grammofon jäi ägisedes seisma , kargasime Aimega mõlemad valju nohinaga Tuksi kallale ja kiskusime tema kõverad mustad käpad vägisi läbi aluskleidi käeaukude . </s> <s> Ristpistes välja õmmeldud kleidirinna kohale ilmus lidus kõrvadega sile kuri koerapea , kõrist kostis vaikset õrinat , nagu müriseks kauge pikne . </s> <s> Pikk valge kleidisaba pühkis põrandat . </s> <s> See polnud koer ega inimene , vaid priske kena noormehe elajaloomaks muutunud pruut raamatust " Eesti rahva ennemuistsed jutud " . </s> </p>
<p> <s> Muutus elajaloomaks , aga oleks võinud ka valgeks tuvikeseks või ümmarguseks roosipõõsaks muutuda ! </s> </p>
<p> <s> Väntasime vaheldumisi grammofoni , keerutasime koeri mööda tuba , põrkasime küll ka valusasti vastu lauanurka ja sängijalutsit , kuid lõime siiski jalgu matsudes vastu maad , nagu käiks siin metsniku pulm või külasimman . </s> </p>
<p> <s> Koerte ninad läksid kortsu , valged kihvad paistsid mustade mokkade vahelt , nad taarusid tagumistel jalgadel seistes haledalt ja kohmakalt . </s> <s> Olime karutantsitajad ja simmanimehed ühekorraga . </s> <s> Meil puudusid ainult sulega kaabud ja traksidega nahkpüksid . </s> <s> Sellegipoolest kõlisesid saed eestoas kruupingi kohal , tolm lendas ja koerad kiljatasid nagu talutüdrukud , kui me neile jala peale juhtusime astuma . </s> <s> Hammustada nad ei julgenud , nende silmavaade oli alandlik ja ähvardav ühekorraga . </s> <s> Laulusõnadesse </s> </p>
<p> <s> Ma tahaksin kodus olla , </s> </p>
<p> <s> kui õunapuud õitsevad </s> </p>
<p> <s> segunes hoiatav koeralõrin . </s> <s> Veel mõni äge jalakeerutus ja nad napsavad meil ninad peast ära . </s> </p>
<p> <s> Meie näod punetasid juba ja säärekondid valutasid kõvast trampimisest . </s> <s> Karjusin valju muusika saatel : </s> </p>
<p> <s> Kõik on tööl , nii vana kui ka noor , </s> </p>
<p> <s> kindel üksmeel raskused kõik võidab , </s> </p>
<p> <s> juba uudsevilja punavoor </s> </p>
<p> <s> viljavastuvõtupunkti sõidab ! </s> </p>
<p> <s> Mulle omale paistis , et ma laulan vähemalt niisama ilusasti kui Georg Ots . </s> <s> Kui ma lõpuks ära väsisin , vahetas Aime plaati . </s> <s> Muusika tuli nagu maa alt , järsku kostis käre saksakeelne laul , tõeline Horst-Wessel-Lied : Die Strasse frei den braunen Bataillonen </s> </p>
<p> <s> Ma ei saanud sõnadest aru , jahtusime maha ja vaatasime ringi , Tommi roomas kähku sängi alla . </s> <s> Toanurgad olid päris pimedaks läinud , ema sängis juba nagu magas keegi , praegu sai veel aru , et see on sinine palitu , aga pimedamas enam aru poleks saanud . </s> <s> Käre laul ajas hirmu peale , tekkis tunne , nagu kuulaks seda keegi toa taga lepikus ja leiaks meid selle laulu järgi kohe üles . </s> </p>
<p> <s> Aime jonnis : " Ma tahass kodu minna ! " </s> </p>
<p> <s> Võtsin ta põlletraksidest kinni ja hakkasin keelama : " Ära mini . </s> <s> No kus sa lähad ! </s> <s> Ei tohi kodu minna ! </s> <s> Mina olen suurem , sina piad tegema , mes mina tahan ! </s> <s> Sinu ema ütel , et sina piad niikaua meil olema , kui lina kakmast tullasse ! </s> <s> Kas mina pian siss üksi koerad riidest lahti võtma va' ? " </s> </p>
<p> <s> Aime nägu läks punaseks , lõug hakkas värisema , ta sosistas : " Ma tahass kodu minna ! " </s> </p>
<p> <s> Meelitasin viimases hädas : " Tahad , ma loen sulle ette ! " , seejuures ronisin ma rutuga sängi alla ja hakkasin pihikunööpe Tommi selja peal lahti tegema . </s> <s> Kutsusin : " Tule võta Tuksi sellast minu leit ära , ma isi küll ei julge , mind Tuks ammustab . " </s> </p>
<p> <s> Aime ei ütelnud midagi . </s> <s> Kui ma sängi alt välja tulin , ei olnudki teda enam toas . </s> <s> Tuks tormas , aluskleidi saba kaelas , minust mööda . </s> <s> Aluskleit niitis tal ajuti esimesed jalad alt ära , aga sellest hoolimata sai ta ruttu edasi . </s> <s> Mõtlesin meeleheitega : " Ja viibki , saadanas , minu alusleidi ära ! " </s> <s> Toauks selja taga seisis pärani , Tommi hiilis minust mööda nagu vari , kukk kössitas katusel , üksikud laudast välja jäänud kanad hoiatasid mind nähes üksteist . </s> <s> Tekitasin hirmu ja hakkasin ise ka järsku kartma . </s> <s> Ma ei julgenud tuppa minna ega julgenud ka väljas olla . </s> <s> Kukal läks külmaks ja küljed hakkasid sügelema , pistsin ähkides jooksma . </s> <s> Maa müdises , uksed jäid pärani lahti , tormasin õuest välja , vankriteele , metsapuude vahele . </s> <s> Sees hakkas pistma , aga jooksin nii ruttu kui ma jõudsin . </s> <s> Eespool kadus tee paksu kuusikusse nagu koopasuhu . </s> <s> Aime seisis lageda peal ja nuttis . </s> <s> Mind nähes jäi ta vait , vaatas kõõrdi ja löristas nina . </s> <s> Pilkasin : " Mespärast sa kodu es läha ? </s> <s> Sa tahtsid ju kodu minna ! " </s> </p>
<p> <s> Aime ütles tasakesi : " Ma es julge säält kuusikust läbi minna . " </s> </p>
<p> <s> Kogu mu ennistine hirm oli niisama järsku kadunud , kui ta tekkis . </s> <s> Itsitasin : " Mes sa oled siss sihande uimane ! " ja lohutasin : " No sitta kah , ma tulen ühes . </s> <s> Mina küll seda kuusikud ei karda . " </s> </p>
<p> <s> Võtsin maast roika , keerutasin ümber pea ja läksin pikkade sammudega kuusiku poole . </s> <s> Tee ääres leinakase all kasvasid karvaste servadega seened , need levitasid külma kibedat lõhna . </s> <s> Surusin salahirmu maha , taevas veel punetas ja väljas oli valgem kui toas . </s> </p>
<p> <s> Küsisin : " Kus Tuks on ? " </s> </p>
<p> <s> Aime vastas kahjurõõmsalt : " Tuks läks ära kodu , sinu alusleit olli sellas . " </s> </p>
<p> <s> Jäin murtult vait ja peksin roikaga sõnajalalehti . </s> <s> Luurasin ümbrust . </s> <s> Mõnede kuuskede okste küljes narmendas hall sammal , teistel kuuskedel rippusid oksad maani , okste alt paistis paks pimedus . </s> </p>
<p> <s> Püüdsin tasa olla ja vahtisin kogu aeg ringi . </s> <s> Aime sosistas : " Mes sa näed ? " ja " Ega sa kedagist es näe ? " </s> </p>
<p> <s> Kartsin , et kuulen kohe kas vihmakassi vilet või näen kuuseokste all surnut . </s> <s> Vihmakassi vilega võis üks mees teisele mehele märku anda , et ta mind näeb , et mina olen ka metsa tulnud . </s> </p>
<p> <s> Surnu võis olla kaduma läinud vallavolinik või meiereist koju tulemata jäänud Orri-Ants . </s> <s> Kuhugi pidid nad ju peidetud olema . </s> <s> Kunagi pidid nad ju välja tulema . </s> <s> Siiamaani olid kõik välja tulnud ! </s> </p>
<p> <s> Minu arust paistis Orri-Antsu habemik nägu videvikus igast pajupõõsast , kõigist haohunnikutest , eriti kui selle peale mõtlema hakata . </s> <s> Niisugustest kahtlastest kohtadest mööda minnes läks selg alati märjaks . </s> </p>
<p> <s> Enda julgustuseks võisin sosistada salmikest : </s> </p>
<p> <s> Päike naerateleb . </s> </p>
<p> <s> Aed on õitest ere . </s> </p>
<p> <s> Õnnelikult elab </s> </p>
<p> <s> meie lastepere . </s> </p>
<p> <s> Siin kuusikus tuli see salm mulle kohe meelde ja ei läinudki enam meelest ära . </s> <s> Kordasin mõttes rõõmsalt : " Päike naerateleb " ja piilusin hirmuga kolletanud sõnajalalehti , mis mustade kuuskede vahelt helendasid . </s> <s> Kaugemalt vaadates paistsid nad nagu maha visatud valged kompsud , viljakotid või kõhuli olevate inimeste näod , kui aga lähemale jõudsime , polnud seal enam midagi . </s> </p>
<p> <s> Äkki inises kuskil siinsamas lähedal lehm . </s> <s> Jäime seisma ja võtsime teineteisel käest kinni . </s> <s> Lehm inises jälle . </s> <s> Seejärel ta ammus . </s> <s> See lehm oli ammunud kogu aeg , kui me liha sõime ja kui me kanu hirmutasime . </s> <s> Metsas aga oli lehmast seltsi , tekkis tunne , et polegi midagi karta , kodu on siinsamas lähedal , igal pool lüpstakse õhtust lüpsi , vanaema on ehk ka selle aja peale juba kodus ja lüpsab lehma . </s> </p>
<p> <s> Aime nohises ja väänas valusasti minu pöialt . </s> <s> Käsutasin . </s> <s> " Lähme vaatame , kelle lehm sii on ! </s> <s> Viimati on kuskile kinni jäänud . " </s> </p>
<p> <s> Kettipidi rägastikku kinnijäänud lehmadest oli ühtepuhku juttu . </s> <s> Teadsin , et ketiga lehma ei tohi omapead metsa lasta , poob ennast põõsasse ära nagu üks vanaaegne Tähik poos . </s> </p>
<p> <s> Teelt kõrvale poolhämarasse morni kuusikusse minnes tundsin ennast lehma elupäästjana , vaenlase tagalas sumpava väikese partisanina , hea lapsena . </s> </p>
<p> <s> Aime hingas mulle kuklasse , ta ei jäänud poolt sammugi maha . </s> <s> Me hoidsime veel ikka teineteise käest kinni . </s> <s> Komistasin kogu aeg puunottide ja põldmarjaväätide peale , lehed ja oksad lõid ühtelugu näkku , oleks tahtnud vaarikavartesse ja kuuseokstesse kinni jäädes kere kangeks ja käed püsti ajada ning lõugama pista , aga polnud kellegi peale loota , lõuga kaua tahad , keegi ei kärata : " No mes sa , pimeluum , tükid sihandsesse kohta , kost sa isi välla ei saa ! " </s> </p>
<p> <s> Lükkasin vihaselt raskeid oksi kahele poole ja vedasin Aimet kättpidi järel . </s> <s> Lehm tundis meie lähedalolekut ja hakkas möirgama , nagu oleks piiblilooraamat metsa lahti jäetud ja sealt tungiks välja pime pasunahääl . </s> </p>
<p> <s> Jäime seisma ja sügasime jalasääri . </s> <s> Ma ei olnud enam päris kindel , kas ma saangi üldse ketti lahti , kui see on kinni jäänud . </s> <s> Võib-olla polegi lehm , on pull ja tuleb kallale ! </s> </p>
<p> <s> Nihkusime natuke edasi , ainult mõne sammu ja näe , okste vahelt paistis mustjaspunane maokas lehmakere , kett kõlises , kostis puhinat ja krõmpsutamist . </s> <s> Kindlasti oli see kinnijäänud lehm ! </s> <s> Kas see Pajusi Kirsi ei olnud ? </s> <s> Mul polnud üldse enam tahtmist Pajusi Kirsit ära päästma minna , see otsis pulli ja kui inimest nägi , kargas kohe selga . </s> </p>
<p> <s> Korraga käis mul peast õudne mõte läbi , mõtlesin põlvist nõksatades , et see ongi nüüd see kolhoosilehm , seesama , kes ühest suurest kuusikust leiti , suu vahul ja saba püsti . </s> <s> See ju võiski seesama suur kuusik olla ! </s> <s> Kolhoosilehma saba oli naelutatud puutüve külge , puukoort mööda jooksis alla hüübinud veri . </s> <s> Lehma sarvede vahele seotud katuselaastult ähvardasid suured trükitähed : " See saatus ootab sõpra-seltsimeest ! " </s> </p>
<p> <s> Lehma kõrvad liikusid mu kujutluses , ülemine mokk kerkis tontlikult üles ja laiad kollased hambad paistsid . </s> </p>
<p> <s> Sellest lehmast räägiti palju ja painavalt ning jäädi kohe poolelt sõnalt vait , kui ma ennast söögilaua all liigutasin . </s> </p>
<p> <s> Pistsin kõõksatades jooksu , kukkusin kohe kõhuli , kargasin uuesti püsti , vedasin vastupunnivat Aimet jälle kättpidi järel ja tundsin seljanahaga , et nüüd see lehm meile küll järele jõuab , koos katuselaastuga sarvis , koos juurtega väljakistud jämeda verise puutüvega , saba püsti ja hõredad hambad paljad . </s> <s> Ägasin tasakesi . </s> </p>
<p> <s> Aime lõi mind tötsti ! rusikaga : " Loll , mes sa sikutad minust ! </s> <s> Mes sa tõid minust siia metsa ! " </s> </p>
<p> <s> Raputasin teda kõvasti ja vihaga rinnust , võtsin tal vägisi käerandmest kinni ja tundsin teise abitut veresoont oma pöidla all tuksumas . </s> </p>
<p> <s> Maailm oli täiesti vait , kõik inimesed kadunud . </s> <s> Nüüd elasid inimeste elu loomad ja linnud . </s> <s> Koerad lõid tantsu , kanad tõid kuuldavale omakeelseid hoiatusi ja manitsusi , lehmad olid segatud poliitikasse . </s> </p>
<p> <s> Vihmast ja tuultest räsitud metsa julm ajaloolõhn lõi hinge kinni . </s> <s> Tarn kahises mätastel ja see kahin läks nagu laine üle niitmata jäänud metsaheinamaade . </s> <s> Lepad lasid lehti maha , need krõbisesid jalge all kõvasti ja äraandlikult . </s> </p>
<p> <s> Jooks pööras kõik segi , kohad muutusid võõraks ning vahemaad teiseks . </s> <s> Meie laut ilmus nähtavale varem , kui ma ootasin . </s> </p>
<p> <s> Lauda kohal kõrgusid pilved nagu punased kaljumäed . </s> <s> Ühe pilve serval seisis veeaurust poisike , sonimüts peas , palitu seljas . </s> <s> Nii lähedal . </s> <s> Nii imelik . </s> </p>
<p> <s> Mul oli Aime meelest ära läinud , ehmatasin , kui ta mu kõrval aevastas . </s> <s> Mäed vajusid laiali , poisike kustus ära . </s> <s> Silmitsesin oma jalgu , need olid paksu poriga koos ja kipitasid kangesti . </s> <s> Kindlasti olid nad katki . </s> <s> Mul hakkas endast hale , tundsin , kuidas nägu läks punaseks ja suu kõveraks . </s> <s> Läksin sõna lausumata otsejoones pimedasse tahatuppa ning pressisin ennast nohisedes ja nuutsudes kapi ning seina vahelisse prakku . </s> <s> Tundsin , kuidas Aime ka ennast sinna kiilus ja nihkusin eest ära , veel kaugemale , kas või seinast läbi . </s> </p>
<p> <s> Kapp naksus ja vajutas rinnakorvi kokku , kapi sees aga kahises vanaema surikleit . </s> </p>
<p> <s> Õuest hakkasid kostma hääled - Paula ja vanaema jõudsid lina kitkumast tagasi . </s> <s> Ema häältki oli kuulda . </s> <s> Kuuldus , et vanaema ja ema arutavad , mis siin tehtud on , taevane halastus , uksed pärani lahti ja kukk katusel . </s> <s> Paula kutsus Aimet nimepidi . </s> <s> Katus krobises ja kuketiivad kohisesid . </s> <s> Nüüd kukk lendas ja mina ei saanudki näha ! </s> <s> Kukkusin suure häälega töinama , mõttes läksid omavahel segi võõras ärapiinatud lehm ja meie kukk , kellele ma ise nii palju hirmu olin teinud . </s> <s> Tahtsin mõlemate eest ennast ikka sügavamale kapi vahele pressida . </s> <s> Õhust tuli puudu , vahetevahel kõõksatasin ja luksusin , palavad pisarad imbusid kampsuni rinnaesisesse . </s> </p>
<p> <s> Naised tulid minu lõugamist kuuldes tuppa , latern käes . </s> <s> Mõnest pilust tungis isegi kapi taha tuhmi kollast valgust . </s> <s> Vanaema uuris asja lähemalt ja kukkus siunama : " Te äbemata loomad ! </s> <s> Niid põle änam undikutsikad , niid on vanad undid isi ! </s> <s> On kukke väntsutand , et küll saab , ja isi kapi vahele tüknud ! " </s> </p>
<p> <s> Ema hädaldas , nutt kurgus : " Kis jõuab seda kappi tõsta , oh jumal , jumal küll ! " </s> </p>
<p> <s> Paula arvas : " Põle kedagi , persed pallass ja vitsa . </s> <s> Vitsa - kas veri vällas ! " </s> </p>
<p> <s> Ähiti ja lükati kappi , aga kapp ei liikunud sugugi . </s> <s> Ma jäin isegi nagu veel kõvemini kinni . </s> <s> Vanaema käratas : " Kas põle praegu kurat lahti ! " ja kangutas kappi , nii et kapijalad ragisesid . </s> </p>
<p> <s> Ema kurtis : " Kudagi ei tule . </s> <s> Ta on nii raske , et " </s> </p>
<p> <s> Vanaema põrutas : " Mesasja sa vingud ! </s> <s> Ega siss lapsa kapi vahele ei saa jätta ! " </s> </p>
<p> <s> Palusin meeleheitel : " Vanaema , vanaema , ära võta mind välla , mina kardan ! " , aga kapp nihkus ikkagi natukehaaval ja jättis mind lõpuks abitult seisma tolmuste ämblikuvõrkudega kaetud seina äärde . </s> <s> Paistis , nagu oleks kapp mind just praegu siia maailma sünnitanud . </s> <s> Polnud midagi parata , mu pealaele laskus vanaema raske soe käsi , latern võpatas ja viskas otse näkku pikki palavaid lootusekiiri . </s> </p>
<p> <s> Need lõikasid mind pimedusest välja , valgustasid mu nägu ja silmaterasid , otsekui oleks kätte jõudnud hetk , mil valgustatakse nägusid sünni ja surma , kahe pimeduse vahel . </s> </p>
<p> <s> Vesised luhad , kartulimaa ja laut pöördusid aeglaselt ööpoolsesse külge . </s> <s> Kõik , mis ümberringi seisis , hingas ja laius , ei olnud midagi muud kui aeg riidekapi ning kruupingi , ema ja vanaema , kartulimaa ja kuusemetsa kujul . </s> <s> Kogu maakera , kõik muld , savi , vesi ja liiv oli ainult kuju võtnud aeg . </s> <s> See pöörles keset võimsaid jääkülmi õhuvoole ja sätendavat eebenipuupimedust ning kasvatas vilja , kartuleid ning lehmaheina niisama nagu luid , hambaid ja sõrmeküüsigi . </s> </p>
<p> <s> Aegamööda pööras maakera kõiki minuvanuseid sünnipimedusest välja , olgugi täisvalgusesse veel aastatepikkune tee . </s> <s> Veel ei võinud ühegi eelkäija silm selja taha vaadates seletada meie kujusid , sest me alles võtsime kuju . </s> <s> Tulevaste aastakümnete luud , hambad ja küüned alles kasvasid . </s> </p>
<p> <s> LÄKSIME LÄBI RAAGUS LEPIKU , meie hingeaurupilved jäid teeraja kohale okstesse lehvima , nagu oleksime me lippe õlal kandnud . </s> </p>
<p> <s> Vanaemal oli lehm kettipidi järel ja ka lehma elulipp lehvis puude vahel , mitte eriti palju vanaema omast madalamal , kuid minu omast ikkagi kõrgemal . </s> </p>
<p> <s> Lehm lasi ennast armulikult talutada , ta astus suursuguselt ning põlastavalt saba kergitades läbi vee ja pori . </s> </p>
<p> <s> Kaugemal metsas tegi Tommi suuri ringe , vahel ei näinud me teda üldse , mõnikord aga välgatas kuuskede vahelt tema kollane kere . </s> <s> Iga suurema ringi järel sörkis ta meie juurde vaatama , kas me äkki sööma pole hakanud või teise suunda pööranud . </s> </p>
<p> <s> Vanaema peos kõlises paljas külm lehmakett , käed olid tal elu jooksul kibeda külmaga ära harjunud , ainult punetasid . </s> <s> Minu käed aga kartsid küll külma . </s> <s> Ajasin käsivarred kangelt harali , tõmbasin rusikad palitukäistesse ega liigutanud käies keha , ainult jalad liikusid all . </s> <s> Vanaema juhatas mulle mättaid ja kuivemaid kohti , aga ikkagi tuli üle kalossiääre vett , mis imbus kohe minu hallidesse villastesse sukkadesse . </s> <s> Jälgisin seda suure huviga . </s> <s> Sukad olid justkui suhkur , imesid vett niisama hästi ja ei paistnud ise sealjuures sugugi märjad olevat . </s> </p>
<p> <s> Vanaema jõudis minust rutemini edasi , tal käis kalossitalla alt takune nöör läbi , mina aga ei läbenud kodus oodata , kuni mulle kalossid jalga seotakse , punnisin vastu ja jäin nüüd iga natukese aja pärast jalgupidi porisse kinni . </s> <s> Vahetpidamata kostis minu hädakisa : " Vanaema , vanaema , uuta ometi mind kah ! " </s> </p>
<p> <s> Lepaokste küljes rippusid suured selged veepiisad , mets paistis hõre ja tühi , ainult kuused kohisesid omaette . </s> <s> Metsa vahelt jõudsime välja luitunud karjamaale , siin oli jalgealune juba kindel ja võis näha kaugele ümberringi . </s> <s> Eemal , punakate pajupõõsaste taga ulatusid taevarannani jõeluha laiad süsimustad veeväljad . </s> </p>
<p> <s> Vanaema tõusis aeglaselt nende mustade vete ja raske tuhakarva taeva ees nõlvakut mööda üles , lehm truult järel . </s> <s> Kingulael jäi ta seisma , tegi ketilõksu lehmapäitsete küljest lahti ja patsutas lehma kaela . </s> </p>
<p> <s> Lehm vaatas huviga , kuidas ma nõlvakut mööda üles rühin , paistis , nagu oleksid tal prillid ninal , sest tema hõõruvatele kettpäitsetele oli ninaluu kohale paks potisinine polster õmmeldud . </s> <s> Ta seisis , kõrvad laiali , ja tema silmadest paistsid vastu kalgid veeväljad , tumehall taevas ja mina ise , punased põsed punnis , kalasabamustriline lendurimüts peas . </s> <s> See kõik oli nagu lillaka kile või varjuga kaetud ja kadus kohe ära , kui lehm korra pead liigutas . </s> <s> Siis hakkas ta himukalt ning osavõtmatult ädalat sööma , tema kondine selgroog saagis aeglaselt silmapiiri . </s> </p>
<p> <s> Pidasin lehma suure põnevusega silmas ega tundnud sellejuures enam külmagi . </s> </p>
<p> <s> Nüüd kattis lehma jäme nina juba Teiste suured kuused kinni , nüüd neelas ta nad alla ja näe nüüd sõi ta ära Teiste elumaja ühes poleeritud kapi , õmblusmasina ja klaasist seaga . </s> <s> Lehma nina ees paistsid pikad laudakatusedki lühikesed ning tühised , rääkimata siis veel kaugetest heinaküünidest . </s> <s> Puhisedes jõi ta jõe koos luhtadega veest tühjaks ja sõi kohe peale nuiataoliste tüvedega pajud linaleoaugu tagant . </s> </p>
<p> <s> Nägin ainult seda , mida ma näha tahtsin . </s> <s> Vaatasin ainult ettepoole , lehma nina ette , mitte taha , kus kõik allaneelatud puud , veed ja hooned endiselt omal kohal seisid . </s> </p>
<p> <s> Ootasin põnevusega , kas ei tule eemal silmapiiril nähtavale salakaval kollane Teiste Sips , minu vaenlane . </s> <s> Kui ta nüüd tuleks , laseksin ma meie lehmal ta alla neelata . </s> </p>
<p> <s> Või kui nüüd Liisu metsa vahelt välja ilmuks , mis siis saaks ? </s> <s> Kas ma päästaksin Liisu viimasel silmapilgul ära , või ei päästaks ? </s> </p>
<p> <s> Vahtisin põlevate silmadega pikka porist teed kaugemal lehma lõuapärade ja pehme rinnaloti taga ning kartsin , et viimati ilmubki metsa vahelt Liisu , triibuline põll ees , nahkvest seljas ja kadakane kepp peos . </s> <s> Otsustasin Liisu ära päästa ja rõõmustasin ise kangesti oma headuse üle . </s> </p>
<p> <s> Läksin vanaema juurde , jäin otse tema ette seisma , vaatasin alt üles ning kuulutasin nõudlikult : " Mina olen ää ! " </s> </p>
<p> <s> Panin isegi pea ette valmis , et vanaema seda silitada saaks , aga ta ei silitanud , vaid parastas : " Nuujah , kis koera saba kergitab , kui mette koer isi ! " ning käratas : " Mes asi sii on ! </s> <s> Kas sa paned kindad kätte ! " </s> </p>
<p> <s> Hallid punaste pöialdega labakindad tolknesid keerdus nööri otsas minu käisesuudest välja . </s> <s> Neid oli küll hea niisama lehvitada , aga kui nad kätte tõmmata , siis hakkasid nöörid palitu all tirima ja soonisid kaela , just nagu oleks mind poodud . </s> <s> Nüüd kiskus vanaema ise need kindad mulle kätte , aga selle ajaga läks lehm juba kaugele metsa äärde . </s> </p>
<p> <s> Jooksin talle küll järele , aga nüüd seisid tema selja taga ühtlased valkjashallid puutüved . </s> <s> Ta polnud enam kõikvõimas saatusekäsilane , vaid ainult lehm metsa ääres ja mul ei olnud enam huvi teda jälgida . </s> </p>
<p> <s> Olin vanaema peale pahane ja lasin ennast enne mitu korda hõigata , kui ma tema juurde tagasi läksin . </s> <s> Küsisin pahuralt : " Vanaema , mespärast me karjas piame olema ? </s> <s> Mespärast me Lehikud ketti ei pane ja isi ära kodu ei läha ? " </s> </p>
<p> <s> Vanaema vaatas vilksti ringi ja seletas tasase häälega : " Piab jo salaja süütma , et mõni viimati ei näe ja päälekaibust ei tii . </s> <s> Kui isi lehma juures oled , siss on , nigu kogemata oless lahti saand ja koloosi vällale tulnd ja meie oleme teda kodu viimas . " </s> </p>
<p> <s> Jonnisin : " Mes me siss söödame teda koloosi välla pääl ! " </s> </p>
<p> <s> Vanaema sosistas haledalt , mitte nagu minule , vaid nagu emale või Teiste Leidale : " Põle jo piaaegu sugugi einu . </s> <s> Niipailukest kui ta enne lumemahatulekut vällast einajätku saab , niipailu on . </s> <s> Mede oma karjamaa on jo nüid üks pallas lehmasitt ja pori , mesasja ta , vaene luum , säält ka saab . " </s> </p>
<p> <s> Vanaema silmad läksid märjaks , ta astus töntsi sammuga metsa äärde tuulevarju , pani prillid ette , võttis korvist peaaegu valmis halli suka ja hakkas minu suureks meelehärmiks kangete näppudega kuduma . </s> </p>
<p> <s> Lehm sõi üksluiselt krõmpsutades märga , kohati külmavõetud rohtu , kaugemal väljade kohal kraaksusid varesed , puuoksad ei liikunud ega kohisenud . </s> <s> Läksin , selg ees , tagurpidi kaugemale ja vaatasin kogu aeg üksisilmi vanaema poole . </s> <s> Vanaema hall suurrätik ja pikk villane körtsik ei sulanud niisama hallide haava- ja lepatüvedega sugugi kokku , mina nägin ikkagi , et see ei ole metsapuu , vaid inimese kuju . </s> <s> Kõige rohkem meenutaski ta metsaäärde püsti pandud kuju . </s> <s> Isegi körtsik hoidis kangelt volti nagu kujul . </s> <s> Surrätik , körtsik , porised kalossid ja tõsine nägu olid otsekui kivist välja raiutud , või mis veel tõenäolisem , vanaema polnud mitte kivist raiutud , vaid kiviks muutunud . </s> </p>
<p> <s> Seisin ihuüksi kumeral väljapealsel , mustad veed loksusid all laial luhal , tuhakarva taevast hakkas pudenema mitte tuhka , vaid lund ja minu süda tagus kõvasti vastu vateeritud palitu täpilise sitsiriidega paigatud voodrit . </s> </p>
<p> <s> Kujutasin ette , kuidas ma lähen koju ja ütlen emale , et vanaema on kiviks muutunud , ja ema ei usu , ja siis ma hakkan nutma , ja siis lähevad kõik vanaema vaatama , mõmisevad , raputavad päid ja arvavad : " Nuujah-noh , no mes sa siin änam teha mõistad , " aga m i n a nõuan teiste selja tagant : " Tooge talle ometi eluvett ! " </s> <s> Siis loetakse kapiukse varjus raha , pannakse uued palitud selga , võetakse keedetud mune ühes ja minnakse merede ja mägede taha eluvett otsima . </s> <s> Võib-olla minnakse jala , aga kui buss käib , siis bussiga . </s> <s> Kui veega tagasi tullakse , ärkab vanaema kohe ellu ja annab mulle nii palju mett süüa , kui ma ise tahan . </s> </p>
<p> <s> Kõike seda ma sosistasin omale nina alla , muidu tasemini , aga neid kohti , kus keegi midagi ütles , valjemini . </s> <s> Kui ma aga oma mõtete ja sosinaga mee juurde jõudsin , tuli sülg suhu ja pea läks seest tühjaks . </s> </p>
<p> <s> Jooksin , kindanöörid nürilt kaelasooni lõikamas , vanaema juurde ja pärisin õhinal : " Vanaema , kas sul kodus purgis mett on viil ? " </s> </p>
<p> <s> Vanaema raputas pooliku suka pealt lumepuru maha , vaatas mind prillide alt ja lausus moka otsast : " No natuke ikki on . </s> <s> Rohu jaoss . " </s> </p>
<p> <s> Vuristasin : " Kui ma nüid ästi ää laps olen , kas sa siss annad mulle mett süia ? " </s> </p>
<p> <s> Vanaema torises : " Siss põle sul pühade aeg kedagi suhu pista , kui sa ta nüid juba ära süüd ! " </s> </p>
<p> <s> Mulle tuli järsku meelde , et olin enne karjatulekut vanaema korvi oma käega kaks raamatut pannud . </s> <s> Kükitasin maha , tõstsin korvikaane üles ja tõmbasin lõngakerade alt välja õhema raamatu , mille pealkiri oli " Pilliroo saar " . </s> </p>
<p> <s> Vanaema vaatas mind murelikult , pani suka koos varrastega korvi ja ohkas : " Ega põle kedagi teha , ega nüid änam rahu ei saa . " </s> </p>
<p> <s> Näugusin magusalt : " Vanaema , loe sina ennem mulle s e d a raamatud , siss mina loen isi sulle pärast t e i s t raamatud . " </s> </p>
<p> <s> Vanaema võttis ilma sõnagi lausumata õhukese ja siin põldude ning metsa taustal väga valge raamatu oma kätte ja tõmbas suurrätiku nurga talle lumekaitseks tuulepoolsesse külge ette . </s> </p>
<p> <s> Lehm oli jälle lähemale tulnud ja sõi siinsamas , ta puhus ninasõõrmetest sooja valget auru ega teinud meist üldse välja . </s> <s> Tommi istus vanaema kalossininade peal ja pani iga meie liigutust tähele . </s> <s> Ta ootas ikka veel , kunas me sööma või minema hakkame . </s> </p>
<p> <s> Vanaema tõstis raamatu kahe käega rinna kohale , pööras selja lageda luha ja madalate lumepilvede poole ning luges vana järje pealt vaevaliselt ühetoonilise ähvardava häälega edasi : " Küll ollid neil kaa praegu ilusad näod . pääkesed eledate juuste ja mustade silmadega kuid kehad ollid neil soomustega kaetud ja jalgade asemel inetud kala sabad " </s> </p>
<p> <s> Kuulasin kannatlikult , olin nagu mustjassinine kivi keset välja . </s> <s> Ma ei mõtelnud mitte midagi , kuulasin ainult imelikke sõnu , mis tulid takerdudes vanaema suust . </s> <s> Tundsin , kuidas mu silmad lähevad teravaks ja ninaots külmaks . </s> </p>
<p> <s> Järsku lausus vanaema oma hariliku häälega : " Päätükk " Näkkide kättemaks " . " </s> </p>
<p> <s> Ma nagu ärkasin üles , mul hakkas äkki igav ja ma käsutasin : " Ära nüid rohkem änam loe ! </s> <s> Nüid vaatame pilta ! " </s> </p>
<p> <s> Olin seda raamatut põhjalikult uurinud ning teadsin tegelikult kõiki pilte peast , aga kasutasin ikkagi juhust , et vanaemale näidata , missugune pilt mulle kõige rohkem meeldib . </s> <s> Kõige rohkem meeldis mulle pilt , mille allkiri oli : " Laste valged käsivarred sirutusid lainetest välja ja tõmbasid Hella põhja . " </s> </p>
<p> <s> Vanaema mõistis selle pildi hukka : " Sii pilt põle küll kedagi asi , sii on üks irmus pilt ! </s> <s> No mes siin ilust on ? " </s> </p>
<p> <s> Purskasin : " Sii just ongi ilus , et irmus on " Jäin mõttesse ja selgitasin : " Sii on ilus , et keresid põle , pallad käed . </s> <s> Ja et must vesi laenetab ümmer suure kivi . " </s> </p>
<p> <s> Jätsin ütlemata , et selle pildi mõjul kartsin igast veekogust ilusaid valgeid käsivarsi tõusvat ja pidasin alati teraselt teekraave silmas . </s> </p>
<p> <s> Vanaemale endale meeldis kõige rohkem pilt allkirjaga : " Nad vaatasid teineteisele silma ja olid õnnelikumad kui kunagi enne . " </s> <s> See oli ainuke värviline pilt terves raamatus ja kujutas rohelises riides noormeest põlvili pika roosa kleidiga tüdruku ees . </s> <s> Nende selja taga õitses saksa roosipuu , silmapiirimägede ja -orgudeni ulatus kollaseid , punaseid ja siniseid lilli täis mürkroheline muru . </s> </p>
<p> <s> See oleks võinud minu arustki raamatu kõige ilusam pilt olla , kui tüdruk ei oleks istunud kanderaami ääre peal . </s> <s> See rikkus pildi ära ja ei meeldinud mulle põrmugi . </s> <s> Murdsin pead selle üle , miks on säng metsa viidud . </s> <s> Sõna " kanderaam " jutu sees ei öelnud mulle midagi ega lahendanud pildi mõistatust . </s> <s> Olin valgesse peapatja tüdruku kõrval keemilise pliiatsi abil mitu vintpüssikuuli lasknud tungida ja tüdruku kahara kleidisaba alla pliiatsit enne suus niisutades kaks jämedat sinist L-tähe kujulist jalga joonistanud . </s> <s> Nõnda maksin ma kätte asja eest , millest ma aru ei saanud . </s> </p>
<p> <s> Ütlesin lõpuks rahulolevalt : " Nüid on pildid ära vaadatud . </s> <s> Nüid ma loen isi sulle ette . " </s> </p>
<p> <s> Kahmasin vanaema käest " Pilliroo saare " ja pistsin korvi tagasi , korvipõhjast tõmbasin aga võidukalt välja raamatu " Emakeele lugemik IV klassile " , millega suur Teiste-Maire enam midagi ei teinud ja mis nüüd minu oma oli . </s> </p>
<p> <s> Lõin raamatu uhkusega lahti ja püüdsin endast mõtelda , nagu pidid mõtlema nähtamatud andunud pealtvaatajad , kes mu elu ja tegevust minu arust kogu aeg jälgisid : " Näe , kui veike isi , aga kui tähtsad raamatud juba loeb ! " </s> <s> Nendesamade nähtamatute pealtvaatajate jaoks lõin mõnikord laua peale lahti dr. phil . nat . </s> <s> J. Pordi käsiraamatu " Koduaed " ja neelasin selle varjus salamahti värsse : </s> </p>
<p> <s> " Lähen hiiri püüdma aita , " </s> </p>
<p> <s> poegadele rääkis Kiis . </s> </p>
<p> <s> " Paha koer on hoovis Laika , </s> </p>
<p> <s> tibu oma kuuti viis . " </s> </p>
<p> <s> Lehitsesin nüüd lugemikku , kuni leidsin loo " Ussisoo kuivatamine " , kuid see algas pika raske sõnaga " parteiorganisaator " . </s> <s> Jätsin selle igaks juhuks ära ja alustasin : </s> </p>
<p> <s> " Muuli otsis kohta , kuhu võiks tõusta , et haarata pilguga kõiki inimesi ümberringi ja leidmata soomaal midagi kõrget , hüppas käiapukile . </s> <s> Koordi kolhoosnikud muigasid heakskiitvalt Muuli leidlikkuse üle . " </s> </p>
<p> <s> Lugesin sõnade vahele õhku ahmides ja oma häälest tiivustust saades edasi . </s> <s> Mulle tundus , et vanaema saab otse minu suust kuulda suuri tähtsaid asju , millest ta ilma minuta kunagi midagi ei kuuleks . </s> <s> Sellepärast lisasin hoogu ja hüüdsin : " Ma näen , nad on toonud endaga kaasa lipud ja suured Lenini ja Stalini " takerdusin sõnasse " portreed " ja jätkasin kohe , nagu poleks võõrast sõna ette tulnudki : " Ussisoos pole kunagi lehvinud lippe ! " </s> <s> Lõigu lõpus : " Töö juurde , seltsimehed , asja kallale ! " olin juba täiesti hoos , mu hääl kähises ja silmad põlesid . </s> </p>
<p> <s> Vanaema aga rapsis samal ajal minu palitukrae pealt lund maha . </s> <s> Ilma et minu lugemine teda teiseks muutnud või tiivustanud oleks , tõmbas ta mu krae üles , soputas oma körtsikut ja tõmbas kasukahõlmad kõvasti vaheliti . </s> </p>
<p> <s> Teda kogu aeg silmas pidades esitasin kurjalt loo lõppu trükitud küsimuse number üks : " Kes olid tulnud abistama Koordi kolhoosnikuid kraavikaevamisel ? " ja vaatasin tungivalt vanaemale otsa . </s> <s> Vanaema kohmas pahuralt : " Kas mina kõiki ilma asju täädma pian ! " </s> </p>
<p> <s> Mul oli nutt kurgus : " Vanaema , ma ju lugesin sulle just praegu ! </s> <s> No tuleta ometi miilde ! " </s> </p>
<p> <s> Vanaema käratas : " Mesasja sii laps ometi närib mo kallal ! </s> <s> Ma ütsin , et mina ei tää ! " ja kaebas minu peale puuokstele , lehmale ja vettinud kulukõrtele : " No kas sii on mõne laps ! </s> <s> Muku närib , muku närib , jüsku üks kubjas , mette ei lase rahus olla ! " </s> </p>
<p> <s> Riid oli kohe lahti minemas , aga sellest hoolimata teatasin ma manitsevalt : " Nõukogude võim tõi parkalid , raudteelased , pagarid ja igasugused teised töömehed linnast kolhoosnikutele appi . " </s> </p>
<p> <s> Jõudsin kergendusega järgmise küsimuse juurde ja lugesin raevukalt : " Kirjelda , kuidas oled sina näinud sookuivendamist ja kraavikaevamist ? " </s> </p>
<p> <s> Vanaema pahandas : " Kas mõni inime lähab päält vahtma , ku teesed tüüd teevad ! </s> <s> Mina olen isi mede välla alla raavi kajund . </s> <s> Põle sii kurivaim kellegi tüü , rinde alt võttis nii valusass et ! " </s> </p>
<p> <s> Selle peale ei osanud ma midagi ütelda . </s> <s> Ettevaatlikult esitasin järgmise küsimuse : " Miks kuivendatakse soid ? " </s> </p>
<p> <s> Vanaema vihastas : " Mes sa vaaksud ! </s> <s> Jäta järgi . " </s> </p>
<p> <s> Mu süda hakkas vanaema rumaluse pärast valutama . </s> <s> Vaatasin jonnakalt raamatusse ja käskisin : " Lugeda läbi Hans Lebereti jutustus " Valgus Koordis " . </s> <s> Tähed " ch " sõnas " Leberecht " ajasid mind segadusse , jätsin need ettevaatlikkusest ütlemata . </s> </p>
<p> <s> Äkki kuulsin vankriloginat . </s> <s> Tommi haugatas ja vanaema kiirustas : " Viime nüid lehma metsa ! " </s> </p>
<p> <s> Kui me aga ringi vaatasime , siis nägime , et lehm on ettelugemise ajal päris tee äärde läinud , kuid vanker on juba lähedal , välja otsas . </s> </p>
<p> <s> Vanaema ühmatas : " No olgu mes on " ja jäi paigale . </s> <s> Tommi tõmbas ninaga õhku ja tagus sabaga vastu vanaema körtsikut . </s> </p>
<p> <s> Hobune keeras teelt kõrvale väljale , vanker rappus kahele poole ja liikus vaevaliselt meie suunas . </s> <s> Vanaema lükkas prillid otsaette ning rõõmustas : " Näe , siis va Kott-Eevald ! " </s> </p>
<p> <s> Päris meie lähedal tõusis Eevald vankris upakile , lõi hobusele piitsaga vihinal vastu laia ümmargust tagumikku ja röögatas : " Oh-hõõ-õõ ! " </s> </p>
<p> <s> Seljas oli tal katkine kollane kasukas , mille aukudest paistsid villatordid , peas põline läkiläki . </s> <s> See räägiti seestpoolt olevat nii kulunud , et villa enam polegi , paljas sile nahk . </s> <s> Pealtpoolt aga oli see läkiläki kaetud halli- ja punasetriibulise toimse riidega . </s> <s> Läkiläki paelad olid lõua alla kõvasti kinni seotud . </s> </p>
<p> <s> Eevald ei tohtinud seda mütsi kunagi peast ära võtta , siis oleks tema pea kohe lõhki karanud . </s> <s> Kui keegi nalja pärast Eevaldi mütsist hakkas rääkima või koguni seda mütsi omale pähe passida küsis , jättis Eevald kõik jutud poolelt sõnalt katki , karjatas veniva valulise häälega : " Õõ-hõõ-õõ ! " ja pistis sörkides jooksu , ühtepuhku üle õla tagasi vaadates . </s> <s> Ta ei hoolinud kraavidest , võsast ega okastraataedadest , tema jooksutee võis hõlpsasti ära määrata kasukast põõsaste või okastraadi külge jäänud villatortide järgi . </s> </p>
<p> <s> Ühed rääkisid , et Eevaldi pea on sõjas põrutada saanud , teised aga arvasid , et aasta aega Tartu ülikoolis käimist on tema peale nõnda mõjunud . </s> <s> Ohati : " Õppis ennast ulluss ! " </s> </p>
<p> <s> Eevaldi meiletulekut ma ootasin . </s> <s> Siis sain ma talle oma uusi joonistusi näidata ja ärevalt nohisedes tema arvamist küsida . </s> <s> Nüüdki tuli Eevald kohe minu juurde ja ütles tähendusrikkalt ning kurvalt : " Anid-luiged juba läind , lund sadab , lund sadab " </s> </p>
<p> <s> Vastasin lugupidavalt : " Mina joonistasin vene kiriku ja kausitäie kanamune kah . " </s> </p>
<p> <s> Eevald arvas niisama lugupidavalt : " Sii võib küll tõesti iilgav olla . </s> <s> Aga küsitav on , kas sii on niisama iilgav kui surmaingle pale . " </s> </p>
<p> <s> Olin sellest vastusest kohkunud ja pettunud , ma ei teinud enam Eevaldist väljagi , vaid hakkasin ringiratast ümber hobuse ja vankri jooksma , sealjuures püüdsin jalataldu hästi kõvasti vastu maad lüüa . </s> </p>
<p> <s> Eevald ajas nüüd kätega vehkides vanaemaga juttu . </s> <s> Lehm tuli päris lähedale ja jäi hobust põrnitsema . </s> <s> Nihkusin tasakesi hobuse pea juurde , võtsin kinda käest ära ja katsusin hobuse mokki . </s> <s> Hobune lingutas kurjalt kõrvu , panin käed kähku selja taha ja läksin eemale . </s> </p>
<p> <s> Kuulsin , kuidas Eevald vanaema käest küsis : " Kas teie olete muuseumis käind ? " </s> </p>
<p> <s> Vanaema imestas : " Kas sa minuga räägid va' ? </s> <s> Põle mina kuskil käend ! </s> <s> Üle Jõesuu silla põle mina saand . " </s> </p>
<p> <s> Selle peale jäi Eevald täiesti vait , hõõrus käsi , tõmbas kasukakrae üle kõrvade ja piilus meid alandlikult kraenurkade vahelt . </s> </p>
<p> <s> Mul hakkas temast kahju , läksin vanaema juurde ja sosistasin talle kõrva sisse : " Kutsu ta meile tangusuppi süüma , " samal ajal lootsin ka , et kui Eevald meil oma silmaga näeb minu joonistatud vene kirikut , siis ta ehk ikkagi hakkab mind kiitma . </s> </p>
<p> <s> Vanaema küsis Eevaldi käest : " No räägi , kus sa's selle obesega ka minna tahtsid ? " </s> </p>
<p> <s> Eevald kaebas arglikult : " Karjanaesed käskisid peedipäälsid tuua , " siis aga sai millegipärast kurjaks ja käratas : " Põle peedipäälsid ! </s> <s> Olen käind ullumajas ja olen käind vallamajas . </s> <s> Põle ! " </s> </p>
<p> <s> Hakkasin naerma , kuid vanaema tegi " Kuss ! " ja õpetas Eevaldit : " Kuule nüid ikki , Eevald , mes ma sulle räägin . </s> <s> Peediväli on tede oma aganiku taga , kas sa's sugugi ei mäleta . </s> <s> Püüra ots ümmer ja mini senna , sääl on naesed päälsid lõikmas , mede Hilda on sääl ja Augusti-ema on sääl ja tede ema isi on sääl ja " </s> </p>
<p> <s> Eevald rõõmustas : " Ah naesed sääl ! </s> <s> Ah naesed sääl ! </s> <s> Siss saab lõvi teha ! " </s> </p>
<p> <s> Ta lõi kasukahõlmad laiali ja tantsis ümber vanaema , venitas kaela pikaks , kaapis jalaga maad ja möirgas vanaemale kõrva : " Ou-ou-ou ! " </s> <s> Selle järel ta sisistas . </s> <s> Tema kollase kasuka saba lõi kirsavoisäärte ümber laiali nagu seelik . </s> <s> Kael õieli , keerles ta ühe koha peal kiiresti ringi . </s> <s> See oligi lõvi tegemine . </s> <s> Kõige rohkem meenutas ta lõvi tehes trummitagujat šamaani raamatust " Vapper Azmuun " . </s> </p>
<p> <s> Ikka möirates , sisisedes ja jalaga maad kaapides tuiskas ta üle mutimullahunnikute ja lirtsuva rohukamara . </s> <s> Kuused hakkasid metsas kohisema , ühtlaselt halli taevasse kogunes kaugetelt maadelt ja meredelt , võib-olla koguni Kreekast või Galileast , raskeid tumesiniseid pilvi . </s> </p>
<p> <s> Mul hakkas kõhe , see polnud õige asi , mis toimus . </s> <s> Et selle vastu võidelda , võtsin vihaselt ja mahajäetult korvist uuesti oma lugemiku välja ning kisendasin : </s> </p>
<p> <s> Ühel päeval kogu majas </s> </p>
<p> <s> iseäraliselt kajas . </s> </p>
<p> <s> Ja kui Ülo kööki hiilis , </s> </p>
<p> <s> nägi , isa saagi viilis ! </s> </p>
<p> <s> Eevald jäi seisma , raputas pead ja toibus . </s> <s> Järsku ta põrutas rõõmsalt : " Kui teemajas muusika mängib ! " </s> </p>
<p> <s> Käisin maha nagu kell . </s> <s> Kõva selge häälega alustatud salm vajus lõpus sosinaks . </s> <s> Lõin silmad solvunult üles ning nägin , et vanaema , Eevald , hobune , lehm ja Tommi - kõik vaatavad ühes suunas , tee poole . </s> <s> Sealt kostis katkendlikku põrinat ja võsa vahelt ilmus nähtavale korviga mootorratas , sinine suitsujuga taga . </s> <s> See tuli nii kiiresti lähemale , et vanaema ei jõudnudki enam lehma metsa varju ajada . </s> </p>
<p> <s> Tommi jooksis lõrisedes ja haukudes tee peale ja püüdis mootorrattamehe saapasäärt napsata . </s> <s> Panin seda nii kangesti imeks , et pillasin raamatu käest maha . </s> <s> Kurja Tommit polnud ma veel kunagi näinud . </s> </p>
<p> <s> Meie kohal jäeti motorratas seisma , sadulast kargas maha musta kulunud nahkkuuega mees ja ähvardas Tommit jalaga lüüa . </s> <s> Kui ratas enam ei põrisenud , jäi Tommi iseenesest vaiksemaks . </s> <s> Ta taganes lõrisedes vanaema riiete varju ja vahtis sealt hiilgavate silmadega . </s> </p>
<p> <s> Võõral mehel rippus rihmaga üle õla must nahktasku , tema säärikud kriuksusid , kui ta meie poole tuli . </s> <s> Need polnud mitte kirsavoid , vaid ehtsast kroomnahast saapad . </s> <s> Kroomnahka ma tundsin , olin hiljaaegu onu uued saapanahad kassile ümber kere sidunud ja sealjuures nende võimukat ohvitserilõhna sügavalt ning maialt sisse hinganud . </s> </p>
<p> <s> Kroomnahast säärikutega mees teretas ainult vanaema . </s> <s> Eevaldit ja mind ta nagu ei näinudki . </s> <s> Sain selle peale pahaseks , kükitasin Tommi kõrvale maha , näitasin näpuga võõra mehe poole ja sosistasin Tommile kõrva : " Võts ! </s> <s> Võts ! " </s> <s> Tommi hakkas kohe ägedamalt lõrisema , nagu oleksin ma mõne masina käima löönud . </s> <s> Ta isegi haugatas mitu korda kõvasti . </s> </p>
<p> <s> Nüüd vaatas mees mind korraks oma külmade selgete ahvenasilmadega , vanaemale aga rääkis omasoodu : " Muidugi mõista mina usun , kui ma uskuda tahan , et teie siin iga päev oma lehma ei karjata . " </s> </p>
<p> <s> Ootasin , millal vanaema selja sirgu lööb ja käratab : " Tohhoo kurat , ega ma sellepärast , et einu põle , loomal pääd otsest maha ei saa võtta ! " , aga ta ei käratanud , vaid püüdis alandlikult naerul nägu teha . </s> <s> Rääkides silus ta kogu aeg oma põlle , vinge tuul liigutas ta otsaees õhukest valget juuksesalku . </s> <s> Rääkides vaatas ta altkulmu jonnakalt ja parastavalt kõrvale . </s> <s> Tema naerul suuga ei läinud seesugune silmavaade sugugi kokku . </s> </p>
<p> <s> Alles siis vaatas vanaema mehele otsa , kui mees seletas , et tal on asja ka ja kinnitas , et temasse lehma karjatamine otseselt ei puutu , sellest faktist tema teadlik ei ole . </s> </p>
<p> <s> Tema nahkkuub kägises reipalt , kui ta taskust paberossikarbi võttis ja suitsule tuld pani . </s> <s> Ta tõmbas ahnelt lohkus põskedega mitu mahvi suitsu , võttis sonimütsi peast ära ja keerutas seda vihinal sõrme otsas . </s> <s> Üle pea kammitud käharatele juustele langes üksikuid lumekübemeid . </s> <s> Kohe pandi aga soni tagasi pähe , pikk koni visati maha , mees ajas rinna kummi ja teatas vanaemale : " Teile antud ülesande täitmise aja eest arvestatakse teile normipäevi nii nagu põllutöölisele-suhkrupeedikasvatajale . " </s> </p>
<p> <s> Vanaema silitas endiselt põlle ega küsinud midagi , kuigi mees seda just ootas . </s> <s> Natukese aja pärast pidas mees terve väikese kõne , millega ma väga rahule jäin . </s> <s> Püüdsin seda meelde jätta , et pärast ise ka samasugune kõne pidada . </s> <s> Mees rääkis : </s> </p>
<p> <s> " Veiste suu- ja sõrataudiga võitlemisele tuleb mobiliseerida kõik jõud . </s> <s> Karantiinipiirkonnast välja minna ja sinna sisse tulla on ilma eriloata keelatud . </s> <s> Võtiksaare ühislauda piirkonna oleme meie kuulutanud karantiini alla kuuluvaks . </s> </p>
<p> <s> Ja teile , seltsimees Kitsing , kui endisele uusmaasaajale oleme usaldanud selle piirkonna puutumatuse valvamise . </s> <s> Teie saate püssi ja patrullite laudast mööda viival teelõigul . </s> <s> Kui teie märkate kedagi võõrast isikut lähenemas karantiinipiirkonnale , tulistate viivitamatult õhku . </s> </p>
<p> <s> On lubatud halva ilma puhul viibida ka niinimetatud Võtiksaare talu ruumides , akna läheduses . " </s> </p>
<p> <s> Mees jäi vait ja pani käe puusa . </s> </p>
<p> <s> Vanaema mõtles tükk aega ja liigutas selle juures suud , justkui jutustaks ta võõra juttu oma sõnadega ümber . </s> <s> Lõpuks ta sai kõigest aru ja kiljatas : " Ui eldeke ! </s> <s> Mina püssi kardan ! " </s> </p>
<p> <s> Võõras mees ütles aeglaselt , ühe suupoolega : " Siis ei jää muud üle , kui tuleb koostada akt teie isikliku veise viibimise kohta karantiinipiirkonnas . " </s> </p>
<p> <s> Vanaema liigutas jälle natuke aega suud , lasi pea norgu ja pressis läbi hammaste : " Põle sul kedagi vaja kirjuta ! </s> <s> Anna püss seie ! " </s> </p>
<p> <s> Kogu aeg vait olnud Eevald karjatas järsku ahastavalt : " Pääletung ! </s> <s> Pääletung ! " , kargas vankrisse ja andis hobusele piitsa . </s> <s> Rappudes ja ühele küljele kaldudes põrus vanker minema , eemalt metsa vahelt oli kuulda veel ainult Eevaldi haledat hädakisa . </s> </p>
<p> <s> Võtsin Tommi pea kahe peo vahele , keerasin võõra mehe poole ja ässitasin uuesti , natuke kõvema häälega kui enne : " Tommi , võts ! " </s> <s> Tommi hakkas jälle urisema . </s> </p>
<p> <s> Kui mees aga mootorratta juurde läks ja selle korvist kokkumurtud püssi võttis , sörkis Tommi talle vastu , silmad põlemas , hambad paljad ja saba kõvasti jalge vahele surutud . </s> <s> Ta kogus julgust , keris saba rõngasse , kargas haukudes otse mehe nina alt üles ja napsas tema kuuekäist . </s> <s> Seejärel tõmbas ta jälle saba jalge vahele ja jooksis vanaema körtsiku varju peitu , kõrvad ligi pead , ülemine mokk värisemas . </s> <s> Vanaema raputas körtsikut ja käratas : " Uist ! </s> <s> Uist ! " , aga Tommi lömitas maas ning vahtis meid värisedes . </s> </p>
<p> <s> Mees ei teinud Tommist üldse välja , nagu poleks midagi juhtunudki , andis vanaemale asjalikult püssi kätte , võttis oma nahktaskust paberi ja pliiatsi ning lasi sellesama tasku peal vanaemal omale allkirja anda . </s> </p>
<p> <s> Vanaema keerutas pliiatsit näpu vahel ja kurtis : " Näpud mette ei paendu änam selle külmaga ! " </s> </p>
<p> <s> Minu arust seisis ta pimeda tulekuni köökus musta nahktasku kohal ja muudkui andis ja andis seda allkirja . </s> </p>
<p> <s> Lehm vahtis meid üksisilmi , nagu tahaks ta kõik meelde jätta ja kellelegi edasi rääkida . </s> <s> Luhavetest tõusis udu ja kuused metsas kohisesid tumedalt . </s> <s> Siis lõpuks oli allkiri antud . </s> </p>
<p> <s> Mees ütles mokaotsast " nägemist " ja alles nüüd nagu märkas uuesti mind Tommiga . </s> <s> Mulle vaatas ta otsa , aga vanaemalt nõudis : " Koer kas ketti panna või maha lasta ! " , keeras kanna peal ringi ja läks . </s> <s> Lõi ratta käima ning kadus igaveseks uttu ja pimedusse otsekui põrguhauda . </s> </p>
<p> <s> Mind oleks nagu uss nõelanud . </s> <s> Läksin üleni kuumaks , trampisin jalgu ja kisendasin : " Vanaema , mini käse teda ometi , et ta Tommit maha ei lase ! " </s> <s> Sõnad " Tommit maha ei lase " tulid kurgupõhjast karjena , mis kostis " aa-ee-ee " . </s> <s> Millegipärast kostsidki ainult karjed ja möirged , kuigi ma omast arust kordasin kogu aeg ainult sedasama ühte lauset . </s> </p>
<p> <s> Sealjuures polnud mul mitte nii palju kahju Tommist kui kroomnahast säärikutega mehest . </s> <s> See mees rääkis ometi nii tähtsat juttu , püss oli temale igapäevane asi , umbes nagu onule püksirihm või habemenuga , kindlasti marssis seesugune mees lehviva lipu all rongkäigus . </s> <s> Miks ta siis ei saanud aru , et m i n a teda pooldan ! </s> <s> Ta oleks pidanud mind rõõmu ja uhkusega silmitsema , isegi kui ma Tommit ässitasin , aga mitte mokaotsast " koer maha lasta " kähvatama ! </s> </p>
<p> <s> Tundsin , kuidas kõri , kopsud ja süda valutasid ning tahtsid kasvõi puruks minna . </s> <s> Oma kõri , kopse ja südant kujutasin ette savikausis nagu lambakõri ja lambakopsu . </s> <s> Seda haledamaks see mind tegi . </s> </p>
<p> <s> Vanaema võttis lehma järele , püssi kaenlasse ja ütles , nagu polekski midagi juhtunud : " Tule nüid , laps , lähme meie ära kodu . " </s> </p>
<p> <s> See kõlas nii , nagu läheksime me kuhugi kõrgele ja kaugele , sooja ja valgesse ning jätaksime musta nahktaskuga mehe igavesest ajast igavesti siia metsa äärde luurama . </s> </p>
<p> <s> ÜKSTEISE JÄREL TULID kuivad ja külmad päevad . </s> <s> Kus enne lainetas vesi ning pori , kõmisesid nüüd raudkõvad konarad ja kiiskasid libedad jäälaigud . </s> </p>
<p> <s> Sörkisin kelku mööda paljast maad jõuga järel vedades tanumateed pidi üles luha poole ja närisin suurt toorest kaalikat , millel oli igas kohas , kust ma käega kinni hoidsin , villase kinda maik juures . </s> </p>
<p> <s> Iga natukese aja tagant kargas kurgualune palitunööp lahti . </s> <s> Siis tuli kaalikas kelgu peale panna , kindad käest ära võtta ja nööp uuesti kinni pusida . </s> </p>
<p> <s> Enne olin juba pool teed koos emaga ära käinud , kuid siis väevõimuga koju tagasi tahtnud minna kelku ja kelgu peale unustatud pooleldisöödud kaalikat võtma . </s> </p>
<p> <s> Mul ei olnud nüüd enam lootustki emale järele jõuda . </s> <s> Kelk ei libisenud mitte üks põrm ja liikus edasi ainult minu suure pingutuse tulemusel . </s> </p>
<p> <s> Mustjashallid kulukõrred paindusid kelgupõhja alla , tundsin nende hulgast ära raudrohu ja puju . </s> <s> Need seisid siin külma käes , kuivad , üksildased ning karmid , ja äratasid imelikku kaastunnet . </s> <s> Jäin isegi seisma , panin kaalika käest ära ja silmitsesin neid põhjalikult . </s> <s> Nad üllatasid mind iseäraliku allaheitliku enesekindlusega , mis neist välja imbus . </s> <s> Neid tükk aega silmitsedes võis peaaegu kuulda vanaema ette lugemas Jeesuse sõnu : " Tõeste , tõeste , mina ütlen teile ! " </s> </p>
<p> <s> Toksasin näpuotsaga haralist puju ja tõmbasin näpu ruttu tagasi . </s> <s> Oli tunne , et kohe praksatab pujuraagudest pikk valge tuleleek , mis säratab taevaalust udu ning halle lepalatvu läbitungiva viimsepäevavalgusega . </s> <s> Ajasin ennast võõristades püsti , võtsin kelgunööri uuesti kätte ja hakkasin ühtelugu üle õla tagasi vaadates vihases väljamõeldud tulekumas Vanatare aia poole minema . </s> </p>
<p> <s> Vanatare elumaja otsaaknad mustendasid tühjalt , tuul vilistas tammerivis , rohukamarasse jäänud sõrajälgedes läikis jää . </s> </p>
<p> <s> Mulle tuli meelde punaste marjadega lai madal roosipõõsas aianurgas . </s> <s> Jätsin kelgu sinnapaika ja läksin , kulm kortsus , läbi aia . </s> <s> Muretsesin , kas äkki ei ole Harald ja Heldur öösel metsast välja marju ära sööma tulnud . </s> <s> Või sõi vanaema Võtiksaare lauda ümbruses valvates ajaviiteks ise marjad ära ? </s> </p>
<p> <s> Kui ma aga nägin , et marjad olid alles ja punetasid põõsa küljes , läks mu suu iseenesest laiale naerule . </s> <s> Ohkasin heameele pärast sügavalt ja hakkasin ruttu ning ahnelt marju sööma . </s> <s> Nende magushapus külmavõetud lihas varitsesid kidalised seemned , mis jätsid keele sisse väikesi okkaid . </s> <s> Vandusin seemneid välja sülitades : " Kurrat ! " ja kohkusin sellest ise ära . </s> <s> Tundsin korraga , et ühtegi elavat hinge ei ole lähedal , on ainult tasane tuulevihin , tühi hoone ja mustad kuusemetsad . </s> </p>
<p> <s> Kui ma enam marju süüa ei tahtnud , läksin uurisin põhjalikult õunapuudealust maad . </s> <s> Kaapisin nii kaua peoga lehti laiali ja toksisin kalossininaga kuluheina , kuni leidsingi ühe väikese kärbatanud õuna , mille ma mõni eelmine kord ära põlanud olin , aga mis nüüd suu päris vett jooksma pani . </s> </p>
<p> <s> Neid musti jäätanud õunapuulehti olin ma kümneid kordi ühest kohast teise kaapinud ning põhjalikult läbi otsinud ja ikka jälle mõne õuna leidnud . </s> <s> Laias puuvõras tolknes kõveraid roikaid , mida ma olin sügisel sinna üles loopinud , et viimastele ladvaõuntele pihta saada . </s> </p>
<p> <s> Läksin külmavõetud õuna suus sulatades tagasi kelgu juurde . </s> <s> Vana jalaka raagus oksad liikusid majakatuse kohal , vaskukselingid läikisid , tagumine trepp oli paksult musti känkrassejäätunud puulehti täis . </s> </p>
<p> <s> Võtsin just kelgunöörist kinni ja tahtsin edasi minema hakata , kui üks otsaaken järsku tõmbas pilgu peale , nagu oleks seal miski liikunud . </s> </p>
<p> <s> Kahekordse aknaruudu taga istus suur hall kass ja vaatas läbipaistvate pilukil silmadega aeda . </s> <s> Nägin selgesti kaht jämedat käppa , laia rinnaesist , lidus kõrvu ning triibulist pealage . </s> </p>
<p> <s> Olin juba akna juurde jooksmas ja ruudu peale koputamas , et Augusti-ema mind sisse laseks , sest nüüd ta pidi küll siin olema , kui isegi kass akna peal istus . </s> <s> Tegin paar sammu , aga kohkusin millestki tagasi . </s> <s> Maja luuras mind läbi kassi silmade . </s> <s> Tuul vilistas endiselt tammeladvus , uksed seisid kõvasti kinni , otsekui poleks neid kunagi lahti tehtudki . </s> </p>
<p> <s> Hakkasin kassi ainitise pilgu all taganema . </s> <s> Võtsin kelgu järele ja kadusin sörki lastes luhavärava poole . </s> </p>
<p> <s> Juba natuke maad enne luha äärde jõudmist teadsin ma kaljukindlalt , et Vanatare elumaja iga akna peal istus hall kass , aga mitte elus , vaid täistopitud . </s> <s> Ma polnud kunagi veel ühtegi täistopitud looma näinud , seda enam aga uskusin , et need siin võisid olla ainult täistopitud kassid . </s> </p>
<p> <s> Mõttes muutus maja palju kõrgemaks ja tumedamaks , jalakas kaapis katust , külm tuul käis vihinal üle lageda õue , ukselingid liikusid iseenesest ja räämas aknaruutude taga kiirgasid külmad klaassilmad . </s> </p>
<p> <s> Vanad tolmunud kassid vahtisid lootusetul pilgul igaüks ise suunda ja ootasid igast ilmakaarest seda sõda või muudatust , mida raadio tõotas ning ähvardas , kui tekk akna ette panna , kasukas üle pea tõmmata ja õigel kellaajal kuulata . </s> </p>
<p> <s> Ma ei saanudki enam aru , kas ma nägin ühe akna peal elusat halli kassi või kõigi akende peal täistopitud kasse . </s> <s> Igatahes jättis Vanatare kahtlase mulje ja ma tõotasin endale , et käin edaspidi sealt ainult aia tagant mööda , õue sisse enam ei lähegi . </s> </p>
<p> <s> Olin sügavasti mõttes , põrnitsesin konarlikku maad oma jalgade ees ja vedasin ähkides järel rasket kelku , mis tundus praegu täiesti ülearune . </s> </p>
<p> <s> Luhaväravale jõudes lõin aga korraks silmad üles ja jäin seisma nagu post - nii kaugele kui silm ulatas laius sile tume jää . </s> <s> Sellelt peegeldusid vastu pajupõõsad , hallid küünid ja raudne taevalaotus . </s> </p>
<p> <s> Üle selle unenäolise mustjashalli lagendiku kostsid inimeste hääled . </s> <s> Kuskil vandus vanaema , Teiste Sips haukus ja päris lähedal põõsa taga luisati vikatit . </s> </p>
<p> <s> Lükkasin kelgu ettevaatlikult jääle . </s> <s> Ise küürus , käed kelguotsal , andsin jalgadega hoogu ja lendasin põõsaste poole . </s> <s> Mul hakkas palav ja tore , hõiskasin ähvardavalt : " Mina tulen ! " ning põrkasin lõpuks vastu mätast . </s> </p>
<p> <s> Kelk sõitis tühjalt eemale , kukkusin kõhuli ja püüdsin läbi jää vaadata , kuid nägin ainult hõljuvaid pruune kõrsi ning pimedust . </s> <s> Vähkresin natuke lusti pärast ja hakkasin siis selili edasi liikuma , käte ja jalgadega kaasa aidates . </s> <s> Silmasin ainult taevast ja harva ka kõrgemate pajupõõsaste latvu . </s> </p>
<p> <s> Alguses pidasin ennast tankiks ja mürisesin vahetevahel võidukalt , ajapikku aga unustasin mürisemise ära . </s> <s> Tundsin libedat jääd , karmi õhku ja laia taevast otsekui lähedasi inimesi enese ümber liikumas . </s> <s> Liibusin nende külge , olin hääletu ja elav nagu nemad . </s> </p>
<p> <s> Jalad tegid aeglasi liigutusi , keha libises sahinal mööda halli jäävälja ja iseäralik rõõm kiskus kurgu kokku . </s> <s> Hammustasin valget õhku , mille lõhn meenutas kuuseokkaid ja külmavõetud kartulipealseid . </s> <s> Iga hingetõmbega neelasin alla tüki toorest , tasast ning halastamatut elujõudu , mis seda kodust halli avarust maast taevani täitis . </s> </p>
<p> <s> Ärkasin nagu unest , kui Paula-Toa Aime ja Teiste Maire kisades ja kilgates minu poole kihutasid . </s> <s> Nende põsed punetasid , patsipaelad tolknesid krae vahelt välja ja sukad olid lontis . </s> </p>
<p> <s> Mulle tuli silmapilk meelde , et ma olen tank . </s> <s> Sööstsin kange põrinaga Aime poole ja kihutasin ta põõsaste vahele peitu . </s> <s> Seal varjas jääd pikk kolletanud hein , mis tasakesi tuule käes kiunus . </s> </p>
<p> <s> Seal askeldasidki ema ja vanaema . </s> <s> Pikad valged rehavarred välkusid , pajupõõsa najal seisis vikat . </s> <s> Parajasti pani ema reha kõrvale , võttis vikati ja hakkas niitma . </s> <s> Vikatitera käis kõlinal mööda jääd , ei saanud aru , kas vikat on jääst või jää vikatist , ühetaolised mustjashallid paistsid nad mõlemad . </s> </p>
<p> <s> Vanaema riisus niidetud heina kohe hunnikusse , rehapulgad klõbisesid kuidagi kuivalt ja surnult , kui nad jääga kokku puutusid . </s> <s> Niidetud heina oli juba suur hunnik , terve kuhi . </s> </p>
<p> <s> Vanaema silmad jooksid tuule käes vett , ta kuivatas neid ühtelugu rätikunurgaga . </s> <s> Oma kasuka oli ta põõsa otsa visanud ja riisus heina ainult vateeritud vesti väel , käed paljad , jakiküünarnukkide peal suured sinised paigad . </s> </p>
<p> <s> Emal sellevastu oli seljas vana pruun palitu ja selle all pikad villased meestepüksid . </s> <s> Kirjud sokisääred aga olid tal ilusasti tanksaabaste peale keeratud . </s> <s> Ta niitis laiu hõredaid kaari ja luiskas pahuralt vikatit . </s> </p>
<p> <s> Aime ja Maire lendasid , käed laiali , pikka liugu lastes vuhinal alla jõe poole . </s> <s> Jõeäärsete põõsaste vahelgi tehti heina , sealt kostis samuti vikatiluiskamist ja Paula käredat häält . </s> <s> See , nagu kõik muudki hääled , kuuldus imelikult tuhm . </s> <s> Heina kuiv kahin ja üle luha pingulitõmmatud jää tasane naksumine jäid kõrvadesse kinni ja summutasid isegi vanaema köha . </s> </p>
<p> <s> Ajuti reha najale toetades köhis ta , nii et hing kinni , kogus ennast peale iga köhahoogu natuke aega ja põlastas : " Uu , pime , ära tahab inge välla võtta ! " </s> </p>
<p> <s> Ta oli salamahti Võtiksaare lauda juurest valvest luhta heinale tulnud . </s> <s> Püsski seisis siinsamas põõsa all . </s> <s> Küll oleks tahtnud püssi õlale võtta ja marsisammul minna nagu vahetus komnoorte , noorte leninlaste salk , aga ei julgenud . </s> <s> Vanaemagi söandas püssi kindlalt kätte võtta siis , kui toru ümber oli mässitud vana pearätik . </s> </p>
<p> <s> Silmitsesin ahnelt pruuni püssikaba , mis lebas süütult pajuokste all jääl . </s> <s> Püssi ja jää all külmas mudas tarretasid verekaanid mustadeks tompudeks , siinsamas lähedal linaleoaugu põhjas vedeles uputatud kass , hambad irevil . </s> <s> Jää tegi asjad klaariks - kõik , mida polnud tarvis näha , jäi jää alla . </s> <s> Ainult see püss oli imekombel käeulatuses , jää peal . </s> </p>
<p> <s> Ema ja vanaema liikusid tööjärjega jonnakalt edasi . </s> <s> Nende näod olid punased ning mornid ja seljad kanged . </s> </p>
<p> <s> Mõnede teiste vanaemad ja emad kindlasti aga lammutasid kusagil varemeid ja taastasid Tallinna . </s> <s> Nende silmist võttis vee välja seesama tuul , mis siin heina kahistas . </s> <s> See puhus hoogu võttes üle laiade tasandike ning vilistas põrmu ja prahti keerutades tahmaste müüride ja roostetanud sillarusude vahel . </s> <s> See tormas unnates ja inimeste õhukesi palituid mõnitades läbi äravintsutatud , näljase ja purustatud , sõjast vaevaliselt toibuva Õhtumaa , kus südamest , halastamatult õnnelik ei olnud vististi mitte keegi peale minu ja minuvanuste . </s> </p>
<p> <s> Tuul puhus siia läänest , näljaselt Saksamaalt , kus seisis siis ja seisab tänini kahhelkividega seestpoolt vooderdatud madal hoone , peites kitsast kivikušetitaolist nülgimislauda , vererenni ning kondisaagi . </s> <s> Veri ja kondid aga , mis esimesel hetkel kõik selles hoones toimunu hirmsaks ja ebainimlikuks muudavad , on tegelikult kõrvalised . </s> <s> Veri ja kondid ei puutunud ega puutu selle laua juures üldse asjasse . </s> <s> Selle laua juures puutuvad asjasse ainult võim ja elus edasi jõudmine . </s> <s> Seal ei seisa mitte kollaka pragunenud kahliga kaetud nülgimislaud , vaid üks omamoodi karjäärihüppelaud , mille taga haritud mehed on oma igapäevast tööd teinud , isamaa hümn selge , meeles kõrgemad kohad , uhkemad olud ja laste heakäekäik . </s> </p>
<p> <s> Tuulevuhin tõi kaugelt ähvardavat sõnumit nendest endistest , häppi tõugatud , surmahauda kukkunud karjäärimeestest ja vaibus maailma mänguplatsidel , koduõuedes ning koolihoovides , kus uued juba jalgu alla võtsid . </s> </p>
<p> <s> Vihane tuulevuhin tegi südame raskeks ning muutis kõik nii kummaliseks - nagu ei toimuks mitte midagi ega oleks midagi olemas niisama , kogemata , vaid m i l l e g i p ä r a s t. </s> <s> Salajasel ja mõistatuslikul põhjusel , otsekui mingisugust ülesannet täites kilkas koer jõe ääres , piirasid metsad taevaranda , kõhisesid kuivad rohukõrred , liikusid kookus inimesed vikatite ja rehadega , lebas püss põõsa all ning kuulatasin tuulekohinat mina ise , kalossidega vildid jalas , kulm kortsus . </s> </p>
<p> <s> Uurisin salamahti vanaema ja ema ning hakkasin äkki kahtlema , kas need ongi üldse minu vanaema ja minu ema . </s> <s> Korraks tundus , et heinamaal askeldavad võhivõõrad naised . </s> <s> Isegi nende riided äratasid kahtlust . </s> <s> Seda vanaema heleroosat villast rätikut ja neid ema musti poisikesesaapaid polnud ma justkui kunagi enne näinud . </s> <s> Oli tunne , et läheb tarvis veel natuke aega ja kohe ma ärkan üles . </s> <s> Aga millest , sest ma olin ju hommikul korra juba ärganud ? </s> </p>
<p> <s> Isegi võpatasin , kui vanaema järsku selja taga pahandama hakkas : " Mes sa seisad siin jalus nigu üks pukk , mini parem vaata , mes teesed tüdrikud teevad . " </s> <s> Ta seletas : " Teste-rahvas käis enne meil abiss , me paneme nüid oma einauniku kokku , siss tuleme ka sinnapoole , Teste-rahvale appi . " </s> </p>
<p> <s> Vaatasin ringi , vanaema ja ema olid tõepoolest vanaema ja ema . </s> <s> Nad vedasid nüüd heinu hangu otsas vana kuhjalava peale ja tegid nendest ajutist kuhja , mis pidi siia jääma lumetulekut ja reeteed ootama . </s> </p>
<p> <s> Võtsin hoogu ja lendasin üle jää tagasi oma kelgu juurde . </s> <s> Märkasin Aimet ja Mairet jõekaldal kükitamas ning kihutasin kelguga nende poole nii , et jää kalossitaldade all kiunus . </s> <s> Hõikasin Mairele lõõtsutades juba kaugelt : " Lähme nüid teile pildiraamatid vaatama ! " </s> </p>
<p> <s> Maire seletas hapu näoga : " Mede rahvas on kõik einal , ema ja Juuli ja Kodus põlegi kedagi . </s> <s> Tahvad enne lume tulekut eina kokku panna . " </s> <s> Ta vaatas mossitades kodu poole , võttis palitutaskust kannika kuiva leiba ja hakkas seda isukalt nosima . </s> </p>
<p> <s> Lasin pettunult kõhuli kelgu peale , lükkasin jalgadega hoo sisse ja lendasin sirges joones peaaegu üle jõe , teise kalda äärde välja , ilma et ma isegi õieti aru oleksin saanud , mis juhtus . </s> </p>
<p> <s> Pöörasin kelgul otsa ümber ja vaatasin võõristades kahele poole . </s> <s> Terve hommikupooliku oli ema mind hoiatanud , et ma luhas jumala pärast jõe peale ei läheks . </s> <s> Nüüd ma olingi jõe peal ja midagi ei juhtunud . </s> </p>
<p> <s> Käänu juures tõusis jõest auru , seal oli jõgi veel lahti ja vesi solises päris kõvasti . </s> <s> Mul tekkis kange tahtmine jääservale kõhuli lasta ja sealt vette vaadata . </s> <s> Võib-olla näeks kalu . </s> </p>
<p> <s> Hakkasin kelku enda ees lükates käänu poole minema . </s> <s> Jõekoht oli ära tunda ainult sellest , et siin paistis jää mustem ja selgem kui luhas . </s> <s> Luhajää oli jõejääga võrreldes palju hallim , tuhmim ning paksem . </s> <s> Jõgi läks nagu must läikiv maantee läbi halli maa . </s> </p>
<p> <s> Enam polnud mitte mingisuguseid hääli kuulda peale vee solina ja tuule ühetoonilise kahina kuivades kõrkjates . </s> <s> Ma ei suutnud otsustada , kunas peaks kõhuli laskma - kas enne lahtise vee äärde jõudmist või alles vee ääres . </s> <s> Arutasin just , kas ma peaksin palja käega veest kala kätte saama , kui kuulsin naksatust ning praginat . </s> <s> Taganesin ja tundsin , kuidas mu peanahk külmaks läks ja kuidas jää jalge all l i i g u t a s. </s> </p>
<p> <s> Taganesin ikka veel imestusega maha vahtides . </s> <s> Kuidas võis jää m i n u all vajuma hakata . </s> <s> See olin ju ometi m i n a , aga mitte teised . </s> </p>
<p> <s> Põrkasin kalda poole ja lonkisin aeglaselt teiste juurde tagasi . </s> <s> Maire käratas : " Kudas sa tohtisid jõe pääle minna ! " </s> </p>
<p> <s> Aime kiitles : " Minule lubas ema kohe peksa anda , nigu ma jõe pääle jala viin ! " </s> </p>
<p> <s> Ta uuris minu käest mureliku huviga : " Kas sulle peksa ei antagi ? " </s> </p>
<p> <s> Suurustasin : " Kis mulle julgeb peksa anda ! </s> <s> Mina võtan kohe püssi ja tulistan õhku ! " </s> </p>
<p> <s> Asja ees , teist taga uhkustasin veel : " Aga mina nägin , kudas suu- ja sõrataud läks inimese kujul Võtiksaare lauda poole ! " </s> </p>
<p> <s> Aime päris umbusklikult : " Mihande ta olli ? " ja mina seletasin lahkesti : </s> </p>
<p> <s> " Raega palit olli sellas , muhvi oidis kõhu pääl ja üks kuldammas paistis suust . " </s> <s> Järele mõeldes lisasin : " Ta olli nii suur kui mede sealaada uks , ah jah , ja kõrge kontsaga potikud ollid kah jalas . " </s> </p>
<p> <s> Nõnda muutsin ma ilma igasuguse südametunnistusepiinata linna sööklaettekandjaks läinud peene Pajusi Helmy suu- ja sõrataudiks ning hakkasin ise ka natuke oma nägemust pelgama . </s> <s> See liikus kebjal sammul mööda õhtust võsavaheteed , botikud kriuksusid ja käekotirauad sätendasid kuupaistel . </s> <s> Oleksin heameelega rääkinud ka käekotiraudadest ning kuupaistest , kuid jäin häbelikult vait ja lõin silmad maha , sest meie selja taha oli ilmunud Teiste-Juuli . </s> <s> Ta kutsus lahkelt : " Tulge nüid , lähme õige nina soendama ! " </s> </p>
<p> <s> Juuli väikesest kühmus kogust imbus kargesse õhku kanget naftaliinilõhna . </s> <s> Üleüldse oli väga veider Juulit väljas näha , sest harilikult istus ta Teiste vahetoas akna all ja õmbles masinaga või vedas kõva kollase seebitükiga mõne Ridaküla inimese kleidiriidele jämedaid kriipse . </s> <s> Tema juurde tuldi riidetükkidega isegi Tõhu talust , mis asus kuue kilomeetri kaugusel keset metsi ja kus pidi söödama nii talvel kui ka suvel ainult paksu pekki . </s> </p>
<p> <s> Kui Maire krõbisevad pärgamentpaberist käise- , krae- või klatstükišnitid ulakuse pärast riide peal valepidi keeras , võis kuulda Juuli hädakisa : " Tüdrik , ma ütlen küll ! </s> <s> Kus tollipulk ! " </s> </p>
<p> <s> Tollipulgaks kutsus ta pikka puujoonlauda ja see oli tema ainuke relv laste ulakuse , koerte pureluse ja ebaühtlase pikkusega seelikusabade vastu . </s> </p>
<p> <s> Kui ta ei istunud õmblustööga Teiste vahetoas , siis toimetas ta salamahti Vanatare ruumides , seisis kella all ning kuulatas teraselt , pea viltu , nagu ajaks August temaga läbi kella pikka ning tõsist juttu , kaebleks ja lohutaks . </s> </p>
<p> <s> Juulit nähes tulid meelde laused " kümme nummer must niit on nüid maa päält kadund " ja " tosin mune ja tinks võid on pluusetegemise taks " . </s> </p>
<p> <s> Kui ta juhtus söögiajal meile ja talle soustiga kartulite juurde leiba pakuti , lükkas ta leiva alati tagasi ühtemoodi sõnadega : " Mina leiba ja kartulit korraga suhu ei pista . </s> <s> Leib ja kartul kokku annavad surnumaigu . " </s> </p>
<p> <s> Nende sõnade peale sai vanaema alati ja ilmtingimata kurjaks : " Kas sa surnut oled söönd , et sa tääd , mihande surnu maik on ! " </s> </p>
<p> <s> Kui keegi teine Juulile leiba ei pakkunud , siis pakkusin mina ise , et kuulda jälle , mida Juuli ja vanaema teineteisele ütlevad . </s> </p>
<p> <s> Praegu läks Juuli oma halli palitu ja musta rätikuga meie ees nii ruttu ja kergelt , nagu poleks ta mitte inimene , vaid linavästrik . </s> </p>
<p> <s> Teiste suured kuused seisid luhaserval justkui kants ja nende laiad madalad oksad varjasid luhapoolse aiavärava peaaegu ära . </s> <s> Kuuskede vahelt vaatasid maja tagumised aknad luha peale . </s> <s> Näha ei olnud nendest kunagi mitte midagi peale lainetava rohu , mustade veeväljade või laia lumise lagendiku . </s> <s> Maire kinnitas tihti , et ööseti pidi nende luhapoolsetest akendest paistma valgeid kogusid . </s> <s> Oleksin kangesti ise vaadata tahtnud , mida neist akendest öösel näha on . </s> </p>
<p> <s> Maja seisis üksildaselt keset kuuski ja sirelipõõsaid otsekui mustjashall kuivale jäänud laev . </s> <s> Kahekordse kõrge terava katuseviilu , kahe korstna , kaheteistkümne akna ja kahe uksega . </s> </p>
<p> <s> Õue piirasid paksud sakris hekid . </s> <s> Vundamendi katsid suvel kinni lopsakad lillepuhmad , talvel aga nendesamade suviste puhmaste härmatanud rootsud . </s> <s> Vastu aknaruute koputasid sünged metsviinapuuväädid . </s> <s> Keset õue pehkis lipuvarras . </s> </p>
<p> <s> Sõjakeeris kandis koolitatud peretütred minema ja ajas vanaperenaise murega hauda . </s> <s> Ainult koolitamata poeg Juhan , kohapärija , jäi oma Leida ja Mairega suurde majja . </s> <s> Nemad võtsid oma juurde Vanatare Augusti ema Juuli , Juhani tädi . </s> <s> Juuli säng võetud koost lahti , viidud käruga Teistele ja pandud vahetoas uuesti kokku . </s> <s> Juuli ise seisnud osavõtmata sängi kokkupaneku juures , käed ripakil . </s> <s> Ta läinud kohe külma sängi , palitu seljas , rätik peas , kindadki käes , tõmmanud ennast kõverasse ja keeranud suu seina poole . </s> </p>
<p> <s> Vanaema olnud ka Juulit kolimas , tema istunud sängi ääre peale , tal olnud Juulist küll nii hale meel , et aga ta ütelnud ainult : " Ui-ui , kui August nüid seda näess , et tema ema on peris saabastega sängi läind ! " </s> </p>
<p> <s> Siis hakanud Juuli vanaemal kõvasti käest kinni ja ulunud kas hing väljas . </s> <s> Pärast nutmist olnud ta juba Juuli nagu Juuli ikka , aidanud kardinaid akna ette panna ja pesnud toapõranda puhtaks . </s> </p>
<p> <s> Nüüd tegi seesama Juuli meile ukse lahti . </s> <s> Lipsasime hämarasse vöörusesse , kust viis järsk trepp üles . </s> <s> Seal varjas pimedus unkalist pööningut ja kolme ülemise toa ust . </s> </p>
<p> <s> Juuli lükkas meid vahetoa uksest sisse . </s> <s> Ta aitas Aimel ja minul palitud seljast ära võtta , katsus käeseljaga meie ninaotsi ja käskis käed vastu leiget ahju panna . </s> <s> Tuba oli vaikne . </s> <s> Hall päevavalgus pääses suure vaevaga läbi kolletanud tüllkardinate . </s> </p>
<p> <s> Akna all seisid valgust varjates erineva kõrgusega postamentidel aaloed , jõulukaktused , mirt ja asparaagus . </s> <s> Suure au sees oli mirt , mis ei pidanud edenema mitte kellelgi peale Juuli . </s> <s> Jõulukaktus aga äratas lugupidamist ainult siis , kui ta pimedal ajal ootamatult õitsema hakkas . </s> <s> Suvel kogus ta ainult tolmu ja ta tuli tõsta mirdi taha inimeste silma alt ära . </s> </p>
<p> <s> Valge asparaagusepostamendi hurdajalgade vahel , alumisel astmel seisis jäme kurgi moodi kaktus . </s> <s> Seda oleks tahtnud noaga lõigata või vähemalt nõelaga torgata , et tunda mõnu noa võimust mahlase pringi liha üle . </s> <s> Vahtisin igatsevalt valge postamendi jalgade vahele , aga kaktusele kallale minna ei julgenud . </s> <s> Selle eest kavatsesin koju minnes vanaema aaloel vähemalt ühte seinapoolset lehte nõelaga susata . </s> </p>
<p> <s> Juuli kahistas alguses ukse taga riietega , pärast oli kuulda , kuidas ta köögis pliidiraudadega kolistas ja hagu murdis . </s> <s> Võib-olla tahtis ta teevett keeta . </s> <s> Mul hakkas igav ja palav . </s> <s> Sosistasin Mairele : " Lähme nüid üles-tuppa raamatid vaatama ! " </s> </p>
<p> <s> Poetasime endid uuesti vöörusesse . </s> <s> Püüdsin nurgatoa lukuaugust sisse vaadata , kuid nägin ainult nõrka valgusekuma , muud mitte midagi . </s> </p>
<p> <s> See tuba seisis alati lukus , aga võtit ees ei olnud , nagu ülemiste tubade ustel . </s> <s> Ainult ühe korra elus olin ma sinna sisse saanud . </s> <s> Mäletasin uduselt pruuni karutaolist nahkdiivanit ja suurt läikivat klaasplaati millegi peal , mis võis olla kirjutuslaud . </s> <s> Sellelt plaadilt peegeldusid vastu seinapealsed põdrasarved . </s> <s> Toas tundus olevat hallituse ja pikkade ränkade sõjatalvede hõngu . </s> </p>
<p> <s> Ronisime jalgadega kolistades trepist üles ja lipsasime ruttu otsatoa uksest sisse . </s> </p>
<p> <s> Toas oli valge ja külm . </s> <s> Hingeaur suitses . </s> <s> Õhus hõljus kopituse , vahatatud külma puupõranda ja raamatute lõhn . </s> <s> Seesama lõhn sundis mind kolmekümne aasta pärast Tüüringis Arnstadti lossis seisatama , krigisevat külma puuparketti silmitsema ja sõõrmeid liigutama . </s> <s> Sopilises kütmata hoones liikus Teiste ülevalttoa lõhn . </s> <s> Mägedel tõsise kreisilinna kohal kõrgusid mustad kuusemetsad , mitmete lossiuste lingid olid kord Bachi ja Martin Lutheri peost läbi käinud , niiskes aprillihämus lehvis vana vaimulipp ja lasid vilet surematud kuldnokad . </s> </p>
<p> <s> Kell tiksub , päike liigub . </s> <s> Elu kulub . </s> <s> Teiste ülevalttuba ei olnud ometi nii tähtis koht , et Arnstadti loss seda meenutama peaks . </s> <s> Ei ole Arnstadti losski minu jaoks nii saatuslik paik , et Teiste ülevalttoa lõhn ainult sellepärast aastakümneteks meelde oleks pidanud jääma . </s> <s> Ometi nõuavad nad mõlemad oma ühe ja sellesama lõhnaga , et neid teineteisega seotaks . </s> <s> Et tõmmataks läbi aja ja ruumi niit ühest lagunevast hoonest teise lagunevasse hoonesse ja seotaks kokku saksa Augusta Dorothea von Schwarzburg-Arnstadt eesti Vanatare Juuliga . </s> <s> Šokolaaditass tollipulgaga , üksildus üksildusega . </s> </p>
<p> <s> Ainult läbi Arnstadti lossikambrite on mul praegu võimalik pääseda Teiste ülestuppa tagasi ja näha selgesti sealseid asju . </s> <s> Asjad tahtsid külmas kõledas ruumis väevõimuga soojuse ja hubasuse muljet jätta . </s> <s> Pruuniks värvitud ja hoolega vahatatud põrandal lebasid pehmed triibulised põrandariided . </s> <s> Akna kõrval nurgas laiutas sügav tugitool . </s> <s> Kangetes voltides valged pitskardinad ulatusid põrandani . </s> <s> Kapist paistsid läbi klaasi paksud raamatud , mõned isegi hõbeselgadega . </s> <s> Madalal ümmargusel laual kössitas klaasist siga ja vahtis ainiti seinakapi ust . </s> <s> See uks huvitas teda vististi niisama palju kui mind . </s> <s> Teadsin , et seinakapis seisab virnade viisi vanu lasteraamatuid ja ajakirju " Taluperenaine " , " Maret " ning " Laste Rõõm " . </s> </p>
<p> <s> Maire tõmbas seinakapi ukse lahti , ronis sinna sisse ja viskas tuppa terve paki ajakirju . </s> <s> Nendest tõusis külma õhku nagu tulest suitsu . </s> <s> Aime kahmas suurema osa pakist omale sülle ja käratas tähtsalt : " Mina vaatan igat ! " </s> </p>
<p> <s> Kostis kuiva paberikahinat , põrandale tekkis väikesi tolmukeeriseid , värvilistel kaantel vilksatasid ennesõjaaegsete naiste mukitud näod . </s> <s> Seda sorti kaantega ajakirju lehitsesime me paljast lehitsemise kohustusest . </s> <s> Vaatasime lõpust peaasjalikult tortide pilte ja valisime välja , kes millise ära sööb . </s> </p>
<p> <s> Aime sai kõige kesisemad , vaeste inimeste leivatordid kõrvitsakeedisega , sest ta ei osanud lugeda . </s> <s> Kõiki šokolaadi- , mandli- või maasikatorte sihtisid Maire või minu näpud ammu enne , kui Aime jaole sai . </s> </p>
<p> <s> Meie kiledad hääled lõikasid valge toaõhu auravateks ribadeks . </s> <s> Raamatukapiklaasid peegeldasid aknast paistvaid tardunud puulatvu ning halli konarlikku kartulimaad . </s> <s> Meie juurest põrandalt vaadates olid raamatuselgadele trükitud pealkirjad trükitud ühtlasi ka puuvõradesse ning külmetanud põllule . </s> <s> Mullakamakate vahelt paistis ähmaselt " Tõde ja õigus " , laudanurk varjas " Tootsi pulma " , kuusehekk kattis kinni hõbeseljaga " Kristiina Lauritsatütre " . </s> </p>
<p> <s> Kohmetanud näppude vahel kärisesid " Taluperenaiste " ja " Maretite " tordirikkad lehed lõhki . </s> <s> Patsutasime neid jahmunult peoga ja ütlesime üksteisele julgustuseks : " Päh , põle viga ! " </s> </p>
<p> <s> Keerasime tuulekiirul üha uusi ja uusi lehekülgi , aga kõigist ahvatlevatest söögipiltidest tõusis ikka ühtemoodi külma tolmu . </s> <s> Aime hakkas juba tüdinema , ta kahmas laua pealt klaasist sea , vedas sea ninaga mööda rasvaseid pealkirju ja hõikas : " Siga loeb ! " </s> </p>
<p> <s> Võtsin kätte hallikirjude kaante vahele köidetud " Laste Rõõmu " aastakäigu . </s> <s> Selle jätsin meelega viimaseks , sest seda ma tundsin läbi ja lõhki . </s> <s> Seda olin ma mitu korda vanaemal käskinud koju kaasa küsida ja igakord uuesti lugenud ühte ja sedasama juttu hollandi poisikesest , kes suri kätt veetammi sisse tekkinud augu ees hoides ja ei lasknud merel Hollandit ära hävitada . </s> <s> Tahtsin ise see poisike olla või vähemalt tema lugu jälle kuulda saada . </s> </p>
<p> <s> Sundisin Mairet : " Küsi ema käest , kas ma võin selle " Laste Rõõmu " kodu lugeda viia ! " </s> </p>
<p> <s> Maire venitas : " Küsi isi , ega mina põle sinu suuvooder . " </s> </p>
<p> <s> Sõna " suuvooder " jahmatas mind . </s> <s> Maire , kes seda tarvitada oskas , tundus suur ja kaval , mina ise aga väike ja kohmetu . </s> <s> Silitasin ägedalt hallikirjut köidet ning lõin pea kuklasse nagu sõjakangelane . </s> <s> Nüüd põrkas sõna " suuvooder " minust tagasi . </s> <s> Küsisin Maire käest salakavalalt : " Kas sina oled kõik raamatud läbi lugend , mes teil on ? " </s> </p>
<p> <s> Maire kinnitas paha aimamata : " Olen küll ! " , kuid lisas ruttu ja vabandavalt , nagu kardaks ta , et ma sunnin teda kõiki neid raamatuid ümber jutustama : " Aga ega ma neid ei mäleta , ma ammu lugesin . " </s> </p>
<p> <s> Ta kiskus klaasist sea vägisi Aime käest ära , lükkas laiali aetud raamatud ühte hunnikusse kokku , raputas patse ja käsutas : " Lähme alla tagasi , igav akkab ka juba siin olla ! " </s> </p>
<p> <s> Kui me uksest välja hakkasime minema , müksas ta mind ribidesse ja küsis : " Kas sa " Lase Rõõmu " ei võtnudki ? " , ja kui ma midagi ütelda ei osanud , pistis ta mulle kaenlasse külma paksu raamatu , ja veel nii järsult , et ma ümber pidin kukkuma . </s> </p>
<p> <s> Üle Maire sileda musta pea jooksis valge lahk , patsid looklesid vaikse sahinaga üle tondinahkse klatstükiga pluusiselja , põsed punetasid ja silmaterades vilkus säde , mis mulle sugugi ei meeldinud . </s> </p>
<p> <s> Kuulsin , kuidas Aime meie ees kõminal trepist alla jooksis ja tahtsin talle järele tormata , kuid Maire lõi toaukse kähku minu nina ees kinni , keeras väljaspool lukuaugus võtit ja mõmises käheda hauahäälega , millest naer läbi murdis : " Loe nüid oma " Laste Rõõmu ! " </s> <s> Kohe peale seda läksid kerged sammud trepist alla , trepp kriuksus , all kääksatas uks ja muud polnud enam midagi kuulda . </s> </p>
<p> <s> Katsusin vihaselt ukselinki ja lõgistasin seda , aga nii taskesi , et Maire all ei kuuleks . </s> <s> Toetasin selja vastu ust ja põrnitsesin raamatukappi , ümmargust lauda , klaasist siga ning pitsist linikut sea kõhu all . </s> </p>
<p> <s> Astusin , paks köide ripakile kaenlas , akna alla ja nägin alles nüüd , et see ei olegi " Laste Rõõm " , vaid täiesti võõras raamat . </s> </p>
<p> <s> Tuul vuhises akna taga , pilvedesse tekkis kollakaspunane laik , mis viskas raamatukapi klaasidele väriseva tulekahjukuma . </s> </p>
<p> <s> Ajasin ennast puhevile , tõmbasin rinna õhku täis ja sisisesin valjusti tontliku punaka valguse , võõra toa ja võõraste asjade peale . </s> <s> Seejärel lõin jalaga vastu maad , keerasin toale selja , toetasin paksu raamatu uudishimulikult vastu aknalauda ja püüdsin lugeda tema pealkirja . </s> <s> Veerisin karme vanaaegseid tähti , mis kõik kokku moodustasid lõpuks pealkirja " Seitse pitseri lahti murtud Saladus avalikuks saanud " . </s> </p>
<p> <s> Valged kulunud tähed looklesid mustjasrohelisel kõval kaanel . </s> <s> Pealkirja all istus mees halli hobuse seljas , tagapool sõudsid helendavate servadega pilved , ees ääres vedelesid rullis paberilehed . </s> </p>
<p> <s> Lõin raamatu huupi lahti , sees oli lehekülgede kaupa tihedat igavat vanaaegses kirjas juttu . </s> <s> Järsku mu silmaterad nõksatasid ja jäid ühe pildi külge kinni . </s> <s> Kondid läksid seest külmaks ja tühjaks , tuul käis neist üminal läbi . </s> <s> Mulle pahvatas näkku paksu musta suitsu , kohe ähvardas kaela variseda kurruline ja ränk kaljurahn . </s> <s> Suitsus ja tules keerles maakera , mille ma silmapilk ära tundsin . </s> <s> Maakera peal suitsus ja tulekumas läks parajasti üks inimene tükkideks . </s> <s> Suitsu sees lendas tema jäme kints ja mitu käsivarretükki . </s> <s> Inimese habe ja juuksed lehvisid , kõrge mütsi ümber hiilgas aupaiste , seljas olid tal peaaegu samasugused riided , mis Spartacusel värvipliiatsikarbi peal . </s> <s> Pildi all seisis kiri : " Suur kuju rusudeks löödud . " </s> </p>
<p> <s> Panin ehmatusega tähele , et rusudeks löödud suur kuju ei hoolinud üldse suitsust , kaljust ega omaenda lendavatest kintsutükkidest , tema läbitungivad silmad käisid ahnelt toas ringi ja uurisid mind . </s> <s> Seisin selle kujuga nii kaua silm silma vastas , kuni taipasin raamatu kinni lüüa . </s> <s> Viskasin raske köite käest maha ja raputasin näppe , nagu oleksid need kõrvetada saanud . </s> </p>
<p> <s> Kuulsin , kuidas Maire tuli mürinal trepist üles , ragistas luku kallal ning jooksis alla tagasi . </s> <s> Tormasin ukse juurde , jäin aga järsku seisma , ohkasin südamepõhjast ja läksin tagasi kardetava raamatu juurde , lõin ta põlevi silmi lahti , pistsin nina lehtede vahele ja nuusutasin . </s> <s> Imesin ennast julgelt ja vabatahtlikult hirmsa raamatu lõhna täis - see oli kibe ja külm nagu jää pealt niidetud heina lõhn . </s> </p>
<p> <s> Asetasin siis raamatu ettevaatlikult laua äärele ning läksin uksest välja , komistasin aga trepi otsa peal , veeresin pimedas treppi mööda alla ning kargasin mürinal sooja tuppa . </s> <s> Sips sööstis lõrisedes minu poole , Juuli hädaldas teda turjast kinni hoides : " Sips , kus tollipulk ! " ja vanaema istus õmblusmasinalaua kõrval nagu kingitus . </s> </p>
<p> <s> Läksin Sipsist välja tegemata vanaema juurde ja jäin tema külje alla seisma . </s> <s> Vanaema imestas : " No mesasja sina's sääl ülevaltoas üksipäini tegid ? </s> <s> Kassa raamatid vaadasid va' ? " </s> </p>
<p> <s> Kinnitasin : " Vaadasin küll ! " ja nägin silmanurgast , kuidas Maire ja Aime vastu suure toa seina väikest kummipalli põrgatasid . </s> </p>
<p> <s> Toetasin ennast raskelt vastu vanaema külge , mu kohmetanud kondid sulasid soojas ruumis aegamööda üles . </s> <s> Juuli ja vanaema suust kostsid igapäevased julgustavad laused , nagu " olgu muud mes on , aga siapõrsas piab inimesel olema ! " või " põle asi ega kedagi , kui leidil voldid perse taga laiali oiavad nigu Pajusi-naesel ! " </s> </p>
<p> <s> Jutt liikus aeglaselt oma rada , vaheldumisi kostsid Augusti-ema peenike ja vanaema jäme hääl . </s> <s> Teises toas mütsus pall vastu seina . </s> <s> Mu pea läks raskeks ja vajus vastu vanaema küünarnukki . </s> <s> Asjad , mida ma kuulsin , tegid mind uniseks , Maire pärast hoidsin aga vägisi silmi lahti . </s> <s> Liigutasin vahetevahel pead ja luurasin vanaema kaenla alt kõrvaltuba . </s> </p>
<p> <s> Korraga jäi jutt katki . </s> <s> Juuli tõusis tooli pealt üles , õiendas kapi kallal ja näitas vanaemale midagi musta paberikoti seest . </s> <s> Vanaema imestas : " Kas Ilmaril's juba pildid valmis tehtud ? " </s> </p>
<p> <s> Juuli kiitis : " Isi näed ! " </s> </p>
<p> <s> Mõmisesin : " Vanaema , mina tahass ka pilta näha ! " </s> </p>
<p> <s> Vanaema otsis põuetaskust prillid ja pahandas : " Uutand , pimeluum , lase mina isi ikki ka vaatan ! " </s> </p>
<p> <s> Ta võttis postkaardisuuruse päevapildi ettevaatlikult peo peale ja uuris seda põhjalikult . </s> <s> Sirutasin kaela ja nägin pildi peal vanaema , Juulit ja Liisut . </s> <s> Nad istusid kõik reas Liisu õues suure kase all pingil ja vaatasid pildist välja . </s> </p>
<p> <s> Vanaema istus natuke poolviltu , üks jalg eespool ja teine käsi pingi seljatoe peal Juuli õla taga . </s> <s> Liisu ja Juuli istusid täiesti sirgelt , mõlemal käed süles risti , jalad pingi alla konksu tõmmatud , et ei oleks näha , mis jalas on . </s> </p>
<p> <s> Sosistasin etteheitvalt : " Vanaema , mespärast sina jalgu pengi alla es pane , nüid on sinu pastlad pildi pääl näha ! " </s> </p>
<p> <s> Vanaema naeris : " Kui mul igapäe nendega käia sünnib , siss sünnib pildi pääl ka olla küll ! " </s> </p>
<p> <s> Jäin vait , kuid südames häbenesin ikkagi vanaema pastlaid , mis olid pildi peal nii selgesti välja tulnud , et isegi jatkatud pael oli näha . </s> </p>
<p> <s> Kask pildil oli raagus , jämedate oksaharude vahelt paistis pikergune valge pilv . </s> <s> Isegi paar vanu saapaid , mis oksaharude vahel rippus , oli pildi peale jäänud , ja otse Juuli pea kohale . </s> </p>
<p> <s> Leidsin endamisi , et Juuli on pildi peal olijatest kõige ilusam ; sile palitu seljas ja narmastega rätik peas . </s> <s> Vanaemal oli peas seesama vana flanellrätik , mis alati . </s> <s> Liisu rätikust ei saanud üldse aru , missugune see olla võis , sest selle peal oli must koeranahast müts . </s> <s> Liisu paigatud seelikut varjas osaliselt Vudi pea . </s> <s> Koerad vaatasid samuti pildist välja , piltniku poole . </s> <s> Vudi Liisu kõrvalt , Sips Juuli jalge eest ja Tommi vanaema seeliku varjust . </s> <s> Tommi isegi naeris pildi peal ! </s> </p>
<p> <s> Pingi ja kase tagant paistis hall küntud maa ja selle peal mõned valged kanad otsekui lumelapid või vanad valged pealuud . </s> <s> Minu arust olid nad esimesel pilgul täiesti pealuude moodi , alles kauem vaadates sai aru , et need on kanad . </s> </p>
<p> <s> Pealuudega kaetud põlluserval , all ääres , seisis lilla tindikiri : " Anna , Elisabeth , Julie 20. okt. 1950. a. " </s> </p>
<p> <s> Vahtisin tükk aega kolme koera ning kolme vanainimest , künnimaad , kanu ja pilve kaseokste taga . </s> </p>
<p> <s> Meel läks inimeste kulunud riideid ja koerte pinevil nägusid vaadates haledaks . </s> <s> Elu tundus äravõitmatu , kardetav ja kallis , isegi koertele ning kanadele . </s> <s> Mõtlesin Liisu peale ja nägin selgesti suurt kaske , lahtist laudaust , tühja istepinki ja Liisut ennast matist peoga teri võtmas ning " tip-tip-tip " kanu kutsumas . </s> <s> Kanade asemel sibavad aga metsa äärest künnimaalt õue kokku pealuud ning rüselevad Liisul jalus . </s> <s> Läbi pilve paistab külm õhtupäike , Liisu kollakaspruunid silmad sätendavad läbitungivalt ning kurvalt . </s> </p>
<p> <s> Mul oli hea meel , et mind seal ei olnud . </s> <s> Kui Juuli minu käest küsis : " No ei tää , mes asja sii laps ometi selle pildi pääl näeb , et ta nii mõttesse on jäänud ? " , vastasin häbelikult : </s> </p>
<p> <s> " Nüid änam kanu vällas põle . </s> <s> Kanad ei taha külmaga vällas olla . " </s> </p>
<p> <s> Tundsin kibedasti , et see küll see polnud , mida ma ennist mõtlesin . </s> </p>
<p> <s> Juuli lausus pilti minu käest ära võttes : " Kui nüid seda tääda saass , mihandse vanamoori sii surm siit pildi päält kõige enne ära viib ! " </s> </p>
<p> <s> Minu suureks kergenduseks põrutas vanaema : " Mina surma ei karda ! " </s> </p>
<p> <s> Juuli kihistas naeru : " Ära räägi kedagi , kui ikki tuleb praegalt uksest sisse ! " </s> </p>
<p> <s> Vaatasin hirmuga ukse poole , mu suu vajus lahti , teritasin silmi ja kõrvu . </s> <s> Millegipärast arvasin , et Juuli ja vanaema räägivad sellest suurest rusudeks löödud kujust , mida ma raamatus nägin , kuid ei taha otse välja öelda , et nad seda kuju kardavad . </s> </p>
<p> <s> Vanaema ütles naerdes Juulile : " Sina oled ju minu ja Liisu vahel , ega ta vahelt ikki ei võta , ennem viib otste päält . </s> <s> Ku seda oless täädnd , kumma otsa juure ta ennem tuleb , siss oless teise otsa istnd . " </s> </p>
<p> <s> Juuli vaidles vastu : " Surm võtab ikki järgemüüda . </s> <s> Kui sinu juurest pääle akkab , siss võtab enne sinu ja siss minu , a'ku akkab Liisu juurest pääle , siss võtab enne Liisu ja pärast minu . </s> <s> Surnud oiavad kõigi päevilte pääl ühte . </s> <s> Ma vaadasin ükspäe vanu pilta , kus surnusi pääl olli , kiik ollid järgemüüda ära kutsutud . " </s> </p>
<p> <s> Mu lõug hakkas värisema , põrnitsesin kulmu alt Juulit , sikutasin vanaema käisest ja nõudsin : " Akkame minema ! " </s> </p>
<p> <s> Vanaema ajaski ennast ägisedes püsti , aitas mul palitu selga ja mütsi pähe panna , võttis laua alt püssi kaenlasse ja ütles Juulile oma " Ääd aega " asemel " No egas kedagi ! " </s> </p>
<p> <s> Maire jooksis mulle vöörusesse järele ja küsis saladusliku sosinaga : " Kas " Laste Rõõmu " lugesid ? " </s> </p>
<p> <s> Vastasin kõva kurja häälega : " Lugesin jah ! " ja läksin ruttu uksest välja . </s> </p>
<p> <s> Kuuskede tagant paistis kalk punakashall taevas , raagus puuoksad klõbisesid . </s> <s> Vanaema läks pika sammuga mitte kodu , vaid Võtiksaare lauda poole . </s> <s> Sörkisin , kelk kolinal taga , tema järel , kuni ta seisma jäi ja käskis : " Sa , laps , mini nüid õige peris ära kodu . </s> <s> Ema on selle aa pääle juba einamaalt tagasi . </s> <s> Tehke mulle kahekesti õhtass ääd tulist tiivett ! " </s> <s> Siis läks ta käbedasti edasi ja tema köha paukus juba Vanatare aia nurga juures . </s> </p>
<p> <s> Seisin ühe koha peal paigal ja mudisin kelgunööri . </s> <s> Selja taga kohisesid Teiste kuused , ees mustendasid Vana-Tare aknad . </s> <s> Hakkasin alguses aeglaselt , aga pärast ikka kiiremini vanaemale järele minema . </s> <s> Kui ma teda lõpuks eespool silmasin , oli palju julgem . </s> <s> Hoidsin pikka vahemaad , kuid sibasin jonnakalt tema järel . </s> </p>
<p> <s> Kivivaredel õõtsusid inimesepikkused hallid ohakad ja kõhisesid tuule käes . </s> <s> Hämarik võttis võimust , hiilis metsa vahel ja rabeles jäätanud väljadel . </s> <s> Laudatee otsa juures vedeles surnud lehma jalg . </s> <s> Koerad olid seda juba närinud . </s> <s> Selle paljas sinakas põlveluu läikis ahistavalt ja kurvalt , otsekui oleks see osa kõigist maailmaluudest ja nagu oleksin mina ise oma elusate , kasvavate sääreluudega kõiges kaasosaline . </s> </p>
<p> <s> JOOKSIN HOMMIKUHÄMARUSES tüminal mööda õue ja vahtisin ühtelugu üle õla selja taha . </s> <s> Tahtsin enne kui teised välja tulevad õue üleni oma jalajälgi täis teha . </s> <s> Ikka oli neid veel puudu , ikka ei saanud küll . </s> <s> Vanematesse jälgedesse sadas hõredat lund ja sellepärast tuli mul neid ka veel silmas pidada ning isegi üle teha , kui tarvis . </s> </p>
<p> <s> Eestoa aken , mille taga põles lamp , muutus seda tuhmimaks ja punakamaks , mida valgemaks läks väljas . </s> <s> Läksin trepi ete ja hakkasin sealt mööda kuuseokstega kinni kaetud lillepeenra äärt jalga jala ette pannes nurga poole minema . </s> <s> Kavatsesin oma jalajälgedest nõiaringi ümber terve maja tõmmata . </s> <s> Lumi oli alles nii õhuke , et ei paistnud isegi mitte valge , vaid alles hall . </s> </p>
<p> <s> Akna all jäin seisma ja piilusin läbi kardinate vahele jäänud prao tuppa . </s> <s> Nägin akna all laual poolikut laia leivapätsi , lihataldrikut , tühja musta panni ning onu nägu külje pealt . </s> <s> Valgus paistis lauale korraga kahelt poolt - läbi suitsunud lambiklaasi ja läbi sellesama akna , mille taga ma luurasin . </s> </p>
<p> <s> Onu rüüpas kruusist kohvi , ajas hambad paljaks ja ütles midagi kas emale või vanaemale . </s> <s> Kurblik punakas lambivalgus säras tema hammastel . </s> <s> Polnud nagu üldse lootustki , et see lamp kunagi ära kustutatakse ja toas päev peale hakkab . </s> <s> Kui ma silmi kissitasin , paistsid veel laua otsa alt maast Tommi esimesed käpad . </s> <s> Vaatasin kõiki asju ahne huviga , nagu poleks mul võimalik sinna tuppa kunagi sisse pääseda . </s> <s> Uurisin jultunud kodukäijapilgul üksikasjaliselt onu halli kampsuniga kaetud turja , tema siledat paljast pealage , juukseranti kuklas ja leivapätsilt lihataldrikule volksatavaid silmavalgeid . </s> </p>
<p> <s> Ajasin hambad irevile , vehkisin julgustuseks rusikaga ning jätkasin samm-sammult oma teekonda ümber maja . </s> <s> Minu must jäljerodu läks ümber majaotsa , kontpuu alt läbi , üle Manni haua , pimedatest tagatoa-akendest mööda aidaukseni . </s> <s> Ringi otsi ma ei jõudnudki kokku tõmmata . </s> <s> Selle tarvis oleksin ma pidanud trepi peale minema ning seal vanad jäljed värsketega ühendama , trepil lahtise ukse vahel seisis aga juba onu ega hoolinud põrmugi minu salalikust kodukäijakõnnakust . </s> </p>
<p> <s> Ta käratas oma selja taha vöörusesse , minu arust kirsavoisaabastele ja vanale kuuele , tegelikult aga vanaemale : " Kas ei saa siss ometi lapsele üteldud , et olgu toas paigal ! </s> <s> Mes te tast ommuku vara seia välla lasete ! " </s> <s> Minule ta ütles : " No mini aga mini sisse , praegalt põle sul siin vällas teha kedagi ! " </s> </p>
<p> <s> Nurisesin : " Minul on teha pailu ! </s> <s> Kui ma kohe ommuku pääle ei akka , siss ei jõua õhtas valmiski . " </s> </p>
<p> <s> Vanaema ilmus köögist ja lükkas mind ettetuppa , kus ikka veel põles lamp . </s> <s> Söök oli laua pealt koristamata , rasv panni külge ära hangunud . </s> <s> Laua all ohkas Tommi . </s> <s> Puuhalgudest külma ahju ees tõusis saepuru ja sulalume lõhna . </s> </p>
<p> <s> Kolistasin kõvasti tooliga ja hõikasin : " Ema , tule seie ! </s> <s> Ema mes sääl on ? </s> <s> Ema , tule seie . </s> <s> Ema , mes sääl on ? " </s> <s> Sõnadega " mes sääl on " mõtlesin ma kõike - koristamata söögilauda , pahurat onu , minu salapärast tuppaajamist ja millegipärast isegi seda õhukest halli lund , mis vaevaliselt mullakonaraid ning aialatte kattis . </s> </p>
<p> <s> Kui ma nägin , et keegi minu hüüdmisest välja ei tee , hakkasin ühtesoodu " ema " kisendades toolijalgadega põrandat taguma . </s> </p>
<p> <s> Lõpuks tormas ema jooksusammul tuppa , raputas mind südametäiega ja hurjutas : " Mes sa lõugad ! </s> <s> Mes sul äda on ? " </s> </p>
<p> <s> Küsisin sosinal : " Ema , mes sääl on ? " </s> <s> Ema venitas vastumeelselt : " Ah , põle sääl kedagi . </s> <s> Sii põlegi ültse lapse asi , mes sääl on . " </s> </p>
<p> <s> Tõusin kikivarvule , ajasin käed püsti ja käskisin : " Võta mind kukile ja vii ruupengi pääle ! " </s> </p>
<p> <s> Ema jonnis : " Minul põle aega siin sinuga möllata . " </s> </p>
<p> <s> Nõudsin kavalalt : " No mes siss on , et aega põle ? " </s> </p>
<p> <s> Ema sosistas : " Mullikad akatasse tapma . </s> <s> Vaata , et sa testele ei ütle , et mina sulle ära rääkisin ! " </s> <s> Ta meelitas : " Ole nüid Tommiga ilusti toas ja akka joonistama . </s> <s> Siss pärast õhta vaatame neid pilta , mes sa joonistand oled . " </s> <s> Ta lõikas kannika leiba , määris sellele rasva peale ja andis mulle . </s> <s> Enne kui ma õieti arugi sain , oli ta juba toast läinud . </s> </p>
<p> <s> Õhukeste sitsikardinate taga sinetas aken . </s> <s> Põrandal oli märgi jalajälgi . </s> <s> Tooliseljatoe peal vedelesid onu kalifeepüksid . </s> <s> Kui ma aknakardinat liigutasin , kukkus tahmane lambihari akna kõrvalt naela otsast keset panni rasva sisse ja tema saba värises seal veel tükk aega . </s> </p>
<p> <s> Onu tuli korraks tuppa , panni peale ta õnneks ei vaadanud , vaid võttis midagi ahju ja truubi vahelt ning läks kohe välja tagasi . </s> <s> Vööruses liikusid vanaema ja ema , viisid sahvrist midagi õue , tümpsisid jalgadega ja sõnelesid isekeskis . </s> <s> Sekka kostis ka onu jõrinat . </s> <s> Tommi tagus sabaga lauajalga ja vahtis üksisilmi ust . </s> </p>
<p> <s> Tuli lambis põles ikka veel madala veripunase leegiga , kuigi väljas oli juba suur valge . </s> <s> Raputasin lampi . </s> <s> See tundus päris kerge , õli ei olnudki enam sees . </s> <s> Taht ajas haisvat musta suitsu . </s> <s> Oleks pidanud tule surnuks puhuma , aga ma ei söandanud , kartsin lambiklaasi ära lõhkuda . </s> <s> Kõõritasin tossavat lampi ja rasvast harja panni peal , võtsin kruupingi nurgalt raamatu " Jänesepoeg , kes luuletas " ning hakkasin pahuralt pilte vaatama . </s> <s> Uurisin neelatades kopsakaid rohelisi kapsapäid jäneste kaenlas ja kuulsin peaaegu nende krudinatki . </s> </p>
<p> <s> Lasin ennast rinnuli laua peale , võtsin punase pliiatsi kätte ja tegin kapsad sellega punaseid hambajälgi täis . </s> <s> Sealjuurest matsutasin rahulolevalt suud ja lugesin silmadega pildi kõrvalt : " Kui söön selle kapsapea , siis vast keha paks ja hea . " </s> </p>
<p> <s> Korraga sundis mingi liikumine akna taga mind põlvili tooli peale ronima ja aknast välja vaatama . </s> <s> Seal sadas laia lund . </s> <s> Suured räitsakad keerlesid tumehallis õhus ja riivasid aknaklaasi . </s> <s> Äkki märkasin , et mul on alles palitu seljas , müts peas ja kalossidega vildid jalas . </s> <s> Oleksin kangesti näha tahtnud , kas minu jäljed õues veel paistavad või on juba lund täis sadanud . </s> </p>
<p> <s> Luurasin kardina varjust õue ja kuulatasin vööruse poole . </s> <s> Sealt ei kostnud enam samme ega hääli . </s> <s> Õues ei olnud ka kedagi näha . </s> <s> Tõmbasin rinna õhku täis ja kargasin vöörusesse . </s> <s> Sealt hõljus soe aur , köögis pajas kees mulinal vesi . </s> <s> Silmapilk olin õues , lumesajus . </s> <s> Lumi kõditas nägu , oleks tahtnud teda kinni võtta , vaadata ja uurida nagu valget loomakest , aga polnud aega . </s> </p>
<p> <s> Tormasin nii ruttu kui jalad võtsid lauda taha . </s> <s> Alles seal vaatasin ringi , ajasin keele suust välja ja limpsasin ninaalust . </s> <s> Läbi laudaseina kostis järsku onu käratus : " Uks lahti ! </s> <s> Kurrat , kas saab juba ! " </s> </p>
<p> <s> Kohkusin ära ja põrkasin seinast kaugemale . </s> <s> Seisin paksus lumesajus , käed ripakile , ega osanud kuhugi minna . </s> </p>
<p> <s> Üle ilma langes raske saladuslik vaikus . </s> <s> Märkasin võõrastusega aida ukse ees seismas pukkide peale tõstetud kuuriust . </s> <s> Seda nähes muutusin uuesti kodukäijaks , kes küll kõike salaja pealt vaatab , kuid ise kaasa teha ei tohi . </s> <s> Teritasin silmi ja kõrvu , nuusutasin tuult ja matsutasin suud . </s> </p>
<p> <s> Tommi ulus toas , see kostis nagu maa alt ja ei meeldinud mulle sugugi . </s> <s> Lõin endale julgustuseks peoga vastu kintsu , see kõlas , nagu oleks kukk tiibu laksutanud . </s> </p>
<p> <s> Juba oli mulle paks lumi pähe sadanud . </s> <s> Kaapisin seda kahe peoga oma villase lendurimütsi pealt ja sõin . </s> <s> Lume maik sisaldas külmi sädemeid ja tähti , ajas silmad hiilgama ning tegi kõri külmaks . </s> <s> Vaatasin tee poole , kuid ei näinud seal midagi peale keerleva lume . </s> <s> Metsaserval liikusid justkui hallide kuubedega kogud . </s> <s> Kui ma neid teravasti vaatasin , muutusid nad haavatüvedeks ja seisid paigal . </s> <s> Laudas kõlksus lehmalõõg , onu nuuskas kärinal nina . </s> </p>
<p> <s> Sibasin lauda seinaäärt mööda edasi , pugesin aialattide vahelt läbi ja olin nüüd teisel pool lauda otsas . </s> <s> Siin ei võidud mind küll lauda eest ega toa juurest näha , aga mina ise ka ei näinud sinna . </s> </p>
<p> <s> Otse minu kõrvalt viis redel üles lauda peale . </s> <s> Ronisin ettevaatlikult üles , tegin lakaluugi tasakesi haagist lahti ja upitasin ennast lakka , luugi aga tõmbasin enda järel ruttu kinni . </s> </p>
<p> <s> Kohe piiras mind sisse kuiv unine heinalõhn . </s> <s> Heinu polnud lauda peal kuigi palju . </s> <s> Luugiesine oli päris tühi , aga otsaski ei ulatanud heinavirn pennideni . </s> <s> Ainult räästaalused olid mõlemalt poolt kõvasti täis topitud . </s> <s> " Viimane aeg on praegalt mullik ära tappa , mudu süüb vanalehma iist viimase suutäia ära ! " kahises läbi heinte vanaema hääl . </s> </p>
<p> <s> Sain üle ootuste kergesti heinavirna otsa ronitud . </s> <s> Siit nägin läbi seinalaudade vahelise laia prao kõike , mis all õues toimus . </s> <s> Kaapisin omale heintesse mõnusa pesa , hingasin ärevalt sisse kõhisevate pajuvõrsete ja kareda luhaheina lõhna , mis segunes lume ja laudasõnniku lehaga . </s> </p>
<p> <s> Mullikas oli juba laudast välja toodud ja aidaukse lingi külge kinni seotud . </s> <s> Ta seisis , korbatanud kintsud alandlikult kokku surutud , kõrvad laiali , ja paistis väike ning karvane . </s> <s> Ainult magu oli tal ümmargune ja suur . </s> </p>
<p> <s> All käis uks , vanaema tuli vöörusest välja , käed põlle all . </s> <s> Ta vaatas hoolega ringi , nagu pelgaks ta pealtnägijaid , läks siis mullika juurde , võttis põlle alt pika hallikaspruuni leivakannika ning andis selle mullikale . </s> <s> Mullikas sõi leiva ära ja nätsutas ning ilastas juba vanaema põlle , aga vanaema ei pannud seda tähelegi . </s> <s> Ta pühkis mullika kondise selja pealt peoga lund . </s> <s> Tema suu liikus , otsekui loeks ta meieisapalvet . </s> </p>
<p> <s> Panin seda imeks , sest minu arust just vanaema tahtiski , et mullikas ära tapetaks . </s> <s> Nüüd aga ootas ta mullika nina ees lumesajus seistes nagu mingisugust abi või halastust . </s> </p>
<p> <s> Olin kui kohmakas veteeritud palituga päevapildiaparaat , surusin silma vastu seinapragu ja mu ninas naksus miski . </s> <s> Sisisesin läbi hammaste võltsilt ning ahastavalt : " Armas vanaema ! " </s> <s> Samal ajal kui ma meelde tulnud raamatusõnadega iseenda ees edvistasin , tagus süda omasoodu vastu ribikonte , lumi sadas ja vanaema liigutas ikka veel suud . </s> </p>
<p> <s> Korraga ilmus kuurist onu , suur puuvasar käes . </s> <s> Kohe tema järel tuli ema tühja kartulikotiga . </s> <s> Kõik hakkasid mullika ümber tammuma , onu manas : " Mes kurrat sii on ! </s> <s> Kas ei saa siss kahe inimesega loomale kotti päha aetud ! " </s> </p>
<p> <s> Kahmasin süle heinu täis ja raputasin neid kõvasti . </s> <s> Nüüd ei olnud enam võimalik silmi mullika pealt ära pöörata . </s> <s> Surusin jalad sügavale heintesse , tõmbasin selja kühmu ja litsusin heinasületäit kõigest jõust vastu rinda , nagu lootuses tuge või lohutust saada . </s> </p>
<p> <s> Vanaema ja ema keerasid selja mullika poole , onu ajas jalad harki ning keerutas puuvasarat ümber pea . </s> <s> Alles nüüd sain ähmaselt aru , miks mullikale kott pähe tõmmati . </s> <s> Onu ei tahtnud , et mullikas teda näeb ! </s> <s> Kui vasar tuhmi mütsatusega mullika otsaesist tabas , tõmbasin pea õlgade vahele . </s> <s> Mullikas vajus põlvili ja liputas saba . </s> <s> Saba liikus kramplikult läbi lumehelveste otsekui pruun nahkne kellapendel . </s> </p>
<p> <s> Ema ja vanaema hakkasid kohe mahakukkunud mullika ümber sekeldama , onu aga istus kaksiratsi mullika peal ja toimetas midagi , mida ma täpselt ei näinud , aga aimasin küll . </s> <s> Ta paistis ise sealjuures nii väike , hall ja mahajäetud , et mul imelik ja kõhe hakkas . </s> <s> Kui ta lõpuks ennast sirgu ajas ja püsti tõusis , sadas ikka ja endiselt paksu lund . </s> <s> Suured kuused toa taga lepikus seisid kui mustad inglid , rasked lumised tiivad longus . </s> <s> Maas punetasid verepritsmed , aga halastaja lumi mattis need kohe kinni . </s> </p>
<p> <s> Nüüd upitati mullikas kaldu lastud kuuriuksele ja onu asus teda nülgima . </s> <s> Noatera välkus , soe liha auras . </s> <s> Juba oli Tommigi toast välja pääsenud . </s> <s> Ta seisis , kintsud ootuseärevusest võbisemas , mullika päitsis ja vahtis üksisilmi naha seest välja ilmuvat sinakasroosat lihakeha . </s> </p>
<p> <s> Kaapisin kätega silmi , raputasin pead ja vähkresin heintes , et nähtud pilti kuidagi silmist ära kaotada . </s> </p>
<p> <s> All laudas kõlistas vanalehm lõõga ning kutsus ammudes mullikat . </s> <s> Ta pidas natuke vahet ja kuulatas , kas teine vastab . </s> <s> Mul hakkas külm , tegin omale heintesse sügavama pesa . </s> <s> Seinapraost välja vaadata ma enam ei tahtnudki . </s> </p>
<p> <s> Aegamööda tekkis mure , mismoodi teiste eest seda varjata , et ma mullika tapmise ära nägin . </s> <s> Kui vanaema teada saaks , et ma vaatasin pealt , kuidas ta mullika kõrval ihuüksi seistes suud liigutas , poleks see hea . </s> <s> Mul oli häbi , et ma nägin , ja et seda häbi varjata , libistasin ma ennast tasakesi heinakantsi otsast alla , pugesin luugist välja ja ronisin redelit mööda alla . </s> <s> Hiilisin end madalaks tehes lauda otsa varjus lepikusse . </s> <s> Seal tõmbasin hinge ja lipsasin siis tihedate noorte kuuskede vahele peitu . </s> <s> Enam ei võinud mind toa juurest ükski hing näha . </s> <s> Seda , et kellelgi metsa vahtida aega pole , ma ei uskunud . </s> <s> Ikka oli tunne , et teised õues muud ei teegi , kui vahivad metsa poole ja võib-olla näevadki midagi . </s> </p>
<p> <s> Sörkisin kaugemale , kuusikuäärse kraavini välja ning läksin mööda lumist kraavijääd üles välja poole . </s> <s> Hakkasin minema värskete kassijälgede rida pidi . </s> <s> Jäljed viisid mind põõsaste vahelt läbi väljal lösutava pika segaviljarõuguni . </s> <s> Rõuguharja kattis paks lumi , ainult otsad mustendasid nagu koopasuud . </s> <s> Jäljed kadusid rõugu alla . </s> </p>
<p> <s> Kuigi mul ei olnud enne plaanis siia rõugu juurde tulla ja veel vähem rõugu alla ronida , olin ma nüüd ometigi siin ning roomasin käpuli mööda niisket põhku . </s> <s> Siin oli kaera- ja suvinisukõrsi ning hernevarsi , osa kuiv , aga osa juba kopitanud . </s> <s> Kui natuke aega hinge kinni pidada , võis kuulda , kuidas hiired rõuguseinte sees kõsistasid . </s> </p>
<p> <s> Kui mu silmad rõugualuse halli videvikuga ära harjusid , nägin tursket võõrast kassi omale hukkamõistvalt otsa vahtimas . </s> <s> Kassi saba põntsus pahuralt vastu põhku . </s> <s> Peanahk ta lidus kõrvade vahel liikus . </s> <s> Kõrred kahisesid iseenesest . </s> <s> Kass tuli , lükkas peaga mu kätt ja vaatas mulle vana majaisanda kombel uurivalt silma , kuid mul ei tekkinudki tahtmist teda kinni võtta . </s> <s> Ometi olid tal jämedad ja pikad vurrukarvad . </s> <s> Nende mahalõikamine oleks selge lust olnud . </s> <s> Mõni teine päev oleksin ma ehk isegi koju kääre tooma kihutanud , aga täna ei olnud see võimalik . </s> </p>
<p> <s> Mul hakkas endast hale . </s> <s> Kaapisin vihaselt peod puru täis ja viskasin laias kaares rõugu alt välja . </s> <s> Kass ehmatas minu äkilisest liigutusest ära , pages rõugu ääre alla ja väntas seal saba . </s> <s> Ta ootas pikisilmi minu äraminekut . </s> </p>
<p> <s> Ronisin rõugu alt välja . </s> <s> Mu palitukäiste küljes tolknes põhutorte , käed külmetasid . </s> <s> Rõugusuust ilmus nähtavale paksude karvaste põskedega kassipea , ta jälgis mind , kas ma ikka lähen lõplikult ära või tulen uuesti tagasi . </s> </p>
<p> <s> Nüüd tuli mulle meelde , et ma kavatsesin siitkaudu suure ringiga koju tagasi minna , nagu oleksin ma kogu aja väljas ringi jooksnud . </s> <s> Äkki jäin nõutult seisma . </s> <s> Kodu tundus võõras . </s> <s> Kuidas sinna minna , kui seal lakub Tommi veriseid mokki ja ema ning vanaema puhastavad soolikaid . </s> </p>
<p> <s> Raagus puulatvade vahelt paistis , kuidas meie korsten ajab paksu suitsu välja . </s> <s> Võib-olla küpsetati juba liha ja mina ei saanudki . </s> <s> Kuigi mul oli veel kõrvus vanalehma ammumine ja silme ees elus mullikas vanaema peost leiba nosimas , mõtlesin ma samal ajal ometi neelatades juba lihapanni ning kartulikausi peale . </s> </p>
<p> <s> Kollakast taevast pudenes veel ainult üksikuid suuri räitsmeid . </s> <s> Väsinud päike paistis läbi pilvede ja muutis heledamad taevalapid inimeste nägude sarnasteks . </s> </p>
<p> <s> Hingasin sügavalt sisse - palav õnne- ja julgusetunne kõrvetas kurku . </s> <s> Rinnakorvis isegi nagu näris ja pistis suure rõõmu pärast . </s> <s> Julgus ning rõõm tekkisid äkitselt ning mitte millestki . </s> <s> Tekkis tahtmine kaikaga võidukalt vastu plekkvanni taguda , nii et maailm kõmab , täiest kõrist kisendada või ajaleht " Rahva Hääl " otsast otsani , ühtegi keerulist sõna vahele jätmata läbi lugeda . </s> </p>
<p> <s> Tahtsin oma rõõmsa meelega juba julgelt koju minema hakata , vaatasin veel korraks ringi - ja nägin juba päris lähedal Liisut tulemas . </s> <s> Ta astus mööda põllupeenart , kepp käes ja valge komps kaenla all . </s> <s> Põsed ja kael läksid tulipalavaks , ma ei teadnud , mis nüüd teha . </s> <s> Liisu pime tagatuba kõigi oma salaasjadega surus ennistise uljuse maadligi . </s> </p>
<p> <s> Lasin ennast viimases hädas käpuli ja tegin , et ma mängin , et ma ei ole mängides Liisu tulekut tähelegi pannud . </s> <s> Tegin ennast koeraks ja hakkasin omaette haukudes ning jälgi ajades käpakile kodu poole minema . </s> <s> Selja taha ma ei julgenud vaadata , vaatasin ainult otse ette . </s> <s> Koer olla oleks olnud päris huvitav , kui oleks aega jäänud kivide juures jalga tõsta , kulupuhmaid nuuskida ning tagumiste jalgadega ägedasti maad kaapida . </s> </p>
<p> <s> Ilma selletagi jõudsin vaevaliselt edasi . </s> <s> Kindad ja sukapõlved olid juba märjad , aga ma polnud veel välja äärdegi jõudnud . </s> <s> Püsti karata ja lihtsalt jooksu pista ma ka ei võinud - see oleks olnud sulaselge kartuse märk . </s> <s> Sakutasin hammastega raudrohuvarsi , raputasin neid urisedes kaksipidi ja volksasin silmanurgast selja taha vaadata , kuid ei näinud seal mitte kedagi . </s> </p>
<p> <s> Korraga küsis Liisu päris minu kõrval : " No mes sina's siin tiid ja oled , kas aad ilvese jälga va' ? " </s> </p>
<p> <s> Mul ei jäänud muud üle , kui häbelikult püsti tõusta ja maha vaadates mõmiseda : " Ei aa ilvese jälga . </s> <s> Inimese jälga aan . " </s> </p>
<p> <s> Liisu imestas : " Siss sa oled ju verekoer . </s> <s> Sind peris karda kohe . </s> <s> Ja mina vaadasin kauelt , et ei tää , mes must asi sii ommeti müttab siin vällal . " </s> </p>
<p> <s> Tundsin , kuidas ma näost punaseks läksin , kui Liisu tasakesi lausus : " Põle sa , laps , änam mind vaatama tulnd ega kedagi . " </s> </p>
<p> <s> Mulle ulatus nagu läbi udu kõrvu onu kärisev hääl ja ma venitasin vastuseks samamoodi : " Jääh Põle seda aega ka olnd . " </s> </p>
<p> <s> Liisu uuris : " Armas aeg , mes asja sa's tiid , et sul sugugist aega põle ? " </s> </p>
<p> <s> Kohmasin : " Kanu munetan ja lehte loen ja inimese jälga aan ja " </s> </p>
<p> <s> Liisu jäi jalapealt seisma , pani mulle käe raskelt õlale ja ütles katkimurtud häälega : " Ma tään küll , mespärast sa põle tulnd . </s> <s> Ega seda põlegi vaja rääki . " </s> </p>
<p> <s> Hariliku häälega ta seletas : " Ma oidsin sinu jaoss ikki reegisahvti . </s> <s> Ilmar vaaksus küll mu kallal , ikki et anna sahvti ja anna sahvti . </s> <s> Aga ma mette es anna . </s> <s> Mõtsin , et ehk laps tuleb ommetigi käima ja siss põle kedagi paremat suutäit tagavarass . " </s> <s> Ta vabandas : " Ilmar va igavene suur eluk , temal viil mõnda sahvti vaja ! " </s> </p>
<p> <s> Kujutasin ette pärgamentpaberiga pealt kinni seotud tüsedat tumepruunist klaasist kreegimoosipurki ja kuigi ma Liisule veel vastu püüdsin panna , hakkas süda ometi sulama . </s> <s> Otsisin mõttes kiiruga ettekäänet Liisuga uuesti sõbrustama hakkamiseks ja leidsingi : Ilmarile Liisu moosi ei andnud , annab mulle , kui ma ainult sinna suvatsen minna . </s> <s> Nüüd ei kõlbagi minemata jätta ! </s> <s> Ja kui ma juba lähen , siis ei tohi mind uuesti ära hirmutada . </s> <s> Leidsin ruttu , et pole midagi , minna võib . </s> <s> Kohe läks süda kergeks , endine äge rõõmutunne täitis uuesti rinnakorvi . </s> <s> Hakkasin keksides Liisu ees minema ja kuulutasin : " Mede mullik tapeti täna ära ! " </s> </p>
<p> <s> Liisu kurtis : " Või tede mullik juba tapetud Ei tää , kas piass õte mede vana oina ka ära tapma va' ? </s> <s> Ikki lähab siss väham eina lehma nina iist ära Sihande vaev on rinnus , ole kui üks timuk , tii testele surmaotsust . " </s> </p>
<p> <s> See tõsine vanainimeste jutt mulle ei meeldinud , püüdsin kõnelust teise suunda juhtida ning pärisin salajase kiiva ärevusega : " Ega Paula-Aime teil põle käind ? " </s> </p>
<p> <s> Minu heameeleks põlastas Liisu : " Sii laps änam kodu ei seisagi . </s> <s> Iga päe käib korra meil ära . </s> <s> Muku meelitab . " </s> <s> Liisu tegi peenikese hääle ja kilkas Aime kombel : " Tädi , tii ääd asja - tii kuuki ! " </s> <s> Ta tunnistas häbelikult : " Ma mõnikord ikki olen teind talle kah , ta ju veike alles . </s> <s> Tiin suured ülepannikoogid nigu latakad , siss lähab sii küpsetamine väha rutem . " </s> </p>
<p> <s> Jäin löödult vait ja peaaegu nägin , kuidas Aime jultunult Liisu köögis rasvast pruuni kooki pugib , ja mind polegi seal . </s> <s> Suurustasin neelatades : " Mina põle nii veike - mina kuuki ei tahagi . </s> <s> Mes mune raisata ! " </s> </p>
<p> <s> Liisu naeris suutäie , siis läksime tükk aega sõnagi lausumata . </s> <s> Liisu kohendas kaenla all kompsu , tema kepiots jättis teeraja äärde lumme ümmargusi auke otsekui puujala jälgi . </s> </p>
<p> <s> Meie aia taha jõudes arvas Liisu nagu kõheldes : " Olli nigu tahtmene tede puult läbi astu . </s> <s> Mõtsin , et ehk vanaema tuleb ka ühes , et lähme ingerlast vaatama . </s> <s> A' ku' tede rahvas täna mullikat tappis , siss ei tää , kas sünnibki teisa eksitama tulla ? " </s> </p>
<p> <s> Mind ajas segadusse sõna " ingerlast " . </s> <s> Millegipärast ma arvasin , et Liisu mõtleb " ingerlase " all mõnda õmblusmasinat . </s> <s> Selle vastu polnud mul kõige väiksematki huvi , aga et ma olin Aimest kuulda saades kindlalt otsustanud Liisuga jälle sõber olla , siis käisin talle tormiliselt peale : " Tule ikki ! </s> <s> Ei eksita kedagi ! </s> <s> Mina tahass küll , et sa tuled ! " </s> <s> Läksime lahtisest aiamulgust läbi ja kartulimaa äärt mööda õue . </s> </p>
<p> <s> Õues ei olnud ühtegi märki sellest , mis siin hiljuti toimus . </s> <s> Ainult lumi oli libedaks trambitud . </s> </p>
<p> <s> Liisu pani kepi seina najale , pühkis trepi peale pandud värskete kuuseokste peal hoolega jalgu ja kadus siis vöörusesse . </s> <s> Mina ei saanud aga teisiti , kui pidin kartusesegase uudishimuga hiilima aida ukse ette . </s> <s> Seal paistis kõik harilik , mitte ühtegi verepritset ei olnud maas . </s> <s> Uurisin küll hoolega lund , kuid ei näinud midagi . </s> <s> Peaasjalikult verepritsmed olidki s e e , mida ma pelgasin . </s> <s> Nüüd ei olnud s e d a küll kusagil , aga ümbrust ma veel päris ei usaldanud ka . </s> </p>
<p> <s> Panin tähele , et aidaukse ette oli võti jäetud , kuid uks ei olnudki lukus . </s> <s> Seda võis aru saada kitsast mustast praost ukse ja piida vahel . </s> <s> Nagu ma uksepragu märkasin , tundsin kaljukindlalt , et s e e asub nüüd aidas . </s> </p>
<p> <s> Selsamal hetkel kägises toauks , ema tuli tühja veepangega kolistades välja , nägi kohe mind ja käskis : " Tule ära säält aida juurest ! </s> <s> Mes sa vahid sääl ! " </s> </p>
<p> <s> Ema käsk kinnitas mu kartust . </s> <s> Nõudsin valvsalt : " Kas surnu on nüid aidas va' ? " </s> </p>
<p> <s> Emale tegi minu küsimus millegipärast nalja . </s> <s> Ta itsitas : " Ah , mes sa aad ! </s> <s> Mes surnu ! " </s> </p>
<p> <s> Ta kolistas kaevuketi ning pangedega ja ütles tüki aja pärast imelise iseenesestmõistetavusega , nagu oleks jutt ahjupuudest või seakartulitest : " L i h a on aita jahtuma pantud . </s> <s> Põle sääl muud kedagi . " </s> <s> Sealjuures pani ta täis pange korraks maha ja läks keeras aidaukse kärinal lukku . </s> </p>
<p> <s> Mulle tuli himu kedagi hirmutada või midagi puruks lüüa . </s> <s> Kukkusin ümber ema ringiratast jooksma . </s> <s> Kui ema minu eest veepangedega õnnelikult ära pääses , tormasin lauda juurde , tõmbasin ukse lahti ja kargasin sooja poolpimedasse lauta sisse . </s> </p>
<p> <s> Kanad tõusid parinal lendu , lammas kõpsutas minu hirmutamiseks jalga ja lehm vaatas mind sügavate lootusrikaste silmadega , otsekui loodaks ta minu käest kuulda palavalt oodatud sõnumit . </s> <s> Kõlistasin kahe käega tühja mullikalõõga ja röökisin lehmale iseäraliku õpetlikult-ulja julmusega näkku : " L i h a on aidas ! </s> <s> L i h a meie sööme ! " </s> <s> Kohe seejärel lõin laudaukse asjalikult kinni ja läksin otseteed tuppa . </s> </p>
<p> <s> Vöörusest lõi vastu pahvakas head praetud sibula ja krõbeda liha lõhna . </s> <s> Taldrikud ja noad-kahvlid olid juba toas laua peal . </s> <s> Onu istus ahjusuu ees , soojendas selga ning ajas Liisuga juttu . </s> <s> Minu käest ta küsis niisama suusoojaks : " No tüdrik , kos sina selle ilmatu aa ringi kooserdasid ? " ja käskis : " Mini vaata , mes nad sääl köögis nõiuvad , et ükskord süüma ei saa akata , " aga juba tuli vanaema kartulikausiga tuppa . </s> <s> Ema tõi teise kausi sousti sees ujuvate lihatükkidega ja pani selle neelatades keset lauda . </s> </p>
<p> <s> Sööma hakates oli alguses kuulda ainult nahinat , pärastpoole aeti juba juttugi . </s> <s> Ema lõikus liha minu jaoks väikesteks tükkideks ja tõstis sousti peale . </s> <s> Kõlgutasin laua all jalgu ja sonkisin kahvliga taldrikus . </s> <s> Oleks kangesti süüa tahtnud , aga miski nagu takistas . </s> </p>
<p> <s> Mulle tuli meelde isa jutt hulludest koertest . </s> <s> Hullu koera kõige tähtsam tundemärk on see , et ta ei saa neelata . </s> <s> Ennist väljal , kui ma koera mängisin , olin veel terve , aga näe , kodus läksin hulluks . </s> </p>
<p> <s> Ajasin hambad irevile ja jõrisesin omaette . </s> <s> Onu käratas : " Kuule , tüdrik ! " ning koputas noaga vastu laua äärt . </s> <s> Põrnitsesin teda altkulmu ja sonkisin salamahti taldrikus edasi . </s> </p>
<p> <s> Liisu vaatas ka minu poole ja naeris : " Kuda sina siss sihande vilets süüja oled ? </s> <s> Oriku Tiiu on kolme aastane vai põle sedagi , aga juba sõi piaaegu poole suurt siamaksa ära . </s> <s> Isi paks ja punane , jalad kõverad all . " </s> </p>
<p> <s> Liisu ütles justkui ühte , aga mõtles teist . </s> <s> Tundsin , et mina meeldin talle tegelikult rohkem kui see Oriku-Tiiu ja vaatasin võidukalt teiste poole . </s> <s> Teised sõid ja ei saanud midagi aru . </s> </p>
<p> <s> Vanaema küsis Liisu käest : " Ei tää , mes selle ingerinaese nimi õte olema piass ? </s> <s> Ütlevad ikki teist Sina-Iidass , aga kas sii Sina-Iida on siss peris ristinimi va' ? " </s> </p>
<p> <s> Liisu arvas : " No on vist ikki . </s> <s> On sihande vene mooduline nigu niid Naadad ja Maanad . </s> <s> Mede keeled ei paendu teisa välla ütlemagi . " </s> </p>
<p> <s> Vanaema imestas : " Ja sedaviisi tuleb inime tillukse lapsevaimuga võõrasse kohta ! </s> <s> Põle teesel muud asja ühes olnd ku üks päärätikust tehtud kompsuke . </s> <s> Ühe kaindla all olnd laps ja teese kaindla all va kassiroisk . " </s> </p>
<p> <s> Ema parastas : " Seda sii Augusti-ema oma suurest vaevast ja oolest sai - isi mini omast kodust ära nigu üks kurjategija ja võõras ilmaulgus pannasse sisse elama . </s> <s> Sii Vanatare on minu arust nüid viil pailu irmsam , kui ta tühjalt olligi ! " </s> </p>
<p> <s> Vanaema sai pahaseks : " Kos sa selle inimese's panna tahad , temal ka ingeke siis , ega ta luum ei ole ! " </s> </p>
<p> <s> Sain aru , et Vanatarele on üks võõras naine elama pandud . </s> <s> Räägiti " ingerlane " , " ingerlane " , ja see kõlas nii , nagu oleks sel naisel ilmtingimata olnud mingisugune salajane seos " Singeri " õmblusmasinatega . </s> <s> Nagu oleks seda sõna loetud õmblusmasina külje pealt . </s> </p>
<p> <s> Liisu seletas : " Mina pannin tema jaoss komsusse raasukse võid ja paar muna Ja värsked odrakaraskid kah . " </s> <s> Vanaema muretses : " Paness veikse poisi jaoss kedagi magust asja , aga põle Suhkrut on omalgi nõnda väha , et oia teist irmuga nigu mõnda maailmatu imeasja . " </s> </p>
<p> <s> Hõiskasin : " Pane sahariini ! </s> <s> Pane sahariini ! </s> <s> Saabki sitast lahti ! " </s> </p>
<p> <s> Vanaema käratas : " Lõuad ! " , aga otsis ometigi lauasahtlist välja peenikese halja plekktoru sahariinitablettidega ja ütles vabandavalt : " Kuule nüüd lapse lora . </s> <s> Tema seda sahariini mette ei kannata . </s> <s> Aga no ta ikki üks magus asi . " </s> </p>
<p> <s> Ta tõusis püsti ja ohkas : " Ega kedagi , lähan mässin tükikse liha paberi sisse . " </s> </p>
<p> <s> On hoiatas : " Ärge siss kauass ringi kolama jääge . " </s> </p>
<p> <s> Vanaema viskas ukse vahelt : " Kos meil ikki minna on . </s> <s> Siin oleme elu ära eland , siia sääb vähamalt surmgi järgi tulla . </s> <s> Mini ilma müüda ulkma , siss arvab , et kassa näe , vanamutt akas kartma , juuskis iist ära ! " </s> </p>
<p> <s> Kõõritasin hukkamõistvalt vanaema , aga pikalt surmast mõtlema polnud aega jääda . </s> <s> Libistasin ennast Liisust mööda , võtsin tasahilju nagist oma palitu ja ajasin selga . </s> <s> Viltide jalgapanek oli juba keerulisem . </s> <s> Kindlasti läks parem jalg jälle vasakusse vilti ja vasak paremasse , aga sellest ei olnud aega numbrit teha . </s> <s> Palitunööbidki said rutuga kinni pandud nii , et üks hõlm jäi teisest palju pikemaks ning kaenlaalused pigistasid . </s> </p>
<p> <s> Poetasin ennast tähelepandamatult õue ja ootasin nurga taga , kuni Liisu , vanaema ning Tommi lõpuks toast välja tulid . </s> <s> Siis kihutasin väravast välja , tanumat mööda üles Vanatare poole . </s> <s> Võsa varjus jäin jämeda kase taha seisma ja ootasin teisi järele . </s> <s> Nad tulidki kogu aeg kõminal juttu ajades ja läksid minu varjupaigast pahaaimamata mööda . </s> <s> Ainult Tommi jäi nendest maha , et kase juures jalga tõsta . </s> </p>
<p> <s> Jooksin teistele ähkides järele , aga kalossininad jäid teineteise taha kinni , nii et ma suure hooga käpuli lendasin . </s> <s> Püsti tõustes märkasin ma äkki oma marraskilekukutud peopesa ja pistsin täiest kõrist röökima . </s> <s> Silmanurgast nägin , et vanaema ja Liisu seisatasid ning vaatasid selja taha . </s> <s> Sörkisin nende poole nagu täieõiguslik teekaaslane ja soolaleivale mineja , aga mitte nagu salaja järelejooksja . </s> </p>
<p> <s> Päris lähedale ma neile igaks juhuks siiski ei läinud , jäin kaugemale seisma , näpud harali , üks palituhõlm poolde säärde , teine vaevalt põlvini , nägu punane . </s> <s> Nohisesin kõvasti ja lakkusin keelega katkist peopesa . </s> </p>
<p> <s> Kui vanaema käratas : " Tule seie ! " , arvasin , et ta tahab mind kinni võtta ja kaasatuleku eest karvustada ega liigutanudki . </s> <s> Vanaema kaebas : " Sääl nüid on ! </s> <s> Mini sihandse koeraga teste inimeste sekka ! " </s> <s> Ta tuli ise minu juurde ja hakkas mu palitunööpe lahti tegema ning õieti kinni panema . </s> <s> Pärast seda küürutas ta mu jalgade kohale , tonksas peoga põlve ja käsutas nagu lehma lüpsmise juures : " Näh , jalga ! " </s> <s> Vilte õigeks vahetades noomis ta mind : " Nüid aja aga kere kangess jah , siss on ää küll sind riide sätti ! </s> <s> Jalad nigu puualud all ! </s> <s> Minu pärast võid sa seie jäiagi , ega minul sust koerast ka kahju põle . </s> <s> Mõni saab ää saepuki . " </s> </p>
<p> <s> Kui lõpuks jälle edasi minema hakati , vedasin ma jalgu järel ja kandsin vanaema peale viltide vahetamise pärast vimma . </s> <s> Soolaleivale mineku juures tegi mulle head meelt peaasjalikult see , et kindlasti hakatakse seal midagi sööma . </s> </p>
<p> <s> Vanatare tammede juurde jõudes läksin vanaema kõrvale , lõin pea püsti ja panin kindad kätte . </s> <s> Kartsin , et paljaste kätega paistan sellele Sina-Iidale viimati liiga hilpharaka moodi . </s> </p>
<p> <s> Tammed ei kahisenud , vaid seisid sünges rahus . </s> <s> Nende oksaharude vahel lasus kohev lumi . </s> <s> Maas oli juba näha Sina-Iida jalajälgi . </s> <s> Kindlasti sõi ta siia elama tulles kohe roosipõõsa marjadest tühjaks . </s> </p>
<p> <s> Vanaema koputas uksele , kuid seest ei kostnud ühtegi häält . </s> <s> Kuulatasime natuke . </s> <s> Üksikud lumehelbed vajusid laisalt taevast alla , valge külm lagedus tahtis hinge kinni matta . </s> <s> Vanaema arvas : " Inime ehk magab . </s> <s> Lehmakonti põle , siapõrsast põle , ei tää , kas küttepuidki on . </s> <s> Mes sa sääl külma käe ikki istud , parem mini sängi ja maga nigu üks larin . " </s> </p>
<p> <s> Liisu pani ette : " Kui püüass aknest sisse vaadata " </s> </p>
<p> <s> Vanaema teadis : " Siss piab köögi aknest vahtma . </s> <s> Tema käe on pallalt küük ja köögikõrvane kammer . </s> <s> Teesed toad on kinni pantud . " </s> </p>
<p> <s> Läksime troppis köögiakna juurde ning püüdsime sealt sisse vaadata . </s> <s> Teised tõusid kikivarvule , mina ronisin suurte raskustega vundamendi ääre peale . </s> <s> Vildid tegid jalad kangeks ning paindumatuks . </s> </p>
<p> <s> Alguses ei näinud ma mitte midagi , aga siis panin käed kahele poole põski vastu ruutu ja kohe hakkas silm seletama . </s> <s> Pliidisuus punetas tuli , laua ääres liikus must inimesekogu . </s> <s> Mul hakkas uuesti seesama võõrastav kodukäija-tunne , mida ma täna juba tundnud olin . </s> <s> Panin ehmatusega tähele , et ka Liisu ja vanaema olid kodukäijate moodi . </s> <s> Nende pikad villased körtsikud hoidsid kangelt volti , mustadele pearätikutele kogunes lund . </s> <s> Mõlemil olid valged kompsud kaenla all ja peod kahel pool põski vastu külma tumedat aknaklaasi . </s> <s> Sikutasin vanaema ägedalt käisest , et ta liigutaks , aga mitte niimoodi tarretanult aknast sisse ei vahiks . </s> </p>
<p> <s> Läksime uuesti ukse juurde ja Liisu põrutas kõvasti kepiga ukse pihta . </s> <s> Ukse tagant ei kostnud alguses midagi , natukese aja pärast aga oli kuulda , kuidas vööruses kobistati . </s> <s> Uks läks kääksatades lahti ja pimedast vöörusest kostis heleda häälega öeldud sõnu , millest ma midagi aru ei saanud . </s> </p>
<p> <s> Vanaema ja Liisu trampisid jalgu , tõmbasid rätikusõlmed lõua all kõvemini kinni ning rääkisid püüdlikult ja kõvade häältega . </s> <s> Köögis jäin üksisilmi uurima seda võõrast naist , kes nii heleda ja peenikese häälega rääkis . </s> <s> Ta oli väikest kasvu ja kõhn nagu poisike , kõrvust saadik lühikeseks nüsitud valgete juustega . </s> <s> Jalas olid tal meestepüksid ja nende peal paigatud sitskleit . </s> <s> Mis mind ära ehmatas , oli aga see , et naermise juures paistsid tal suust väikesed hallid raudhambad , otsekui oleks talle vukssaag suhu pistetud . </s> </p>
<p> <s> Vanaema andis talle lihakompsu ja sahariinitoru . </s> <s> Liisu harutas karaski ja munad valge riide seest välja ning pani need laua nurga peale . </s> <s> Naise siniste silmaalustega nägu lõi särama , nagu oleks põseluude vahel tuli üles võetud . </s> <s> Ta ajas halli kassi tabureti pealt maha , sundis " Mened pois ! </s> <s> Mened pois ! " ja nihutas taburetti vanaema poole . </s> <s> Liisule pakkus ta häbelikult lüpsipinki istumiseks . </s> </p>
<p> <s> Laua peal seisis kauss koorega keedetud kartuleid , mis alles aurasid , tikutoos jämeda halli soolaga ja katkise puupeaga nuga . </s> <s> Sain aru , et meile tahetakse ka kartuleid ja soola pakkuda ning sosistasin vanaemale : " Ütle talle ometi , et meie ei taha ! " </s> </p>
<p> <s> Vanaema sosistas vastu : " Sii põle ilus ! " , hakkas rahumeeli kartulit koorima , kastis selle tikutoosi soola sisse ja sõi . </s> <s> Mulle tahtis Sina-Iida ise kartuli ära koorida , aga vanaema keelas : " Küll ta saab minu näpu vahelt , kui ta tahab ! " </s> <s> Tegin ennast madalaks ja pugesin vanaema õla varju . </s> <s> Pöörasin ennast koguni seljaga laua poole ja jälgisin kassi , kes pliidi ees tulepaistel tukkus . </s> </p>
<p> <s> Minu üllatuseks roomas lauaalusest pimedusest välja väike paksu näoga laps . </s> <s> Lapse riided olid tehtud saksa maskeerimismantlist - kohmakad sääre otsast kummiga kokkutõmmatud pikad püksid ja lühike kottis jaki . </s> <s> Need jäigad riided tegid roomamise juures tasast pahaendelist kahinat . </s> <s> Lapse valge ümarik ilma juusteta pea tuletas meelde sõduri pead . </s> <s> Ühes käes hoidis ta kõvasti halli kartulit . </s> <s> Laps lähenes süngelt , kulmud kortsus , kassile ja vajus talle võiduka rõõmukäginaga selja tagant peale . </s> </p>
<p> <s> Nüüd pöörasid ka laua ääres istujad päid . </s> <s> Liisu tegi : " Ot'sa nunnu ! " , vanaema kiitis : " Poiss nigu üks mürak ! " </s> <s> Samal ajal rõhus laps kõigest hingest kassi ja püüdis teda ära lämmatada . </s> <s> Lapse paljas pea tudises pingutusest , lapilised sõjaväeriided sulasid hämarikuga mornilt ühte . </s> <s> Kass näugatas tüdinult , aga küünistada ei viitsinud . </s> <s> Sina-Iida läks kiskus lapse kassi küljest lahti ja käskis : " Nouse ülle ! </s> <s> Nouse ülle ! " </s> </p>
<p> <s> Laps nohises ning püüdis ikka kätega kassi kobada , kuid röökima ei hakanud . </s> <s> Tal pöörati pea laua ning tagumik kassi poole ja anti tükk karaskit kätte . </s> <s> Siis hakkas ta naerma ja vehkis karaskiga . </s> </p>
<p> <s> Sina-Iida rääkis pooleli jäänud juttu edasi : " Siss temä puhuss - hleeba netu , rõõbu netu , Sinaida mened pois . </s> <s> Küll mia iksi . " </s> <s> Jutt venis ühetooniliselt ja haledalt , tuli hingitses pliidi all . </s> <s> Kindlasti tiksus suures toas ikka veel Augusti-ema kell . </s> <s> Hall kass lõi valjusti nurru , see kõlas täpselt nagu norskamine . </s> <s> Tema rahu ei kõigutanud miski . </s> <s> Isegi kotipoisid , lõõtspillimängija sant ega mahapõlenud maja korstnajalg kaugel võõrsil polnud seda kõigutanud . </s> </p>
<p> <s> Lapse pea hakkas uuesti laua alt paistma . </s> <s> Nüüd oli tal kartuli asemel karaskitükk peos ning suu ümber must rõngas . </s> <s> Kassi juurde jõudes asus ta teda jälle asjalikult lämmatama . </s> <s> Kass litsus kõrvad pea ligi ja norskas vihaselt edasi . </s> <s> Sina-Iida pööras sisseharjunud liigutusega lapsel uuesti otsa ümber , isegi jutt ei jäänud sellepärast soiku . </s> </p>
<p> <s> Nüüd kahistas laps laua all , matsutas ja mõmises omaette . </s> <s> Hakkasin nihelema ja tahtsin vanaemale just " lähme ära " ütelda , kui laps mu jalgu kobas . </s> <s> Ta lasi ennast rinnuli minu vildinina peale ja püüdis seda ära lämmatada nagu ennist kassi . </s> <s> Ehmatasin ja kargasin kääksatades eemale . </s> <s> Laps sai kogemata minu jalalt matsu , kukkus kummuli ja pistis jämeda häälega röökima . </s> </p>
<p> <s> Kõik kargasid püsti , kass pilutas silmi ja urises . </s> <s> Vanaema läks näost punaseks ja käratas mulle : " Sa äbemata elajas , sa lähad last jalaga lüüma ! " </s> </p>
<p> <s> Mul tuli nutt peale , puurisin ennast peadpidi vanaema jakisse ning röökisin lapsega võidu . </s> <s> Kogu mööda läinud pikk vereplekiline kodukäijapäev nirises mu silmist välja ja tilkus vanaema jakihõlma . </s> <s> Sina-Iida patsutas mind selja peale , põrandal liikus aga lapse valge sõduripea juba jälle kassi suunas . </s> <s> Vanaema lükkas mind enese ees välja tusasesse õhtuhämarikku . </s> </p>
<p> <s> Läks ühtelugu komistades vanaema ja Liisu vahel kodu poole . </s> <s> Läbi hõreda võsa vilkus suur madal täht . </s> <s> Vanaema lausus etteheitvalt : " Isi mõistad juba lugeda ja lähad veiksemat lüüma ! " </s> </p>
<p> <s> Liisu kinnitas : " Lööja jalg kasvab auast välla ja koerad kusevad pääle ! " </s> </p>
<p> <s> Vaatasin umbusklikult algul vanaema , seejärel Liisu otsa . </s> <s> Tunnistasin nende tippus rätikuid ja vanu luitunud silmi . </s> </p>
<p> <s> Järsku pistsin sõnalausumata jooksu , kihutasin hooga läbi lepiku , suure torkiva taevatähe alt läbi , jõudsin lõõtsutades meie lauda juurde ja ronisin redelit mööda üles . </s> <s> Pulk pulga haaval , samuti nagu siis , kui mullikat tapeti . </s> <s> Istusin luugi ette maha , võtsin kahe käega oma rinnakorvi ümbert kinni ja õõtsutasin ennast otsekui suure valu pärast edasi-tagasi . </s> </p>
<p> <s> Läbi luugiprao paistsid rasked lumepilved , võsad ja valged lagendikud - tuhm üksluine põhjamaastik , millele annavad värvi ja vaheldust ainult kuumad verepritsmed . </s> </p>
<p> <s> LUND SADAS VAHETPIDAMATA . </s> <s> Seda roogiti ja roogiti , aga kohe olid rajad jälle umbes . </s> <s> Kõneldi peaasjalikult lumest ning lumeuudistest . </s> </p>
<p> <s> Antsu buss oli linnast tulles lumme kinni jäänud . </s> <s> Meesterahvad kohendanud seljakotid selga ja hakanud jalgsi astuma , Ants ühes naistega istunud bussis ja vandunud . </s> <s> Pärast ta saanud õnnekombel linttraktori ja lasknud bussi lumest välja vedada . </s> <s> Nüüd ei võta siitkandi mehi bussi peale , ümiseb ainult läbi hammaste : " Te appi pussi lükkama es tule , kui abi vaja olli , jätsite mind lumesse maha , praegalt jätan mina teid . </s> <s> Te kuradi kampsunid ! " </s> </p>
<p> <s> Igaüks liikus nüüd enamasti ainult oma õues . </s> <s> Ainuüksi metsa tagant tõusvad korstnasuitsud andsid märku sellest , et ümbruses veel inimesi elas . </s> <s> Sumpasin iga päev aiamulgu juurde , seisin seal ja vahtisin umbetuisanud tee poole , kuni silmad kipitama hakkasid . </s> <s> Püüdsin väevõimuga omale isa kuju silme ette manada . </s> <s> Iga kord , kui olin pikka aega ühte punkti vaadanud , tundus , et kaugelt metsa äärest liigubki läbi lumesaju siiapoole üks must kogu . </s> <s> Ometi ei saanud see isa olla . </s> <s> Kui isa juba siinsamas üle välja metsa ääres hõlmu lehvitas , miks ta siis iialgi koju ei jõudnud ! </s> <s> Isegi raadio akud said tühjaks , aga isa ei tulnud neid täitmisele viima . </s> <s> Mootorrattaga sõita nüüd ei saanudki . </s> <s> Kas rongidki üldse käisid või oli raudtee kinni tuisanud ? </s> </p>
<p> <s> Tagatoa akna all seisis ema ja vaatas samuti tee poole . </s> <s> Ta valge nägu paistis selgesti läbi kardinapitsiaukude . </s> <s> Kui ma tuppa juhtusin tormama , kargas ta näost punaseks minnes akna juurest kõrvale ja kahmas ruttu kätte kas lõngakera , käärid või raamatu . </s> <s> Varjasime teineteise eest kiivalt oma kibedat ja pikka ootamist . </s> </p>
<p> <s> Esmaspäeva hommikul , kui aken alles vaevalt sinetas , viskas onu leivakoti selga , võttis kirve kaenlasse ja läks ära . </s> </p>
<p> <s> " Läks kauele Kõpu metste põhja puunormi tegema , " seletas mulle vanaema . </s> <s> Ootasin , kuni valgemaks läheb ja kui minu arust juba valge küll oli , tormasin välja vaatama , kuhupoole onu jäljed viivad . </s> </p>
<p> <s> Need läksid mulgust läbi , üle välja Liisu-toa poole . </s> <s> Just sinnapoole , kust isa pidi tulema . </s> <s> Kuidas said Kõpu metsade põhi , linn ja Kaansoo meierei , kus isa aparaati keevitab , kõik ühel pool olla ! </s> <s> Mulle paistis , et kõigepealt , justkui muuseas , tuleb linn , linna taga Kaansoo meierei ja kohe meierei tagant algab Kõpu mets , kus püssikuked naksuvad , kuusetüvest purskab verd , kui eksinud teekäija sinna kirve lööb , suured punkrid suitsevad , puude vahelt vilksatavad mustad kogud ja elatakse tontlikku elu . </s> <s> Alles see , kes Kõpu metsa põhjast välja jõuab , näeb Võidu väljakut Tallinnas ja Moskva Kremli , milledest ma palavalt unistasin . </s> </p>
<p> <s> Kaansoo meierei paigutasin igaks juhuks siiapoole Kõpu metsa , et isa kojutulek kindel oleks . </s> <s> Tampisin oma hallide ümmarguste viltidega lund ja luurasin ümbrust . </s> <s> Kodu poole vaadates oli kohe selge , et onu on ära ja isa ka veel ei tule . </s> <s> Paistis , et isegi õunapuud ja marjapõõsad on seda teada saanud ning lömitavad nüüd aralt aiaäärtes . </s> <s> Aga m i n a olin ju ometi kodus ! </s> <s> Tegin hirmsat häält , et marjapõõsaid julgustada ja näitasin metsale rusikat . </s> </p>
<p> <s> Sellegipoolest olid tulnud ühte kõrvalisse tallu mees ja naine , suur kelk järel , kelgu peal sängikott . </s> <s> Lumi kriuksus , taevas punetas , koer haukus , tuli võeti üles . </s> </p>
<p> <s> Võõrad seletasid suure häälega , et sängikott on korrutatud lõngu ja villaseid kangaid täis tuubitud , raske kui kurivaim . </s> <s> Ei tahaks ju teist metsa kuuse alla ka jätta . </s> <s> Neil kodu põles ära , see kraamikotike nende ainuke varandus ongi . </s> <s> Ega sääl kedagi roppu ega musta põle . </s> <s> Puhas värk . </s> <s> Lasku aga perenaine kott julgesti tuppa tõsta . </s> <s> Nemad ise peavad edasi minema , ei taha väga öö peale jääda . </s> <s> Neil siinkandis sugulased , annavad ehk hobust ja rege , siis saab hommikul hobusega kraami järgi tuldud . </s> </p>
<p> <s> Kelk pandi maja seina najale püsti , raske kott tassiti kahe mehe jõul tuppa ning visati ahju juurde maha . </s> <s> Võõrad tegid kobinal minekut . </s> <s> Peremees parandas lehmapäitseid , naine kraasis villu ja laps mängis põrandal maas ning ajas omaette juttu . </s> <s> Järsku jäi laps vait . </s> </p>
<p> <s> Natukese aja pärast tõstis naine pead , et vaadata , ega laps põrandale magama ei ole jäänud . </s> <s> Ta nägi : laps on kõhuli maas , vahib imeliku põnevil näoga võõrast sängikotti . </s> <s> Naisel tekkis õudne tunne , ta hõikas last tasakesi nimepidi . </s> <s> Laps hõiskas võidukalt : " Ema , näe ! </s> <s> Silm paistab ! " </s> </p>
<p> <s> Koti sisse oli lõigatud pilu ja sealt jälgis majalisi mõrtsuka silm . </s> <s> Mõrtsukas ootas , millal pere magama läheb ja tuli surnuks tehakse . </s> <s> Tule kustutamine toas pidi olema märguanne väljasvalvajatele . </s> <s> Majarahvas taheti ära tappa ja nende vara minema viia . </s> <s> Hobune juba puristas aia taga metsas . </s> </p>
<p> <s> See mõrtsuka silm jälgis nüüd igal õhtul minu liigutusi . </s> <s> Käsud " kassa tädile attehh ei ütlegi " ja " ütle onule ääd aega " kaotasid oma mõjujõu . </s> <s> Kes teab , mis tädi ja mis onu need on ! </s> <s> Võib-olla pesevad nad kodus käsi inimeserasvast tehtud seebiga ! </s> <s> Äkki on tädil keldris vorstivabrik ja onu elab metsas punkris ! </s> </p>
<p> <s> Kontpuu tagus õhtuti kuidagi liiga agaralt vastu akent . </s> <s> Öökull istus laudakatusele , ei läinud ajadeski ära , vaid andis kõva nokanaksutamisega kellelegi märku meie elust ja tegevusest . </s> <s> Tõstsin öö jooksul mitu korda pea padjalt üles ja kuulatasin . </s> <s> Kartsin , et kohe kuulen midagi ja sundisin mõttes vanaema , et talle köhahoog peale tuleks , või mis veel parem - et ta kööki jooma läheks , kiruks ja kopsikuga kolistaks . </s> <s> Hommikuti uurisin salamahti , kas õues lume peal ei ole kelgujälgi . </s> </p>
<p> <s> Õhtuti ei olnud kedagi koju oodata . </s> <s> Loomad talitati juba videvikus ära ja katsuti , et tuppa varjule saadi . </s> <s> Vanaema kraasis villu ja ema luges talle ette minu arust haruldaselt tüütut raamatut " Taaniel Tümmi tähelend " , kuni ta hääl kähisema hakkas ja hing kinni jäi . </s> <s> Siis peeti vahet , haigutati ja mõisteti raamatutegelasi hukka . </s> <s> Vahetevahel kargas Tommi keset vagusat lugemist haukudes jalule ja vahtis irevil hammastega üksisilmi ukse poole . </s> </p>
<p> <s> Kössitasin kõik need õhtud pooluniselt laua ääres nurgas , sile peerg ühes , nüri nuga teises käes , püüdsin omale puust mõõka teha ja pidasin teraselt silmas , et minu ja ukse vahele jääks alati ema . </s> </p>
<p> <s> Õige varsti peale onu äraminekut tuli kange külm . </s> <s> Ahju köeti iga päev kaks korda , hommikul ja õhtul , söögidki tehti ahjus . </s> <s> Kaev jäätus öösiti kinni . </s> <s> Ema toksis igal hommikul raske pootshaagiga jääd , peenikesed randmed punetamas , nägu vihane . </s> <s> Ta vinnas kaevust välja jäätükkidega segatud silmapesu- ja söögitegemisvee ning lehmajootmisvee ja mattis kaevu vanade palitutega pealt kinni . </s> <s> Õhtuks oli vesi ikkagi jääs ja ema pidi jälle pootshaagi kätte võtma . </s> </p>
<p> <s> Oli eriti külm õhtupoolik . </s> <s> Lund enam ei sadanud , taevas muutus selgeks ja roheliseks . </s> <s> Lumised metsad kerkisid kõrgele otsekui kaljumäed , nad hõõgusid tumesiniselt ja tuletasid meelde postkaarti " Norra fjord kuuvalgel ööl " . </s> <s> Tardunud lumelagendikud pildusid värvilisi sädemeid , õhk oli kui habemenuga . </s> </p>
<p> <s> Puuriidaaseme ees kõvaks tambitud lumel põlvitas vanaema ja kangutas riidapõhjast lahti üksteise külge kinnikülmunud halge . </s> <s> Tema mustjashalli kookus piha peal istusid kaks tihast ja soojendasid jalgu , nagu oleks meie õues ennemuistne aeg . </s> <s> Vanaema liigutas aeglaselt käsi , otsekui õnnistaks ta kedagi või püüaks õngega kalu . </s> <s> Ta hurjutas puid : " Te saadana ihuinged , te põle mette puu muudugi ! </s> <s> Nigu oina pääd ! " </s> </p>
<p> <s> Ta korjas lumised halud sülle , ajas ennast ohkides üles ja läks toa poole , konksus varvastega tihased ümber pea tiirlemas . </s> <s> Kui uks vanaema järel kinni vajus , vuristasid nad uksepraost tõusvas valges aurupilves tiibu ja kadusid siis räästa alla . </s> <s> Ootasin trepi peal natuke aega , et nad räästa alt välja tuleksid ja mulle selga istuksid , aga nad ei tulnud . </s> <s> Läksin ka tuppa . </s> </p>
<p> <s> Seal lõi vanaema kuiva kasehalu küljest pilpaid ja tegi tuld ahju . </s> <s> Ema istus onu sängi äärel ja koogutas ennast edasi-tagasi . </s> <s> Kui niisked puud ahjus juba tuld võtsid ja kiunuma hakkasid , ajas vanaema ennast sirgu ja lausus : " No nüid on siss puud läbi ! </s> <s> Täna õhta viil sai tule ahju panna , aga mes ommen piab tegema , seda mina ei tää . " </s> </p>
<p> <s> Ema kähvatas : " No kissi seda täädis , et sii Hans mitu nädalit ära on . </s> <s> Mina küll obest küskma ei lähä ! </s> <s> Siss räägivad jälle , et Hans põle minule kättemaksuss puid kodu toond . </s> <s> Et mina soendan aga ahju taga perset ja aan Hansuga jonni , isi kedagi asja teha ei aita või kuda sii Laine olli rääknud . " </s> </p>
<p> <s> Vanaema käratas : " Akkab aga jälle oma Lainega ! </s> <s> Kas sina isi juures ollid , ku' ta rääkis ! " </s> </p>
<p> <s> Ta toppis ahju puid juurde ja arutas alandlikult : " Ega põle kedagi teha . </s> <s> Piab siss katsma kelguga natukse puid tuua . </s> <s> A' minust põle toojad , põle jalgu all , pallad pakud . " </s> </p>
<p> <s> Ema arvas niisama alandlikult , ennistist turtsakust heaks tehes : " Siss ma pian täna õhta jälled sisse aama . </s> <s> Kissi seda tääb , mes ommen on , viimati jälle sadab ja tormab . " </s> </p>
<p> <s> Mõtlesin Koplimetsa peale , kus seisid meie puusüllad . </s> <s> Olin ise nende ülesladumise juures olnud . </s> <s> Siis kahisesid ümberringi hiirekõrvul kased , kirju liblikas lendas ja kirikukellad lõid . </s> <s> Vanaema teadis , keda maeti . </s> <s> Ta luges pooliku puusülla juures issameiet , nagu oleks see puusüld värske haud . </s> <s> Ta ei teinud välja isegi minu mõnitavast kisast " kirikupapp ! kirikupapp ! " </s> </p>
<p> <s> Praegu aga sosistas ema kaeblikult ja salapäraselt : " Ega põle küll ääd tahtmest sinna minna Sääl võib nüid peris irmus olla , põle iirt ega arakad ümmerringi " </s> </p>
<p> <s> Vanaema õpetas : " Võta laps seltsiss , ta ikki üks elus ing ! " </s> </p>
<p> <s> Olin harjunud , et mind alati metsa kaasa võeti , ükskõik kas mindi talvel luuaraage tooma või suvel heinamaale . </s> <s> Metsas minu tähtsus tõusis . </s> <s> Ema kuulatas kahinaid ja vahtis põõsastesse . </s> <s> Mina olin tema puss , revolver ja tääk . </s> <s> Metsas oli mulle kõik lubatud , peaasi , et ma ainult ära ei läheks . </s> <s> Metsaheinamaad kajasid suvel minu lõugamisest . </s> <s> Tundsin kanget igavust , pildusin heina riisuvat ema paakspuumarjadega ja jõrisesin raevukalt : " Lähme ära ! </s> <s> Lähme ära ! " </s> <s> Metsas esitan ma jultunult tingimusi , mida kodus tuli kahetsedes täita . </s> </p>
<p> <s> Ahi ajas suitsu sisse ja punane õhtukiir pani jää aknaklaasil sätendama . </s> <s> Ema sidus mulle salli suu ette , see torkis ja läks väljas silmapilk paksult härma . </s> <s> Lai reetaoline veokelk toodi kuurist õue , sinna peale visati köis ja lumelabidas . </s> <s> Meelitasin Tommi toast välja . </s> <s> Ta nuuskis kelku ja tõstis kelgupära peale jalga . </s> <s> Ema pragas , nutt kurgus : " Mesasja sa mässad selle koeraga ! </s> <s> Nüid kuskis köied täis ! " </s> </p>
<p> <s> Mina hädaldasin : " Ei kusknud ! </s> <s> Mes sa kärad temaga ! " </s> </p>
<p> <s> Tommi aeti koju tagasi . </s> <s> Kelk liikus ema järel lohinal väravast välja . </s> <s> Võsa vahel oli teepõhi veel tunda , aga kohe , kui me kuusikusse keerasime , vajus ema poole kintsuni lumme . </s> <s> Ta juuksed tulid rätiku alt välja , otsaees läikisid higipiisad . </s> <s> Lumine seelik hakkas varsti kõvasti kobisema . </s> <s> Selle alumise ääre külge tekkisid väikesed hiilgavad jääpurikad , mis nägid välja nagu klaashelmed . </s> </p>
<p> <s> Ma ei saanud kuusiku vahel enam edasi ega tagasi , vajusin kaenlaaukudeni lumme ja ähkisin . </s> <s> Ema tagandas kelgu vaevaga minu poole ja käskis mul peale istuda . </s> <s> Ta võttis lumelabida ja hakkas teed sisse ajama . </s> <s> Kaugemal kuusikus , laiade kuuseokste varjus ei olnudki lumi enam nii väga sügav . </s> <s> Libisesin kelgu pealt maha ja vähkresin salamahti ema selja taga lumes . </s> <s> Litsusin näo vastu lund ja püüdsin nõnda tee peale oma ninajälge jätta . </s> <s> Ahmisin lund suhu , kuni hammastel külm hakkas . </s> <s> Siis ronisin kelgu peale tagasi , tardusin paigale nagu kivi ja virisesin : " Ema , mul ammad külmetavad ! </s> <s> Mini ometi rutem ! " </s> </p>
<p> <s> Kui kelk jälle edasi liikus , nõudsin : " Noh , akkame pääle ! </s> <s> Mes kuurmaga me lähme ? " </s> </p>
<p> <s> Selle mängu olime me emaga juba ammu poolkogemata välja mõtelnud . </s> <s> Kumbki pidi nimetama mõne eriti veidra koorma ja teise sellega üle trumpama . </s> </p>
<p> <s> Ema arvas loiult : " Kollikuurmaga ! " </s> </p>
<p> <s> Tarvitses tal ainult nimetada ükskõik millist koormat , kui mina juba kõõksusin ning väänlesin naeru käes . </s> <s> Tahtsin ema suust iga hinna eest rumalusi kuulda . </s> <s> Kiljusin itsitades : " Ütle , et kanasitakuurmaga ! " </s> </p>
<p> <s> Ema kordas sõnakuulelikult : " Mina lähan kanasitakuurmaga . " </s> </p>
<p> <s> See kõlas tema suus väga kõditavalt . </s> <s> Hõiskasin : " Aga mina lähan pissuaisukuurmaga ! " ja sundisin kohe suure põnevusega : " Ütle sina nüid : kuseaisukuurmaga ! " </s> </p>
<p> <s> Ema ütleski . </s> </p>
<p> <s> Veeresin kelgu pealt maha ja olin naeru kätte lämbumas . </s> <s> Sumpasin emale järele ja lunisin : " Mes kuurmaga sa nüid lähad ? " </s> </p>
<p> <s> Ema arvas siivsalt : " Köha- ja nohukuurmaga ! " </s> </p>
<p> <s> Ähvardasin : " Ma lükkan sind ümmer ! " </s> </p>
<p> <s> Ema aga hakkas juba mängust tüdinema ja pahuraks minema . </s> <s> Ta hoiatas : " Aitab nüid küll ! </s> <s> Niipailu naarda põle ää ! " </s> </p>
<p> <s> Sundisin ikkagi : " Ema , ütle üksainuke kuurem viil ! </s> <s> Ütle : koerasabakarvakerakuurem ! " </s> <s> Kuid ema jäigi vait . </s> <s> Ta kuulatas midagi ja vahtis ringi . </s> <s> Teadsin , et ema tujud muutuvad ruttu - sõnakuulelikust naljategemisest jonnaka kiusuni oli alati väga väike vahemaa . </s> </p>
<p> <s> Ta sikutas visalt kelku läbi paksu kuusiku . </s> <s> Seelik kobises kaeblikult ja jääpurikad seelikusabas klõbisesid . </s> <s> Uurisin salajase rahutusega ema vesist ninaalust ning ümmargust pahast koolitüdrukunägu . </s> <s> Tundus , et ma pean teda ainult tähelepanelikult vaatlema ja kohe saan ma midagi tähtsat enda kohta teada . </s> <s> Ajasin silmad nii jõlli kui sain ning hoidsin neid ilma pilgutamata nii kaua pärani , kuni vesi silma tuli , otsekui oleksin ma tõtt vaadanud vilunud tõevaatajaga . </s> </p>
<p> <s> Hakkasin tumedalt aimama , et ema võib-olla ei olegi veel kuigi vana ega tugev , isegi osa riideid on tal surnud tädi omad ja kelk on tema jaoks ilma puukoormatagi ülearu raske . </s> <s> Sumasin kelgu järel lumes , hoidsin palitusaba üleval , et see jalgu ei jääks , ja tahtsin palavalt ning reetlikult omale tähtsamat ema ; vähemalt külanõukogu sekretäri , kellel on nahkpöidadega vildid , muhv ja siidisukad ja keda kõik kardavad . </s> <s> Põlgasin ära veresideme , olin valmis seda silmapilk katki rebima ja vahetama jänesenahkse kasuka ning valgete põlvikute vastu . </s> <s> See tunne tegi mind kohmetuks ja häbelikuks , otsekui oleks mind kurja pealt kätte saadud . </s> <s> Vaatasin uuesti emale uurivalt näkku . </s> <s> Mul hakkas korraga hirm , et ta läheb ära ja jätab mind metsa nagu vaene puuraiuja oma lapsed . </s> </p>
<p> <s> Müksasin teda peaga ja nurrusin südilt , nagu poleks mingit reetmist toimunudki : " Ema , kas sa tääd , ma olen tähele pand , et linnukered on ühest tükist nigu triikrauad ! " </s> </p>
<p> <s> Ema tõmbas salli mulle uuesti suu ette ja sidus selja taha kõvasti sõlme . </s> <s> Sellest võis aru saada , et ta on endine ja pole minu juures mingit reetmist tähele pannud . </s> <s> Jalased krigisesid kalgilt ja kuuseokste vahelt paistsid ühekorraga kuu ning päike . </s> </p>
<p> <s> Lageda peal seisid puusüllad nagu kindlused , kõrged ja valged . </s> <s> Seda tumedamad olid kuused nende taga . </s> <s> Ema võttis lumelabida jälle kätte ja ajas lund kelgu eest kõrvale . </s> <s> Sülla juurde jõudes tõusis ta kikivarvule ning kangutas kõigest jõust ülemisi , paksu lume all olevaid halge . </s> <s> Alguses ta ei saanud ühtegi kätte , pärast aga varises terve riidaots korraga maha . </s> <s> Ema ladus puud hoolega ja ükshaaval kelgu peale , tegi koormat ja ei pannud tähelegi , et riida nurga juurde viisid sügavad , juba pooleldi täis sadanud saapajäljed . </s> </p>
<p> <s> Edvistasin : " Ema , siin on karu jälled ! " </s> </p>
<p> <s> Ema lausus pahuralt : " No las nad olla ! </s> <s> Mes sa vahid neist ! " ja jäi äkki ise uudishimulikult riidast maha varisenud halge vaatama . </s> </p>
<p> <s> Pärisin põnevusega : " Mes sa näed sääl ? " </s> </p>
<p> <s> Ema ajas käe puude vahele ja tõmbas sealt välja valgesse pitsotsadega käterätikusse mässitud kompsu . </s> <s> Käterätiku seest paistis kollakas pergamentpaber . </s> <s> Pergamendist tuli minu suureks pettumuseks välja ainult üks käntsakas seapekki . </s> <s> Silmitsesin seda halvakspanevalt . </s> <s> Vingusin : " Mespärast meie alati siuksid asju leiame ! </s> <s> Mespärast meie püssa ei leia nigu teised leiavad ! " </s> </p>
<p> <s> Ema püüdis kompsu saamatult puude vahele tagasi pista ja vahtis kogu aeg ringi . </s> <s> Päike oli juba looja läinud , taevas punetas puulatvade taga . </s> <s> Ehakuma ja kuuvalgus nõrgusid koos läbi kaharate kuuseokste . </s> <s> Väike lagendik muutus puuvarjudest musta- ja valgetriibuliseks . </s> <s> Kuusetüvede taga varjus võisid hinge kinni pidades seista punkrimehed ja vaadata , mis me nende pekiga teeme . </s> </p>
<p> <s> Tahtsin silmapilk koju tormata ja kuulutada : " Vanaema , vanaema , mede puusülla sisse olli pantud suur pekitükk ! " , selle asemel pidin ootama , kuni ema puukoorma köiega kuidagimoodi kinni sidus . </s> <s> Ema käskis mul kelku tagant lükata , kuid see polnud sugugi kerge . </s> <s> Köis , mis koormat koos hoidis , venis järjest lõdvemaks ja lõppude lõpuks hakkasid halud laiali vajuma . </s> <s> Nahk vateeritud palitu ja paksu kampsuni all läks märjaks , sall suu ees oli üleni härmas ja silme eest venisid aeglaselt mööda osavõtmatud metsapuud . </s> <s> Läbi võsa juba paistis , kuidas vanaema läks laternaga lauda poolt toa poole . </s> </p>
<p> <s> Ema jättis kelgu seisma , tahtis nagu köit kõvemini kinni tõmmata ja maha kukkunud halge üles tõsta , aga purskas järsku nutma ja sumas otse läbi lume kodu poole . </s> <s> Tema järel liikus lühike hall vari . </s> </p>
<p> <s> Ma ei jõudnud emale kuidagi järele , palitunööbid kargasid lahti ja kalossid tulid viltide otsast ära . </s> <s> Viimases hädas viskasin ennast kõhuli lumme , tampisin jalgu vastu maad ning möirgasin luust ja lihast läbitungiva häälega . </s> <s> See kajas kaugele üle sätendava lume ning sundis mind ennast ehmatusega üles kargama ning kogu jõudu kokku võttes läbi lume koju sumpama . </s> <s> Aimasin südamepõhjas , et kelk ja puukoorem veetakse lõpuks niikuinii koju , kuid minu vildikalosse ei nähta enam kunagi . </s> <s> Teadsin juba , et kõik asjad , mis lumme kukuvad , jäävadki kadunuks . </s> <s> Kevadel sulab karjamaalohkudest välja roikaid ja lambalõualuid , mida seal sügisel nagu ei olnudki , kuid mitte kunagi ei tule lume alt nähtavale ühtegi kinnast , nuga ega ninarätikut . </s> <s> Tont need viib . </s> </p>
<p> <s> Kodus ahjunurgas istus ema ja töinas : " Sii on nigu meelega tehtud ! </s> <s> Tahvad meid süidlasess teha , et meie oleme metsa süia viind ! " </s> <s> Ta kõigutas ennast edasi-tagasi ja needis heleda häälega : " Sa Võtiksaare vanaeit ! </s> <s> Tütred ei pia sul mehele saama ja isi piad sa ära kuivma ! " </s> <s> Lamp suitses jälle , Tommi silmad hiilgasid sängi all , ema seelik sulas ja tema tooli alt voolas tume oja ukse poole . </s> <s> Ma ei pidanud vastu , põrutasin jalga vastu maad ja nõudsin : </s> </p>
<p> <s> " Ema , nea viil ! </s> <s> Mulle niidmine nii miildib ! " </s> </p>
<p> <s> Vanaema seisis , selg vastu ahju , käed kõhu peal risti ja vahtis muiates maha . </s> <s> Ta lausus nagu muuseas : " Võtiksaare-vanaeidel põlegi jo tütrid . " </s> </p>
<p> <s> Ema pühkis käisega nina ja ahastas : " Nüid ei sünni änam ükski asi , mes mina tiin Nüid ei mõista änam niidi kah Muid niidmisesõnu põlegi ! </s> <s> Mina muid sõnu ei tää ! </s> <s> Ikki üteldse , et tütred ei pia sul mehele saama ja isi piad sa ära kuivma . " </s> <s> Ta purskas uue hooga nutma ja pani käed näo ette . </s> </p>
<p> <s> Läksin tema juurde , lükkasin teda ja parastasin : " Isi oled süidi ! </s> <s> Mes sa jätsid must maha ! " </s> </p>
<p> <s> Mulle tulid meelde kadunud kalossid , mis tont nüüd viib ning ma purskasin nutma niisama haledasti kui emagi . </s> </p>
<p> <s> Nõudsin haleda tönniga taga oma kirjutuspaberit ja -lauda , raamaturiiuleid ja pliiatsit , kuid need kasvasid alles puudena metsas . </s> <s> Polnud lootustki , et nad niipea maha võetakse ja neist midagi tegema hakatakse . </s> <s> Ja kui ka midagi seesugust tehti , siis teistele , vanadele ja suurtele . </s> <s> Minu jaoks valmistati kummist kukkesid ja kõvu pruune sandalette ning trükiti raamatut " Sulepallid " . </s> <s> See oli ka kõik , mida elu mulle lähemas tulevikus pakkuda võis . </s> </p>
<p> <s> Toas haises petrooli ja lumiste riiete järele . </s> <s> Vanaema oli vahepeal välja läinud . </s> <s> Ema nuuskas nina , pühkis silmad asjalikult kuivaks ja hoiatas mind : " Ole nüid ää laps , ära ulu ! </s> <s> Me lähme toome vanaemaga kelgu kodu , varsti tuleme tagasi . </s> <s> Tommi jääb ka sulle seltsiss . " </s> </p>
<p> <s> Kohe , kui ema oli vöörusesse kadunud , jätsin nutmise järele , jõrisesin veel natuke aega tasakesi ja püüdsin omal uuesti meelt haledaks ajada , aga isegi kalosside peale mõtlemine ei aidanud enam . </s> <s> Sikutasin kahe käega oma halli lendurimütsi lõuaaluseid paelu . </s> <s> Need olid umbsõlme läinud ega tulnud kuidagi lahti . </s> <s> Tuba oli viimaste puudega väga palavaks köetud , tundsin , kuidas higinired mööda kõrvataguseid alla jooksid . </s> <s> Kiskusin puhisedes vildid jalast ja palitu seljast ning viskasin need kiuslikult mööda tuba laiali . </s> <s> Palavust see suurt ei vähendanud , selga jäi veel paks kõrge kraega kampsun . </s> <s> Krae surus tihedalt vastu kaela ja ulatus kõrvuni , mütsiserv kadus kuklas krae alla . </s> </p>
<p> <s> Võtsin hädaga sahtlist käärid ja lõin omale krae vahele . </s> <s> Lõikasin mütsipaelad ühe ropsuga läbi , viskasin mütsi sängi alla ja vaatasin võidukalt toas ringi . </s> <s> Mustad aknaruudud läigatasid rasvaselt . </s> <s> Emast ja vanaemast polnud veel midagi kuulda . </s> <s> Sängi serva alt paistsid minu vildid otsekui kellegi jalad ja ma uurisin neid natuke aega umbusklikult . </s> <s> Tommi tegi , nagu otsiks ta erapooletult kirpe , aga tegelikult pidas ta minu liigutusi kogu aeg altkulmu silmas . </s> <s> Peaasjalikult tegid talle muret käärid , mis mul käes lõgisesid . </s> </p>
<p> <s> Järele mõeldes otsustasin ometi Tommi sabakarvad alles jätta ja astusin raskel harjunud sammul lillelaua juurde , kus seisid aaloed ja kaktused . </s> <s> Mõnedel lehtedel võis näha vanu arme , pärit mõnest minu eelmisest salajasest rüüsteretkest . </s> <s> Ülearu äratorgitud aaloele ma halastasin , öeldes : " No ää küll , sind ma täna ei puudu , " lihavat kaktust meelitasin salalikult nagu koera : " No ära nüid karda , ilus lill , ega ma sulle kedagi ei tii ! " ja kui lill mind minu arust juba uskuma hakkas , lõin käärid kähku tema õrna lihasse . </s> <s> Paksudest tolmustest kaktuselülidest valgus välja kibedaid ja selgeid verepisaraid . </s> </p>
<p> <s> Õuest kuuldus hääli ja samme . </s> <s> Libistasin käärid sahtlisse , istusin kolinal laua äärde , tõmbasin küüru selga ja hõõrusin peoga kintse . </s> <s> Kogu mu olek väljendas äraandlikult igivana " mina-pole-midagi teinud " . </s> </p>
<p> <s> Uksed löödi pärani , väljast tungis vuhinal sisse pinev pakaseöö . </s> <s> Ronisin selle eest laua alla peitu ja jäin Tommi selja taha varitsema . </s> <s> Silmapiirile ilmus vanaema lumine körtsikusaba ja ema hallid villased sukad . </s> <s> Nende järel tulid vöörusest mustad tanksaapad , jäätanud püksisääred ja pikad tumedad palituhõlmad . </s> <s> Litsusin selja vastu lauajalga ja hoidsin kahe käega Tommi lõugu igaks juhuks kinni , et ta haukuma ei saaks hakata . </s> <s> Keegi ei ütelnud midagi , kõik tammusid niisama , köhisid ja nuuskasid nina . </s> <s> Lõpuks läks vanaema vöörusesse ja pani välisukse haaki . </s> </p>
<p> <s> Võõras tõstis palitusaba üles ja istus raskelt laua äärde toolile . </s> <s> Tema saapad kopsisid otse minu nina all . </s> <s> Nende korralikult paigatud ninadest tõusis vänget saapamäärde haisu . </s> <s> Tommi nuusutas võõra pükse ja liigutas loiult , tutvuse poolest saba . </s> <s> Ta kere vajus lõdvaks , ta ajas esimesed käpad sirgu , pani nina nende vahele ning jäi tukkuma . </s> </p>
<p> <s> Keegi ei rääkinud ikka veel midagi . </s> <s> Maani küündivad palituhõlmad võpatasid vahetevahel kahel pool toolijalgu ja katsid peaaegu terve minu väljavaate täiesti kinni . </s> <s> Neist kerkis külma paberossisuitsuhaisu , kuid need ei tundunud olevat kuigi kardetavad , olid nagu tuttavadki , ja äratasid koos paigatud saapaninadega isesugust haledust . </s> </p>
<p> <s> Siis krõbises võõra käes tikutoos , ta kobas palitutaskus ja tõi pika taskupõhjas tuhnimise järel nähtavale tuhmi plekkportsigari , aga käsi liikus nii kohmakalt , et portsigar lahti läks ja suitsud põrandale laiali sadasid . </s> <s> Tool kääksus , laua ääre alla ilmus Vana-Ilvese nägu , prillid üles otsa ette lükatud , silmaterad mustad ning laiad . </s> <s> Ta võttis kobamisi maast üles ainult ühe suitsu ja vaatas mulle sealjuures otsa , aga ometi ei näinud . </s> <s> See rabas mind . </s> <s> Kui see poleks olnud Ilves , vaid vanaema , oleksin ma vaimustusega nõudnud : " Tii viil ! " </s> </p>
<p> <s> Tundsin ennast nüüd igati kaitstuna . </s> <s> Ümber laua istusid omainimesed ning Ilves , tuba oli soe , lamp põles . </s> <s> Olin nii kindlalt jalasäärte ja seelikusabade taha varjatud , et isegi igav hakkas . </s> <s> Toas oleks võinud midagi ka toimuda . </s> <s> Näiteks surm , keda Vanatare-Juuli kartis ja vanaema ei kartnud , oleks nüüd võinud ennast korra näidata . </s> <s> Ta oleks võinud praegu väga vabalt ahju juurest hiina kase poole minna , sest ahi ja hiina kask jäid lauast kõige kaugemale . </s> <s> Vahtisin põnevusega ahju poole , nihelesin ja meelitasin mesimagusa sosinaga surma nagu Tommit : " Tule nüid välla , ilus luum , no tule nüid ! " </s> </p>
<p> <s> Vanaema käratas : " Kuss ! </s> <s> Mes sa mürad sääl ! " </s> </p>
<p> <s> Minu imestuseks teadis ta ilma laua alla vaatamatagi , kus ma olen . </s> <s> Surma väljameelitamist pidas ta aga harilikuks ulakuseks ! </s> </p>
<p> <s> Vana-Ilves lausus ohates : " Saame lapsest aru . </s> <s> Laps lahutab oma meelt . </s> <s> Kui meie kõik praegu seda võiks ! " </s> </p>
<p> <s> Vanaema küsis sõjakalt : " Mespärast siss meie ei või ? " ja andis emale käsu : " Tuu igaühele tükk suhkurt ja sii segatilgapudel säält õmmelusemasina tagalt . " </s> </p>
<p> <s> Suurde ärevusse sattudes ilmusin elusuuruses laua alt välja ja sattusin uuesti Vana-Ilvesega silm silma vastu . </s> <s> Nüüd ta nägi mind . </s> <s> Ütlesin väärikalt kõhtu õieli ajades talle tere . </s> <s> Mul hakkas hirm , et äkki Ilvese nähes mulle ei tilgutatagi suhkru peale segatilku . </s> <s> Ilves võttis põuetaskust mustjashalli õhukese ajakirja , andis mulle ning vabandas : " Ei ole ühtegi lapsepärast raamatut ühes . </s> <s> Siin on pildid ka sees . " </s> </p>
<p> <s> Ema tõi suhkrutükid ja ladus need vanaema ette ritta . </s> <s> Vanaema tõmbas omale lambi lähemale , pani prillid ette ja tilgutas väriseva käega väikesest pruunist pudelist iga tüki peale kolm jämedat tilka . </s> <s> Kõik vaatasid lakke ja pistsid suhkrutükid ühekorraga suhu . </s> </p>
<p> <s> Nihutasin ennast matsutades laua äärde lambivalgusse , ronisin põlvili toolile ja tundsin ajakirja " Pilt ja Sõna " kaante libedusest ning segatilkadega suhkrutüki kibedast magususest täiesti ühesugust mõnu . </s> <s> Silmad lugesid : " On saabunud suurim pidu , lauluaeg on käes - nõukoguliku Eesti kümnes aastapäev " , kõrvad aga kuulsid : " Põle muud kui õnne tänada ! </s> <s> Oleks ma veerand tundi varem läbi metsa tulnud , oleks just haarangu tule alla jäänd . " </s> </p>
<p> <s> Vanaema päris morni uudishimuga : " No kas olli ka pailu püssimehi ? " </s> </p>
<p> <s> Ilves vastas häbelikult : " Mu prillid läksid ühtelugu uduseks , ma pimedas ei näinud nii hästi . </s> <s> Aga metsa ääres olid mehed ahelikus ja ilma tuledeta veoauto seisis tee pääl . " </s> <s> Ta pidas vahet , võttis prillid eest ära , uuris neid ja kõigutas imestusega pead : " Miilits jõudis mootorrattaga mulle metsa vahel järgi , tema rääkis , et punker olnud tühi , kardavad , et mõni on haarangust kuulda saanud ja sõna käinud viimas . </s> <s> Nüüd hakkab uurimine . </s> <s> Oli arvamine , et see on ainult peibutusepunker , et õiget punkrit veel ei täägi , kus see on . </s> <s> Inimene on kaval loom , surmahirm teeb inimese väega kavalaks ! " </s> </p>
<p> <s> Ema vahtis kohkunud näoga Ilvesele suhu , tuli lambis vurises ja kell lõi . </s> <s> Vanaema võttis korvist lõngakerade ja pooliku suka juurest oma lauluraamatu ning ütles Vana-Ilvesele kindla tumeda häälega : " Minu tahtmene on , et te nüid loess nende inge iist , kis täna õhta viil oma otsa es leia , aga kel sii iis seisab . " </s> </p>
<p> <s> Tema jämedate konksus sõrmede vahele kadus must lauluraamat peaaegu täiesti ära , kuid Ilvese kollakasvalges käes lõid selle kullatud ääred kurjakuulutavalt ja võimukalt hiilgama . </s> <s> Ilvese prillid sähvatasid tulevalgel , ta hakkas sügava häälega lugema , vanaemale , mulle ja emale kordamööda küsivalt otsa vaadates : " Keset surma hirmsaste põrguhaud meid kiusab ; kes meid sest teeb vallale ? </s> <s> Kes sest hirmust peastab ? </s> <s> Sa , Issand , ainuüksi . </s> <s> Küll Sina armust halastad , kui on raske meie patt . </s> <s> Püha Issand Jumal . </s> <s> Püha vägev Jumal . </s> <s> Ärgu põrgu riisugu lootust meie südamest . </s> <s> Kürieleison . " </s> </p>
<p> <s> Vanaema näost paistis , et ta on Võtiksaare Riksi põrgusseminekus kindel . </s> <s> Ta kordas Ilvese järel hukkamõistvalt : " Kürieleison . " </s> </p>
<p> <s> Keerasin " Pildi ja Sõna " lehte , silmitsesin igavaid pilte ning ootasin , kas " Kürieleison " veel kostab . </s> <s> Haarang valmistas mulle pettumuse . </s> <s> Metsa ei tehtudki puhtaks , et mina saaksin seal julgelt ringi kolada ! </s> <s> Haaranguõhtu pimeduses vaatasid mulle ajakirjast vastu lipsudega mehed , otsaesised kortsus ja pead kammitud . </s> <s> Lausetest piltide all ei saanud ma suurt aru ja need ei huvitanudki mind . </s> <s> Päris leheäärel aga asus pilt , mis kõigist teistest erines . </s> <s> Seegi oli väike ja hall , ainult natuke suurem kui tikutoos - ja ometi paistis sealt suur külm avarus , vihased tardunud merelained läksid silmapiiril üle valkjaks taevaks . </s> <s> Vihaste lainete ja igavese tuule taustal pööras pead noor Debora , eesti luuletaja . </s> <s> Teiste poole kõõrdpilke heites õngitsesin kruupingi nurga pealt jämeda nüri puusepapliiatsi ja seda suus märjaks kastes värvisin kiiruga pildi-peal-olija valge pluusi potisiniseks . </s> <s> Nüüd oli see pilt minu arust veel ilusam . </s> <s> Uurisin tükk aega tähelepanelikult uhket nägu , mille sarnast ma polnud veel ühelgi inimesel näinud ja mis tekitas hämmastust ning igatsust . </s> </p>
<p> <s> Ilves luges kõminal : " Oh igavik , oh igavik , kuis oled sa nii pikk , nii pikk . </s> <s> Sa oled aeg , mis ajatu , sa oled ring , mis rajatu . </s> <s> Keskpaigas sul on " alati " ja ääreks " mitte iialgi " . </s> <s> Oh mõtle , mis on igavik . " </s> </p>
<p> <s> See uhke nägu ja see salm kokku tegid mind järsku kurvaks , panin pea raskelt ajakirjalehele ja kuulatasin magusa võõrastusega sõnu , mis nagu tahtsid tungivalt midagi teatada . </s> <s> Aga mida ? </s> </p>
<p> <s> Võib-olla rääkisid need sõnad sellest , et New Yorgis istub oma laua taga Isaac Bashewis Singer ja kirjutab paremalt vasakule . </s> <s> Et aastakümned lähevad lennates mööda , vanaema ja Vana-Ilves surevad ära , haarangud unustatakse , aga tema istub ikka seal . </s> <s> Tema vanad silmad liiguvad tähelepanelikult ja pingsalt , ta kirjutusmasin on tehtud nelikümmend aastat tagasi , ta võitleb sellega kuradi vastu ning julgustab ja üha julgustab meid , kuigi meie oleme elanud pool elu ilma tema nime tundmata . </s> </p>
<p> <s> Et ükskord peame oma lapseea arutud ja kurjad soovid heaks tegema . </s> <s> Silmad kuluvad pähe ära ja sõrmed lähevad kirjutamisest kõveraks . </s> <s> Peame võitlema kurja vastu . </s> <s> Kuidas me sellega hakkama saame , kui me ise oleme kurjad , kadedad ja silmakirjalikud ? </s> </p>
<p> <s> Küll võitlus ja kannatus meid teiseks teevad . </s> <s> Peame teiseks saama , maksku see või kogu südamevere . </s> <s> Peame rinnuli lauale laskuma ja pliiatsit teritama , kopeeri vahetama , rõõmu tundma , tuge andma nendele , keda me kunagi näinud ei ole . </s> <s> Järeleandmatult ning julgelt kinnitama : </s> </p>
<p> <s> Ja sünnitakse , kuigi tuleb surra </s> </p>
<p> <s> ja armutakse pettumuste trotsiks . </s> </p>
<p> <s> Mõnd ilu , hämmastavalt peent ja kurba </s> </p>
<p> <s> hing leiab , ilma et ta üldse otsiks . </s> * </p>
<p> * <s> A. Alliksaar . </s> </p>
<p> <s> Võpatasin arusaamatute sõnade ja ähmaste aimduste nõidusest üles - Ilves pani palitunööpe kinni , andis vanaemale kätt ning lausus : " Nüüd on jalga küll puhatud . </s> <s> Nüüd ma lähen kodu . " </s> </p>
<p> <s> Tommi tuli laua alt välja ja sirutas magusasti , toolid kolisesid . </s> <s> Mindi vöörusesse Ilvest saatma . </s> <s> Astusin vanaema järel välja ja vaatasin , kuidas Ilves tähevalgel metsa vahele kaob . </s> <s> Külm kõrvetas ninasõõrmeid , polnud kuulda muud kui ikka tasasemaks jäävat lume kriuksumist . </s> </p>
<p> <s> Must vana taevas tõusis kõrges kaares laudakatuse kohale . </s> <s> Kõpu metsade põhjas , tühjadel sätendavatel lumeväljadel ja meie õues , igal pool läbisid õhku salapärased raadiolained kesköise Kremli kellahelinaga . </s> </p>
<p> <s> VIIMASEL VANA AASTA PÄEVAL SAADETI MIND Teistele ajalehti ära tooma . </s> <s> Seal vaatasime koos Mairega jälle vanaaegseid moelehti ja sõime leiba kõrvitsamoosiga . </s> <s> Lõpuks , peale Juuli mitmekordset meeldetuletamist hakkasin koju minema . </s> </p>
<p> <s> Lähenesin kodule suurt ringi tehes , hoopis teisest küljest , jääd lutsides ja vitsaraoga teeäärtesse viisnurki joonistades . </s> <s> Sünget taevast hoidsid üleval veel ainult lumised kuuseladvad , see ähvardas iga hetk kaela langeda . </s> </p>
<p> <s> Väljakraavi äärde kolme tee ristile jõudes vaatasin igaks juhuks ringi ja kui kusagil kedagi näha polnud , kukutasin ennast sillalt lumme . </s> <s> Püherdasin natuke hanges ning hakkasin siis ägedalt silla alla käiku kaapima . </s> <s> Lumi tuiskas üle pea ja kõrvetas kindapärade ning palitukäiste vahelt sisse tungides käerandmeid . </s> <s> Kaapisin seni , kuni vajusin käpuli auku - sillaalusesse koopasse . </s> <s> Seda ma just ootasin , kuid ehmatasin ikkagi . </s> </p>
<p> <s> Silla all ei olnud lumekübetki , seal läikis tume kraavijää . </s> <s> Ruumi oli seal just nii palju , et mina võisin jääd mööda käpakile käia . </s> <s> Päevavalgus jõudis koopasse läbi minu kraabitud augu , kuid seda kumas tuhmide triipudena laestki , korpas kuuselattide vahelt . </s> <s> Üldiselt aga valitses siin hall hämarik . </s> <s> Ajasin sissepääsu ettevaatlikult lund täis ja olin nüüd elusalt silla alla maetud , maa pealt kadunud . </s> </p>
<p> <s> Heitsin selili maha ja vaatasin silda altpoolt . </s> <s> Kõik latid paistsid olevat ühejämedused , neid kandsid kaks tala , praod olid lund täis . </s> <s> Kuulda ei olnud ühtegi häält peale nende tasaste sahinate ja krõbinate , mida ma ise liigutades tegin . </s> <s> Tundsin , kuidas jää külmus aegamööda isegi läbi paksu mütsi pealuuni tungis . </s> <s> Heitsin käed laiali , sirutasin jalad pikalt välja ja nõudsin endalt mõttes ägedalt : " Noh , kas saab juba ! " </s> <s> See iseäralik jõupingutus , mis nüüd kohe järgnema pidi , meelitas peitu pugema ja varju otsima ; see maitses mulle nagu salaja söödud hambapasta ja seda nagu hambapastatki pidi ikka jälle uuesti ahmima . </s> <s> Pingutus ise seisis selles , et ennast segiaetud klotsidest õieti kokku panna , nii et pilt välja tuleks . </s> </p>
<p> <s> Silmaterade tagune hauavaikus ja pimedus ärkas , hakkas kohisema , tundus , nagu oleksid seal nikkelkapslitega kellad läikides ja välkudes käima hakanud . </s> <s> Silmad olid siin ainult tüliks . </s> <s> Need võisid väga kergesti jääda pidama mõnele nähtaval olevale asjale - oma vildininadele või laest rippuvatele kuusekooreribadele , siis oleksid suure vaevaga kokku pandud klotsid kohe laiali läinud . </s> <s> Seda ma juba teadsin ja sellepärast ka silmad kinni pigistasin . </s> <s> Nüüd tuli ennast hästi kokku võttes mõtelda mõne inimese nime peale ja siis võttis see nimi minu kukla ja otsaesise vahelises palavas ja mustas ruumis omale kuju . </s> <s> Ütlesin mõttes " Anton " ja nägingi kohe võhivõõrast Antonit selga vastu majanurka toetamas , kaval nägu ees ja hall klatstükiga pluus seljas . </s> <s> Järgmisena tuli meelde nimi " Tiiu " . </s> <s> Tiiu seisis vaga näoga keset tuba , traksidega põll ees ja käed ripakile . </s> <s> Lokkis peaga Linda läks üle jää , pani jalga jala ette ja kilkas , Anne istus kõrgel toolil , mossis nägu ees , punane kleit seljas , mustad sukad jalas ja kõigutas jalgu , Ants naeris põrinal , temast ma muud teada ei saanudki , Miina oli hall ja tõsine , lusika moodi . </s> </p>
<p> <s> Sellest mängust ei rääkinud ma kellelegi . </s> <s> Jälgisin teisi ja murdsin pead selle üle , mis võiks olla n e n d e saladus , millest n e m a d kunagi ei räägi . </s> </p>
<p> <s> Selles sillaaluses koopas , jää ja lume kalki riiki oma hingeõhuga soojendades tundsin tumedat hirmu , loomalikku ja ähmast kartust kuidagi k a o t s i m i n n a. </s> <s> Keerasin ennast kõhuli , toetasin lõua vastu jääd ja jäin üksisilmi vahtima sõmerat lund oma näo ees . </s> <s> Tahtsin tungivalt teada , kas lumi , jää ja kõik muu , mis mind ümbritseb , ka siis mind samamoodi huvitab , kui ma suur olen . </s> </p>
<p> <s> See hirmuga segatud uudishimuhoog oma tuleviku vastu , väga ebamäärane , kuid ängistav ja vaistlik kartus murdeeas kaotsi minna , keskpäraseks inimeseks murduda , oma haldjariigist ja marssalikepikesest terveks eluks ilma jääda sähvatab ehk igast lapsest korra läbi ; seda sähvatust summutatakse eneses kisa ja kära , jonni ja kannidega . </s> </p>
<p> <s> Näen praegugi seda halli hangunud talvepäeva . </s> <s> Aastate tagant paistab see olevat kokku tõmbunud ja tihenenud ning meenutab härmatanud magnetrauda . </s> <s> Ma tean , et see kraav , kus ma lebasin , on veel praegugi olemas , kuid ümberkaudsete heinamaade asemel on seal nüüd võsa . </s> <s> Juuli on surnud , Liisu on surnud , Kott-Eevald on surnud , vanaema on surnud , Lehik on tapamajja viidud , Punik on tapamajja viidud , Tähik läks ädala peal lõhki , Tuksi murdis hunt , Tommi pandi magama . </s> </p>
<p> <s> Ometi saabub tühermaadele ja võsadessegi suvi . </s> <s> Pilved rändavad ja päike paistab , ajapilti pööratakse ning igal elaval tuleb selles tahes-tahtmata midagi muuta , halvema või parema poole . </s> <s> Lennuk möiratab linna kohal ohtlikus tänapäevataevas , kuiv keskkütteõhk kipitab ninas , lumi sulab katustel ja kevadväsimuse sinilill tõuseb jälle keltsa alt . </s> </p>
<p> <s> Minu küünarnuki all on kõva ja kindel lauapind , seinal parema õla kõrgusel ripub General-Karte von Livland , valkjaskollane ja vana , alumises ääres märkus : " Dozvoleno tsenzuroju Riga 1889. " Sellelt kaardilt võib ka praegu leida jõe ja luha , milledest ma siin räägin , kuid nende nimed on seal saksakeelsed . </s> <s> Seal seisab Neu-Tennasilm ja Alt-Tennasilm ning poolviltu paremal Spiegelfabrik Catharina . </s> <s> Mis vabrik ? </s> <s> See on maa , mida mina iialgi oma silmaga näinud ei ole . </s> <s> Tean sellest midagi ainult kuulujuttude ja raamatute põhjal , samuti kui teistest taevakehadestki . </s> <s> Elan maal , mida mul ka 2083. aastal ei ole võimalik näha . </s> <s> Jääb loota , et see on siiski üks ja seesama maa . </s> </p>
<p> <s> Lebasin vanale kaardile märgitud jõe läheduses , lumekoopas . </s> <s> Seesama maakaart ise vedeles kokkumurtult tagatoas lauasahtlis . </s> <s> Olin sellele juba kallale pääsenud ja sinna vildakate kriipsudega oma nimes esinevaid tähti kritseldanud . </s> <s> Tundsin läbi palitu jää külmust , olin tardunud ja tõsine . </s> <s> Kõik , mida ma tundsin , oli ebamäärane , sõnades väljendamatu ja ometi tähtis . </s> </p>
<p> <s> Korraga tuli mulle meelde , et on vana-aasta õhtu ja et ma olen juba väga kaua kodunt ära olnud . </s> <s> Äkki on isa vahepeal koju tulnud , võib-olla on isegi kuuseehted juba karbist välja võetud ja liha ahju pandud , aga mind ei olegi ! </s> <s> Tõusin silmapilk üles , kaapisin lume kiiruga laiali ja kargasin koopast välja . </s> <s> Nägin üle välja lähenemas suurt punast hobust ja rege , milles istus kuldhammastega kaltsukaupmees , poti-setu , Närumees , minu kõige suurem vaenlane ja minu arust üleüldse väga kardetav isik . </s> <s> Närumehe hobune puristas , raputas musta turris lakka ja tema kapjade alt lendasid õhku laiad hallid lumekamakad . </s> </p>
<p> <s> Kihutasin suure ajuga kodu poole , jooksin õudusega väravast sisse , lõin uksed pärani lahti ja kisendasin kurgu põhjast : " Närumiis tuleb ! </s> <s> Närumiis tuleb ! " </s> </p>
<p> <s> Vanaema pani leibu ahju , ema triikis tagatoas pesu . </s> <s> Toas oli tunda sütevingu ja külma käest toodud pesu värsket lõhna . </s> <s> See rahustas mind natuke . </s> <s> Kiskusin palitut seljast ja otsisin silmadega kohta , kuhu peitu minna ning samal ajal ka näha , mis eestoas tehakse . </s> </p>
<p> <s> Tommi hakkas väljas haukuma ja juba põrutaski Närumees trepi peal jalgade küljest lund ära . </s> <s> Litsusin ennast kähku tagatoas ahju ja ukse vahele nurka ja piilusin uksehingede vahelt jubedusega ettetuppa . </s> <s> Närumees lõi lävel mütsi kuklasse ja räuskas : " Perenaesed , tooge nüid närud välla ! </s> <s> Kaussa om miul igate muudu - suura kaussa om , veiksi kaussa om , kruuskasi om , tarelkasi om ! " </s> </p>
<p> <s> Vanaema pühkis toolipõhja üle ning lausus pahakspanevalt : " Kassa näe , Juks kohe peris vana-aasta õhta äri aamas ! </s> <s> Lase ma lükkan levad ahju , siss näeb , mes saab ! " </s> </p>
<p> <s> Närumees lõi kasukahõlmad laiali , istus pakutud toolile ja viskas ühe jala üle teise . </s> <s> Tema lai ilvesenägu punetas , ta luuras pilguga tuba , toksis piitsaotsaga põrandat ja muigutas suud . </s> <s> Vanaema toimetas endiselt ahju juures . </s> <s> Ema aga ei teinud külainimesest väljagi , vaid triikis tagatoas edasi , nagu ei olekski teda üldse kodus . </s> </p>
<p> <s> Närumees lasi suul käia . </s> <s> Ta ähvardas : " Nüid võetasse lehmapidajate vasta õte karmid abinõud tarvitusele ja õõnapuiele pannasse uuest aastast õõnapuu maks pääle . </s> <s> Kis tahab omale õunu persse aada , piab rahvi maksma . " </s> <s> Ta ei jätnud uhkustamata : " A' mes miul viga - lehmale antsin nuga , õõnapuud raitsin maha , mia olen nüid puhas poiss ! " </s> </p>
<p> <s> Vanaema imestas : " Mes kiik ära ei kuule ! </s> <s> Kissi täia aruga inime akkab õõnapuud maha raidma ! </s> <s> Niipaelu ikki neid rahakopikid on , et tema ingekse iist maksa saab . " </s> </p>
<p> <s> Närumees põlastas : " Mes kurradi ingekse ! </s> <s> Õõnapuiega tii mes sa isi tahad , a' lehmal tõmma küll kõri maha , tii rahass , mes rahass teha annab ja mini ära linna . </s> <s> Vot mina lüün omale nendesamade närudega linna maja püsti ja maa poole sülgan . </s> <s> Oma veiksepoisi õpetan ka viil maa poole sülgama ! " </s> </p>
<p> <s> Ta tõusis püsti , käis mööda seinaääri , mudis näpu vahel kõiki riideid , mis nagis rippusid ja kirus : " Maa maa mes kuradi maa ! </s> <s> Nüid , kas tääd , om elu teene ! " </s> </p>
<p> <s> Vanaema lausus nagu lepituseks : " Noh , sina oled va käind ja näind miis , eks sina tääd seda nüidse aa asja . </s> <s> Mes mina , rumal vanainime , siin ikki mõistan arvata . " </s> <s> Siiski ei saanud ta kiusatusele vastu panna ja parastas minu heameeleks : " Vaata aga , et uhkus upakile ei aa ! " </s> </p>
<p> <s> Ta pesi laua puhtaks , võttis jahumati kaenlasse ja läks kas kööki või koguni aita . </s> <s> Nüüd jäi Närumees üksinda , kuid ta ei osanud aimatagi , et minu silmad teda jälgivad . </s> <s> Ta seisis ikka veel seina ääres nagi all . </s> <s> Seal rippusid onu uued kalifeepüksid , kaks kuube ja vanaema villane körtsik . </s> </p>
<p> <s> Närumees pidas nagu millegi üle aru , mudis kalifeesid ja silitas kuube . </s> <s> Järsku ta nõksatas , tõmbus kühmu ja vanaema körtsik kadus tema kasukapõue nii kiiresti , et ma ei saanud arugi , kas ta käed üldse liikusid või lipsas körtsik ise talle põue . </s> <s> Hiilisin kikivarvul triikiva ema juurde ja sisistasin talle vihaselt kõrva sisse : " Närumiis võttis vanaema uue körtsiku ära ja pandis omale põue ! " </s> </p>
<p> <s> Ema ehmatas , jättis triikimise katki ja läks mossi . </s> <s> Ta jäi korraks mõttesse , silus siis peegli ees pead , tegi naerul näo ja astus järsku taganttoast välja . </s> <s> Mina jäin ukse peale kõõluma . </s> <s> Närumees ei löönudki meid kartma , nagu ma innukalt lootsin , vaid lõmpsis ema nähes vilunult : " Oi-oi-oi ! </s> <s> Noorik ka kodu ! </s> <s> Nüid teema küll noorikule pai ära ! " </s> </p>
<p> <s> Ta püüdis peoga üle ema pea tõmmata ja naeris laia suuga , nii et plekkhambad kuldhammaste tagant paistsid . </s> </p>
<p> <s> Minu imestuseks ja pahameeleks hakkas ema Närumehega lahkesti juttu ajama , itsitas kõigi tema naljade peale ning küsis tungivalt : " Juks , kas sul ometi pala põle ? " ja sundis : " Võta kasuk sellast ära , me toome närud ikki sisse , ega me vällas külma käe siss kauplema ei akka ! " </s> </p>
<p> <s> Mitu korda hõikas ta kööki : " Ema , mes sa sääl koperdad ? </s> <s> Tule seie ! " , tõusis lõpuks püsti ja läks ise vanaemale järele . </s> </p>
<p> <s> Pärast ema äraminekut tekkis tuppa vaikus . </s> <s> Nagist põrnitsesid meid pinevalt ja külmalt onu kalifeepükste tinakarva nööbid . </s> <s> Tagatoas ajas triikraud sütevingu ning lae all hõljus sinine vine . </s> <s> Taganesin sammhaaval tahatuppa . </s> <s> Närumees mängitas piitsa käes ja nohises . </s> <s> Tõmbasin pea õlgade vahele ega julgenud tema poole vaadatagi . </s> <s> Lõpuks ei pidanud ma enam vastu ja kisendasin : " Ema ! </s> <s> Ema ! </s> <s> Ema ! </s> <s> Ema ! </s> <s> Ema ! " , kuid juba ilmusidki ema ja vanaema tuppa . </s> <s> Ilma minu poole vaatamata ja minu hädakisast välja tegemata läksid nad Närumehe juurde . </s> <s> Enne kui Närumees paha aimatagi jõudis , olid ta kasukahõlmad eest lahti tõmmatud . </s> <s> Kasuka kaenlaaugust tolknes välja vanaema körtsik . </s> </p>
<p> <s> Närumehe nägu läikis , ta kiskus kasukahõlmad vaheliti ja kõpsutas jalga vastu maad , nagu poleks midagi olnudki . </s> <s> Vanaema ninasõõrmed läksid puhevile ja nägu lapiliseks , ta hingas kähinal , kahmas ahjuluua kätte , astus ukse peale ette ja käratas : " Malka ! " </s> </p>
<p> <s> Närumees imestas : " Tohhoo kurrat , mes nali sii siss om ! " ja paistis , et ta läheb kohe vanaemale kallale . </s> </p>
<p> <s> Kargasin vanaema juurde , litsusin selja vastu ust ja tönnisin : " Vanaema , võta körtsik ära ! </s> <s> Vanaema , võta körtsik ära ! " </s> </p>
<p> <s> Vanaema astus julgelt Närumehe nina alla , vaatas talle otse näkku ja käsutas : " Pane tagasi ! " </s> </p>
<p> <s> Närumees ainult mühatas . </s> <s> Korraga oli tal aga ometi körtsik näpu vahel . </s> <s> Ka seekord ei olnud aru saada , kunas ta käed liikusid . </s> <s> Ta viskas körtsiku vilet ajades nagisse ja põlastas : " Saa neist naestest sotti ! </s> <s> Vot võtsin määrasin igavuse pärast riide sorti , ei saand käest ära pannagi , ku' te tahte juba vargass teta . </s> <s> Ena mul asja ! " </s> <s> Seda seletust andes sai ta julgust juurde ja räuskas endiselt : " No julgemini , julgemini , naesed ! </s> <s> Tooge närud välla ! </s> <s> Kaussa om , tarelkasi om ! " </s> <s> Ta sosistas saladuslikult : " Võide kaussa võtta , a' võib villanormi kustutuse kah ärä teta . </s> <s> Teile ma tulen vasta , mul viil üts viimane plankett om . </s> <s> Antke punt närusi ja teeme ära ! " </s> </p>
<p> <s> Vanaema kurtis : " Ma mette änam ei taha , et sii inime mo silma all on , aga tal põle niipailu arusaamest kah , et ta ärä lähass ! " </s> </p>
<p> <s> Emale tükkis naer peale , ta tegi nagu vaataks aknast välja , tõmbas kardinaserva näo ette ja ta selg vappus tagasihoitud naerust . </s> <s> Enam ma Närumeest ei kartnud . </s> <s> Ma koguni tegin tema ümber ühe ringi ja takseerisin teda igast kandist . </s> <s> Panin tähele , et ta käed olid tublisti lühemad kui kasukakäised . </s> <s> Tõmbasin oma käed ka käistesse , nii et sõrmeotsad vaevalt välja jäid , läksin müksasin ema ; näitasin talle Närumeest ja siis oma käistesse kistud käsi . </s> <s> Ema ei saanud enam vastu panna , ta kukkus heledasti lõkerdama . </s> </p>
<p> <s> Närumees jäi poole sõna pealt vait ja kobis vihaselt uksest välja . </s> <s> Vaatasin aknast , kuidas ta sassi läinud ohjad puntrast lahti harutas . </s> <s> Lõpuks kargas ta püsti rekke , lõi mütsi silmile , sülitas ja sõitis minema . </s> </p>
<p> <s> Vanaema viha ei olnud ikka veel üle läinud . </s> <s> Ta tegi : " Ptüh ! </s> <s> Ptüh ! </s> <s> Sa roojane luum ! </s> <s> Ta tuleb ja süüb viil vana-aasta õhta silmad pääst ära ! </s> <s> Ja Teste naesed laalavad , " - ta tegi järsku peenikese magusa hääle ja osatas - " otsime ikki Juksile närusi ! </s> <s> Juksile piab võid andma , siss saab Juksi käest villanormi tõendi ! " </s> <s> Ta käratas : " Või koerale viil võid vaja ! " </s> </p>
<p> <s> Ema naeris : " Aga kas põlnd nallakas , kudas kasuk iist lahti karas ja körtsikusaba paistis ! " </s> </p>
<p> <s> Vanaema päris uudishimulikult : " No kudaviisi sii siss vällä tulli , et ta mo körtsiku põue aas ? " </s> </p>
<p> <s> Ema uhkustas : " Laps nägi ärä ! " </s> </p>
<p> <s> Asusin ise asja juurde ja püüdsin teistele selgeks teha , kuidas kõik oli olnud . </s> <s> Käskisin : " Istke ometi maha , mudu ma ei saa teile alt üles rääki ! " </s> <s> Seisin keset tuba ja taastasin mõttes kõike , mida ma olin näinud : " Nigu Närumiis üksi tuppa jäi , nii tulli talle irmus nägu päha ! " </s> <s> Siinkohal tuletasin meelde kõiki hirmsate nägude pilte , mida ma raamatutes näinud olin ja võrdlesin neid mõttes Närumehe näoga . </s> <s> Sosistasin tungivalt : " Iina keisre nägu ! " ja jätkasin seletust : " Ta vaadas püksa kah , aga neid ikki es julge võtta . </s> <s> Siss toppis vanaema körtsiku põue ja isi aas ammad irevile . " </s> <s> Kasutasin ruttu juhust ja näitasin pikalt ning põhjalikult , kuidas Närumees hambad irevile ajas . </s> </p>
<p> <s> Korraga aga läksin üle keha kuumaks ja kaebasin : " Ja kuue taskust võttis kiik raha ka ära ! " </s> <s> Seda öeldes tundsin , kuidas mu kael läks jämedamaks ja hakkas punetama nagu Närumehe kael . </s> <s> Võib-olla olin ma juba Hiina keisri nägugi ! </s> <s> Mõtlesin ahastusega nende hiilgavate nikkelrahade peale , mis talve jooksul varnast onu kuuetaskust minu varandusekarpi olid rännanud . </s> <s> Nüüd oli siis teada , kes need ära võttis ! </s> </p>
<p> <s> Jätsin seletuse pooleli , ronisin põlvili laua äärde tooli peale ja jäin mõttesse . </s> <s> Varsti olin ma juba täiesti kindel , et nägingi Närumeest onu kuuetaskust peoga raha võtmas . </s> <s> Tema liigutusi jälgis uksehingede vahelt aga minu hukkamõistev pilk . </s> <s> Kui ta raha võttis , vaatasin ehk kogemata kõrvale ! </s> <s> Selle otsuse võtsingi vastu , vaatasin silmanurgast teiste poole ja hiilisin tahatuppa . </s> <s> Mind tõmbas nagu magnetiga sinna oma raha üle vaatama . </s> </p>
<p> <s> Tirisin raske lauasahtli pooleldi lahti ja pistsin käe sinna sisse . </s> <s> Laual seisid kõrged valged triigitud pesu virnad . </s> <s> Need kumasid vastu ka vanaema sängi kohal olevast surnud tädi peeglist ; tekkis tunne , et terve tuba on täis valget pesu , kõhe ja kitsas . </s> <s> Koukisin rohkem ringi vaatamata oma karbi sahtlist välja , varjasin seda igaks juhuks rinnaga ja võtsin peo raha täis . </s> <s> Mängisin külmade , hallide ja natuke nagu rasvaste kopikatega , veeretasin neid mööda värskelt triigitud voodilinu ja aluspükse , ladusin neid pesuvirnade vahel kangideks ja tornideks . </s> <s> Tegin nendest ümmarguste nikkelõielehtedega lilleõisi ning hingasin neile pahinal peale nagu lootes , et neile siis hing sisse tuleb . </s> </p>
<p> <s> Minu tegevust saatis eestoast kostev ühetooniline alandlik nurin : " Orsta põle , värsked liha põle , mette kedagi asja põle " </s> </p>
<p> <s> See voolas mul alati ühest kõrvast sisse ja teisest välja , saatis elu nagu ilma sõnadeta viis , tuulevuhin või kuusekohin . </s> <s> Sõnad " mette kedagi asja põle " hakkasid mulle siiski kõrva ja tegid mind korraks tähelepanelikuks . </s> </p>
<p> <s> Leidsin , et seda nurinat oleks praegu päris hea summutada raamatu " Suvorovi mõõk " ettelugemisega , kuid ma ei raatsinud veel kuidagi rahasid käest ära panna . </s> <s> Vaatasin toas ringi ja nägin , et vanaema kõige ilusam asi - papist laev - oli juba peidupaigast välja võetud ja koos kuuseehtekarbiga sängi peale valmis pandud . </s> <s> Seda laeva ei saanud näha muidu , kui ainult pühade ajal. </s> </p>
<p> <s> Läksin sängi juurde ja jäin süvenenult vaatama laeva kumeraid taevasiniseid külgi , ninast kerkivat hõbetatud luigepead ja papist ära-unusta-mind-lilli ning maikellukesi , mis kobrutasid üle parraste . </s> <s> Lillede keskel varjas ennast roosa alasti laps , keda ma armu heitmata raske vaskviiekopikalisega koksasin . </s> </p>
<p> <s> See laev oma laadungiga tuli otse vanast , ammu maailmakaardilt kadunud Peterburist . </s> <s> Lillede alt paistsid kolletuseplekid , maikellukesed levitasid esimese ilmasõja aegset jodoformilehka . </s> <s> See oli surnud vanaisa sumadanis üle sõjavälja toodud ja sõjaväli huvitas mind tema juures eriti . </s> <s> Tema magusal ilul oli kardetav ja tume tagamaa . </s> </p>
<p> <s> Äkki panin tähele , et nurgas seisab väike , kuid tihe ja kohev kuusk , valge jalg all , aga oksad alles ilma ehete ning küünaldeta . </s> <s> Tema külm lõhn täitis võimukalt tuba , see lämmatas triikimisevingugi . </s> <s> Oksad võpatasid iseenesest , pisikesi kõvu jäätükke kukkus rabinal põrandale . </s> <s> Kuuse alt voolas mustjaid veeniresid . </s> <s> Okaste küljes läikisid veepisarad , ta sulas hämarusega peaegu ühte . </s> </p>
<p> <s> Kui ma olin kõik ära vaadanud , mis tema juures praegu vaadata oli ja talle selja keerasin , tundus äkki , et ta paneb mulle käe õlale ja küsib , kust ma oma raha sain . </s> <s> Õnneks hakati eestoas kolistama , käidi uksest ja võeti leibu ahjust välja . </s> <s> Kuuske silmas pidades lasin sängi ette põlvili ja toppisin kõik peos olevad kopikad laiast põrandapraost sisse . </s> <s> Tundsin sukapõlvede all pestud põranda niiskust ja kuklas kuusepuu külma hingeõhku . </s> <s> Rahad kukkusid mütsatades alla pimedusse ja ilma ma nendest olingi . </s> <s> Ma polnud kunagi onu kuuetasku kallal käinud . </s> </p>
<p> <s> Võisin rahulikult püsti tõusta ja ettetuppa tagasi minna . </s> <s> Seal seisid leivad reas puhta käterätikuga kaetud pingil . </s> <s> Ema pritsis neid veega ja pidi neile juba valge rätiku ning vana palitu peale laotama , et kooruke pehmeks tõmbuks , kuid vanaema tahtis sooja leiba . </s> <s> Ta lõikas väiksema pätsi otsast paksu tüki , riputas sellele soola peale ja tõstis suu juurde . </s> </p>
<p> <s> Korraga hakkas ta seda aga igast küljest nuusutama , uuris seda isegi valguse käes ja käratas : " Lehmasitt ! " </s> </p>
<p> <s> Ta võttis kahe käega laua otsast kinni ja tema suur hall pea tudises sooja leivapätsi kohal . </s> <s> Tuba täitis hauavaikus . </s> </p>
<p> <s> Ema seisis kohkunult , veekauss käes , ja ta suu hakkas juba nutuselt kõveraks kiskuma . </s> <s> Silmitsesin kartlikult laual olevat leivapätsi . </s> <s> See oli lai ning madal , paksu kõrbenud kooriku ja roheka nätske sisuga , millest tõusis magusat ning lääget idanema läinud vilja lõhna . </s> </p>
<p> <s> Toas läks ikka pimedamaks . </s> <s> Ahju uks oli lahti unustatud , ahi naksus jahtudes ja ahju suust paistsid kapsapott ning lihapann . </s> <s> Liha võis juba küpski olla , aga keegi peale minu ei hoolinud sellest . </s> <s> Selle asemel et vaadata , kas söök valmis on , seisis vanaema laua ääres , selg kookus ja kaebas tasakesi , kuid tungivalt , otsekui meieisapalvet lugedes : " Issa ristike , kas ma väha olen teind ! </s> <s> Üksipäeni aeti va surnd vasikid matma , maa olli nõnda kõva ja külmetand , labid es läha sissegi , aga ma es jäta neid raipid mette maa pääle koerdele ringi vidada . </s> <s> Ma muku aasin neid normipäivi taga , ikki mõtsin , et siss saab sügisi nisu ja rükist . </s> <s> Ma rumal luum nigu es näe , et sii põlnd änam kellegi vili , mes vällal vihma käes mädanes . </s> <s> No mes leiba sa änam saad sest idanend terast ! </s> <s> Taevane Jumal , ütle isi , kas sii on siss õige asi , et eluaeg muku joose ja tii tüüd ja enne surma süü leva asemel lehmasitta ? ! " </s> </p>
<p> <s> Akna taga seisid valvel hallid õunapuud , ida poolt lähenes aeglaselt ja vääramatult uus aasta . </s> <s> Vanaema ümber lehvis võõrastav vanaaja vaim , see ei võinud kuhugi kaduda , kuni vanaema elas . </s> <s> Tema kõnesse hiilisid lambapruunid , paakunud vere karva sajatused ja neid kuuldes tekkis tunne , et sängiserval istuvad surnud teoorjad , noogutavad päid ning kõpsutavad jutu taktis jalgu . </s> </p>
<p> <s> Silmakirjaks rääkis vanaema küll Jumalaga , kuid uskus ise Kuradit . </s> </p>
<p> <s> Vanaema oli Kuradit isegi päris lähedalt näinud . </s> <s> 1905. aastal , leerist tulles , kui Oiu jääkeldri taga mässajaid maha lasti . </s> <s> Hobune tundis vere haisu , ei läinud enam edasi , tee mis tahad . </s> <s> Vanaema nägi , kuidas jääkeldri juurde ilmus must mees , kõndis irvitades edasi-tagasi ja kadus järsku ära . </s> <s> Segastel aegadel ilmus Kurat alati välja ja vaatas irvitades pealt , mis toimub . </s> <s> Kindlasti oli tema käsi ka nüüd nende leibade juures mängus ! </s> </p>
<p> <s> Ehk pandi kusagil juba küünlaid põlema , krabistati paberikottidega , seati kompvekke ja mandariine vaagnatele , haned võeti praeahjudest välja , vaadati järele , kas vorstid on küpsed - mina seda ei tea , seda jutustagu teised . </s> <s> Meil ei võetud tuldki üles , kuusk seisis ehtimata , pesuvirnad valendasid tagatoas ja põranda all kõlises varastatud raha , mida vanakurat kindlasti juba üle luges . </s> <s> Elu lumeväli ulatus kaugele silmapiiri taha , musti sügavikke varjas sire jää ja mitte ilmaasjata ei korranud J. P. Sartre : " Jääl liugle , surelik , kuid ära seisma jää " </s> </p>
<p> <s> Olin lauakõrgune , vait ja mossis . </s> <s> Mõtlesin enese kohta lugupidavalt : " Kas mõni teine laps oless nii kaua tühja kõhuga tasa ! " </s> <s> Jälgisin teiste muret nagu väike külm kaamera , uuemat marki salateenistuseriist . </s> </p>
<p> <s> Ma ei pannudki tähele , millal uks käis . </s> <s> Korraga valgustas pimedat tuba isa " Tere õhtast ! " nagu välgulöök . </s> </p>
<p> <s> Läbi hämariku läikisid tema suured mootorrattasõidu-prillid , pikk palitu tegi teda suuremaks ja laiemaks , kui mul meeles oli . </s> <s> Ta seisis kohmetult ukse juures , kohver käe otsas , seljakott seljas , ega võinud aimatagi , kuidas teda oodatud oli . </s> </p>
<p> <s> Tema selja taga pimedas vana-aastaõhtus laius tarretanud Liivimaa : meiereid ja õunapuuaiad , heinakuhjad ja puusüllad , mesipuud , lõhmused , punkrid , pisuhännad ja kodukäijad . </s> <s> See oli vana ja vihane maa , kes sellele kord kätte jäi , tollest ta ka kinni hoidis . </s> </p>
<p> <s> Võib-olla et ainult masinate ning bensiini abil võis mulla ja puu võimu alt vabaks saada . </s> <s> Masinate ja bensiini täievoliline esindaja oli aga isa . </s> <s> Aimasin kahjurõõmuga , kuidas vanad pruunide peadega seatapupussid , villakraasid ja puulännikud muutusid isa kodusolekul alandlikeks ja silmatorkamatuteks . </s> <s> Metsade ja pimeduse nõiajõud jäi nõrgaks isa toodud plekk-kanistri , taskulambikesta ja nikeldatud ukselingi nõiajõu kõrval . </s> </p>
<p> <s> Vanaema pühkis silmad kuivaks ja võttis tule üles , ema jooksis tahatuppa pead kammima , Tommi kargas kiunudes ühe najalt teise najale , kontrollis , kas on ikka juba aru saadud , et isa kodus on . </s> </p>
<p> <s> Siinsamas ukse all , palitut seljast võtmata , tegi isa seljakoti läbematult lahti ja tõstis selle seest välja musta raske raadioaku . </s> <s> Ta viis selle nagu looma süles tahatuppa ja hõikas sealt : " Ma panen kõigepäält raadiu käima . </s> <s> Mudu te ei täägi , kunas rahakurss kukub ! " </s> </p>
<p> <s> Vanaema mühatas mornilt ja umbusklikult : " Akkab's jälle kukkma va' ? " ja kinnitas kiuslikult : " Las aga kukub ! </s> <s> Miul raha põle , mia raha kardan ! " </s> </p>
<p> <s> Isa õiendas raadiojuhtmetega ja seletas meile rõõmsa imestusega : " Mõtsin , et ostan omale uuess aastass uued kaliveepüksid . </s> <s> Poes ollid täna ommuku ühed ästi ilusad rohelised nigu miilitse kaliveed , isigi nahklapid ollid tagumendi pääl . </s> <s> A' kui jalga katsma akasin , siss ei sündind . </s> <s> Sääremarjad es läha säärde sisse . </s> <s> Niid põlndki nigu inimese püksid ! </s> <s> Ollid jüsku kitse jaoss tehtud ! </s> <s> Kas põle kahju ! " </s> </p>
<p> <s> Ta oli raadio kohal küürus , palituhõlmad ripakile , laes ning seintel liikus tema vari . </s> </p>
<p> <s> Pidasin valvsalt ning kadedalt silmas ema käiguradu ja ajasin ennast kohevile , et talle isa lähedale ruumi ei jääks . </s> <s> Ema aga keerutas sellest hoolimata visalt ümber isa ja jõudis talle isegi juba kaevata : " Levajahu ei sünni ültse süia ja sii uus ruudulene leit läks pääle pesu karvasess ! " </s> </p>
<p> <s> Ta tõstis pesu kappi ja tegi kuusele laual ruumi . </s> <s> Ehteid oli liiga vähe , need nagu uppusid puu sügavasse mustjasse haljusse . </s> <s> Emal ei läinud kuidagi korda vanade tuhmunud klaasmunade ja peenikeste krõbisevate helmekeedega kuuse metsikut ning salapärast loomust maha suruda . </s> <s> Isegi traatvarte otsas rippuvaid kullatud savikirsse meenutavad küünlajalad koos viltuvajunud valgete küünaldega ei aidanud . </s> <s> Need tegid kuuse süngemaks , kui ta muidu oleks olnudki . </s> </p>
<p> <s> Keerasin kuusele pettunult selja ja kuulasin isa , kes tuli Türilt , Kaansoolt , Pilistverest , Päinurmest või Kolga-Jaanist . </s> <s> Seal kusagil nähti hullu koera , kes , suu vahul ja saba jalge vahel , pures metsapuid , nii et pilpad taga . </s> <s> Kusagil kaapis hunt otse meierei tagant kartulikuhjast viis püssi ja pool siga välja . </s> <s> Kusagil oli sügistööde voliniku seljakotti sokutatud põrgumasin koos lõhkemoonaga . </s> <s> Seljakott plahvatas õues trepi peal ja tappis ära kaks kana . </s> </p>
<p> <s> Otse nende sündmuste keerises liikus isa , nägi neid pealt ja jutustas meile ümber . </s> <s> Nende üle mõtiskles ta ka oma tööd tehes , meiereides torusid keevitades . </s> <s> Metall sulas nagu või , sinised sädemed pritsisid laiali ja põletasid riietesse auke , isa silmad plekkraamidega kaitseprillide taga jälgisid pingsalt gaasi peenikest leeki . </s> <s> Õhtuti nosis ta kuiva leiba ja rehkendas päevarahasid kokku . </s> <s> Raha ja lumi lahutasid teda kodust . </s> </p>
<p> <s> Nüüd oli ta ometi siin ega osanud oma heameelt näidata muidu , kui masina abiga . </s> <s> Masina hääl oli võimsam ning tähtsam kui tema oma hääl ja seda lasi ta kõlada , silmanurgast hoolega jälgides , mis näo me teeme ja kas me ka rõõmustame . </s> <s> Uut elujõudu saanud raadio kõneles meile karmil kohtumõistjatoonil : " Esimesel jaanuaril algab vabariigi kolhoosides ja sovhoosides loomade loendus . </s> <s> Loenduse läbiviimiseks on rajoonide ja linnade täitevkomiteed eraldanud üle nelja tuhande neljasaja parima aktivisti . </s> <s> Võib aga esineda juhtumeid , kus kolhoosides juhtivatele kohtadele pugenud või silmakirjalikult kolhoosi liikmeks astunud vaenulikud elemendid teadlikult varjavad loomi või esitavad ebaõigeid andmeid . </s> <s> Nii nagu näiteks Pärnu rajooni " Võidu " kolhoosi liige Jaan Ani . </s> <s> Ta ei ole siiani kolhoosile üle andnud heinaniidumasinat , vedruäket , sahka ja täielikku komplekti hoburakmeid . </s> <s> Oskar Roosimägi aga varjas enda juures saani , millest oli teadlik kolhoosi juhatus . </s> <s> Kui see saan oli kolhoosile üle antud , murdis Roosimägi vana kodanliku aja harjumuse kohaselt sisse kolhoosiküüni , kuhu saan oli paigutatud , ja viis saani uuesti ära . </s> </p>
<p> <s> Sellepärast , seltsimehed , tuleb organiseerida loomade loenduse läbiviimisel niisugune kontroll , mis aitaks loenduse käigus avastada ja kõrvaldada kõik puudused ja väärnähtused " </s> </p>
<p> <s> Vanaema kuulas , pea viltu , kulmud kortsus . </s> <s> Lõpuks nuuskas ta nina ja hakkas sööki laua peale panema . </s> <s> Hallid inimkogud viskasid lakke varje , rasvastest kapsastest tõusis tulist auru . </s> <s> Vanaema ja ema istusid laua äärde , nende silmateradest hiilgas vastu lambi punakas tuli ja muutis nad ennemuistsete huntide sarnasteks , kes on salamahti peretuppa võõrsile tulnud . </s> </p>
<p> <s> Isa kraapsas tikust tuld ja pani küünlaid põlema , ema hõikas teda mitu korda sööma , kuid ta kohmitses ja kohmitses oma pampude kallal . </s> <s> Läksin vaatama , mis isa tagatoas teeb . </s> <s> Küünlad kuuseokstel põlesid sirgete leekidega ja valgustasid süngelt läikivas tsellofaankotis olevaid värvilisi hernekomme , mis olid vahepeal kuuse alla siginenud . </s> </p>
<p> <s> Toolil keset tuba seisid rasked mustad kruustangid . </s> <s> Isa kõndis ümber tooli ja vaatas neid arvustavalt kord lähemalt , kord kaugemalt . </s> <s> Vahetevahel kummardus ta tooli kohale ja silitas peoga kruustange . </s> <s> Näis , nagu suruksid kruustangid mõnuledes oma laia musta pealage vastu isa sooja peopesa . </s> <s> Tema halli kuueselja ümber tiirlesid lõdisemapanevalt külmad ja pikad teekonnad , lehvis karm ajahingus , mühisesid kättemaksuhimuliselt metsad ja viirastus Puusepa Jakobi pea , mille Võrtsjärve laine kaldale tõi ja mis ainult hambakroonide järgi ära tunti . </s> </p>
<p> <s> Sellest hoolimata kõrisesid isa kuuetaskus tikutoosid hoolikalt välja valitud , väärtuslike sordiõunaseemnetega , ta liikus toas toolide vahel uurivalt ja ettevaatlikult , otsekui peaks ta toole marjapõõsasteks , sänge ja laudu õunapuudeks . </s> <s> Kruustangegi patsutas ta nii , nagu loodaks ta neid kevadel toa taha maha istutada . </s> </p>
<p> <s> Minu pea kohal seisis kindla ja kaitsva katusena lapsepõlv , see varjas mind kättejõudnud keerulise aastakümne eest , mis ümberringi undas ja mürises , õhus tolmu keerutas ja lahtisi lehti igasse ilmakaarde pillutas . </s> <s> Isa aga ei varjanud miski , ta seisis selles möllus täiesti kaitsetuna , kogu tähelepanu koondatud masinatele ja õunapuudele . </s> <s> Ta õieti ei märganudki , mis ümberringi toimus . </s> </p>
<p> <s> Lämbel 1981. aasta maipäeval väikelinnaaias , kuhu lahtistest akendest imbus igavest pühapäevapannkoogilõhna , ravitses isa noort põdurat õunapuud ja oli oma tegevusest täielikult haaratud . </s> <s> Näis , et ta ei ole 50-nda aasta vana-aastaõhtust saadik kordagi pead tõstnud ega ringi vaadanud . </s> </p>
<p> <s> Ootamatult tõusis vali tuul , linna kohale kerkis mustjas alasikujuline pilv , puud ägasid , aknad klirisesid , värava kõrval kasvavate vanade elupuude ladvad paindusid silmapilguks maani , nagu oleks nende vahelt nähtavale ilmumas Suure Kohtupäeva peaingel ise . </s> <s> Värskelt tehtud peenardelt tõusis hall mullasammas ja venis vaikselt ning pahaendeliselt tohutu kõrgeks . </s> <s> Samaba seest veeres välja tumepunane tulekera , hiilis üle kartulivagude ja kadus kuuri taga silmist . </s> <s> Keravälgu teed märkisid kõrbenud rohuladvad . </s> <s> Ainult isa ei näinud midagi . </s> <s> Selg kühmus , kuuekrae üles tõstetud , jätkas ta õunapuude ülevaatust . </s> <s> Murduvate okste ja tolmusammaste keskel mõjus tema muretu aiatöö nagu lubadus või lohutus , rahu ja päikesepaiste pant . </s> </p>
<p> <s> Sedasama lohutust kiirgas isa selg ka 50-nda aasta viimasel õhtul , mil ta kohvrist minu kingituse välja võttis ja mulle kätte andis . </s> <s> Surusin häbelikult uusi punaseid dressipükse vastu rinda , vahtisin isaga tõtt ja mõistatasin , mida ta minult ootab . </s> <s> Mida selgemaks see mulle sai , seda punasemaks läksin näost . </s> <s> Vaatasin abiotsivalt ahju taha nurka , kus ema mulle õhtuti kniksu tegemist õpetas . </s> <s> Nüüd aga põrutasin ikkagi kniksu tegemise asemel jalgadega vastu maad ning ägasin : " Sügisemaru . " </s> </p>
<p> <s> Alustasin lootusrikkalt : " Kuulete , kuidas nüid märatseb maru ja murrab " </s> </p>
<p> <s> Mäletasin , et edasi tuli juttu lindudest , kadakatest , karjamaast ja hundi ulgumisest . </s> <s> Mind aga ei huvitanud linnud ja karjamaa praegu karvavõrdki . </s> <s> Kõigist ahjutaguse nurga karmidest õppetundidest mööda vaadates tõmbasin mõttes kogu pika salmi rasvaselt maha ja jõudsin jalamaid välja lõpurea juurde , mis mulle tundus sõjakas ning uhke . </s> <s> Tõmbasin kopsud õhku täis ja hüüdsin : " Kolistab kändusid mööda ja vilistab ladvus ; raudsete kätega kuningas - sügisemaru ! " </s> </p>
<p> <s> Olin oma tsensoritöö teinud , jäin vait ja vaatasin kiitust oodates isale pinevalt näkku . </s> </p>
<p> <s> Isa lausus mulle moka otsast : " Peris ilus olli ! " , ei vaadanud enam minu poolegi , vaid jätkas valjusti mõtet , mis talle vahepeal pähe oli tulnud : " Ei tää , kas surnud ja masinad on kuidagi omavahel ühenduses va' ? </s> <s> Sõja-aeg ollid metsad surnusi täis , aga nüid on masinid . </s> <s> Isigi ää rehepeksumasin olli võsas lume all ! </s> <s> Rahuaeg on masin ehk surnu asetäitja ? " </s> </p>
<p> <s> Keegi ei vastanud , Tommi urises , küünlaleegid läksid punaseks ja hakkasid hüppama . </s> <s> Vöörusest kostis nagu maa alt raskeid samme ja taldade kraapimist . </s> <s> Vanaema pööras ennast pinevalt kogu kehaga ukse poole . </s> <s> Sealt astus valges külmapilves sisse onu ja surus midagi läbi hammaste teretuseks . </s> <s> Tema pilk jäi kohe näljaselt kapsakaussi ja lihapanni kinni . </s> <s> Ühtesoodu söögilauda vahtides kiskus ta vildid jalast , vahetas kapiukse taga riideid , viskas seljast võetud kuue ja püksid vöörusenurka puntrasse ja alles seejärel märkas ta toasolijaid . </s> <s> Ta teretas isa eraldi kättpidi , muigas saladuslikult , võttis kasukataskust viinapudeli ja mulksutas seda õrnalt vastu valgust . </s> <s> Ta ei imestanud isegi sooja toa üle ega küsinud , kust me vahepeal puid saime . </s> <s> Ka seatapmine , lehma tervis ja heintetagavara jätsid teda praegu osavõtmatuks , kuigi vanaema pühkis juba otsustavalt suud , kohendas rätikut ja valmistas igati ette pikka südantlõhestavat aruannet . </s> <s> Seda kinnitas ka tema tähendusrikas ja hukkamõistev näoilme . </s> <s> Ta suu juba liikus , ometi ei ütelnud ta midagi , ulatas onule nagu libahundile noa otsast leivatüki ja jäi tardunud näoga ootama , mis onu ütleb . </s> </p>
<p> <s> Onu võttis leiva himukalt vastu , isegi ei nuusutanud . </s> <s> Tema kõhnaks jäänud näost ei võidud midagi välja lugeda . </s> <s> Ta näris ja neelas , maigutas suud ja otsustas : " Jüsku vähä magus maik on juures , aga mudu põle äda kedagi . </s> <s> Sünnib süia küll ! " </s> </p>
<p> <s> Onu ahmis puristades kuumi kapsaid ning hammustas isukalt nätsket rohelist leiba kõrvale . </s> <s> Vanaema pühkis silmi ja tema vari laes võbises . </s> </p>
<p> <s> Passitasime emaga ahju taga mulle uusi dressipükse jalga . </s> <s> Venitasin nende kummi kaenla alla üles ja imetlesin nende laiu lontis sääri . </s> <s> Isa arvas rahulolevalt . </s> <s> " Nigu Veldmanni poja püksid ! </s> <s> Ja Veldmann on iga valitsuse aeg suur miis olnd - küll tema tääb , mes ilus on ! " </s> </p>
<p> <s> Onu istus üksipäini laua ääres ja sõi kaua ning mõnuga . </s> <s> Viina pitsidesse kallates märkas ta nagu esimest korda tagatoas laual kustuvate küünaldega kuuske ja küsis häbelikult : " Küindlid rohkem põlegi va' ? </s> <s> Võiss ju mõne viil põlema panna . " </s> </p>
<p> <s> Jälle tõusid liikumatud leegid ülespoole , tuba täitis tule ja vaigu lõhn . </s> <s> Onu silmad lõid särama . </s> <s> Ta võttis midagi pingi alt oma tühjast kotist ja kutsus korraga mind . </s> </p>
<p> <s> Läksin uute pükste säärtesse komistades üle varjudega täidetud toa ja jäin onu ette seisma . </s> <s> Onu juuksed kahel pool paljast läikivat pealage hoidusid tutti , tema kukla taha seinale langes suur öökullivari . </s> <s> Vaatasin kõhedusega tema nagis rippuvat kuube , mille taskust N ä r u m e e s täna raha võttis . </s> <s> Onule silma ma ei vaadanud , vaatasin igale poole mujale . </s> </p>
<p> <s> Onu julgustas mind : " No pane aga pane peod alla ! " </s> </p>
<p> <s> Kui ma siis käed kartlikult välja sirutasin , ilmus mu kamalusse tutt sammalt koos nahksete niiskete sinilillelehtedega . </s> </p>
<p> <s> Talvepimeduses sähvatas igavene päike , lootusesäde , mille onu Kõpu metsade põhjast paksu lume alt minu jaoks välja kaapis . </s> </p>
<p> <s> LOOMALOENDAJAD TULID KOHE PEALE PÜHI , hommikul , kui isa ja onu olid just ära läinud ja mina üksinda toas . </s> <s> Istusin laua taga ja sõin leiba suhkrupeedisiirupiga . </s> <s> Siirup paistis olevat põhjatu ning süsimust , see voolas laisalt ja rasvaselt pudelist alustassile . </s> <s> Limpsasin pudelisuu ümbert magusaid niresid ja vaatasin huviga oma ähmast läikivat näopilti alustassis paksu vedeliku pinnal . </s> </p>
<p> <s> Tagatoas laual seisis kuusk oma klaasmunade ja kuldkarraga . </s> <s> See näis morn ja mahajäetud . </s> <s> Ülestegemata sängid piirasid ta sisse otsekui vaenlase väed . </s> <s> Parajasti tõusis päike ja tõmbas läbi jäälillede toaseintele veidraid veripunaseid jooni . </s> <s> Tuba oli külm . </s> <s> Kiskusin ennast kössi ja lakkusin siirupisi käsi . </s> <s> Uks prahvatas lahti ja tuppa vajusid võõrad naised . </s> <s> Mul libises siirupipudel käte vahelt välja ning läks ümber . </s> <s> Must nire valgus aeglaselt lauda mööda laiali , kleepis ajalehe " Rahva Hääl " kokku ajalehega " Tee Kommunismile " , ujutas üle vanaema prillid ja kudumisel oleva ilma pöiata halli suka . </s> </p>
<p> <s> Litsusin ennast süüdlaselt vastu seina ja põrnitsesin mossitades tulijaid . </s> <s> Need jäid ukse lähedale seisma ja vahtisid toas ringi . </s> <s> Kõhnem oli mulle täiesti võõras , paksemat ma tundsin . </s> <s> See oli Laine . </s> <s> Ta prisked , õhukeste siidisukkadega kaetud sääred punetasid külma pärast , ehkki neid poolenisti varjasid nahkribadega ilustatud valged vildid . </s> <s> Palituhõlmu hoidsid rinna peal koos haaknõelad . </s> <s> Rätik oli pähe seotud nii , et otsa ees kõrguv juukserull välja paistaks . </s> <s> See oli alguses härmatanud , kuid toasoojas muutus härmatis veenireks , mis mööda meelekohti ja ninajuurt alla jooksid . </s> </p>
<p> <s> Naiste selja taga kääksus arglikult uks ja tuppa ilmus veel kolmaski inimene - Kott-Eevald . </s> <s> Eevald silmitses osavõtmatult põrandat , pikk paljas kael lillakaspunane , kõrvikupaelad kahel pool lohkus põski värisemas , sätendav tilk nina otsas . </s> </p>
<p> <s> Eevaldi tulekust sain ma julgust , nihkusin laua tagant nurgast tasapisi Eevaldi kõrvale ja jäin kannatamatult ootama , millal ta minu joonistusi näha küsib . </s> <s> Laine istus onu sängi äärele , sirutas jalad ette välja ja hakkas rahulolevalt oma siidisukki ja vilte vaatama . </s> <s> Isu täis vaadanud , käratas ta mulle : " Kus teesed on ? " </s> </p>
<p> <s> Seletasin abivalmilt : " Vanaema on laadas , ei tää , mes ta sääl tiib , aga ema läks laada pääle , aab vist einu alla ! " </s> </p>
<p> <s> Laine välgutas silmavalgeid ja kilkas võidurõõmsalt : " Kassa kuulsid , Loreida , mes laps ütel ! </s> <s> Juba varjavad luume ! </s> <s> Hilda on iistvidaja ja vana ema muku tantsib tema pilli järgi ! " </s> </p>
<p> <s> Laine sõnade põhjal tekkis mul kindel arvamine , et vanaema parajasti laudas tantsib ja et seda millegipärast varjatakse minu eest . </s> <s> Ma peaaegu nägin oma silmaga , kuidas vanaema kergitab körtsikusaba , sukapaelad tema paljaste sinakaspunaste põlvede all lehvivad ja ta lööb jalga vastu maad nii , et lehmasõimed põruvad . </s> <s> Ema aga on roninud koguni jalgupidi sõime ja mängib minu väikest roostetanud suupilli , mille vastu Saksa sõdur kuus kanamuna sai . </s> <s> Teisi pille ma ei tundnud . </s> </p>
<p> <s> Oleksin kangesti näha tahtnud , mis laudas tehakse , kuid minu arust ei kõlvanud külainimesi üksi tuppa jätta . </s> <s> Loreida muigutas suud ja vaatas süngelt , kuidas siirup laua pealt maha tilgub . </s> <s> Ta ei olnud veel ühtki sõna lausunud . </s> </p>
<p> <s> Eevald kehitas ennast ja karjatas järsku asja ees , teist taga : " Naesed ! " </s> </p>
<p> <s> Loreida mõõtis teda imekspaneva pilguga , võttis muhvi seest paberossid ja puhus läbi nina sinist suitsu . </s> <s> Laine tegi minuga uuesti juttu ning päris uudishimulikult : " Kas teil on ka pailu liha ? " </s> </p>
<p> <s> Mõtlesin põhjalikult järele ja arvasin : " Liha suurt põle , aga võid on küll ästi pailu ! </s> <s> Isa saab nüid palka või näol ! " </s> </p>
<p> <s> Viimase lause üle olin väga uhke . </s> <s> Mul oli korda läinud seda salaja pealt kuulata , sõna-sõnalt meeles pidada ja nüüd kõva häälega , ilma midagi segi ajamata korrata . </s> <s> Laine aga ei pannud seda sugugi imeks , vaid usutles edasi : " A' kas siga põle ära tapetud ? " </s> </p>
<p> <s> Pomisesin pahuralt : " Põle . " </s> </p>
<p> <s> Laine pinnis : " No kas on ka ästi suur ? " </s> </p>
<p> <s> Pidin mõtlema sea peale , kuidas ta vastu laudaseina selga sügab , haiseb ja ootab , kas ei saaks mõnd kana kätte . </s> <s> Siga tundus mulle verejanuline , lai ning kõrge ja ma ilmutasin : " Nii suur kui säng ! " </s> </p>
<p> <s> Loreida tüdines ära , litsus koni tikutoosi ja sundis Lainet teravalt : " Lapse andmeid tuleb kontrollida . </s> <s> Laine , otsige ometi inimene üles ja kutsuge siia . </s> <s> Meie aeg jookseb ! " </s> </p>
<p> <s> Laine läks mühinal välja , Eevald tõmbas ennast kössi , hakkas kahele poole kõikuma ja ümisema . </s> <s> Talle võis varsti peale tulla " lõvi-tegemise " tuur . </s> <s> Sikutasin teda käisest ja sosistasin : " Kassa minu nime tahad näha ? </s> <s> Ma isi kirjutasin oma nime ! " </s> </p>
<p> <s> Eevald jättis ümina katki , vajus mõttesse ja küsis siis kõmiseva hauahäälega : " Mes mõttid sa oma nime all avaldad ? " </s> </p>
<p> <s> Itsitasin löödult ja püüdsin oma kimbatust varjata sellega , et kargasin Eevaldile kallale ja tegin , nagu oleks mulle järsku tulnud peale suur müramisetuhin . </s> <s> Eevald ei võtnud vedu , raputas ainult pead ja venitas unistavalt : " Kui mõistass iina keeli oma nime kirjuta , siss " </s> </p>
<p> <s> Ma ei saanudki teada , mis siis oleks , sest tuppa astus vanaema , virtsased kalossid jalas , heinakõrred rätiku küljes . </s> <s> Laine trügis vanaemast sõnalausumata mööda , laua äärde , kus Loreida juba istus , portfell lahti ja paberid ees . </s> <s> Eevald võttis vanaema käest kinni ja kaebas : " Mind on nüid kutsariss tehtud . </s> <s> Obene lähab ikki töll-töll-töll , perse ärmas , ja kassa tääd , ku külm miul on , kulla inime ! " </s> </p>
<p> <s> Vanaema astus kohmetult laua äärde ja jäi sinna äraootavalt seisma . </s> <s> Onu säng , söögilaud ja hiina kask olid sattunud otsekui kantseleisse . </s> <s> Laine esitas küsimusi , vanaema vastas ja Loreida täitis pabereid . </s> <s> Eevald toetas selga vastu külma ahju ning nohises . </s> <s> Loreida suunurgas hõõgus suits , ta mõõtis vanaema umbuskliku pilguga . </s> </p>
<p> <s> Alguses läks kõik hästi . </s> <s> Laine küsimuste ning vanaema kostmiste põhjal pani Loreida kirja vanaema sünniaasta , isanime ja sünnikoha . </s> <s> Nende küsimustega paistis vanaema olevat harjunud ja vastas aupaklikult : " Tuhande kahessasaja kahessakümne seitsmendamal aastal " , " Jaani tüdar " ja " Võisiku vallas " . </s> </p>
<p> <s> Korraga nõudis Laine : " Sugu ? " </s> </p>
<p> <s> Vanaema pilgutas silmi , vahetas jalga ja tegi pahakspanevalt : " Mes ? " </s> </p>
<p> <s> Laine käratas : " S u g u ! " </s> <s> Vanaema silmad käisid alandlikult Laine pealt Loreida peale ja jälle tagasi Laine peale . </s> <s> Ta jäi nagu lühemaks . </s> <s> Laine lõi käed puusa , jäi , jalad harkis , vanaema ette seisma ja haugutas : " Küll on sii ometi üks tume inime ! " </s> </p>
<p> <s> Vanaema kõõksatas , ajas pea püsti ; lõi rusikaga vastu lauda , nii et siirup tähtsate paberite peale pritsis , ja kärgatas : " Lõuad ! " </s> </p>
<p> <s> Loreida hädaldas arusaamatuses : " Laine , mis juhtus ? </s> <s> Mis toimub ? " </s> </p>
<p> <s> Vanaema pani käed vaheliti rinnale , oli näost punane ja lõõtsutas . </s> <s> Ta põlastas : " Kas te änam isi ei näe , kissi naene ja kissi miis on ! </s> <s> Näh , pailuke sel Lainelgi seda kooliaridust on , aga juba pää viltu nigu juudi papakoil , kis rumalid sõnu üiab , aga isi ei tää kedagi , mesasja ta üiab ! " </s> </p>
<p> <s> Vanaema tõmbas hinge , vaatas oma kalossininasid ja lausus lõpuks vabandavalt Loreidale : " No kirjuta siss üles , et lehm on , siga on , oenas kahe lammaga on ja viis õõnapuud kah . " </s> </p>
<p> <s> Loreida küsis kõhklevalt : " Kas kontrollida või kirjutada usalduse alusel ? " </s> </p>
<p> <s> Laine arvas suureliselt : " Võiss usalduse alusel . </s> <s> Ma'i usu , et nad mitut siga piavad . </s> <s> Mes nad neile süia annavad , isigi puuldid nällas ! " </s> </p>
<p> <s> Päike paistis aknast sisse ja pani haaknõelad Laine rinna ees särama . </s> <s> Oli kuulda , kuidas ema väljast tuli ja läbi vööruse kööki sooja hiilis . </s> <s> Eevald magas püstijalu ahju najal ning norskas ühetooniliselt . </s> <s> Ahjuesine plekiriba tema jalgade all kiiskas külmalt . </s> <s> Tundus , et Loreida kirjutab üles mitte ainult loomad ja õunapuud , vaid ka ema hirmunud jalaasted vööruses , kõhna suhkrukoti kapis surikleidi saba all , saksa täägi tühjas mesipuus ja isa või näol saadud kuupalga . </s> </p>
<p> <s> Sealjuures pooldasin ma Loreidat ja andsin talle isegi suuremeelselt õiguse kõik üles kirjutada . </s> <s> Vanaema vastu tundsin aga pentsikut haledusega segatud vimma . </s> <s> Tema pea kohale õhku kirjutasin mõttes jämedate rasvaste trükitähtedega : " Nüüd vanamoodi enam edasi ei saa ! " </s> <s> Neid sõnu pani raadio mulle alalõpmata südamele , manitses ja vannutas . </s> <s> Vanaema aga lasi kõik kõrvust mööda , nagu poleks kuulnudki . </s> <s> Nüüd ta siis nägi ! </s> </p>
<p> <s> Natuke segas mind selle asja juures ainult Laine . </s> <s> Kas Laine võis siis olla u u e p o o l t , omal ei olnud kodus muud raamatutki kui vana tiinusekalender ! </s> <s> See tegi mind murelikuks . </s> <s> Ma ei saanud aru , miks Laine ajab raadioga üht ja sama asja . </s> <s> Häbenesin Lainet vanaema ees . </s> <s> Mulle tundus , et kui Lainet ei oleks , saaks vanaema kohe kõigest aru ja hakkaks minu käest ahnelt nõudma lugusid Tšapajevist , Suvorovist ja väikesest pioneerist Mamlakatist , kes noppis puuvilla kahe käega ja sai selle eest suure autasu . </s> </p>
<p> <s> Minu vihase pilgu all hakkas Laine nihelema , tõstis jala üle põlve ja siis jälle maha , haigutas laia suuga ning patsutas oma pealage , otsekui tahaks ta minu arvustavat silmavaadet maha pühkida . </s> <s> Ta hädaldas : " Kuradi kurat , kui igalpuul niipailu aega lähab , siss jääme õhta pimeda kätte ! </s> <s> Obesel on magu vett täis joodetud , kuseb kole pailu , ei tii ääd sõitu ega kedagi . </s> <s> Sii Eevalt põle ikki kellegi küüdimiis ! " </s> </p>
<p> <s> Oma nime kuuldes tõmbas Eevald sügavalt hinge , lõi silmad lahti , raputas pead ja hakkas haledasti nutma . </s> <s> Pugesin vanaema tooli taha peitu . </s> <s> Mis võisin ma elu vastu oma lihtsate raamatulookestega , kus kõik toimus huvitavalt , kiiresti ja kuidagi pidulikult . </s> <s> Loetud lugudes oli elu kokku pressitud , väikeseks ja igast küljest nähtavaks tehtud nagu tükksuhkur . </s> <s> Toolidki ei olnud raamatus rasked , neid ei pidanud kogu jõudu kokku võttes üle toa vedama , kui laua juurde taheti istuda . </s> <s> Ahje ei mainitud üldse , või kui , siis p r a k s u s neis l õ b u s l e e k , suitsu sisse nad ei ajanud . </s> <s> Talvel l a s t e p e r e suusatas ja kelgutas , kellelgi ei hiilinud ema salaja laudast kööki sooja ega läinud onu metsatööle . </s> </p>
<p> <s> Tegelikult toimus aga kõik aeglaselt , asjad olid rasked , ööd ja päevad pikad , inimesed hallid ning harilikud . </s> <s> Palju asju toimus elus nii salakavalalt , et võisid neist koguni ise osa võtta ega saanudki aru , mis juhtus . </s> </p>
<p> <s> Praegugi oli näha ainult nelja igapäevast inimest , jäist talvevalgust , sängi , toole , riideid nagis ja asju laua peal . </s> <s> Kellapendel käis koos oma varjuga seinal edasi-tagasi . </s> <s> Eevald pühkis käisega silmi , selg toa poole . </s> <s> Oli igav , külm ja kõhe . </s> </p>
<p> <s> Loreida pani oma paberid kokku , lõi nende servad osavalt vastu lauda tasaseks ja pistis portfelli . </s> <s> Ta ei näinud ega kuulnud , mis toas tehakse . </s> <s> Laine ei saanud Eevaldit vaadates kuidagi naeru pidada . </s> <s> Eevald nuutsus tasakesi ja piilus harali sõrmede vahelt toasolijaid . </s> <s> Vanaema pinnis Lainet : " Mes sa talle ütsid ? </s> <s> Sa ikki ommuku ütsid talle kedagi , ega ta mudu seande imelik põle ! " </s> </p>
<p> <s> Loreida pani palitunööbid kinni , võttis portfelli kätte ja ootas . </s> <s> Vanaema aga ei jätnud , vaid nõudis : " Eevald , mes sii Laine sulle ütel ? " </s> </p>
<p> <s> Eevald nihkus ahju juurest eemale , lasi põlvili vanaema ette maha ja pea norgu , nii et paistis ainult tema kõrviku lai triibulise riidega kaetud põhi . </s> <s> Tema suust kostis pomin : " Oh mes valupõli pääle akkab ! </s> <s> Ta lendab lillest lillesse ja lendab mesipuu poole ! " </s> </p>
<p> <s> Korraga ajas ta aga pea püsti ja lausus täiesti igapäevaselt : " Majad viiasse ära ja õõnapuud raiutse maha . " </s> </p>
<p> <s> Vanaema arvas : " Sii põle küll jutt ega kedagi ! </s> <s> Pallalt üks lära ! " , kuid küsis siiski : " Kissi seandst asja rääkis ? " </s> </p>
<p> <s> Eevald tõusis aeglaselt püsti ja sihtis pika korpas näpuga nagu revolvriga Loreidat . </s> </p>
<p> <s> Vanaema silmad liikusid Eevaldilt Loreidale . </s> <s> Ta silmitses üksikasjaliselt Loreida botikuid , palitut , muhvi , portfelli ja kollakaid kipras silmaaluseid , nagu otsiks ta ainuüksi teise välisest olekust mingisugust äraütlemata tähtsat teadet . </s> <s> Lõppude lõpuks küsis ta imeliku kohmetu alandlikkusega : " Kas sii piass õige olema , mes Eevalt ütel ? </s> <s> Kuskohta niid inimesd siss lähvad , kui majad ära viiasse ? " </s> </p>
<p> <s> Loreida hakkas köhima , ta köhis kaua ning raginal ja imestas toibudes : " Laine , miks te istute , me oleme lõpetanud ! " </s> </p>
<p> <s> Laine kargas püsti ja sundis omakorda Eevaldit : " Aa , kurat , jalad kõhu alt välla , mini vaata , mes obene tiib ! " </s> </p>
<p> <s> Lõpuks märkas Loreida nagu kogemata vanaema pilku ja lausus õpetlikult : " Kolhoosikülade loomine on meil tõesti praegu päevakorras . </s> <s> Inimesi tuleb selle mõttega harjutada , mitte kõik ei tunne veel kollektiivi jõudu . " </s> </p>
<p> <s> Vanaema silmalaud hakkasid värisema , ta pahvatas : " Viige sii katus mu pää kohalt ära , ku' te tahte , mina jään seie istma , kos ma istun ja kuskile mina ei tule ! " </s> </p>
<p> <s> Oli tunne , et ta istubki juba lageda taeva all keset lund sellesama vineerpõhjaga tooli peal , käed süles , rätikusõlm jälle lahti läinud ja temast tõuseb halli auru nagu vanast eesti püstkojast . </s> <s> Nõndasamuti istub Vanatare-Juuli , kell süles , ja kopsib oma väikeste poolsaabaste ninasid külma pärast vastu toolijalgu . </s> <s> Liisugi istub oma õues härmas kase all , jalad viisakalt koos , toetab lõuga kepi kõverale käepidemele ja vaatab säraval kullipilgul , kuidas maju mööda veetakse . </s> <s> Majad lohisevad rodus mööda teed otsekui hallid heinakoormad . </s> <s> Majade järel aga tulevad koerad , külma pärast kolmel jalal karates , ninad kodu haisu ajamas . </s> <s> Ümberringi on täistuisanud metsad , puud vehivad okstega ja tahavad inimesi kinni võtta , inimesed ise aga on väikesed , mustad ning võõrad . </s> <s> Lähevad reas madala taeva all ning nende käes vurisevad ühetooniliselt vurriluud . </s> </p>
<p> <s> Seisin küll vanaema kõrval akna juures ja vaatasin , kuidas Eevald hobuse õuest välja ajas ja kuidas saan loomaloendajatega raskelt mööda umbes teed minema lohises , kuid mõttes olin ikka veel vurriluude urina saatel rändavate inimeste juures . </s> </p>
<p> <s> Vanaema otsis välja suhkrutükid ja segatilgapudeli . </s> <s> Nüüd alles usaldas ka ema ennast tuppa poetada , vaatas luurates ringi ja nuras : " Nüid on sii Laine ennast juba luume loendama ka sokutand . </s> <s> No kas põle ull ! </s> <s> Muku vahib seandse vihase punnis näoga ! " </s> </p>
<p> <s> Sealjuures näitas ema , kuidas Laine vahib ; ta tõmbas põsed õhku täis , pressis lõua vastu kaela , ajas silmad pungi ja läks rohkem kodujänese kui Laine nägu . </s> </p>
<p> <s> See rõõmustas mind , rusuvad pildid kadusid silme eest . </s> <s> Naersime koos emaga . </s> <s> Isegi Tommi roomas laua alt välja ja hakkas põrandalt ahnelt siirupit lõmpsima . </s> </p>
<p> <s> Vanaema imes suhkrut , selg sirge , pea püsti , kulmud kortsus . </s> <s> Ta käratas meile : " Mes kometid te teede ! </s> <s> Hilda , tuu uus tõstament siia ja loe , kuda Jairuse tüdar surnust üles aeti ! " </s> </p>
<p> <s> Ema naer nagu lõigati katki , ta tõi sõnakuulelikult raamatu , istus laua äärde , lappas tükk aega vanu kollakaid lehti ja hakkas lõpuks võrinal lugema . </s> <s> Jätsin meelde , et vanaema ütles " Jairuse tüdar " , mitte aga õrnalt " Jairuse tütrekene " , nagu ma teadsin raamatus kirjas olevat ja kavatsesin teda selle eest pärast noomida . </s> <s> Ootasin oma suhkrutükki lutsides kannatamatult , kunas ema jõuab järjega Jeesuse sõnadeni : " Lapsoke , mina ütlen sulle , tõuse üles ! " ja kui Jairuse tütar siis tõepoolest ellu ärkas ning kõndis , tegin võidurõõmsalt : " Põrr ! " </s> </p>
<p> <s> Jairuse tütre surnuist ülestõusmine avaldas mulle alati , kui ma seda kuulsin , sügavat muljet . </s> <s> Minu arust oli see sündmus toimunud maantee ääres koolimajas . </s> <s> Koolimaja tumepunased telliskiviseinad ja ümmargused pööninguaknad nägid välja tähtsad , jubedad ja lummavad . </s> <s> Isegi koolimaja-esiste puude küljes olevate linnupesakastide mustad lennuaugud andsid nagu mõista , et kusagil maja sügavuses võib siiamaani seista Jairuse tütrekese tühi säng . </s> </p>
<p> <s> Ema hääl vurises ühetooniliselt , majaseinad nagisesid , väljas tõusis tuul . </s> <s> Päike kadus ära , paksud lumepilved sõitsid üle laudakatuse otsekui tsepeliinid . </s> <s> Nägin läbi akna , kuidas hanged hakkasid liikuma ja suitsema , marjapõõsad kadusid halli lumesambasse . </s> <s> Tuba muutus madalamaks , külmemaks ja pimedamaks . </s> <s> Siirupioja põrandal tuhmus ära , kattus otsekui tolmuga . </s> <s> Võib-olla olid kõik loomad ammu loendatud , majad kokku ja isegi juba uuesti laiali veetud , meie aga istusime ikka veel laua ümber ega aimanud midagi . </s> </p>
<p> <s> Lükkasin peaga vanaema kätt nagu koer , kes endast märku annab ja peapaitust nõuab , kuid vanaema sõitles : " Mette kohe rahu ei saa ! </s> <s> No messa rusud minust ! " ja lükkas mind ema poole . </s> </p>
<p> <s> Ta tõrjus koos minuga loomusunniliselt tagasi ka paneelmaju , Rubiku kuubikuid , taskuarvuteid , kell-sulepäid , luurelennukeid , kogu halli ja pöörast aastatuhande lõppu . </s> <s> Emal aga ei olnud pääsu , talle vajus see minu näol täie raskusega kaela ja seda taltsutada ta enam ei suutnud . </s> <s> Ronisin talle turjale , kiskusin tal rätiku peast ning peitsin oma selja taha . </s> <s> Esitasin kutse mängule , kuid ema ei teinud minust üldse välja . </s> </p>
<p> <s> Otsisin pliiatsi , ronisin põlvili toolile ja hakkasin südametäiega oma nime kirjutama ja ajalehepilte sodima . </s> <s> Vanaema pihtis : " Ma olen mitu korda mõteld , et ku' sii Jeesus isi siin oless , ma paluss teda kas või põlvili maas , et ta mede isa ka surnust üles aass . </s> <s> Või kui ta isa ei taha aada , siss võiss vähemalt veikse Juuliuse aada . </s> <s> Sii on ka juba nelikümmend aastad surnd , nüid oless peris vana miis , ei lasess maja ära vidada ega kedagi . </s> <s> Tema põlnd seande tossike , ku' sii Hans on ! " </s> <s> Ta vaatas teraselt aknast välja , nagu näekski ta juba vanaisa tulemas , ja lausus siis kibedalt : " Või kassa arvad , et ma palunud põle ! " </s> <s> Ema tegi põlglikult : " Püh ! " , vanaema jättis selle tähele panemata ning ohkas : " Ammid ka änam suus põle , mudu oiass või ammastega majanukast kinni ! " </s> </p>
<p> <s> Lootsin , et vanaema lähebki kohe välja ja võtab suuga majanurgast kinni . </s> <s> Vanad härmatanud vikatid räästa all pinisevad , tema villane körtsik laperdab tuisu käes , taevas aga lendab midagi , kas vares , sõjalennuk või pisuhänd . </s> </p>
<p> <s> See , et midagi lendas , meeldis mulle eriti ja ma hakkasin seda joonistama . </s> <s> Tegin maja nagu uksega kasti , kahel pool ust aknad , jäme vildakas korsten musta tossu välja ajamas , otsekui ei põletataks selle maja ahjus mitte tooreid lepapuid , vaid musta kivisütt . </s> <s> Alguses joonistasin akna peale lille , aga järele mõeldes sodisin selle pruuni pliiatsiga täis ja see läks seapea moodi . </s> <s> Nüüd vaatas aknast välja pruuni palituga siga . </s> <s> Sea varjamiseks tegin akna ette triibulise kardina . </s> <s> Siga paistis justkui läbi trellide . </s> <s> Vanaema , kelle ma majanurga juurde seisma panin , tuli välja vähemalt kuusekõrgune . </s> <s> Maja rippus tema nina ees õhus . </s> <s> See ei meeldinud mulle . </s> <s> Tegin halvasti välja tulnud vanaema ruttu ümber halliks vanakuradiks , kelle pea kohal lendasid võimsad hävitajad , viisnurgad sabas . </s> <s> Need avasid õnneks tule kohe , kui nad vanakuradit nägid . </s> <s> Tulemöll täitis terve joonistuse . </s> <s> Lömitasin selle kohal ja olin juba unustanud , mida ma alguses joonistada tahtsin . </s> </p>
<p> <s> Seda tuletasid mulle meelde teiste ärritatud hääled . </s> <s> Vanaema oli vahepeal millegipärast Jeesuse imetegudes kahtlema löönud ja raius kiuslikult : " Ei tää , kelle muu pääle mul luuta on , ku mette isienese pääle ! </s> <s> Mes ma ikki isi ära tiin , sii on tehtud ja koer ka ei augu ! " </s> </p>
<p> <s> Ema ei vaielnud vastu , vaid lausus unistavalt : " Kas põle ikki imelik , mes asju vanal aal olnd on ! " </s> </p>
<p> <s> Vanaema arvas : " Kas niid asjad ikki peris tõestesündind ongi . </s> <s> Mõnikord on küll seande usk ja luutus , a' teenekord akkad jälle mõtlema ja mette änam ei usu . </s> <s> Tahass ikki peris isi näha , ku surnd inime üles aetse , siss ususs . " </s> </p>
<p> <s> Ema nähvas : " Mess'as aad ültse seandsid jutta , ku' sa isi ei usugi ! " </s> </p>
<p> <s> Vanaema oli tükk aega vait , vaatas pinevalt laua alla ja tunnistas siis lihtsalt : " Ma tahass jo abi saija ! " </s> </p>
<p> <s> Ema puistas südant : " Ennem ma küll es usu , sii piiblelugu olli koolis nigu muenasjutt , a' nüid ma usun küll . </s> <s> Ja kas tääd , ema , mespärast ma usun ? " </s> <s> Ta lõi pea selga , kõigutas üle põlve visatud jalga ja purskas võidukalt : " Sellepärast , et koloosid tehti ! </s> <s> Ku' ma Niitsaarel karjas käesin ja jalad ollid puruss katki sorgitud , ültse joosta es saa ja ku Ärna mind hirmsasti vandus ja mina nutma akasin ja ära kodu tullin ja sina mind vitsaga karja tagasi aasid , siss põless võind unes ka seda näha , et Ärnal põle änam suura lihatünna ega ilusid leita , ja isi on ka omast kodust ära . </s> <s> Räägitse , et pidi elama ühes mullast onnis ja ei täägi ültse , kunas kodu tagasi saab ! " </s> <s> Ema kilkas kahjurõõmsalt : " Enne põlnd minu arust tähtsamad inimest ku' Ärna . </s> <s> Ku' ma veike ollin , siss nägin teda irmu pärast ühtelugu unes , aga nüid on tema alam ku' mina ! " </s> </p>
<p> <s> Vanaema manitses : " Mõtle ikki , mes sa räägid ! </s> <s> Kas sii on siss mõni ää asi , et inimesel , kel enne kõik olli , mes ing imustas , põle nüid muud ku va' pallas perse ! </s> <s> Jo sii Niitsaare rahvas ikki tegi tüüd kah , et neil kõiki asja olli ! " </s> </p>
<p> <s> Ema läks põlema : " Olgu jah pallas perse ! </s> <s> Mulle tiib sii kohe nii suurt äädmiilt , naaru aab peris pääle ! </s> <s> Katsku nüid , kas on ää vaene olla ja võeras kohas elada ! </s> <s> Kas sul meeles põle , kudas ta sind minu pärast augutas , ku' sa mu vägisi karja juure tagasi aasid ? </s> <s> Sina oled eluaeg neid taluperenaeste perssid laknud , aga mina ei tereta kah , ku' müüda lähan . </s> <s> Tükki leiba ka ei anna , ku nad nüid nällas on ! </s> <s> Vat sii ongi ime , et siande aeg tulli ! " </s> </p>
<p> <s> Ema silmad hiilgasid kättemaksumõnust . </s> <s> Minu arvamus temast paranes kõvasti , kuulasin tema sõnu , suu lahti , ja kahtlustasin ema selles , et ta võis olla minu eest salajas lugenud lugusid Tšapajevist . </s> <s> Miks ta muidu nii vapralt endist aega needis ! </s> </p>
<p> <s> Kilkasin prooviks : " Oi jõgi , lai Uraal ! " ja lootsin , et ema mind ka jutuajamisse kaasa tõmbab . </s> <s> Selle asemel jäi ta vait , keerutas oma kampsuni nööpe ja sosistas korraga ehmunult , nagu oleks suur uudis alles praegu temani jõudnud : " Mina seda küll ei tää , mes siss saab , ku' mede maja ära viiasse ! " </s> <s> Ta võdistas õlgu ja kinnitas : " Mõtle ometi , ku' irmus ! " </s> </p>
<p> <s> Vanaema ajas ennast laua tagant püsti , käratas möödaminnes Tommile : " Kasi välla , mes sa aeled siin ! " ja kadus Tommi järel õue . </s> </p>
<p> <s> Ema silmad said nägijaks , ta märkas nagu alles nüüd maha aetud siirupit , karvustas mind osavalt ning valusasti ja korrutas nutuselt : " Kassa teinekord viil siirupi ümmer aad ! </s> <s> Kassa teinekord viil söögiga mängid ! " </s> </p>
<p> <s> Kargasin ema käest lahti saades kahe jalaga keset siirupioja , nii et siirup hiina kase lehtedele pritsis ja kukkusin ülekohtu ning pettumuse pärast lõugama . </s> </p>
<p> <s> Olin lootnud , et maja kohe täna ära veetakse ja et ema hakkab minuga lugupidavalt arutama Tšapajevi kangelastegusid . </s> <s> Tampisin löödult siirupis , ema aga tiirutas ümber minu ja püüdis mind peatada , seisma panna otsekui käia või hekslimasinat . </s> </p>
<p> <s> Vöörusest vanaema samme kuuldes jäin aga iseenesest seisma . </s> <s> Ema juuksed olid sassis , üks kampsunihõlm teisest pikem , vanaema ees tegi ta näo , nagu poleks vahepeal midagi olnud , tõi halli kaltsu ja hakkas sellega vastumeelselt põrandat kuivatama . </s> <s> Ukse peal seisis vanaema , vikat käes . </s> <s> Selle pikk tera kaardus uksepiitade vahel otsekui isevärki auvärav . </s> <s> Vanaema hoidis pead püsti nagu vana soldat , vaba käsi sirgelt körtsiku küljeõmblust mööda rippu . </s> </p>
<p> <s> Tunnistasin teda pahuralt . </s> <s> Ma ei saanud aru , mis toimub . </s> <s> Kõik , mida tehti , pidi mulle ette teada ja minu poolt heaks kiidetud olema , muidu järgnes jonn ja kära . </s> <s> Ometi läksid asjad alatasa teisiti . </s> <s> Sead tapeti ära mulle enne sõnagi lausumata , virmalised ilmusid taevasse südaööl , mil mina magasin , rebane oskas kana ära viia minu selja tagant nii , et mina ei kuulnud ega näinud midagi . </s> </p>
<p> <s> Vanaema põrutas vikativarrega vastu maad ja tõotas : " Mina panen selle vikati nüid vöörukse nurka püsti . </s> <s> Ma tahass näha , kissi seda maja koha päält liigutab , ku mina isi vikatiga vastas olen ! </s> <s> Võtku või pää maha ! </s> <s> Mina ei karda kedagi ! " </s> </p>
<p> <s> Üheks silmapilguks tundus vanaema mulle olevat suur ja kindel nagu plekk-katusega kivimeierei . </s> <s> Mida kauem aga tema sõnade järel toas vaikus kestis , seda õudsemalt kohises kõrvus see " Pää maha ! " </s> <s> Ma ei saanud aru , mida vanaema õieti kardab ja mille vastu võitleb . </s> <s> Eriti pahandas mind see , et ta majavedamist hukka mõistis . </s> <s> See tüütas mind ära ja mulle tuli pähe hoopis uus mõte . </s> </p>
<p> <s> Ajasin palitu kiiruga selga , vajutasin mütsi pähe , pomisesin . </s> <s> " Nüid ma lähän kelgutama ! " ja sööstsin vikati alt muretult läbi valgesse ning vabasse talveavarusse . </s> <s> See tundus olevat täiesti minu päralt . </s> <s> Jooksin , käed tiibadena laiali , meel teadmata millest rõõmus , välja äärde vaatama , kas majavedajad juba tulevad . </s> <s> Selle ettekäände varjus tahtsin ootamatult , ilvese kombel , raadiolaineid teolt tabada . </s> <s> Kogu kõrge õhuruum pidi isa kinnituse kohaselt olema täis kõnesid , kuuldemänge ja muusikat , kuid mina ei kuulnud midagi . </s> <s> Ükski hääl ei kõmisenud tähendusrikkalt läbi tuisu : " Kell on kaksteist ja nelikümmend viis minutit ! </s> <s> Algab saade suhkrupeedikasvatajatele ! " </s> </p>
<p> <s> Tühjal väljal tõusid ja vajusid hallid lumelained . </s> <s> Mets selja taga kohises ja raksus , kased kiunusid , kuused ägasid . </s> <s> Pigistasin silmad kinni , käed rusikasse , toetasin jalad kõvasti maha ja tahtsin kõigest hingest olla mitte inimene , vaid raadioaku , must ja kandiline salajane jõuallikas , mis võtab kinni ja teeb kuuldavaks kõik õhus visklevad kilked ning karjed . </s> <s> Nii kaugele kui silm ulatas , laiusid põllud ja metsad , varjates halle talumaju , hunte , inimesi , küüne ja koopaid . </s> <s> Vares lendas kohinal vastu tuult , sihiks hang , kust paistsid surnud sea kõrvad . </s> <s> Mööda kuuselatvu ja karme lumelagendikke veeres takistamatult tuleviku poole päikese valge nõiakera . </s> </p>
<p> <s> SÕNA OLI LAIALI SAADETUD , see liikus aeglaselt ja vääramatult läbi härmas metsade ning jõudis lõpuks meilegi . </s> <s> Emal ja vanaemal ei olnud pääsu , tuli minna kuuseokste varumise hoogtööpäevale . </s> <s> Istusin nohu pärast toas , teistega kaasa minekust ei olnud juttugi . </s> </p>
<p> <s> Nägin läbi akna , kuidas lumi päikesepaistel sädeles ja kuidas vanaema laudaukse prao kotiräbalaga kinni toppis , et soe välja ei läheks . </s> <s> Kohe peale seda tuli ta tuppa , lükkas ahjusiibri kinni ja vedas ninaga õhku - kas ajab vingu sisse või ei . </s> <s> Ta vaatas tähelepanelikult toas ringi , tahtis täpselt meelde jätta , kuidas üks või teine asi seisab , et siis oleks pärast selge , mida ma segi ajanud olen . </s> <s> Sealjuures oli tal nägu , nagu loeks ta enne kuuseoksi varuma minekut issameiet . </s> </p>
<p> <s> Mul tekkis korraga kahtlus , kas ei minda mitte Kõpu metsade põhja . </s> <s> Natuke rahustas veel ainult see , et hommikul ei praetud leivakotti panekuks liha . </s> <s> Kõpu metsa mitmeks nädalaks aga ilma liha ja leiba täis tuubitud leivakotita juba ei mindud ! </s> </p>
<p> <s> Viskasin kõõrdpilke onu sängi alla , kruupingi ja riidenagi poole , et varakult kindlaks teha ohud , mis mind üksi jäädes varitseda võivad . </s> <s> Teiste toas olles ei märganud ma kunagi midagi iseäralikku , pruukis neil aga ainult korraks toast välja minna , kui onu säärikud nagi all hakkasid iseenesest kägisema ja võis karta , et nad kargavad kohe kontsadega kõpsu lüües keset tuba . </s> <s> Vanaema jakk , mis enne vaguralt varnas rippus , hakkas meenutama surnud , ilma peata lammast . </s> <s> Raamatud läksid ilmtingimata lahti kõige koledamate piltide kohalt . </s> </p>
<p> <s> Üksinda kojujäämine oli tõeline vägitükk , selle eest pidi ka väärilise tasu saama . </s> <s> Läksin tahatuppa ja jäin arvustavalt vaatama , kuidas ema paksu , raami peal kootud rätikut kukla taha sõlme seob . </s> <s> Rätikunurgad olid liiga lühikesed , kargasid kogu aeg lahti . </s> <s> Ema süda sai täis , ta kiskus rätiku peast ära , uuris seda vaenulikult igast küljest , võttis siis nurkadest kinni ja venitas kõigest jõust . </s> <s> Ennast kikivarvule upitades ja peeglist paistvat ema toasolevaga võrreldes nõudsin : " Ma tahass porgandisi , ja kaali tahass , ja suhkurt tahass kah ! " </s> <s> Lisasin tungivalt : " Ästi pailu ! " ja jõudsin endamisi otsusele , et peeglis paistavad riided vanemad ja näod laiemad , kui nad muidu on . </s> </p>
<p> <s> Mõtetega mujal olles kohmas ema : " Porgandisi ja kaala põle , neid piab söögitegemese jaoss oidma ! " </s> </p>
<p> <s> Irisesin : " Mes te siss teede siandsid süüka ! " , jätkasin aga kohe lootusrikkal ülekuulajatoonil : " Kas suhkurt ka põle ? </s> <s> Vanaemal olli ju nii suur kott suhkurt ku' inimese pää ! " </s> <s> Ronisin seda suhkrukotti selgesti ette kujutades erutuse pärast jaluli sängi , trampisin seal ja möirgasin : " Suhkurt ! </s> <s> Suhkurt ! </s> <s> Suhkurt ! " </s> </p>
<p> <s> Ema sai oma rätikusõlme tehtud , ta takseeris ennast peeglis ja tema nägu lõi rahulolevalt särama . </s> <s> Roosad põsed ja siledalt ümber pea seotud rätik tegid teda kuidagi puust mänguasja matrjoška sarnaseks . </s> <s> Ta vaigistas mind : " Kuss ! </s> <s> Kuss ! " ja kui ma vait jäin , sosistas usalduslikult : " Vanaema oiab oma suhkruraasukst mesilasde jaoss . </s> <s> Ku mesilasdele kevadi suhkurt süia põle anda , siss nad surevad nälga ära . </s> <s> Siss meil põlegi änam mesilinda , kust me siss mett saame ! " </s> </p>
<p> <s> Küsisin valvsalt , mesilaste peale kadedaks minnes : " Kas nad mudu siss ära ei sure ? " ja selgitasin : " Siss , ku neil süia o n ? " </s> </p>
<p> <s> Ema arvas : " No ku' pesaruum ülearu külmass lähab , siss ehk surevad kah . " </s> </p>
<p> <s> Meie jutu vahele oli kuulda , kuidas vanaema eestoas omale pahuralt nina alla pomises : " Päe otsa vahitse ennast piigle iis , mette kedagi asja tehtud ei saa ! </s> <s> Nüid arjutse lapsele ka seandsed vigurid juure ! " </s> <s> Ta kirus veel natuke aega omaette , ei kannatanud kauem välja ja hõikas : " No kas saab's juba ükskord minema ! " </s> </p>
<p> <s> Ema tõmbas pea õlgade vahele , ajas vana väikseksjäänud palitu omale raginal selga , patsutas süüdlase näoga mu pealage , jõudis vannutada : " Ole siss ää laps ! " ja oligi läinud . </s> </p>
<p> <s> Jooksin vöörusesse , vaatasin ukse vahelt välja ja nägin teisi lauda nurga taha kadumas . </s> <s> Nende järel hiilis Tommi , äraandja , kes pidi ju koju mulle seltsiks jääma . </s> </p>
<p> <s> Olin nüüd ihuüksi kodus . </s> <s> Viskasin viimase ahastava pilgu tee poole ning lõin ukse lõdisedes kinni . </s> <s> Oleksin kangesti tahtnud näha , kuidas lehmad kuuseoksi söövad . </s> <s> Ma ei teadnud , kas oksad veetakse lauta , või aetakse lehmad metsa , kus oksahunnikud neid juba ootavad . </s> <s> Võib-olla lehmad juba sumpasidki metsa poole , hallid räbalad külma pärast ümber udarate seotud , valged aurujoad ninasõõrmetest välja pahisemas . </s> </p>
<p> <s> Kujutasin karjale kuuseokste varumise hoogtööpäeva ette laulupeo sarnasena . </s> <s> Millegipärast tundus mulle , et naistel on metsa minnes seljas triibulised seelikud ja meestel jalas kintspüksid , kõigil on peas murumütsid ja käes värvilised plekist kohvrikesed , millega nad käigu taktis vehivad . </s> <s> Omale igatsesin ma niisugust kohvrikest juba ammu . </s> <s> Eriti vapustas mind kohvri külje sees olev uks , mis käis riivi ja mille peal oli kas hane , pioneeri või karu pilt . </s> <s> Olin raadio kaasabiga arvamusel , et kõiki kolhoositöid pidi tehtama kelmikate koorilaulude saatel . </s> <s> Raadio ja elu vastuolu oleks tulnud kiiremas korras ära kaotada , minule murumüts ja plekk-kohver kinkida , heina tehes ja sõnnikut vedades oleks vanaema pidanud lustlikult laulma : " Õlu meil on tõmmu nagu laukavesi ! " , aga mitte käriseva häälega hüüdma : " Nõõ ! " või " Ptruu , kurat , kossa tükid ! " </s> </p>
<p> <s> Teadsin kindlalt , et leidus ka kohti , kus kõik oli teisiti , kus võhivõõrad inimesed pöördusid üksteise poole sõbralike soovide ja küsimustega : " Jookse aga jookse terviseks , tütreke ! " , või " Vanaisa , kas see seal nurga peal ongi lugemistare ? " </s> <s> See oli peibutav ja helge maailm , täis limonaadikioskeid , sirelisületäisi , valgeid sokke ja laiu libedaid patsipaelu . </s> <s> Sellepärast asetasin üksi toas olles tihti käeulatusse raamatu " Ma elan Moskvas " . </s> <s> See aitas mustendavate toanurkade ja kibeda magusanälja vastu . </s> <s> Tarvitses vaid sosistada tähtsaid sõnu " Sadovaja " , " Mossovet " , " Ordõnka " , kui südant täitis iseäralik rõõmutunne . </s> <s> Kohe näis , et kõik kardetav ja kahtlane on maa pealt kadunud , järele on jäänud vaid päikesepaistelised mänguplatsid ja kõrgete jalgadega vaagnad täis mahlaseid pirne , ploome ja viinamarju . </s> </p>
<p> <s> Ma ei saanud aru , miks vanaema pidi ühtesoodu heietama seakartulitest , leivajahust ja oma surmast , nõnda ohkides ja manades päästis ta kõik mustad jõud lahti , heitis elu peale salakavala , õudse ning tumeda varju . </s> <s> Mina pooldasin lihtsust ja selgust . </s> <s> Olin valmis kõik saatusliku , ahistava ja arusaamatu kokku kägardama ja minema viskama nagu untsu läinud joonistuse , kuid ometi ilmus see ikka ja uuesti ootamatult nähtavale . </s> <s> Elu oleks nagu peitnud " Tare-tarekese " kaante vahele " Tervishoiu käsiraamatu " ja hoolitsenud ka selle eest , et see kätte võtmisel läheks lahti sammaspoole , süüfilise või lubiraia värvipildi kohalt . </s> </p>
<p> <s> Eriti oluline oli üksi kodus olles otsida omale mõni l a p s e p ä r a n e ja süütu tegevus ning sellega mustad jõud ära petta , magama uinutada . </s> <s> Laotasin laua peale laiali oma kõige lihtsamad ja tühisemad raamatud - " Tähtsad tööd " , " Vaat mis juhtus " , " Pereema Aino " ja " Kes hüppab kõrgemale ? " </s> <s> Lehitsesin need kõik algusest lõpuni läbi , nagu mööda minnes joonistasin pereema Ainole jalga pikad punased püksid , koertele ja kassidele tegin aga ette ümmargused mustad prillid . </s> <s> Etendasin iseendale kergemeelset last , kes ei ole kuulnudki punkritest , vorstivabrikutest , vanakuradist ega Saksa täägist . </s> </p>
<p> <s> Püüdsin ära unustada ka väikese valge koera , kes tekkis öisel ajal Kiigatsi kuusikust läbi sõitva vanaema vankri taha , sibas , sibas ja kadus siis korraga ära , nagu oleks õhku auranud . </s> <s> Kolistasin kõvasti jalgadega , võtsin raamatu ja julgustasin ennast valju iniseva nohuhäälega : </s> </p>
<p> <s> Lehmal loomapeet on suus , </s> </p>
<p> <s> koeral kaasas vorst ja juust . </s> </p>
<p> <s> Sõnad " vorst ja juust " panid mu suu vett jooksma . </s> <s> Lõin selle raamatu kinni ning võtsin kähku teise , kus ei olnud toitudest juttu . </s> <s> Range pilguga onu säärikuid silmas pidades lasin käiku enesekindlust andvad read : </s> </p>
<p> <s> Tahad - lendur sinust saab ! </s> </p>
<p> <s> Tahad - meresõitja ! </s> </p>
<p> <s> Kui sa julgelt alustad , </s> </p>
<p> <s> oled kindel võitja . </s> </p>
<p> <s> Pühkisin põllega nina ja vaatasin toas ringi . </s> <s> Tahtsin näha , kuidas mõjus . </s> <s> Säärikud lömitasid löödult maas , akna taga krõbistas tihane . </s> <s> Oli ülearu vaikne . </s> <s> Riidekapid varitsesid hinge kinni pidades nurkades ; kes teab , mis veel sahvris toimus . </s> </p>
<p> <s> Polnud midagi parata , tuli ajada ennast puhevile , lugeda südamekinnituseks veel paar julgustavat salmi ja minna siis salajasele ringkäigule . </s> <s> Kõige kindlam oli nurgad ning kapitagused ise ära hirmutada , enne kui nad jõuaksid mind kohutada . </s> </p>
<p> <s> Hiilisin kikivarvul vöörusesse , kuulatasin , ajasin hambad irevile ja kargasin jämeda häälega röögatades sahvrisse , otse keset kõige kardetavamat pimedusepesa . </s> <s> Sünk külm õhk ja hallid varjud napsasid mu kuklast ja kintsudest kohe kinni . </s> <s> Tagusin rusikatega pooltühja lihatünni , raputasin ukse taga varnas rippuvaid riideid ja urisesin riiulitel konutavate pudelite , purkide ning mannergute peale . </s> <s> Erilise kõhedusega pidasin silmas kaht vana fajanssteekannu . </s> <s> Need kükitasid pimedas nurgas ninapidi koos , kopsakad nagu valged kanad , tilad kurjakuulutavalt kenus , kumeratel külgedel tontlikud roosikimbud . </s> <s> Kannud ootasid parajat hetke , et hoogu võtta , vilinal lae alla lennata , seal hämaruses tiirutada ja siis välgukiirusel alla söösta , sahvrissetulijate kõri kallale . </s> <s> Kartsin hirmsasti , et need kannud kuidgi tuppa võiksid pääseda . </s> <s> Näitasin neile vihaselt hambaid ja läksin ust mürtsuga kinni lüües sahvrist välja . </s> </p>
<p> <s> Järgmisena võtsin käsile köögi . </s> <s> Pliit oli alles soe , pingi peal pangedes läikis süngelt mustendav kaevuvesi . </s> <s> Vanad hiina tee topsid seisid vaguralt reas pitsilise paberiga kaunistatud riiulitel . </s> <s> Need olid seest täis mitte hiina teed , vaid köömneid , kummeliõisi ja piparmündilehti . </s> <s> Kuigi nad ei paistnud olevat eriti kardetavad , sisistasin siiski ka nende peale . </s> </p>
<p> <s> Mis mulle köögis üldse ei meeldinud , olid ahjukapp ja kartulisalv . </s> <s> Poole kõrvaga olin kuulnud lugu Maimust , kes müüriti elusalt kirikuseina sisse ja ma seostasin sestsaadik köögisoemüüri kirikuseinaga . </s> <s> Soemüüri seest võis olla väga vabalt mõni luukere leitud ja salaja minema visatud , et mina teada ei saaks ! </s> <s> Tema sissemüürimise õõnsusest tehti aga ahjukapp ning kuivatati seal kindaid . </s> <s> Kahtlustasin omas mõttes ka kõikide teiste talude soemüüre ning ahjukappe , ilma et ma sellest kellegagi juttu oleksin julgenud teha . </s> </p>
<p> <s> Kartulisalve suhtes mul nii ränka eelarvamust ei olnud . </s> <s> See oli lihtsalt liiga pime ja vahetevahel hakkasid seal kartulid iseenesest kõminal veerema . </s> </p>
<p> <s> Panin käed suu ette torusse , kummardusin kartulisalve kohale ja hoiatasin : </s> </p>
<p> <s> Täna pead sa pidu suurt , </s> </p>
<p> <s> Moskvas müriseb saluut ! </s> </p>
<p> <s> ning läksin rahulolevalt ning julgelt tuppa tagasi . </s> <s> Nüüd jäi veel ainult tagatuba üle vaadata . </s> <s> Seal olid kõige kahtlasemad esemed vanaema kapp ja surnud tädi peegel . </s> <s> Enne kui ma üldse peeglit ning kappi hirmutama hakata jõudsin , tuli mulle elavalt meelde vanaema suhkrukott . </s> <s> See peletas silmapilk minema kõik varjud ja hirmud , tagatuba nägi korraga välja nii harilik , nagu oleksid teised kodus , kooksid sukki ja kraasiksid villu . </s> </p>
<p> <s> Äge magusanälg pigistas luid ja konte , surises pealae all ja torkis silmaterades . </s> <s> Panin käed selja taha ning lähenesin aeglaselt ja salakavalalt vanaema kapile . </s> <s> Kapiuks kiunatas lühidalt . </s> <s> Nähtavale ilmusid riiulid pesuvirnadega ning kristallist puudritoos - mälestus , millest tõusis roosakaskahvatut ja magusat surnud tädi lõhna . </s> </p>
<p> <s> Nüüd seisis täiesti minu käeulatuses ja meelevallas ka sahtel püksikummi , trukknööpide , haaknõelte ja õlapaeltega . </s> <s> Olin kümneid kordi nuuskinud sahtli põhjas olevat tühja jodoformipudelit ning mänginud väikese terava põrssakohitsemise noaga . </s> <s> Seekord jättis sahtel mind aga täiesti külmaks . </s> <s> Teisele , alati lukus olevale sahtlile , mis varjas luutäringuid ja tsaariperekonna pilti , ei vaevunud ma praegu üldse tähelepanu pöörama . </s> <s> Libistasin silmad ahnelt üle teise kapipoole , kus kleidisabade all kükitaski talve jooksul kõhnaks jäänud suhkrukott . </s> </p>
<p> <s> Ronisin põlvili kappi . </s> <s> Mul oli hirm , et teised tulevad enne koju , kui ma suhkrukoti suu sõlmest lahti saan . </s> <s> Kobasin himukalt läbi linase koti suhkrut . </s> <s> Tundsin , kuidas suhkruterad sõrmede vahel krudisesid , ja neelatasin maialt . </s> <s> Nöör ümber suhkrukoti suu oli targu seotud umbsõlme ! </s> <s> Minu näpud ei saanud seda kuidagi lahti ! </s> <s> Kääre või nuga tuua ma siiski ei julgenud , kartsin vanaema viha . </s> <s> Kui ta näeb , et salaja on suhkrukoti kallal käidud , läheb ta näost punaseplekiliseks ja hakkab mind ära needma , lõpuks aga toob vitsakimbu ning käratab : " Perse pallass ! " </s> </p>
<p> <s> Istusin murtult kapis ja proovisin läbi koti suhkrut imeda . </s> <s> Suhu tuli ainult riidemaik , koti küljele jäi aga tume märja suu jälg , mida ma ehmunult ära pühkida püüdsin . </s> <s> Poolpimeda kapi naftaliinilõhnas suhkrukotti mudides tuli mulle pähe hiilgav mõte . </s> <s> See tundus teoks teha nii kerge olevat , et ma õhinaga kõik ära unustasin - oma nohu , õueminekukeelu ja hoiatuse , et kõik kuriteod tulevad varem või hiljem välja . </s> </p>
<p> <s> Oli tarvis ainult mesipuusse natuke külma lasta , et pesaruum maha jahtuks , mõned meekärjed välja võtta ja kõik nii sättida nagu enne oli ! </s> <s> Keegi ei saaks arugi ! </s> <s> Mee võin lauda peal salaja ära süüa , mesilased võtab aga külm ära ja kõik vanaema suhkur jääb alles ! </s> </p>
<p> <s> Nüüd ei tule suhkrut enam meeldegi . </s> <s> See seisab toosides , köögikappides ja poodides ega huvita kedagi . </s> <s> Suhkur on nüüd iseenesestmõistetav asi . </s> </p>
<p> <s> Ometi jälgivad paljud inimesed suhkrut salamahti ikka veel pingsalt - ega ta ära ei kao . </s> <s> See suhkru ärakadumisehirm ühendab mitmeid põlvkondi . </s> <s> Kõik , kes on lastena salaja suhkrukoti kallal käinud , kuuluvad kokku . </s> </p>
<p> <s> Tookord aga tundus mulle , et ma võin terve kotitäie suhkrut ja mitu kärge mett ühekorraga nahka pista . </s> <s> Panin kapiuksed kinni , ajasin õueriided selga ja astusin otsustavalt uksest välja . </s> </p>
<p> <s> Ere valgus lõikas silmadesse , päike sulatas juba ja räästas tilkus loiult . </s> <s> Otse maja seina ääres seistes võis näo peal tunda päikese ununenud , sooja puudutust . </s> <s> Vaevaliselt ja visalt läbi paksu sätendava lume mesipuude poole ukerdades kogesin , et mõttes oli see küll palju lihtsam kui tegelikkuses . </s> <s> Õnneks sattusin varsti vanaema jälgedesse - ta oli käinud hiljaaegu vaatamas , kas lumi mesipuude suid kinni mattes mesilasi ära ei lämmata . </s> <s> Mesipuud meenutasid veidraid hange tuisanud nõiamaju . </s> <s> Nende juurde jõudes jäin nõutult kuivade mesiohakavarte vahele seisma . </s> </p>
<p> <s> Oli hämar ebamugav tunne , nagu teeksin ma üht ja sedasama keelatud asja juba mitmendat korda . </s> <s> Tuli meelde , kuidas ma tühjast mesipuust Saksa täägi välja võtsin . </s> <s> Siinsamas kõrval , lumiste seinte taga vedeles see kindlasti praegugi . </s> </p>
<p> <s> Lageda , hange tuisanud peenramaa taga lösutas elumaja , aknad vastu päikest läikimas . </s> <s> Puhtas siledas lumes torkasid minu jäljed teravasti silma . </s> <s> Pea kohal kummus sügavsinine taevas . </s> <s> Aialattide varjud hangedel , sooja villase riide lõhn , mis tõusis päikesepaistel minu palitust , pruunid läikivad õunapuuoksad - kõik tõotas kevadet . </s> </p>
<p> <s> Tammusin mesipuude ümber , kuid ei saanud aru , kus võiks olla pesaruumi uks . </s> <s> Muutsin otsust ja leidsin , et katuse pealt ära nihutamisel pääseb samuti külm pessa . </s> <s> Lumine katus ei võpatanudki , oli nagu kinni tinutatud ja kuidas ma ka jõudu ei pingutanud , jäi ikka oma kohale . </s> </p>
<p> <s> Ohakavarred murdusid raginal , katus krigises , tihased lendasid aias ringi ja vahetasid kõlavalt minu tegevuse üle mõtteid - kõik helid kostsid minu kõrvu otsekui läbi raske une . </s> <s> Tühi ja elutu õu ning tihaste hääled päikesepaistelises aias hoiatasid ja kutsusid korrale , mina aga keerasin kõigele selja , võtsin hoogu ja ründasin katust õlaga . </s> </p>
<p> <s> Ähkides ja keelega ninaalust limpsides , kuni see karedaks ning kibedaks muutus , vajusin kogu kehaga katusele peale , lükkasin ja sikutasin . </s> <s> Lõpmata pika rügamise peale suutsin siiski katust nii palju liigutada , et selle üks ots üles kerkis . </s> <s> Mesipuu selgroog oli murtud , ta nägi välja nagu lehm , kes magamast tõuseb . </s> <s> Toppisin käe kitsast praost kannatamatult sisse . </s> <s> Tundsin peo all külma karedat riiet , muud mitte midagi . </s> <s> Nüüd tuli mulle meelde küll , et sügisel toimetati mesipuude juures , laotati katuse alla vanu tekke ja seati mesilasi talvekorterisse . </s> </p>
<p> <s> Olin mesipuus kättpidi kinni . </s> <s> Terav jäine katuseserv lõikas punetavat käerannet , katus ähvardas kogu oma raskusega endisele kohale tagasi vajuda . </s> <s> Tihane lendas oksale , keeras pea viltu ja puuris mind mustade läbitungivate silmadega . </s> <s> Puude varjud ulatusid poolde kartulimaasse , taevas väsis järsku ära , jäi kahvatuks ja sinna ilmus valge vaevalt nähtav poolkuu . </s> </p>
<p> <s> Seisin täiesti vaikselt , ainult lõug värises ja ninast tilkus palitu rinnaesisele vett . </s> <s> Mulle tuli meelde , mis rebane teeb , kui ta raudu satub . </s> <s> Mina oma kätt otsast ära närida ei julgenud . </s> <s> Haledasti tönnides katsusin uuesti katust nihutada . </s> <s> Hirm andis jõudu juurde ; lõpuks liikuski katus nii natuke , et ma käe välja sain . </s> <s> Lakkusin selle hellalt üle ja andsin mesipuule kõva jalahoobi . </s> <s> Katus vajus lõplikult upakile ja kuidas ma ka jõudu kokku ei võtnud , endisele kohale ma seda enam tagasi ei saanud . </s> </p>
<p> <s> Kindlasti pääses külm nüüd pesaruumi sisse . </s> <s> Raagus marjapõõsad ei varjanud uppis mesipuukatust mitte põrmugi . </s> <s> See oli kaugele näha ! </s> <s> Peenramaal ega õues polnudki õieti niisugust paika , kuhu see paistnud ei oleks . </s> <s> Toaaknadki sihtisid otse mesipuude poole . </s> <s> Mina olin kodus , mina pidin teadma , mis selle mesipuuga tehtud oli ! </s> </p>
<p> <s> Pöörane ja kibe kurbus võttis mul kõrist kinni ning surus mind kõhuli maha . </s> <s> Litsusin näo vastu lund , ahastasin ja kaebasin . </s> <s> Alati ilmumisvalmis ürgmure väljendas end parajasti minu suu läbi tasase ühetoonilise kiunumisena , mida katkestasid luksatuste sarnased sügavad hingetõmbed . </s> <s> Aegamööda see kiunumine soikus . </s> <s> Tõstsin pead ja uurisin huvitatult , kas pisarad on juba lund sulatanud või ei ole . </s> <s> Tõusin püsti , soputasin ennast ja nägin järsku majaseina ääres oma kelku . </s> <s> Selle nägemine soojendas südant ning vähendas mahajäetustunnet . </s> </p>
<p> <s> Võtsin kelgu järele ja sörkisin õuest välja . </s> <s> Kui laudakatustki enam puude vahelt näha ei olnud , jäin seisma . </s> <s> Kurk oli valus , aga kaevata polnud kellelegi . </s> <s> Tundsin kindlalt , et karistus mesipuu kallal käimise eest peab tulema eriline , tundmatu ja jube . </s> <s> Millegipärast näis , et ka ema ja vanaema on selle karistuse ees võimetud , karistus tuleb nendest sõltumata , nad ehk isegi astuksid vahele ja kaitseksid mind , aga ei saa . </s> </p>
<p> <s> Maailm oli esimest korda nii osavõtmatult ja külmalt minu vastu pöördunud ja see ei mahtunud mulle kuidagi hinge . </s> <s> Liikusin teosammul kodust ikka kaugemale ja lootsin kirglikult , et vanaema ja ema tulevad mulle tee peal vastu ning viivad mind koju tagasi . </s> <s> Siis poleks sinna juba midagi parata , oleks selline juhus ! </s> </p>
<p> <s> Ükskõik kui aeglaselt ma ka ei veninud , vahemaa minu ja kodu vahel üha suurenes . </s> <s> Iga samm , mis ma astusin , viis kodust eemale . </s> <s> Mitte kedagi ei olnud näha kusagilt tulemas . </s> <s> Hakkasin väikesi vaheaegu pidades hüüdma : " Ema , kussa oled ! " </s> <s> Hüüded sumbusid tühjadel säravatel väljadel , nähtavale ei ilmunud aga ühtki hingelist . </s> <s> Lõpuks väsisin ära ja jäin vait , liigutasin veel ainult suud ja nõudsin hingeõhuga : " Ema , kussa oled ! </s> <s> Vanaema , kussa oled ! " </s> </p>
<p> <s> Päike paistis kuuselatvadele ja värvis need punaseks , lumi oli okstelt kohati juba sulanud ja tume rohelus võttis kuusikus võimust . </s> <s> Mõned oksad rippusid madalal tee kohal ja nende vahelt välja vaadates sai eespool laiuv lage maastik võõra ning vanaaegse ilme . </s> <s> Paistsid laiad luhad , küünid ja üksildane heinaveotee . </s> <s> Sätendavate tasandike kohal rippus valge kuusirp . </s> <s> Teine teeharu kadus kuusikusügavuse mustjarohelisse võlvialusesse . </s> <s> Läbi tasase ladvakohina kostis selgesti vanaema tõotus : " Kui mul katust änam pää kohal põle , siss lähan metsa kuuse alla ! " </s> <s> Silmitsesin kuuski lootusrikkalt ja hindavalt , aga ei saanud kuidagi aru , kuidas nende alla minna . </s> <s> Prooviks sumasin läbi urbse lume kõige lähema kuuse juurde . </s> <s> Selle all lasus samasugune lumi nagu igal pool mujalgi , kuid pimedust ja külma tundus siin palju rohkem olevat . </s> <s> Nii jäidki vanaema sõnad mulle mõistatuseks . </s> </p>
<p> <s> Kuuski vaadates jäi mulje , et neil on pikad mustad palitud seljas ja prillid ees . </s> <s> Kuused meenutasid mulle Vana-Ilvest . </s> <s> Kohe läks mu süda palju kergemaks . </s> <s> Võtsin nõuks nüüd kohe Ilvese juurde raamatukogusse minna . </s> <s> Pistsin jooksu , kelk kolinal järel , ega tõmmanud hinge enne , kui olin jõudnud lagedale kumerale seljandikule . </s> </p>
<p> <s> Pikk libedaks sõidetud väljavahetee helkis õhtu poole veereva päikese kiirtes , silmapiir lumelagendike taga põles painavalt ja külmalt . </s> <s> Kord olin ma juba olnud samasuguse õhtuvalguse käes teel . </s> <s> Kunas ja kuhu , seda ma ei mäletanud , see hakkas mind imelikult piinama . </s> <s> Lõin jalgu vastu maad ja püüdsin suuga põrinat teha , kuid ümberringi säras raskemeelne põhjamaa-maastik oma täies hiilguses - see tarretas kõik liikumised ja helid ning puuris pika põletava igatsusekiire valusasti ribide vahelt läbi , südamesse . </s> </p>
<p> <s> Oli viimane aeg koju tagasi minna , veel oleks ehk kõik andeks antud ja kuuma vaarikavarreteed keedetud , kuid lõikavpunane taevarand langes koduteele ette otsekui tõkkepuu . </s> <s> Hakkasin otsustavalt edasi rühkima ega vaadanud ringi enne , kui sopiline raamatukoguhoone puude vahelt paistis . </s> <s> Ühest aknast langes välja lumele lambikuma , kahvatas ära ning segunes esimese kuu- ja viimase päevavalgusega . </s> <s> Uksele koputamine ja sisseminek ei olnud sugugi nii kerged , nagu ma arvanud olin . </s> <s> Komberdasin lumekamakate otsa komistades mööda seinaäärt ja ootasin , kunas Ilves välja tuleb . </s> <s> Jalad ja käed hakkasid külmetama , tuuldunud ninaalune kipitas . </s> </p>
<p> <s> Leidsin akna alt saepuki ja ronisin suure vaevaga sinna otsa , et vaadata , mis Ilves sees teeb . </s> <s> Laualambi valgel istuski Ilves , prillid ninal , ja puuris kõvera naaskliga ajalehevirna serva sisse auke . </s> <s> Aukudest tõmbas ta osava käeliigutusega nööri läbi ning sidus sõlme . </s> <s> Nii puurimine kui sidumine käisid tema käes kähku . </s> <s> Lehevirnu laua peal oli mitu , seal vedeles ka suur nöörikera ja selle kõrval seisis triibulisest riidest kotike , mille seest Ilves puurimise ja sidumise vaheaegadel midagi kahe näpuga võttis , hajameelselt suhu pistis ja ära sõi . </s> <s> Isegi kodus toas oli tal palitu seljas . </s> <s> See äratas võõrastust ja kurbust . </s> </p>
<p> <s> Kukkusin robinal saepuki otsast maha , silmist purskas tulist vett , mis kõrvetas külmi põski . </s> <s> Ajasin käed püsti nagu vannutades või sülle tahtes ja ägasin teadmata kellele : " Mesipuu katus tulli päält ära ja tagasi änam ei saa ! " </s> <s> " Ei saa " kajas õõnsalt metsas vastu . </s> <s> Kuulsin uksepaugatust ja lumekriginat ning tundsin , kuidas Ilves mul käest kinni võttis . </s> <s> Ta talutas mu sisse , pani laua äärde istuma , tegi tule ahju ja sikutas mul isegi palitu seljast ära . </s> </p>
<p> <s> Kohe , kui ma toibusin ja üles sulasin , tekkis mul huvi triibulise koti vastu . </s> <s> Sirutasin kaela pikaks ja püüdsin kotisuust sisse vaadata , kuid ei näinud , mis seal söödavat oli . </s> <s> Ilves pani seda tähele ja lausus kohmetult : " Nosisin siin näpu vahelt natuke jahu . " </s> <s> Olin kogu aeg lootnud , et kotis on suhkur , ja pettusin nüüd sügavalt . </s> <s> Ilves otsis taskust portsigari ja hakkas suitsetama . </s> <s> Korraga küsis ta tihase kombel pead viltu hoides ja mind läbitungiva pilguga puurides : " Kas kodurahvas tääb , kus sa oled ? " </s> </p>
<p> <s> Kaebasin : " Neid põlnd ju ültse koduski ! </s> <s> Alles õhta tulevad ! " </s> </p>
<p> <s> Minus tõstis pead vana hirm selle ees , mis siis saab , kui Ilves tahab näha , kas ma kirjutada ka mõistan . </s> <s> Nihkusin rohkem varju ja pakkusin ettevaatlikult : " Ma võin oma nime kirjuta ! " </s> </p>
<p> <s> Ilves kordas ilma erilise vaimustuseta : " Väga hää ! </s> <s> Väga hää ! " ja kõndis edasi-tagasi laua ja ahju vahet , käed seljal , otsaesine kortsus . </s> </p>
<p> <s> Pühkisin salamahti käisega nina . </s> <s> Polnud naljaasi ilma ninarätikuta kodust nii kaugel olla . </s> <s> Ilves püüdis mind lohutada : " Põle viga , puhkame jalga , vaatame pilte ! </s> <s> Mis oli , see oli , mis tuleb , seda meie ei tää ! " </s> </p>
<p> <s> Ta soris riiulites ja otsis midagi , selle juures raamatutega juttu ajades . </s> <s> Raamatud lömitasid oma kohtadel ja paistsid Ilvest andunult ning alandlikult kuulavat . </s> <s> Küürutades lohisesid ta palituhõlmad mööda põrandat , nende külge jäi laastupuru ja halle tolmutorte . </s> <s> Aeg-ajalt rahustas ta kedagi : " Ot-ot-ot ! " ja polnud aru saada , kas mind või raamatuid . </s> <s> Tundus , et ta minu juuresolekut õieti ei mäletagi , vaid arutab midagi oma ema-isa , naise-laste , sõbrameeste ja vihavaenlastega . </s> <s> Ta liikus , mustendas ja pomises , prillid läigatasid , palitu kahises . </s> <s> Põranda all näris hiir või rott , lamp surises . </s> </p>
<p> <s> Lõpuks ometi ajas Ilves end sirgu . </s> <s> Paistis , et ta on kätte leidnud selle , mida ta otsis . </s> <s> Minu meelehärmiks oli see kõigest album " 10 aastat Nõukogude Eestit " . </s> <s> Olin seda juba kaks korda vaadanud , aga mitte lõpuni , sest mõlemal korral kiirustas vanaema mind minema hakkama . </s> <s> Ütlesin : " Ükskord ma vaadasin seda peris kauele ! </s> <s> Ei tää , kui kauele ma siss siikord ka vaatan ? " </s> </p>
<p> <s> Näppu suhu kastes lasin äranähtud pildid kibekiiresti mööda , ainult elektrimootorite tehase " Volta " pildi juures peatusin kauem . </s> <s> Elektrimootoreid pidasin ma külili lükatud piimanõudeks ja sattusin neid nähes segadusse ; piimanõud elektrimootorite nime all tundusid mulle mõistatuslikud ja arusaamatud . </s> <s> Varemnähtud piltidest meeldisid mulle " Taastatud maja Narvas " , " Uus mootorkalalaev ( ülal ) " ; " Esimene koolipäev ( ülal ) " ja " Esimesed õppetükid ( all vasakul ) " , kusjuures " ülal " ja " all vasakul " ajasid mind vihale , ma ei jõudnud kuidagi selgusele , kus on mis . </s> </p>
<p> <s> Suurt pilti " Vabariigi koolides on korraldatud kõikjal õpilastele sooja eine andmine ( ülal ) " ei olnud ma varem näinud . </s> <s> Selle võttis enda alla pikk laud , mille ääres istusid mahalöödud silmadega tüdrukud . </s> <s> Iga tüdruku ees seisis alumiiniumtaldrik pudruga . </s> <s> Tüdrukute taga jalutas kõhukas vanainimene , lehv kaelas . </s> <s> See võis olla kooliõpetaja . </s> <s> See pilt tegi mind valvsaks , mulle ei meeldinud tüdrukud ega taldrikud , rahule jäin ainult võimuka õpetajaga . </s> <s> Rohkem meeldis mulle " Kiviõli tööliste uus kultuuriklubi " , mis kujutas suurt saali autahvli , diivanite , lumivalgete hiigelvaaside ja kolme vanamehega , kes lugesid ajalehti ning toetasid mõnusasti selga vastu diivanileeni . </s> <s> Eriti sügavat mõju avaldasidki mulle just need diivanid . </s> <s> Kui väike ja hall paistis " Vereülekanne Tallinna sünnitusmajas " nende tugevate diivanite kõrval ! </s> <s> Miski muu selles albumis ei varjutanud masajaid Kiviõli diivaneid . </s> <s> Need jäidki silme ette , kui ma raamatu lõpuks kergendustundega kinni lõin . </s> <s> See oli siis ükskord ometi läbi vaadatud ! </s> </p>
<p> <s> Sirutasin käe kõige lähema riiuli poole , kus seisid ajakirjad , ja tõmbasin sealt välja " Eesti Naise " . </s> <s> Sealt otsisin peaasjalikult nalja- ja pilkepilte , kuid ei leidnud ühtegi . </s> <s> Natuke kauem peatusin moodide juures . </s> <s> Lihtsate kleitidega naised naeratasid kelmikalt , kalasabamustrilise palituga poisike näitas püüdlikult oma palitut nii eest , külje pealt kui ka selja tagant . </s> <s> Kõik inimesed piltidel olid rõõmsate ja laiade nägudega , rõivad paistsid neile pisut suured olevat , kuid nad ei teinud sellest väljagi . </s> </p>
<p> <s> Need lihtsad palitud ja äraseletatud näod koos pühaliku kibeda raamatulõhna ning Vana-Ilvese kõmiseva , ammu maa pealt kadunud häälega tõusid elavatena unustusest , kui ma lehitsesin ükspäev kallist ning rasket kauge maa moežurnaali ja leidsin sügiseks 1983/ talveks 1984 pakutavat terroristirõivaid , katastroofirõivaid ja enesetapjarõivaid . </s> <s> Moesuund kandis kokkuvõtlikku nimetust : maailmalõpu-mood . </s> <s> Tänane maailm näib ikka enam sarnanevat mesipuuga , mille katus on saamahimust ja mõtlematusest pealt ära nihutatud , tagasi panemiseks ei jätku aga enam ei oskust ega jõudu ja surma külmus ähvardab tungida iga hetk pesaruumi sisse . </s> </p>
<p> <s> Jäin " Eesti Naise " moelehekülje kohale magama ja ärkasin alles siis üles , kui Ilves mulle palitut selga püüdis ajada . </s> <s> Kuulsin läbi magusa une käsku : " Lähme nüüd , ma viin su ära kodu ! " ja komberdasin kuhugi Ilvese käekõrval . </s> <s> Külma tähisesse öösse sattumine ergutas mind . </s> <s> Mulle tuli äkki kelk meelde - näitasin Ilvesele musta kogu trepi ääres ning rõõmustasin : " Sääl on minu kelk ! " </s> <s> Unest ärgates ma ei mäletanudki enam õieti oma suurt kuritegu , mille eest ma ära olin jooksnud . </s> <s> Sellest oli juba nii palju aega möödas . </s> <s> Istusin pahaaimamata kelgule ja enne kui ma sõidust mõnu tundma jõudsin hakata , olime juba pimedas metsas . </s> </p>
<p> <s> Mustad kuusetihnikud liikusid meist aeglaselt mööda , lumi viskas tontlikku valgust , kelgujalased kriuksusid , nagu kiristaks keegi hambaid , ja mulle tundus kogu aeg , et kelgu järel jookseb vanaaegne viirastus väikese valge koera kujul . </s> <s> Ilvese palitu lõi käimisel raskelt vastu põlvi , otsekui laksutaks ta aeg-ajalt tiibu . </s> </p>
<p> <s> Korraga Ilves köhatas ja sõnas soojalt ning liigutatult : " Midagi helendab , helgib ja tuikab kaugete kinkude takka , midagi kutsub ja hüüab ja huikab " </s> </p>
<p> <s> Need vanad lõõtsutava häälega lausutud sõnad kajasid minu pealuus vastu , jäid kõvasti kinni vere salakäikudesse . </s> <s> Sütitasid sõnulseletamatut igatsust ja lootust . </s> <s> Tõmbasin hinge ja tundsin , kuidas rinnakorvi täidab palav rõõmutunne . </s> </p>
<p> <s> Sel hetkel jõudsime metsast välja ja põrkasime vastu otsatuid sätendava lumega kaetud välju . </s> <s> Pesaruum oli pealt täiesti lahti ja suured tähed suunasid oma armutuid taskulambikiiri otse silmapõhja . </s> </p>
<p> <s> LÄBILÕIKAVAD JA KÕLAVAD KULDNOKAVILED tungisid hommikuti läbi toaseinte , lumi sulas katustelt , kuused metsas kaotasid oma tumeda võimu ja raagus õunapuuoksad läikisid punakalt . </s> <s> Aaloed ja jõulukaktused toas jäid sorgu , muutusid tolmusteks ning häbelikeks . </s> <s> Juba lasti kanad lõunaajal välja , nad soputasid sõnnikusi sabu , sibasid umbusklikult mööda keltsa , kõõrutasid kõrvulukustavalt jämedate ja enesekindlate karjanaisehäältega , nokkisid aplalt kivikesi ja pidasid jahti esimestele rohulibledele . </s> </p>
<p> <s> Vahtisin õue läbi akna , kampriõlitilgad kõrvas ja rätik kukla taha sõlme seotud . </s> <s> Mind ei tõmmanud enam ei joonistamine ega lugemine . </s> <s> Sõitsin tagatoa uksega vastu ahju , kihutasin toolidega mürinal mööda tube , rakendasin kassi rõikariivimise riivi ette ja lasin tal laua peal sõitu teha ning lambiklaasi ära lõhkuda . </s> <s> Toad olid täis tühje niidirulle , puupilpaid , tikutoose ja tagurpidi pööratud toolidest kassimaju . </s> <s> Emal ei jäänud muud üle , kui vihatud rätik mulle veel kõvemini pähe siduda ja mind ühel päeval toast välja lasta . </s> <s> Ukse peal põrkasin kokku Paula ja Aimega . </s> <s> Mul oli hirm , et külainimeste pärast võidakse mind tagasi kutsuda ja ma trügisin õue nii kähku kui vähegi võimalik . </s> </p>
<p> <s> Seal oli just nii soe , nagu ma kogu aeg arvanud olin . </s> <s> Päike paistis heledasti , puhus vali pehme tuul . </s> <s> Kõikjal mustendasid lume alt välja sulanud mättad ja kivid . </s> <s> Lillepeenar toa otsas vastu päikest oli lume alt täiesti välja sulanud . </s> <s> Seal tungisid mullast esimesed lumikellukesed . </s> <s> Nende kollakaskahvatud , mullapimeduses viibinud lehed varjasid valgeid tilgataolisi õiepungi . </s> <s> Kükitasin rabatult maha ja silusin neid näpuotsaga . </s> <s> Sirutasin käe võõrasse riiki ja puudutasin tundmatut olevust . </s> <s> Üldse hakkas maa peale ilmuma olendeid , keda siin talvel ei olnud - nagu näiteks väike kähar leht vundamendipraos . </s> <s> Sõin selle silmanurgast lumikellukeste poole vaadates aplalt ära , silitasin neil siiski igaks juhuks päid nagu koertel ja julgustasin : " Põle kedagi , ega ma t e i d ära süüma ei akka ! " </s> </p>
<p> <s> Jäin lillepeenra serva kuhjatud kuuseokstele istuma , silmad kissis , suus rohelise lible värske maik , uimastav soojus vateeritud palitust läbi tungimas . </s> </p>
<p> <s> Paula oli juba toast välja tulnud ja kõneles õues vanaemaga . </s> <s> Minu kõrv püüdis nende jutust kinni üksikud , minu jaoks salapärased laused : " Kissi seda tääb , kuna sii raha ükskord kukub Must kukk mede sõber , valge kukk vanakuradi vänts Ma tänan ja õnnistan neid koisi , kis sul selle kampsuni katki sõid , sellatagune olli terve , arutasin üles ja kudusin tüdrikule ääd sojad püksid . " </s> </p>
<p> <s> Aia taga tagus Aime kepiga vastu roostetanud atra . </s> <s> Kime rauakolin saatis kauge ähvardusena naiste juttu . </s> <s> Paula ja vanaema paistsid suuremad kui talvel . </s> <s> Külm ei vajutanud neid kössi , ei sundinud päid õlgade vahele ja käsi käistesse kiskuma . </s> <s> Mina isegi tundusin enesele suurem . </s> <s> Läksin toa tagant ringi , ronisin aialattide vahelt läbi ja ilmusin ootamatult Aime ette . </s> </p>
<p> <s> Põrnitsesime teineteist sõnalausumata , kulmu alt . </s> <s> Esimesena tegi juttu Aime , ta tõi lagedale oma suure trumbi : " Unt murdis mede Tuksi ära ! </s> <s> Pallalt Tuksi pää ja saba ollid ommuku saana juures maas ! " </s> </p>
<p> <s> Hakkasin üles sulama ja kuulutasin : " Mede maja viiasse ära ! " </s> </p>
<p> <s> Aime arvas suureliselt : " Ega tede maja ainuke põle ! " </s> </p>
<p> <s> Sellega oli tutvus uuesti üles soojendatud , nüüd võis mängima hakata . </s> <s> Aime pani ette : " Akkamegi majade vidamest mängma ! " </s> </p>
<p> <s> Meie silmad lõid särama , olime kolhoosiesimehed , traktorijaama juhatajad , traktoristid ja taluinimesed ühekorraga . </s> <s> Kõikide ümberkaudsete majade aset täitis minu villane rätik , mis mul mütsi all peas oli ja mille ma nüüd rõõmuga peast ära kiskusin , et oleks , mida vedada . </s> <s> Peale pidime hakkama Teiste elumajast . </s> <s> Järgmine pidi olema Vanatare ja siis meie . </s> <s> Ronisin kaksiratsi aia peale ja kuulutasin : " Akkab majade vidamene ! " </s> <s> Et mul midagi mõjuvamat parajasti meelde ei tulnud , manitsesin karmilt : " Olgu künad või kolmjalad , olgu jõed või merealad , supleme sääl nigu kalad ! " </s> <s> Käsutasin Aimet : " Sina mini nüid Testele valmis , sina oled Teste-ema ! </s> <s> Siss mina tulen rakturiga ja viin tede maja minema . " </s> </p>
<p> <s> Ootasin kannatlikult , kuni Aime saepuki otsa ronis ja tüürisin siis oma palja silmaga nähtamatu traktori ragina ja põrina saatel sinnapoole . </s> <s> Kuigi ma nägin väga hästi nii saepukki kui puki otsas kõõluvat Aimet , täitis mu rinda ometi kõhedus , nagu seisaksin ma tõepoolest Teiste ukse taga ja nagu kõmaks minu koputus suure vaikse maja sisemuses saatuslikult vastu . </s> <s> Koerad hauguksid kärinal ja juba tulekski kõbinal Juuli koeri tollipulgaga ähvardades ust lahti tegema . </s> <s> Mu suu hakkas ärevusest isegi kuivama , kui ma kolhoosi brigadiri järele aimates läbi nina venitasin : " Oless nigu tulnd ettepanek tede maja ära viia ! " </s> </p>
<p> <s> Aime tegi nagu nutaks , hõõrus ägedasti rusikatega silmi ja hädaldas : " Issa jumal , mes nüid küll saab ! </s> <s> Sa taevaristike , siis on peris sitt nummer ! " </s> </p>
<p> <s> Ta ei osanud rohkem midagi öelda , itsitas ja keerutas palitunööpe . </s> <s> Õpetasin sosinal : " Aa koerad pääle ! " </s> </p>
<p> <s> Aime kilkas rõõmuga : " Ma aan sulle koerad pääle ! </s> <s> Võts ! </s> <s> Võts ! </s> <s> Äss ! </s> <s> Äss ! " </s> </p>
<p> <s> Ajasin jalad harki , õõtsutasin ennast kandadel ja ähvardasin . </s> <s> " Ma su koerad maha lüün ! " </s> <s> Raiusin käega läbi õhu ja kiitsin : " Nää , põlegi testel änam päid otses ! " </s> </p>
<p> <s> Aime ei osanud muud ütelda , kui " Ui-ui-ui ! " </s> </p>
<p> <s> Õpetasin jälle : " Nüid sa piad nutma akkama ! " </s> <s> Kui Aime käed näo ette pani ning püüdlikult ulus : " Õõõ ! </s> <s> Õõõ ! " , lohutasin : " Messa tühja muretsed , Teste-ema ! </s> <s> Saad majaga sõita ja " </s> </p>
<p> <s> Aime võttis kohe käed näo eest ära ning kinnitas unistavalt : " Mina tahass küll majaga sõita ! </s> <s> Mina seda küll ei karda . </s> <s> Kas sina kardad va' ? " </s> </p>
<p> <s> Uhkustasin . </s> <s> " Mina ültse muud ei tiiski . </s> <s> Sõidass nii et ! " </s> <s> Võtsin rätikunurgast kinni , pistsin jooksu ja kiitsin : " Nää , lähab mes tiriseb ! " </s> </p>
<p> <s> Tundsin , kui raskelt maja rappus . </s> <s> Aknaklaasid klirisesid , korstnast tõusis sädemeid ja Teiste suured kuused ohkasid sügavalt , püüdes viimast korda oksi üle katuse laotada . </s> <s> Panen siiamaani imeks , et see maja ikka omal kohal seisab . </s> <s> Olen selle ometi oma kätega ära vedanud ! </s> </p>
<p> <s> Vanatare vedamine läks juba lihtsamini . </s> <s> Kui ma olin Aimele seletanud , ms ta peab ütlema , kargas Sina-Iida lauda nurga tagant välja , vehkis kätega ja hõikus : " Nouse ülle ! </s> <s> Nouse ülle ! " </s> <s> Ta ei saanudki õieti aru , mis toimub ja jäi keset õue seisma , kui ma maja koos tema halli kassi ja roomava lapsega minema viisin . </s> </p>
<p> <s> Järgmine käik oli meile . </s> <s> Nüüd tuli Aime traktoriga , mina kujutasin vanaema - läksin traktorile vastu , põrutasin nähtamatu vikatiga vastu maad ja käratasin : " Vat mina mette oma kodu ära viia ei lase ! </s> <s> Tehke minu pärast , mes te tahte , võtke või pää maha ! " </s> </p>
<p> <s> Aime meelitas mind kavalalt : " Põle kedagi , Toa-ema , saad majaga sõita ja " </s> </p>
<p> <s> Põrutasin uuesti vikatiga vastu maad ja hurjutasin : " Laku peris perset ! </s> <s> Mina oian ammastega majanukast kinni ! " , sealjuures ahmisin ma rätiku hammaste vahele , et Aime sellega minema joosta ei saaks . </s> </p>
<p> <s> Aime hoiatas : " Ma lasen su kinni panna , kui sa seandsid roppa sõnu suust välla aad ! " </s> <s> Ta püüdis rätikut minu käest ära kiskuda , kuid ma traavisin sellega mööda aiaäärt edasi-tagasi ega andnud end talle kätte . </s> </p>
<p> <s> Mäng läks sassi , me juba kiljusime , lõkerdasime , pildusime rätikut õhku ning ajasime teineteist lihtsalt lusti pärast taga . </s> <s> Paula tuli õuest , meilt laenatud kohviveski kaenla all , püüdis Aime kinni ja tegi mängule järsu lõpu . </s> <s> Vaatasin neile kahetsusega järele ning läksin õue tagasi . </s> </p>
<p> <s> Seal seisis suur puuveokelk , millele olid visatud tühjad kartulikotid . </s> <s> Isegi Tommi oli platsis , ta aimas , et vanaema kavatseb kuhugi minna ja kaapis tagumiste jalgadega rõõmu pärast maad , nii et pori tuiskas . </s> <s> Ümber vanaema kõndis talve jooksul ära pulstunud kukk , raputas mind nähes põlglikult pead ning tegi veidrate koogutuste ja kummarduste saatel vanaemale tiivaripsu . </s> <s> Vanaema raputas körtsikut ja käratas : " Kõss , kassa saad minema ! " </s> </p>
<p> <s> Küsisin : " Vanaema , kassa lähad puid tuuma va' ? " </s> </p>
<p> <s> Vanaema viskas üle õla : " Sii põle lapse asi , mes tehasse või kus mennasse ! " , tõmbas kelgu liikuma ja oma tugeva naelutatud kepiga keltsa kobades läks tee poole . </s> <s> Ta paistis heleda päikese käes väike ning hall . </s> <s> Lagedal puhus hooti tuul , see litsus talle körtsikut põlvede vahele . </s> <s> Kotipundar kelgu peal vabises . </s> </p>
<p> <s> Tee oli kohati paljaks sulanud ja kelk liikus raskelt . </s> <s> Vanaema ei vaadanud kordagi tagasi . </s> <s> Vantsisin väikest vahemaad säilitades kelgu järel . </s> <s> Sissesõidetud taliteed kattis veel paks sinakas jääkilp . </s> <s> Tee oli keskelt kõrgem , libe ja ümmargune nagu palk . </s> <s> Vanaema püüdis sellel ihust ja hingest tasakaalu hoida , tema lohmakad kalossid lohisesid mööda keltsa otsekui suusad . </s> <s> Kepp kobas libedat jääd ja raius sellesse naelaauke . </s> </p>
<p> <s> Ehkki päikesekiired takerdusid tuulehoogudesse , panid need ometi jää silmipimestavalt sätendama ning kauged metsad sinetama . </s> <s> Ma ei saanud aru , miks vanaema oma rasket veokelku sinnapaika ei jäta , selga sirgu ei aja , rinda voogavat ning säravat õhku täis ei tõmba ja oma pika kepi abil lusti pärast üle teekraavide ei karga . </s> </p>
<p> <s> Hall vanaema oma kelguga isegi rikkus maastiku rõõmsat ja paljutõotavat ilmet . </s> <s> Tema luitunud riietest ning kobavast sammust langes ümbrusele tume ja igav vari . </s> </p>
<p> <s> Tuul võttis hoogu ja hakkas unnates lõõtsuma , taevasse ilmusid pehmed kõrged kiudpilved ja Vanatare kuuskedest käis läbi kergendusohe või rõõmukohin . </s> </p>
<p> <s> Nüüd alles nägi vanaema mind , jäi hingeldades seisma , koju tagasi ajama aga ei hakanudki , vaid lausus tõredalt : " Ilmaasjata ümmer juuskma ollasse küll mihkel , a' et väha appi tuless , seda mette ei ole ! " </s> </p>
<p> <s> Asusin õhinal vanaema kõrvale rakkesse . </s> <s> Paistis , et tal oli selle üle isegi hea meel , et ta oli tüdinenud üksluisest kepiga toksimisest ning oma mõtetest . </s> </p>
<p> <s> Talle oli teed käies tulnud pähe sõnu ja lauseid , mida ta oleks tahtnud ütelda onule või emale . </s> <s> Ta nagu proovis ning harjutas neid nüüd minu peal . </s> <s> Ta nõudis , ähvardas ja kahetses ning tema häälekõla sulas kokku lumelaigulise maapinna , hallide küünikatuste ja kelgujalaste kareda kriginaga . </s> <s> See oli otsekui eesti rahva ennemuistne jutt , imelik , uskumatu ja hirmuäratav . </s> <s> Minu elu ei puudutanud see aga sugugi . </s> <s> Palju rohkem pakkusid mulle huvi minu oma botikuninad , mis mustade keredega autode kombel mööda lund ja jääd edasi rühkisid . </s> <s> Vanaema kepp tagus ägedasti keltsa , ühetooniline jutt veeres omasoodu , selle seest kostsid üksikud karjatused : " On sii Hans küll üks kurjavaimu käise ! </s> <s> Laskis eina vii sisse ära mädaneda , mette es saa välla vidada . </s> <s> Ikki " kül'ma vian " ja " kül'ma vian " ! </s> <s> Sääl on nüid su " kül'ma vian " , viska ennast isi lehma sõime einde asemel pikali . </s> <s> Lehmal on küllekondiksed vällas nigu sarikad , ei taha änam jalgu alla võtta , messa ing tahad ära teha ! " </s> </p>
<p> <s> Kortsutasin kulmu ja vanaema segavatest kaebustest hoolimata juhtisin oma botikuninasid osavalt mööda mägesid ja orge . </s> <s> Koguni sosistasin neile ergutuseks : " No pane nüid otse ! </s> <s> Nüid sõida tasem ! </s> <s> Kassa ei näe , et mägi tulli ette ! </s> <s> Kas sul silmi pääs põle va' ? ! " </s> <s> Kui ma kogemata üles vaatasin , nägin , et olime juba kaugele luhta jõudnud . </s> <s> Küsisin võõrastades : " Vanaema , kusme lähme ? " </s> </p>
<p> <s> Sellest küsimusest sai vanaema tiivustust , ta osatas : " Kusme lähme - no ei tää , kuskohta selle kepi ja kotiga mennasse , ku mette kerjama ! " </s> </p>
<p> <s> See teade kohutas mind sügavalt , tuli nagu välk selgest taevast . </s> <s> Juba tunduski , nagu maoldaksid pajupõõsaste vahel mustjashallid onnid , nagu rusuks metsalatvu vanaaegne kortsunud taevas ja jää peal loidaks sünge tulelõke , mille ümber katkiste kuubedega mehed körti söövad . </s> <s> Ajasin jalad vastu , litsusin lõua vastu rinda ja ähvardasin : " No siss mina änam edesi ei tule ! " </s> </p>
<p> <s> Vanaema põlastas : " Kassa arvad , et mul seandst virisejad kangeste tarvis on va' ? " </s> <s> Minust välja tegemata keeras ta reeteele , mis viis kuhjalavade juurde . </s> </p>
<p> <s> Linaleoaukude pool kraaksusid varesed , seal võis väga kergesti vedeleda mõni raibe . </s> <s> Seisin natuke aega paigal , kaapisin kontsaga maad , jõudsin siis otsusele ja kihutasin vanaemale järele . </s> </p>
<p> <s> Vanaema kraapis kuhjalavasse maha jäänud heinu kokku . </s> <s> Seisin ja vaatasin pealt , ei kannatanud aga välja - juba tiirutasingi ümber vanaema ja õpetasin : " Näe , siit sa es võtagi ! " ja " Näe , sääl on peris suur unik ! " </s> <s> Vanaema toppis heinad kotti , mina aitasin kotisuud lahti hoida . </s> <s> See ei olnud jää pealt niidetud kolletanud kulu , vaid rohekas , magusalõhnaline , luhalilledega segatud lehmahein . </s> <s> Vanaema põsed läksid heastmeelest roosaks , ta murdis katki ja toppis kotti ka kõhisevate lehtedega paju- ja kaseoksi , mis vedelesid heinte all kuhjalava põhjas . </s> </p>
<p> <s> Kui lavast enam midagi võtta ei olnud , läksime teele , mida mööda heinakoormaid oli ära veetud . </s> <s> Vanaema arvas , et lageda peale on koormatest vähem heinu pudenenud kui metsa vahele , kus heinatuustid okstesse ja põõsastesse kinni jäävad . </s> <s> Nii oligi . </s> <s> Vanaema õhkas rahulolevalt : " Nüid veetse iga päe einu . </s> <s> Mede lehma inge saab ehk ikki siis pidada ! " </s> </p>
<p> <s> Avastasin okste vahelt heinapeotäisi , mida vanaema ei olnud tähele pannud ja tõin need võidurõõmsalt tema kätte ning kiitsin : " Mina leian pailu rohkem kui sina ! " </s> </p>
<p> <s> Jooksin edasi-tagasi põõsaste ja vanaema vahet . </s> <s> Kogu aeg saatsid meie teekonda Tommi kilked - ta oli sattunud loomajälgede peale . </s> <s> Kord sumbus tema kile klähvimine kaugetsse metsapadrikutesse , kord kõlas päris lähedalt põõsaste tagant . </s> <s> Leppade küljes rippusid pruunid käbitaolised urvad ; vanaema arust tõotasid need head kartuliaastat . </s> <s> Kuuskedealusel lumel vedeles väga palju okkaid , see aga vanaemale ei meeldinud - nii enne esimest kui ka enne teist ilmasõda olid kuused samuti hulgaliselt okkaid maha ajanud . </s> </p>
<p> <s> Toppisime heinu kottidesse ja ajasime mõnusasti juttu . </s> <s> Vanaema ei pannud sedagi pahaks , et ma heinakottide peal kõhutasin . </s> <s> Meie vaherahu ei kestnud aga kuigi kaua . </s> <s> Juba ma painasingi vanaema , et ta kirjeldaks mulle , kuidas ta kodust tulema hakkas , mida ta siis mõtles , kui mind järele hiilimas nägi , mida tema ütles , mida mina ütlesin , mida tema ise selle juures mõtles ja mida mina tema arust mõtlesin . </s> </p>
<p> <s> Olin selle mänguga kõiki ära tüüdanud . </s> <s> Vaevalt jõudis miski minu kaasalöömisel toimuda , kui ma juba nõudsin , et see mulle ümber jutustataks ja jutustamise juures peatutaks eriti põhjalikult minu tegevusel , püütaks ära arvata , mida ma ühe või teise tegevuse ajal mõtlesin . </s> <s> Kõik sai alati alguse minu mesimagusast nurumisest : " Räägi , mes ma tegin ! " või " Räägi , mihande ma ollin ! " , lõppes aga tüli ja pahandusega . </s> <s> Pruukis emal ainult vastata : " Kas minul aega sind vahti olli , messa tegid ! " , või vanaemal imestada : " Mihande sa's olema pidid , laps ikki laps ! " , kui ma häält tõstsin ja süüdistasin : " Kudas te nii uimased olete , et te kedagi ei näe ! </s> <s> Ma tahass tääda , mes olli ! " </s> </p>
<p> <s> Kuigi ma ise väga hästi mäletasin , mida keegi teinud või öelnud oli , pidi seda mulle teiste suude kaudu korratama . </s> <s> Harilikult lõppes kõik küll sellega , et välja vihastatud ja ära tüüdatud ema järsku mõlema peoga mulle karvu kinni kargas ja käratas : " Kas kaob sii rumal üleküskmese komme ükskord juurest ära või ei kao ! " </s> </p>
<p> <s> Vanaema sai minust enamasti hõlpsasti ja kavalasti lahti , tal tarvitses ainult kiita : " Ei tää , kuda me ilma sinuta ültse akkama oless saand ! " ja ma sulasin üles , tegin järeleandmisi ning mind oli lihtne joonistama või lugema saata . </s> </p>
<p> <s> Olin juba heintetassimisest tüdinud ja naaksusin pahaendeliselt : " Vanaema , mihande ma ollin , kui ma sinuga änam edesi es tule ? " </s> </p>
<p> <s> Vanaema manas : " Akkab aga jälle pääle , põrguluum ! " </s> </p>
<p> <s> Nõudsin juba natuke kõvema häälega : " Ütle , messa mõtsid , ku' sa nägid , et ma sulle järgi tulen ? " </s> </p>
<p> <s> Vanaema kohmas . </s> <s> " Suurt kedagi es mõtle ! " , kuid sellega tegi ta vea , ta oleks pidanud kiitma : " Mul olli nõnda ää miil et ! " või " Ma just kahjatsesin , et mes ma sest lapsest ometi kodu jätsin ! " </s> <s> Eriti oleks mulle aga meeldinud , kui ta suure sisseelamisega , pikalt " a " tähte venitades oleks tagantjärele imestanud : " Mina va-aa-atan ja va-aa-atan , mes aasi säält ommeti tuleb , ja siss ma näen , et sii on ju mede laps ! " </s> </p>
<p> <s> Võtsin vanaema kepi ja tagusin sellega raevukalt vastu keltsa , nii et peenikesed pudedad jääkillud mulle vastu vahtimist lendasid . </s> <s> Tahtsin luha päikesepaistelist ja reibast lagedust , vareste kraaksumist , iseenese nõutust ning abitust veel kord läbi elada , kuid vanaema sõnade läbi koduseks muudetuna , igapäevasema ja arusaadavamana , kui see tegelikult oli olnud . </s> </p>
<p> <s> Riid käis juba täie hooga , kui metsa vahelt hakkas kostma hobuse puristamist ja reejalaste kriginat . </s> <s> Vanaema viskas heinakotid ehmunult kelgu pealt metsa , need aga ei kukkunud põõsaste varju , vaid jäid lagedale vedelema ja nägid välja nii , nagu oleksid nad täis tuubitud vilja , kartuleid või villu . </s> <s> Igaüks , kes teed mööda tuli , pidi neid juba kaugelt nägema . </s> </p>
<p> <s> Vanaema tõmbas mind hobuse eest kõrvale , kuid hobune jäeti keset teed seisma , põlvili tühjas rees konutas Kott-Eevald . </s> <s> Meist ei teinud ta välja , vaid vahtis otse enese ette , hobuse saba poole . </s> <s> Paelad tema mütsikõrvade küljes vabisesid . </s> <s> Lumel vedelevad pungil kotid tegid teeäärse metsa kuidagi kahtlaseks . </s> <s> Tommi kilkamistki ei kostnud enam . </s> <s> Kuuseladvad kohisesid valju mulla- ja vetelõhnalise tuule käes , päike ujutas need üle sooja kollase valgusega , see voolas ka hobuse seljale ja säratas Eevaldi vana rebasekarva kasukat . </s> </p>
<p> <s> Vanaema tegi esimesena juttu : " No tere kah ! </s> <s> Kus sina's lähad , ikki einu vidama va' ? " </s> </p>
<p> <s> Hõikasin nõudlikult vahele : " Kassa tääd kah , et ma joonistasin seandse pildi , kus lennuk vanakuradi maha laseb ! " </s> </p>
<p> <s> " Maha laseb " kaikus metsasügavustes vastu ja hobune kikitas kõrvu . </s> </p>
<p> <s> Eevald ei lausunud musta ega valget , ta isegi ei liigutanud silmi . </s> <s> Vanaema põlastas : " On sii küll üks inimeseluum , suud mette lahti ei tii ! " </s> <s> Ta hurjutas : " Eevald , no mes asi sii on nüid ! </s> <s> Sa tääd küll , et ku' sull kedagi äda on , siss mulle võid ikki ära rääki . " </s> </p>
<p> <s> Enne kui vanaema mind takistada jõudis , virutasin kepiga vastu reepära ja käratasin : " Kassa kuulsid , mes vanaema ütel , akka rääkma ! " </s> <s> Hobune kohkus , ajas hambad irevile ja tõmbas rege hooga edasi . </s> <s> Eevald kaotas tasakaalu , ajas käed laiali ja lasi ohjad peost , need läksid reepea alla puntrasse . </s> <s> Vanaema võttis imekspandava käbedusega hobusel suu kõrvalt kinni . </s> <s> Ta patsutas hobuse kaela ja nina , kuni hobune maha rahunes , enam kõrvu ei lingutanud ja mokad ripakile laskis . </s> </p>
<p> <s> Eevald ronis aegamööda reest maha , kohendas kõrvikut ja tundis meid nagu alles nüüd ära . </s> <s> Ta teretas vanaema kättpidi nagu alati , mulle aga tegi ähvardavalt : " Psst ! </s> <s> Psst ! " </s> <s> Seejärel heietas ta oma pikaldase hauataguse häälega : " Mina mõtsin , mina mõtsin , no küll mina mõtsin ! </s> <s> Pää tahtis peris lõhki minna . </s> <s> Karjanaesed ütsid , et Eevald , mini einu vidama , a' isi pandsid kiik tiiääred kuulipildjaid täis , tahtsid mind irmuta ja isi pidasid peenikst naaru . </s> <s> A' ma tegin neile naestele lõvi kah ! </s> <s> Siss läksid nii ääss , et julge mulle kedagi kurja teha ! " </s> <s> Ta jäi mõttesse ja hakkas siis jälle otsast peale : " Küll mina mõtsin , küll mina mõtsin ! </s> <s> Pää tahtis peris lõhki minna . </s> <s> Tiiääred olid kuulipildjaid täis pantud " Ta jäi poole sõna pealt vait ja lasi pea norgu , lausus aga järsku süngelt ning tähendusrikkalt : " Rätsepmeister Kakaduu õmles mulle palitu , iist olli kitsas , tagalt lai , perse pääl olli kirju paik ! " </s> </p>
<p> <s> Seda öeldes muutus tema näoilme elavaks , silmad hakkasid kiiresti pilkuma , ta ohkas sügavasti , katsus kukalt ja rõõmustas : " Miilde tulli ! </s> <s> Nüid tulli miilde ! " </s> <s> Ta sosistas nagu suurt saladust : " Ma mudu tegin , nigu lähass einu vidama , a' isi käin oiatamas ! </s> <s> Rätsepa Liisu juures juba käitud ! </s> <s> Kivisaarel juba käitud ! </s> <s> Võtiksaarel juba käitud ! </s> <s> Teile põle viil jõudnd , Testele põle viil jõudnd , Vanatarele põle viil jõudnd ! " </s> </p>
<p> <s> Ta kiskus põuest välja laiad lipendavad ajalehed ja asus otse siinsamas keset teed meile ette lugema . </s> <s> Vanaema kuulas vaguralt , silmad maas , mõnuga ja tähelepanelikult kuulas ka hobune . </s> <s> Ta noogutas nõus olles pead , küünitas kaela , võttis vastumeelselt maast heinatuusti mokkade vahele , hoidis mõne aja ja lasi siis põlglikult maha tagasi . </s> <s> Mida kauem ma teda jälgisin , seda rohkem hakkasin kahtlema , kas see ei ole seesama hobune , kellega vanaema leerist lahti saades koju sõitis ja kes Oiu jääkeldri juures enam edasi ei läinud , sest ta tundis mässajate vere haisu . </s> <s> Heledast ja soojast päikesepaistest hoolimata näis , et puude taga luuratakse , peetakse hinge kinni ja teritatakse kõrvu , et ükski sõna kaotsi ei läheks . </s> <s> Metsavahetee tuulevaikne soojus roiutas . </s> <s> Ma ei jõudnud selgusele , miks Eevald ja vanaema , isegi hobune ja mets ühel nõul olles midagi pelgasid ja millestki hoopis teisiti aru said , kui mina . </s> </p>
<p> <s> Kõhnade heinapeotäitega kaetud teeservadele , lepaokstele , hallidele majakatustele ja päikeses säravatele lume alt paljastuvatele põldudele esitati ähvardus ning väljakutse . </s> <s> Aimasin seda vanaema erilisest ninanuuskamisest ja Eevaldi kärisevast häälest , kui ta luges : " Meie vabariigi kolhoosides toimub ulatuslik ettevalmistus kolhoosikeskuste rajamiseks . </s> <s> Terve rida ühismajandeid on asunud juba ehitustööde tegelikule läbiviimisele . </s> <s> Kogu vabariigis küünib ümberpaigutatavate hoonete arv kümnetesse tuhandetesse , kusjuures paigutamise kaugus on keskmiselt üks kuni viis kilomeetrit . </s> <s> Niisuguste ulatuslike tööde läbiviimisel tuleb meil tugineda vennasvabariikide kogemustele , kus kolhoosnikute majade kokkutoomine praegu toimub . </s> </p>
<p> <s> Puithoonete ümberpaigutamine suurtele kaugustele võib toimuda mööda tavalisi maanteid või mööda tasaseid põlde traktori abil . </s> <s> Hooneid võib ümber paigutada nii suvel kui talvel , kasutades selleks vastavalt jalandeid või erilist ratastega ja tõsteseadmetega varustatud hooneveokit . </s> <s> Eriti soovitav on hoonete vedu jalanditel vähese lumega mööda jäätunud pinda , milleks käesolev kevadine aeg on väga soodne . </s> <s> Vaba tööjõu kindlustamiseks on soovitav neid töid läbi viia pühapäevakutena . " </s> </p>
<p> <s> Eevaldi kõrisõlm liikus , ta krabistas lehtedega ja ähvardas : " Kolhoosnikute elamud kolhoosikeskusesse . </s> <s> Valga rajooni kogemusi kolhoosnikute elamute kokkuvedamisest . " </s> </p>
<p> <s> Kuulasin pahuralt ja ilma erilise huvita - olin ise hommikul majade vedamist juhtinud ja Valga rajooni kogemus ei võinud mulle enam midagi uut pakkuda . </s> </p>
<p> <s> Padrikust hiilis välja Tommi , suure looma , kas mullika või koguni lehma vana äranäritud kont lõugade vahel . </s> <s> Meid silmanurgast luurates mattis ta selle kelgu varju lume sisse , lömitas ise peale ja kui Eevald lugedes häält tõstis , saatis seda tasane " rrr-nga-nga-nga " . </s> </p>
<p> <s> Mind ei hirmutanud ähvardav ajalehesõnum põrmugi , pigem tiivustas . </s> <s> Kuna ma selle juures suure huviga vaatasin , mis teeb Tommi , jäi mulle eluks ajaks veider mulje , nagu oleks selle tegelikult ette lugenud Tommi , mitte Eevald . </s> </p>
<p> <s> Ja sellest hoolimata , või seda enam on see sõnum peidetud iga uue kevade ärevasse tuulisesse taevasse . </s> <s> Isegi Berliinis , musta varakevadise Spree ääres , tuulest aetud luikede ja klaaspaleede läheduses kuuldus külmas tuules Tommi urinat ja näis , nagu seisaks seal vanaema , käed põlle all , ning püüaks pinevalt tabada urina seest uudist : " Juhatuse ja kolhoosnikute üldkoosolekul kiideti algatus üksmeelselt heaks , ning enamik kolhoosnikuid tegid ettepaneku nende majade kolhoosikeskusse toomiseks . </s> <s> Vastu tulles nende soovile otsustatigi majade kokkutoomist alustada märtsikuu esimesil päevil </s> </p>
<p> <s> Kõigepealt asuti valmistama suurt saani , majade kokkuveol kõige olulisemat vahendit . </s> <s> Kui aga asuti tegeliku töö juurde , selgus , et see saan ei osutunud siiski küllalt praktiliseks . </s> <s> Ta oli mõõteilt liig suur ja nii raske , et üksi selle vedu ise juba oleks nõudnud ühe traktori jõu . </s> <s> Valmistati uus saan , eelmisest väiksem . </s> <s> Kõige enam muret majade osadeks lahtivõetud kujul kohaletoimetamisel tekitas katus . </s> <s> Kellelgi kohapeal polnud ju algul kogemusi , kuidas toimida sellega . </s> </p>
<p> <s> Valga rajooni kolhoosides toimub see nii , et roovlatid lõigatakse katki käsisaega täpselt keset sarikat , mille järel võetakse tappidest lahti sarikad . </s> </p>
<p> <s> Majade kokkutoomine pole mingi ülesaamatu ja võimatu töö , nagu seni mõnel pool arvati . </s> <s> Molotovi-nimelise kolhoosi algatus on tähelepanu äratanud kogu vabariigis ja seda järgivad paljud vabariigi kolhoosid . " </s> </p>
<p> <s> Kui Eevald lõpetas ja lehe kokku murdis , mühatas vanaema : " Ega kedagi , piab kodu ka akkama minema . " </s> </p>
<p> <s> Eevald ronis kohe sõnakuulelikult rekke , otsekui oleksid vanaema sõnad tema kohta käinud . </s> <s> Hobune vaatas tagasi ja hakkas astuma , ilma et Eevald ohjegi oleks liigutanud . </s> <s> Vanaema viskas heinakotid uuesti kelgule ja keeras kodu poole . </s> <s> Tommi lömitas endiselt mahamaetud kondi peal , kui ta aga nägi , et kelk juba liigub , võttis ta hoogu ja hüppas kelgule . </s> <s> Kilkasin heameelest : " Vanaema , vaata , mes Tommi tegi ! " </s> </p>
<p> <s> Vanaema aga ei rõõmustanud selle üle sugugi , ta sajatas : " Muku tii ja tii ommukust õhtani , et sooned kakkevad , nüid viil va koeramürak ka vidada ! " </s> </p>
<p> <s> Ta oli juba käratamas : " Kassa saad maha ! " , kuid ma jõudsin enne nuruda : " Ära aa teda maha , ma tahass , et ta sõidab ! </s> <s> Ma aitan isi vidada . " </s> </p>
<p> <s> Vanaema jäi vait , ta ei vaielnud mulle vastu , ta ei pannud mind enam tähelegi . </s> <s> Tuul lõõtsus kord tasemini , kord valjemini ja silitas harjumatult põski . </s> <s> Metsaäärsete pajude okste küljes särasid valged urvad . </s> <s> Kõige kangema tuule käes tuli vanaemale köhahoog peale , ta jäi seisma ja sõnas vaevaliselt : " Mini edesi , kül'ma tulen järgi . " </s> <s> Kadusin kohe metsa . </s> <s> Pajutibud huvitasid mind määratult rohkem kui vanainimeste mured . </s> <s> Sellest , mis neid öösel magada ei lasknud ja päeval kühmu vajutas , polnud minul sooja ega külma . </s> <s> Kui teistele oli peaasjaks see , et midagi ei juhtuks , siis mina ainult juhtumuste-lootuses elasingi . </s> </p>
<p> <s> Lumi metsaservas oli peaaegu täiesti sulanud , sammal kividel rohetas värskelt . </s> <s> Läksin sügavamale metsa . </s> <s> Seal valitses tume , sügav ja igavene haljus . </s> <s> Kuuskede vahel seisid tihedad kadakad . </s> <s> Siia tuul ei ulatunud . </s> <s> Ükski oks ei liikunud , kostis ainult ühetooniline mühin . </s> <s> Lagedal kohisesid määratud õhulained ja põrkasid unnates vastu tihedaid kuuski . </s> <s> Vastu tuulist avarust sirasid pajuurvad nagu kauged põhjatähed - kauged , valged ja kättesaamatud . </s> </p>
<p> <s> Päris all , kuhu minu käed veel ulatusid , polnud urbi sugugi nii palju kui kõrgel üleval . </s> <s> Pooled oksad olid tühjad ja mis veel hullem , väga sitked . </s> <s> Ma ei saanud neid kätte muidu , kui pidin hammastega närima . </s> <s> Painutasin ning närisin metsa ja välja piiril seistes mõrusid pajuoksi ja lasin silmadel mööda metsa ringi käia . </s> <s> Taevas latvade kohal oli leebelt valkjassinine , see tuletas meelde vana vihiku kaasi . </s> <s> Vihik ise oli täis luitunud mälestussalme ja kui seda raputada , sadas selle vahelt tiivulisi inglipäid ja kolletanud pitsiproove . </s> <s> See seisis kapisahtlis luku taga koos tsaari perekonnapildi ning peotäie luust ja puust täringutega . </s> <s> Pitsiproovid ja tsaari perekond jätsid mind külmaks , inglipäid oleks võinud plastiliiniga ahju külge kleepida , täringuid aga ihaldasin hullupööra . </s> </p>
<p> <s> Pabersinine pehme taevas viis mu mõtted nende täringute juurde . </s> <s> Olin mõistnud , et täringu juures on kõige tähtsam see , kui palju punkte ta annab . </s> <s> Mida rohkem neid on , seda parem ! </s> <s> Leidsin põõsa alt killu siledat jääd ja leppisin iseendaga kokku , et see jääkild on täring . </s> <s> See võis anda mulle just niipalju punkte , kui ma ise tahtsin . </s> <s> Selles seisiski tema armetus tõeliste täringute kõrval . </s> <s> Need keerlesid luisel klõbinal mööda lauda ja nägid välja , nagu juhiks neid saatus ise . </s> </p>
<p> <s> Ometi veeretasin jääkildu ärevusega käes ja ergutasin ennast kuuldavalt : " No viska ometi , messa muned ! " </s> <s> Tegin kohmaka viske ja jooksin põnevusega vaatama , kui palju punkte tuli . </s> <s> Nägin küll , kuhu see kukkus , kuid ei leidnud seda ometi kusagilt . </s> <s> Minu täring oli kadunud , nagu oleks nähtamatu käsi ta üles võtnud . </s> <s> Jää ülemvõim hakkas nõrkema , jääga ei tasunud enam tegemist teha . </s> <s> Seisin nõutult kuuskede all . </s> </p>
<p> <s> Selle raevuka ja särava kevadpäeva õhukihid põrkusid mühinal kokku , keerlesid luhtadel ja põldudel ning visklesid metsade vahel . </s> <s> Sooja võitlus külmaga puudutas jälle kõike elavat - metsapuid , rohuliblesid , loomi ja inimesi . </s> </p>
<p> <s> Ümbrus muutus silmanähes - võimukas haljus sai jõudu juurde , unustatud muld ilmus uuesti nähtavale . </s> <s> Olin lume ja jääga kuude kaupa üks olnud , luu nende luust ja liha nende lihast . </s> <s> Nüüd andsin ma nad ära , reetsin muretult igale oksaraole ning samblalapile . </s> <s> Tekkis kihk silmapiiri kohal eest ära libisevale petlikule taevale järele joosta , maksku mis maksab , kas või hing välja . </s> </p>
<p> <s> Kohe pidid teed lagunema , suurvesi pidi ujutama üle luhad ja heinamaad , lõikama ajutiselt läbi kõik ühendussooned muu maailmaga . </s> <s> Savised kraavikaldad pidid lööma kiirgama paiseleheõitest . </s> </p>
<p> <s> Lume alt pidid koos kevadlilledega välja sulama ka mustade kuusikusügavuste sünged saladused : punker ise-oma-käe-läbi surma leidnud meestega , huntidemurtud loomade valged kondid , salahauad ja -moonalaod . </s> </p>
<p> <s> Lugematud suislepa- , sibulaõuna- , klaarõuna- ja kuldrenetipuud pidid seatud ajal õide puhkema . </s> <s> Maha ei raiunud neid keegi . </s> </p>
<p> <s> Kaupade ja bussipiletite hinnad langesid . </s> </p>
<p> <s> Majade vedamisest ei kuuldud enam kunagi . </s> <s> See uudis kõmises korraks läbi õhu , maa peale erilisi jälgi jätmata . </s> <s> Ainult Valga rajooni Molotovi-nimeline kolhoos jõudis oma majade vedamise kogemust laiemalt jagada . </s> <s> Selle kogemuse hind langes iga päevaga . </s> <s> Lõpuks unustati täielikult , et kunagi üldse midagi niisugust teha oli tahetud . </s> </p>
<p> <s> Pilved rändasid omasoodu , kõrgepingetraadid undasid , põllutöödele tekkisid uued kombainid , uued traktorid ja uued inimesed , pääsukesed saabusid ja lahkusid , vaim ja mõtteviis muutus . </s> </p>
<p> <s> Emal ei ole enam meeles rasket puudeveokelku ega hirmu , mida ta tundis metsade ees . </s> <s> Omas südames häbeneb ta kunagist elu , kuid tal ei ole seda millegi muuga asendada . </s> <s> Vanad fotod säilitavad kannatlikult tema noort nägu otsekui asitõendit olemas olnud päevist . </s> <s> Praegu ei tunneks ma teda ära , kui ma ei t e a k s , et see on minu ema . </s> <s> Uksekellad , liftid , elektrimootoritega veepumbad , telefonid ja tolmuimejad ei tekita temas vähimatki võõristust . </s> <s> Nahkribadega vildid ei saa enam tema Prantsuse saabaste vastu . </s> <s> Ta on palju unustanud . </s> </p>
<p> <s> Niisamuti ei tunneks ema mind , kui ta ei t e a k s , et see olen mina . </s> <s> Olen muutunud asitõendiks tänasest päevast , mis undab tänavatel ja taeva all . </s> <s> Selle märgid on õhus ja veres . </s> <s> See vahetab elektronkella ekraanil vaikselt numbreid ning teatab kiretult aja kulgemisest , selle aja , mis sisaldab luulet ja võimalusi päästa kõik , mis päästa annab . </s> </p>
<p> <s> Ainult isa ei märka midagi . </s> <s> Kuni tal on mootoreid parandada ja õunapuid pookida , ei vaata ta ringi . </s> <s> Ta ei usu , et mootorid võiksid tahta õunapuid välja süüa ja jagab mõlematele bensiini ja vett , hirmu ja armu . </s> </p>
<p> <s> Kõpu metsade põhjas liigutab ennast tänavu talvelgi igavene päike . </s> <s> Ta on sõnumi juba laiali saatnud ja tuleb paari kuu pärast võimule , annab meile jälle lootust ja valgustab meid läbi . </s> </p>
<p> <s> Veel on võimalik korraks tagasi vaadata , lükata oksad laiali ja näha , kuidas rängast köhahoost ära vaevatud vanaema kelgu peal istudes ja Tommi pead silitades hinge tõmbab . </s> </p>
<p> <s> Ta kraabib kraavist vesisinist lund ning sööb seda , kusjuures Tommi talle ahnelt suhu vahib . </s> <s> Siis võtab ta pea paljaks ; tema muidu lumivalged juuksed paistavad lumekirju maa taustal hallid kui tuhk . </s> <s> Ta raputab oma pearätikut kohiseva sulatuule käes ja sõnub : " Püha aur ja põhjatuul , puhu kõigi viha minu ja mo koja päält ära ! </s> <s> Kuule , kuule , kuuke , paesta , paesta , päeveke , elkjad taevatäheksed ! </s> <s> Ehatäht , eida mo pääle armu ! </s> <s> Vaindlase ammad laua all ku' lamma ammad teste vasta , minu ammad laua pääl ku' lõukoera ammad teste vasta ! " </s> </p>
<p> <s> Marutuul huugas . </s> <s> See malgutas oma soolaste vitsadega kibedasti läbi kõik , mis ette jäi - taeva ja maa ja iga elava hinge , kes siia oma nina julges pista . </s> <s> Oli saabunud seitsmes rahukevad . </s> </p></div1>
    </body>
  </text>
</TEI>
</teiCorpus>
</teiCorpus>
