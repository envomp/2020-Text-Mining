<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> MÕTTETERAD </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> MÕTTETERAD </head>
<p> <s> Uksed kriuksuvad ööseti </s> </p>
<p> <s> Nurisemine sünni juhuslikkuse pärast väljendab varjatud uhkust meie kordumatuse üle . </s> </p>
<p> <s> Elu mõte : mõttetugi elu säilitamine pluss tema mõtte otsimine väljaspool elu ennast . </s> </p>
<p> <s> Me kõnnime vaikselt surnuaia poole ja soovime , et tee oleks võimalikult sile – jõuab märkamatult pärale . </s> </p>
<p> <s> Elu mõttetusest räägime siis , kui meil on küllalt aega selle üle mõtlemiseks . </s> </p>
<p> <s> Kuulutan oma kunagiseks eesmärgiks selle , mida tänaseks saavutanud olen . </s> </p>
<p> <s> Kiirustamine on suremise sümptoom . </s> <s> Elutempo kasvamine ei tõota inimkonnale midagi lohutavat – seepärast tuleb rutata elamisega . </s> </p>
<p> <s> Tõotatud igavik lüheneb tempode kiirenemisel . </s> </p>
<p> <s> Kui põlgaksime pisiasju , kus võtaksime oma elule eesmärke ? </s> </p>
<p> <s> Enamik inimesi tahaks oma elu uuesti läbi elada just sellisena , nagu on elanud . </s> <s> Hea , et see võimalik ei ole . </s> </p>
<p> <s> Elu mõttetusest räägivad need , kes arvavad , et teiste elul on vähem mõtet kui nende eneste omal . </s> </p>
<p> <s> Väljapääs : paranda ennast , muuda tingimusi , tee tööd ja armasta . </s> <s> Siis ei jää aega väljapääsu otsimiseks . </s> </p>
<p> <s> Elu on otsimine pimeduses . </s> <s> Inimene erineb muudest vormidest selle poolest , et teda saadab kõhklus : olla või mitte olla . </s> </p>
<p> <s> Elu oleks mõttetu , kui inimene ei teeks iga päev sadu pisikesi mõttetusi . </s> </p>
<p> <s> Kroonilinegi noorus saab lõpuks kroonitud vanaduseks , varane vanadus jääb ka hiljem vaid vanaduseks . </s> </p>
<p> <s> Inimesele ei meeldi sundus . </s> <s> Ta kiirustab reetma ja alatusi tegema enne , kui teda selleks sunnitakse . </s> </p>
<p> <s> Eriti agarad oleme kaitsma seda , mis kaitset ei vaja . </s> </p>
<p> <s> Kui emad näitavad sind oma lastele , et nood teaksid , missuguseks nad kunagi saada ei tohi , siis tea , et sinust on maailmale kasu . </s> </p>
<p> <s> Inimesed hindavad küsitavaid võimalusi rohkem kui tehtud teeneid – seepärast armastavad nad noori naisi ja kiidavad noori kunstnikke . </s> </p>
<p> <s> Suuremal osal inimestest peatub arenemine lapsepõlves . </s> <s> Leidub aga ka täiskasvanuid , kes äkki enam ei usu jõuluvana ja teatavad sellest valjusti . </s> </p>
<p> <s> Me igatseme tagasi sinna , kus meil hea oli . </s> <s> Aga veel enam sinna , kus saime jagu raskustest . </s> </p>
<p> <s> Kõik maailma lapsed on omad . </s> <s> Vahel tundub imelik , et nad räägivad võõrastes keeltes . </s> </p>
<p> <s> Lõokesed lendavad päikese poole mitte selleks , et kotkastel toitu oleks . </s> </p>
<p> <s> Inimene on nagu elastsete seintega anum . </s> <s> Temasse kallatu võtab enamasti anuma kuju , aga kui surve on tugev , siis anum deformeerub . </s> </p>
<p> <s> Mida kaugemale inimene eemaldub loomast , seda meelsamini ta tunnistab oma lähedust loomaga . </s> </p>
<p> <s> Ahvide oletatav panus inimese tekkimisel peaks näitama , et vigurdaja lorutamine on looduse silmis rohkem väärt kui kopra töökus . </s> </p>
<p> <s> Tugevatest said ahvid , nõrkadest ja kohanematutest inimesed . </s> </p>
<p> <s> Kirbule ei ole inimene mitte looduse kroon , vaid lihtlabane söögilaud . </s> </p>
<p> <s> Inimkonda armastame ikka siis , kui armastame selle üksikuid liikmeid . </s> <s> Näiteks iseennast . </s> </p>
<p> <s> Enesesse armunul pole karta , et ta ei leia vastuarmastust . </s> </p>
<p> <s> Inimene on küllalt ustav oma suhetes iseendaga . </s> </p>
<p> <s> Mida vähem on teised minuga rahul , seda rohkem vajan ma enesega rahulolu . </s> </p>
<p> <s> Enesekiitus haiseb , aga haisuga harjume ära . </s> <s> Ja mis on teiste kiituse lõhnast kasu , kui see nii harva meie ümber hõljub ? </s> </p>
<p> <s> Me ei suuda vaikida oma väärtustest , pigem oleme nõus neid kuulutades naeruväärseks saama . </s> </p>
<p> <s> Eneseanalüüs on levinumaid eneseimetluse vorme . </s> </p>
<p> <s> Enesele tõotuse andmine rahustab hinge . </s> <s> Tõotuse täitmine aga oleks juba jonniajamine iseendaga . </s> </p>
<p> <s> Kui teised sind ei imetle , tee seda ise . </s> <s> Kui imetlevad , siis abista neid . </s> </p>
<p> <s> Eneseiroonia on enesevalitsemise vahend . </s> <s> Aga tõsine usk on parem . </s> </p>
<p> <s> Me mõistame ennast juba enne surma sama meeldivalt hinnata , nagu muidu tehakse alles nekroloogis . </s> </p>
<p> <s> Kui jääd alati iseendaks , ei leia sa kunagi inimestega kontakti . </s> <s> Lävides peegeldame paratamatult oma partnerit . </s> </p>
<p> <s> Kes ennast lohakalt petab , on langenud inimene . </s> </p>
<p> <s> Inimene peab olema küllalt sotsiaalne , et saaks rääkida tema individualismist . </s> </p>
<p> <s> Enesekriitika on enesearmastuse väljendusi . </s> </p>
<p> <s> Eneseteostusest räägivad need , kes on massi sisse uppunud . </s> </p>
<p> <s> Pole võimalik olla enese suhtes nii kriitiline , et teised sinu suhtes enam kriitilised ei oleks . </s> </p>
<p> <s> Juba sajandeid on kinnitatud , et noorsugu läheb hukka . </s> <s> Õnneks saab iga põlvkond enne vanaks , kui see temaga lõplikult juhtub . </s> </p>
<p> <s> Hinded on väga tähtsad näitajad – õpetajatele . </s> </p>
<p> <s> Võõrastest vigadest õppimine on tülikas ja vaevarikas . </s> <s> Selle vaeva pärast põlvkonnad omavahel tülitsevadki . </s> </p>
<p> <s> Kui noorele heidetakse ette , et ta pole vaeva näinud selle loomiseks , mis olemas , võib ta tahta vaeva näha loodu purustamiseks või muutmiseks . </s> </p>
<p> <s> Ära teise ümberkasvatamisse liialt sisse ela , võid tema järgi ise ümber kasvada ! </s> </p>
<p> <s> Kasvada on võimalik juhul , kui pääseme kasvatamisest . </s> </p>
<p> <s> Kaugetes paikades käies mõtled alati , et ükskord tuled siia tagasi . </s> <s> Nõndasamuti suhtume oma noorusaega . </s> </p>
<p> <s> Noore inimese õnn seisab selles , et jões ei saa kaks korda astuda samasse vette . </s> <s> Vana inimese õnn on teadmises , et vesi on alati vesi . </s> </p>
<p> <s> Keda ahvida siis , kui ümberringi on ainult ahvid ? </s> </p>
<p> <s> Haritus on omandatud võime kohaneda harimatusega . </s> </p>
<p> <s> Pedagoogika ei allu termodünaamika seadusele : tihti õpetab rumalam targemat ja tark võtab alati õppust . </s> </p>
<p> <s> Eriti meelsasti ja põhjalikult selgitavad inimesed asju , millest nad ise veel hästi aru ei saa . </s> </p>
<p> <s> Haridus : parem teada valesti kui üldse mitte teada . </s> </p>
<p> <s> Teadja enamasti ei mõista , et kõik ei mõista seda , mida tema juba mõistab . </s> </p>
<p> <s> Meid õpetades annavad õpetajad meile relvad nende eneste vastu – eks see teeb nende elu ka huvitavamaks . </s> </p>
<p> <s> Tänapäeva ahvid on kahtlemata targemad kui Darwini esimesed inimesed . </s> <s> Aga neil on ka targemad õpetajad . </s> </p>
<p> <s> Eriti teravalt arvustame nende meeste eksimusi , kes tunnevad asja meist võrratult paremini . </s> </p>
<p> <s> Ennustamine läheb täppi , kui järglased tahavad ja aitavad asju niimoodi näha , nagu me praegu ennustame . </s> </p>
<p> <s> Inimene , kes on sinust liiga palju targem , näib sulle milleski väga rumal . </s> </p>
<p> <s> Isegi tugev tuul ei tea , kuhu ta puhub . </s> </p>
<p> <s> Hingest tulnud kõnet peetakse maha mitu korda , kõige halvemini kukub see välja avaliku esinemise ajal. </s> </p>
<p> <s> Paberilt loetud kõne hing jääb koju kirjutuslauale . </s> <s> Tihti referendi omale . </s> </p>
<p> <s> Kahju inimesest , keda jätame ilma oma väärtuslikust sõprusest ! </s> </p>
<p> <s> Et mitte liialt kannatada oma äparduste pärast , jutustage nendest tuttavatele , ja nende nägudelt näete , kui tühised teie äpardused tegelikult on . </s> </p>
<p> <s> Me teame palju halba tuttavatest ja oleme uhked oma läbinägelikkusele . </s> </p>
<p> <s> Viin liidab mehi , teeb neid sõpradeks ning annab jõudu ja julgust sõpradele kallale minna . </s> </p>
<p> <s> Kakluseks on vaja kahte poolt ja ühte meelt . </s> </p>
<p> <s> Reetja on reetmist alati paratamatuks pidanud . </s> </p>
<p> <s> Mõni naudib oma alatust ka nõndaviisi , et käsib end alatuse eest kritiseerida inimesel , kes seda teha ei julge . </s> </p>
<p> <s> Kui tahad võita teise soosingut , kiida teda . </s> <s> Kui see ei aita , laida ta naabreid ja võistlejaid . </s> <s> Kui ka see jääb tulemusteta , põhja ta sõpru – millalgi peab kindlus langema . </s> </p>
<p> <s> Kui mõtleme üksnes enesele , eraldume maailmast . </s> <s> Kui mõtleme üksnes maailmale , laguneme koost. </s> </p>
<p> <s> Inimesi ühendavad mitte niivõrd nende hädad , kuivõrd võimalus nende üle üksteisele kaevata . </s> </p>
<p> <s> Kellelegi ei ole tarvis niisugust inimest , kellele kedagi tarvis ei ole . </s> </p>
<p> <s> Kaassüüdlaste olemasolu kergendab meie olukorda – kuivõrd nende hulgas leidub inimesi , kelle ees me pole süüdlased . </s> </p>
<p> <s> Mis kasu on niisugusest saladusest , millest keegi midagi ei tea ? </s> </p>
<p> <s> Iga väide on diskussioon iseendaga . </s> </p>
<p> <s> Kõige ägedamat vastuväidet äratab väide , millest me aru ei saa . </s> </p>
<p> <s> Vaidluses selgitatakse tõde : kõik saavad teada , et just nendel on õigus . </s> </p>
<p> <s> Vaidluses kaitseme meelsasti seisukohta , millel me ei seisa . </s> </p>
<p> <s> Kui mõni kaitseb liiga ägedalt oma seisukohta , siis peab arvama , et ta on seda enne mitu korda muutnud . </s> </p>
<p> <s> Armastuse kohta kinnitavad kõik asjatundlikult , et nad ei tea , mis see on . </s> </p>
<p> <s> Armastus on tunne , mida tuntakse üksinda , mida pole võimalik kirjeldada ja mida kuigivõrd ei mõisteta . </s> <s> Küllap sellepärast kirjutatakse ja räägitakse sellest rohkem kui ühestki muust asjast . </s> </p>
<p> <s> Armastuse objekt võib vahelduda , omaenese tunnetest heldimine jääb . </s> </p>
<p> <s> Armastuses tahetakse ajada äri , kus nõutakse hinge , vastu aga pakutakse keha . </s> </p>
<p> <s> Armastus on lõpmatuse , igaviku taotlemine . </s> <s> Tüdruk on valmis parema meelega minema poisi seltsis maailma lõppu kui lähima põhukuhjani . </s> </p>
<p> <s> Seks on armastuse skelett : hoiab teda koos . </s> <s> Kui sel armastust ümber ei ole , on see lihtsalt luukere . </s> </p>
<p> <s> Armastus pole mitte võitlus , vaid pigem pidev alistumine . </s> </p>
<p> <s> Me oleme liiga mugavad selleks , et oma ideaali marmorisse raiuda . </s> <s> Pigem peame esimest ettejuhtuvat kuju temaks . </s> </p>
<p> <s> Kaua vaadates muutub ilus nägu üha tavalisemaks , tavaline üha ilusamaks . </s> </p>
<p> <s> Me võime armastusest paremaks muutuda ainult siis , kui meid armastatakse sellisena , nagu me oleme . </s> </p>
<p> <s> Ilusaks peetud armastust on kõikidel aegadel iseloomustanud tugev annus vanamoelisust . </s> </p>
<p> <s> Teise armastuse väli kaitseb meid maailma eest , omaenese armastus tõukab arututele tegudele . </s> </p>
<p> <s> Surmast armastus tugevam ei ole , moraalist küll . </s> </p>
<p> <s> Vihkamine on õilis tunne . </s> <s> Selle taga on armastus . </s> </p>
<p> <s> Kui oled kellegi ees häbi tundnud , püüad teda kinni maksta ; kui oled maksujõuetu , hakkad teda vihkama . </s> </p>
<p> <s> Me vihkame nii heategijaid kui ka pahategijaid , kui me pole suutelised neile sama mõõduga vastama . </s> </p>
<p> <s> Igatsus valdab inimest ka siis , kui tal on olemas kõik , mida oskab igatseda . </s> </p>
<p> <s> Mälestused teevad meile kohad ja inimesed ilusateks . </s> </p>
<p> <s> Asi , mida kardad , mõjub juba sellega , et sa teda kardad . </s> </p>
<p> <s> Nukrus on teadmine , et maailm saab ka meieta läbi . </s> </p>
<p> <s> Ärge heitke meelt , peate pärast üles korjama ! </s> </p>
<p> <s> Naljad vananevad rutem kui tõsine jutt . </s> <s> Kui viimane üldse noor on olnud . </s> </p>
<p> <s> Ka nalja tuleb teha nii , et sinu üle naerma ei hakataks . </s> </p>
<p> <s> See mees suudab igast suurest asjast teha pisikese nalja . </s> </p>
<p> <s> Naerdakse ainult selle üle , mida võetakse küllalt tõsiselt . </s> </p>
<p> <s> Komöödiat vaadates käitume nagu metslased , kellele näidatakse suguharu fotot : tunneme sellelt ära kõik peale iseenda . </s> </p>
<p> <s> Peeneks nimetab ta huumorit , mille taipamisega näeb mõnesugust vaeva . </s> </p>
<p> <s> Kes põlastab elu pisikesi probleeme , jääb suurtega nende taha ummikusse . </s> </p>
<p> <s> Sõltumatuse tunde annab naermine asjade üle , mis meist ei sõltu . </s> </p>
<p> <s> Vähe on inimesi , kes ei kaota huumorimeelt isegi võidu puhul . </s> </p>
<p> <s> Sellel on vedanud , kes saab õnnetu olla nii suurte asjade pärast nagu maailm või inimkond . </s> </p>
<p> <s> Mured , mida inimene võtab kanda , peegeldavad tema tühisust või suurust . </s> </p>
<p> <s> Inimene tundub enesele huvitav , kui ta saab oma hädasid huvitavaks teha . </s> </p>
<p> <s> Uksed kriuksuvad peamiselt ööseti . </s> </p>
<p> <s> See , mida oodatakse , juhtub alati ootamatult . </s> </p>
<p> <s> Olukord , kus sinult liiga palju nõutakse , on parem olukorrast , kus sinult enam midagi ei nõuta . </s> </p>
<p> <s> Enesekindlad ollakse mitte oma tegusid , vaid lootusi vaagides . </s> </p>
<p> <s> Lubadustesse on ka siis meeldiv uskuda , kui on teada , et neid ei täideta . </s> </p>
<p> <s> Elu arengut paradiisis saab stimuleerida üksnes põrgu . </s> </p>
<p> <s> Ka süütuses võib süüdi olla . </s> </p>
<p> <s> Voorusele makstakse selle eest , et ta ei liialdaks . </s> </p>
<p> <s> Kui sa parajasti kirud pattu , pole sul endal aega sellesse langeda . </s> </p>
<p> <s> Me oleme kas liiga arad või liiga saamatud , et olla nii patused , nagu sooviksime . </s> </p>
<p> <s> Mugavus on vooruse peamine tugi . </s> </p>
<p> <s> Prostitutsioon on põlastusväärne , kuna kaubeldakse sellega , mis igaühel olemas . </s> </p>
<p> <s> Kahetsegem patte , mis meil tegemata on jäänud ! </s> </p>
<p> <s> Suurtelt nõutakse , et nad ka moraalituses suured oleksid . </s> </p>
<p> <s> Meie pisikesed pahed on meile huvitavaks kõneaineks , suurtest rääkimine oleks ebaviisakas . </s> </p>
<p> <s> Head kavatsused on meile vajalikud selleks , et kompenseerida halbu tegusid . </s> </p>
<p> <s> Raske on olla hea inimene , hoopis kergem on olla parem . </s> </p>
<p> <s> Sellele , kes palju mõistab , näivad ka pahed otstarbekad . </s> </p>
<p> <s> Kõige enam põhjame oma halbu heategijaid . </s> </p>
<p> <s> Headuse efekt väheneb teo kordumisel , kurjuse oma suureneb . </s> </p>
<p> <s> Kõige rohkem saavad meie kurjusest osa meie kõige lähedasemad ja armsamad inimesed . </s> </p>
<p> <s> Heategu ei ole iial omakasupüüdmatu , ta pakub tegijale rõõmu . </s> <s> Kes tänu ootab , tahab kahekordselt saada . </s> </p>
<p> <s> Enne kui kedagi heaks nimetate , mõtelge järele , kas te teda sellega ei solva . </s> </p>
<p> <s> Eneseanalüüsil on see väärtus , et su kuritegu võib selle abil kangelasteoks muutuda . </s> </p>
<p> <s> Õilsatel motiividel on inimsugu tapnud kaugelt enam kui kurjusest . </s> </p>
<p> <s> Kui üks mees lööb teist nuiaga , ei tähenda see tingimata , et ta teda ei salli . </s> <s> Tal oli lihtsalt nui peos , teine mees läks mööda , mugav oli lüüa . </s> </p>
<p> <s> Kuradile on kasuks , et teda olemas ei ole , sest inimesed ajavad kogu oma kurjuse ülekohtuselt tema kaela . </s> </p>
<p> <s> Headusega on palju kurja tehtud . </s> </p>
<p> <s> Me talume küllalt hästi ebaõiglust , kui see meile kasuks tuleb . </s> </p>
<p> <s> Rohkem kui vara ja annet kadestame teiste inimeste tahtejõudu , sest ei saa kellegi kaela ajada , kui see meil puudub . </s> </p>
<p> <s> Me maname laiskust ega mõtle , et ülipüüdlikkus on inimkonnale sootuks rohkem kahju teinud . </s> </p>
<p> <s> Inimesed raiskavad tohutult energiat , et mitte midagi teha . </s> </p>
<p> <s> Lootus on laisa leib , targutus leivakõrvane . </s> </p>
<p> <s> Laiskus on pahe , mida me kõige virgemini vooruseks räägime . </s> </p>
<p> <s> Kes tööd ei viitsi teha , kiidab usinasti oma tegevusetust . </s> </p>
<p> <s> Laisad inimesed on meeldivad : nad ei viitsi kaaslasi tülitada . </s> </p>
<p> <s> Käsku täidetakse ka laiskusest : ei viitsita vastu hakata . </s> </p>
<p> <s> Laiskadel on küllalt aega , et naeruvääristada virku . </s> </p>
<p> <s> Silmi sulgedes muutume nähtamatuks jumalatele , mitte inimestele . </s> </p>
<p> <s> Ettenägelikud on need , kes näevad selgesti tänast . </s> </p>
<p> <s> Kadedus on enamasti professionaalne . </s> </p>
<p> <s> Vahetevahel midagi täitumatut soovida on üks inimese ilusamaid jooni . </s> </p>
<p> <s> Kohanematust nimetatakse mõnikord ka aatelisuseks . </s> </p>
<p> <s> Auahnus : soov , et su nimi kahesaja aasta pärast suures entsüklopeedias sees seisaks . </s> <s> Mõnus oleks seda siis sealt lugeda . </s> </p>
<p> <s> Originaalsus on ihaldatav omadus , kõik püüavad olla originaalide sarnased . </s> </p>
<p> <s> Paradoks : kelle keel loksub liiga vabalt suus , sellel lüüakse ka hambad välja . </s> </p>
<p> <s> Andetust häbenetakse enam kui rumalust . </s> <s> Inimesele meeldib vastutada pigem Jumala kui enese eest . </s> </p>
<p> <s> Päevikus , mida sa kellelegi näidata ei kavatse , näitad oma kõige edevamat nägu . </s> </p>
<p> <s> Ainult nõdrameelsed pole suutelised endale sisendama , et nad on nõdrameelsed . </s> </p>
<p> <s> Teine inimene on meile eriti lähedane hetkil , mil me selgelt tunneme oma üleolekut temast . </s> </p>
<p> <s> Jänes mängib lõvi , jänest pole tal ju mõtet mängida . </s> </p>
<p> <s> Ei maksa endale reegleid luua , see toob kaasa tülika vajaduse nendest üle astuda . </s> </p>
<p> <s> Hoiatavad sildid " Läbikäik keelatud " on üles seatud selleks , et inimene enne kõhkleks , kui läbi läheb . </s> </p>
<p> <s> On olemas lihtsaid olukordi , mitte lihtsaid inimesi . </s> </p>
<p> <s> Kõige enam naeruvääristab inimene tavasid . </s> <s> Välja arvatud need , millest ta ise kinni peab . </s> </p>
<p> <s> Eneseirooniat kasutame kaitseks teiste iroonia vastu . </s> </p>
<p> <s> Tavaline hea inimene leiab kahest tema kohta öeldud ja teineteist välistavast väitest kummastki paraja annuse solvavat . </s> </p>
<p> <s> Kiitmisse suhtume pühaliku tõsidusega seljuhul , kui kiidetakse meid . </s> </p>
<p> <s> Inimese mälu ei ole nii suur , et sinna talletada ka neid juhtumeid , kus paistame halvas valguses . </s> </p>
<p> <s> Ettevaatus on tarkuse võõrasema . </s> </p>
<p> <s> Teiste mõtetest peame õigeteks neid , mida oleme varemgi kuulnud , tabavateks , millele oleme ise tulnud , õpetlikeks , mida ise oleme õpetanud . </s> </p>
<p> <s> Paljusid jutuajamisi räägime edasi selleks , et kuulda lasta , kui hästi me kellelegi vastanud oleme . </s> </p>
<p> <s> Kes teisele ütleb " loll " , ei saa ise tark olla . </s> <s> Tark ei ütleks inimestele asju , millest on ette teada , et nood seda nagunii ei usu . </s> </p>
<p> <s> Ära imesta ! </s> <s> Kellele on vaja teada , et sina seda asja varem ei teadnud ? </s> </p>
<p> <s> Tihti unustame asju , mida pole teadnudki . </s> </p>
<p> <s> Inimene on küllalt tark teadmaks asju , mida ta veel ei tea . </s> </p>
<p> <s> Mida targem sa oled , seda vähem on inimesi , kes sinu rumalust läbi näevad . </s> </p>
<p> <s> Tarkus ja vaimukus ei ole ühest soost . </s> <s> Kordamine hävitab parimagi vaimukuse , tarkusele aga olevat ta emaks . </s> <s> Missugune ema hävitaks oma lapsi ! </s> </p>
<p> <s> Iga vaim koosneb tsitaatidest , mõni aga suudab neid paremini kombineerida kui teine . </s> </p>
<p> <s> Inimese rumaluse üheks tunnuseks on tema kindel teadmine oma tarkusest . </s> </p>
<p> <s> Levinuim liik rumalaid on need , kes kõiki teisi rumalaks peavad . </s> </p>
<p> <s> Jesuiitide tarkus oli usus lihtsate ketserite teene . </s> </p>
<p> <s> Ka rumalale küsimusele saab targalt vastata . </s> </p>
<p> <s> Kui teil mõtteid ei ole , siis põhimõtted on kindlasti . </s> </p>
<p> <s> Inimesel , kellel on kindlad põhimõtted , on ka kindel kalduvus neid sageli vahetada . </s> </p>
<p> <s> Eelarvamused on inimesele vajalikud , kui ta pole suuteline looma arvamusi . </s> </p>
<p> <s> Inimese veendumusi on võimalik kõigutada vaid seljuhul , kui need tal olemas on . </s> </p>
<p> <s> Kui tihti oleks meie tähelepanematus ligimeste vastu neile õnnistuseks ! </s> </p>
<p> <s> Armastuse päeval kuumutab meid käre päike , abielu elab öösel , siis on mahedat kuupaistet tarvis . </s> </p>
<p> <s> Tihti lööme me lilimest ta enese kasu pärast ja niisama tihti ei saa ta sellest aru . </s> <s> Me raiskame suure hulga jõudu ligimesearmastusele . </s> </p>
<p> <s> Nagu inimesed , nii surevad ka nende armastused erinevalt . </s> <s> Abielu pole selleks sugugi ainus võimalus . </s> </p>
<p> <s> Abielu on eriline liit inimeste vahel . </s> <s> Ainult abielus tungib nõrgem alati tugevamale kallale . </s> </p>
<p> <s> Kui naid sipelga , saad terve pesa ämmaks . </s> </p>
<p> <s> Õnne täiuseks peab inimesel olema keegi , kellele ta räägib oma õnnetustest . </s> </p>
<p> <s> Truudust murtakse selleks , et truudust proovile panna . </s> </p>
<p> <s> Mehed hindavad kõrgelt selle naise kõlblust , keda nad parajasti ei jahi . </s> </p>
<p> <s> Naised peavad abielus olemist mehe puuduseks ja tahavad teda selle puuduse omanikuks teha , pealegi eneseohverdamise hinnaga . </s> </p>
<p> <s> Hulkurkassid põgenevad mööduja eest , kel pole mõtteski neid lüüa või silitada . </s> <s> Vaata kui naiselikud ! </s> </p>
<p> <s> Mis on naine ? </s> <s> Ka kõige ülistavam definitsioon on talle solvav . </s> <s> Nähtavasti häirib teda defineerimise fakt ise . </s> </p>
<p> <s> Naised on kahtlemata kõrgemad olevused kui mehed , kuid neil on tõsine puudus : nad tahavad meeste tasemele tõusta . </s> </p>
<p> <s> Mees peab naise vooruseks nõrkust vist sellepärast , et naine on küllalt tugev kandma mitmekordset koormat – lapsi , majapidamist , ühiskonda ja solvanguid , mis neile meeste poolt nii endastmõistetavalt osaks saavad . </s> </p>
<p> <s> Kui naised ütlevad , et mehed on närud , siis ei mõtle nad üksnes seda , et mehed neid petavad , vaid ka seda , et nemad mehi petavad . </s> </p>
<p> <s> Mehed , kes kardavad naisi , keda on raske võita ja kerge kaotada , lohutagu end sellega , et on naisi , keda on kerge võita ja raske kaotada . </s> </p>
<p> <s> Õnn ja armastus on nii palju defineeritud mõisted , et igaüks peab need enesele ise selgeks tegema . </s> </p>
<p> <s> Õnne on maailmas rohkem , kui me arvame , ainult me ei tunne seda alati ära . </s> <s> Peame seda enesestmõistetavuseks , maailma kohuseks meie vastu või enese teeneks . </s> </p>
<p> <s> Õnn on tõesti inimese enda teha , sest õnn on tunne , aga tunda ei saa ju keegi meie eest . </s> </p>
<p> <s> Vedamine on see , kui sa ise ei tea , et oled õigesti käitunud . </s> </p>
<p> <s> Arvamuses , et õnn on muutlik , on üksmeelsed nii need , kellel on õnne , kui ka need , kellel pole . </s> </p>
<p> <s> Nägin unes , et olen õnnetu , aga ma ei taha sellest rääkimisega kedagi õnnelikuks teha . </s> </p>
<p> <s> Maailmaga rahul olev inimene vihkab teise õnnetusi , need on lohutuseks ainult samasugustele õnnetutele . </s> </p>
<p> <s> Teise õnne mõistab kadestada vaid see , kes ise on samasugust õnne tundnud . </s> </p>
<p> <s> Õnnis hing on ükskõikne hingeõndsuse suhtes . </s> </p>
<p> <s> Ammendamatuid võimalusi tuleb ikka ammendavalt ära kasutada . </s> </p>
<p> <s> Võitluses on jõud suuremaks väärtuseks kui ausus . </s> </p>
<p> <s> Kasulikum on võidelda millegi eest kui millegi vastu – on ohutum ja vähem väsitav . </s> </p>
<p> <s> Inimesed unustavad neile tehtud halva kiiresti . </s> <s> Eriti kui tegija on väga tugev ja võib oma tegu korrata . </s> </p>
<p> <s> Kui meil on küllalt targad vastased , tundume enestele targematena . </s> </p>
<p> <s> Meie sõbrad teevad meile rohkem kurja üksnes sellepärast , et vaenlased ei pääse nii ligi . </s> </p>
<p> <s> Ära kritiseeri lolli vaenlast , äkki saab sellest targaks ! </s> </p>
<p> <s> Vaenlane on hädavajalik . </s> <s> Tema kiusule vihjates saan ma põhjendada oma vigu ! </s> </p>
<p> <s> On suur õnn , kui sul on vääriline vastane . </s> <s> Ja veel suurem , kui sa temast parasjagu üle oled . </s> </p>
<p> <s> Inimene on nõus kaotust vastu võtma kombinatsiooniga , mis näib talle kaval , kuigi see on vastasmängijale ammu tuntud variant . </s> <s> Teda pahandaks aga iga võte , mille sooritamiseks vastase suhtes ta oleks ka ise suuteline . </s> </p>
<p> <s> Kõige enam vihkab see , kes läks kallale ja sai lüüa . </s> </p>
<p> <s> Sõimatakse vaid neid ülekohtuseid , kes end vabandavad või õigustavad . </s> </p>
<p> <s> Vaenlase suust kardame iga arvamust , mis käib meie kohta , kuigi teame , et need kõik on valed . </s> </p>
<p> <s> Tugevam loom on alati kartnud , et nõrgem talle kallale kipub , ning on ohu vältimiseks selle nahka pannud . </s> </p>
<p> <s> Me kõik oleme väga pahased , kui keegi meie naabritele liiga teeb . </s> <s> Kui vägivallatseja liiga tugev ei ole , julgeme pahameelt omavahel olles isegi välja öelda . </s> </p>
<p> <s> Mis sünnib naabriga , võib sündida ka minuga . </s> <s> Aga teda ähvardavale sigadusele , mille all ise olen kannatanud , vaatan filosoofilise rahuga kui elu paratamatusele . </s> </p>
<p> <s> Halbu naabreid on võimalik vastuvõetavaks muuta : soetage endale uued , veel halvemad naabrid . </s> </p>
<p> <s> Ärgem näidakem maailmale , et ta on meid solvanud – muidu teeb ta seda tõesti . </s> </p>
<p> <s> Elu näitab tihti keelt sllele , kes ei suuda keelt hammaste taga hoida . </s> </p>
<p> <s> Kui keegi sind laidab , siis vaevalt tahab ta sind petta . </s> </p>
<p> <s> Me oleme väga pahased inimesele , kes oma käitumisega sunnib meid teda sõimama või tema vastu mõnd alatust sepitsema . </s> </p>
<p> <s> Kui ütled endast tugevamale tõtt , võib see teile mõlemale haiget teha . </s> </p>
<p> <s> Olgem mõõdukad oma ligimeste süüdistamisega , neil võib tekkida mania grandiosa . </s> </p>
<p> <s> Nad kõik teavad , et ma valetan . </s> <s> Aga ma vihastan ainult nende peale , kes seda mulle ütlema tulevad . </s> </p>
<p> <s> Kui ma teda petnud olin , muutus ta mulle sümpaatseks , sest minu võimuses oli teda minu eest kaitsta . </s> </p>
<p> <s> Ära tee ülekohut teistele , see võib rikkuda su tuju . </s> </p>
<p> <s> Me püüame igati äratada kaasinimeste tähelepanu – kui mitte muudmoodi , siis neile haiget tehes . </s> </p>
<p> <s> Me lepime teesklusega meeleldi , kui see teeseldud ei ole . </s> </p>
<p> <s> Igaüks otsib oma tillukest hobi , mis elu elamisväärseks peab tegema . </s> <s> Sageli on selleks võim kaasinimeste üle . </s> </p>
<p> <s> Kõige levinum piinamise vorm on hoolitsemine inimese eest . </s> <s> Seda eriti lähedaste ja alluvate puhul . </s> </p>
<p> <s> Eks me ju hindame seda , kui meid sõimatakse – kirglikus suhtumises tajume austust . </s> </p>
<p> <s> Võlad anname andeks oma võlglastele tavaliselt siis , kui need on ära makstud . </s> </p>
<p> <s> Põhimõtteliselt oleme kõik andmise poolt . </s> <s> Eriti siis , kui me ei võta sellega eneselt midagi ära . </s> </p>
<p> <s> Kui tahate varjata oma mõtteid , ütelge need välja – keegi ei kahtlusta teid täielikus siiruses . </s> </p>
<p> <s> Kõige ebameeldivam inimene seltskonnas on see , kes ei varja , et tal on alati õigus . </s> </p>
<p> <s> Mõnel inimesel on nii häid seltskondlikke omadusi , et ta nendele õigusega uhke olles muutub seltskonnale talumatuks . </s> </p>
<p> <s> Tagaselja siunatakse inimesi puhtast viisakusest : juuresolijatest ju ei räägita . </s> </p>
<p> <s> Ikka leiab inimene endast lihtsameelsemaid , kelle üle irvitada . </s> <s> Kui ei leia , peab irvitamist väärituks . </s> </p>
<p> <s> Ärge laitke inimest , ta saab sellest kuulda . </s> <s> Ärge kiitke teda , sellest saavad kuulda tema vaenlased . </s> </p>
<p> <s> Meile ei meeldi meelitajad ... kes meelitavad liiga vähe või liiga kohmakalt . </s> </p>
<p> <s> Inimest , keda õpid lähemalt tundma , hakkad austama , sest leiad temas palju omaenese puudusi . </s> </p>
<p> <s> Kõiki inimesi tundes ei pruugi me veel ühtegi tunda . </s> </p>
<p> <s> Üldine arvamus kujuneb mitte selle järgi , kes kõige rohkem teab , vaid selle järgi , kes seda kõige valjemalt kuulutab . </s> </p>
<p> <s> Miks peaksime uskuma rebast , kes ütleb : " Ära usu hundi juttu ! </s> <s> " ? </s> </p>
<p> <s> Ta püüab meid veenda , et temast pole võimalik aru saada üleüldise akommunikatiivsuse pärast . </s> </p>
<p> <s> Kirjeldades asju , mida pole olemas , on võimatu eksida . </s> </p>
<p> <s> Tõe lähedal olija on eriti lähedal valele . </s> </p>
<p> <s> Tõde võib olla küll üks , kuid ta on nii suur , et paistab iga vaataja poolelt isesugune . </s> </p>
<p> <s> Pidev liikumine tõe poole on niisama palju tõde kui mittetõde . </s> </p>
<p> <s> Tõestatud valest peetakse alati enam lugu kui tõestamata tõest . </s> </p>
<p> <s> Salastatud tõde pole tõde – seda teadsid kõik , kes ketseritelt nende väidete mahasalgamist nõudsid . </s> </p>
<p> <s> Inimene ei märka suuri asju väikeste kõrvalt – nähakse dekoratsiooni , tegelikkus jääb kahe silma vahele . </s> </p>
<p> <s> Miski pole täiuslik , kõige jõhkramalgi valel on tõeterad sees . </s> </p>
<p> <s> Tõde ei öelda näkku . </s> <s> Isegi enesele mitte . </s> </p>
<p> <s> Mõrtsukad , kes tapavad tõe nimel , millesse nad ise ei usu , loodavad , ehk aitab tapmine uskuma hakata . </s> </p>
<p> <s> Igavene tõde on see , mis on juba minevikku kadunud . </s> </p>
<p> <s> Ei ole nii õiget ja universaalset valet , et lausa kõik seda usuksid . </s> </p>
<p> <s> Skepsis on nõrkade reageering valele . </s> <s> Tugevad jooksevad peaga vastu valet , et seda tõeks taguda . </s> <s> Mis peadest saab , on iseasi . </s> </p>
<p> <s> Ka kõige tõesem tõde muutub liigsel kordamisel kahtlaseks . </s> </p>
<p> <s> Dogma on püha tõde , mis ainuõigeks pühitsemise läbi valeks muutub . </s> </p>
<p> <s> Tõde on kirurg , vale on põetaja . </s> <s> Haigele on mõlemaid vaja . </s> <s> Kui vaid diagnoos õige oleks . </s> </p>
<p> <s> See on suur tõde , mille eest ma sõdin . </s> <s> Kahju ainult , et sellele keegi vastu ei vaidle . </s> </p>
<p> <s> Vale eest saadud rahaga üritab ta tõde ära osta . </s> </p>
<p> <s> Me valetame enamasti headusest – meil on kahju kas ligimesest või iseendast . </s> </p>
<p> <s> Mida kindlam on inimene oma tões , seda vähem sõimab ta neid , kes teisiti arvavad . </s> </p>
<p> <s> Triviaalne tõde saab isikliku avastuse läbi enneolematu sära – avastaja jaoks . </s> </p>
<p> <s> Inimene säilitab loova potentsiaali kuni surmani – avastab varem avastatud asju . </s> </p>
<p> <s> Looming algab sealt , kus tuntud seosed lõppevad . </s> </p>
<p> <s> Minu unistused on suuremad kui sinu teod , hooples inimene . </s> </p>
<p> <s> Taotlus ja tegu seisavad nõndaviisi kõrvuti , et üks võib teise ära varjutada . </s> </p>
<p> <s> Inimene tegutseb kolmel juhul : kui tahab , kui peab , kui ei tohi . </s> </p>
<p> <s> Sageli on lihtsam teha kui teada , mida teeme . </s> </p>
<p> <s> Inspiratsioon on hea seisund ka kehva töö tegemiseks . </s> </p>
<p> <s> Mõtlemine viib inimese tasakaalust välja , sellepärast ta hakkabki tegutsema . </s> </p>
<p> <s> Laskemoona vähesus sünnitab täpsuslaskureid . </s> </p>
<p> <s> Liiga hoolas organiseerimine võib ka kõige ilusama kavatsuse nurjata . </s> </p>
<p> <s> Kui liialt keskendud keskendumisele , ei suuda sa enam keskenduda objektile . </s> </p>
<p> <s> Kui hakkad mõtlema sulle antud käsu üle , oled halb käsutäitja . </s> </p>
<p> <s> Raha on vahend , mitte eesmärk . </s> <s> Millegipärast on inimestel alati puudus vahenditest , mitte eesmärkidest . </s> </p>
<p> <s> Rohkem kui vanemate patte laste kätte nuheldakse ametnike kätte nende eelkäijate omi . </s> </p>
<p> <s> Paraaduksed on suletud seepärast , et elu käib nagunii tagaukse kaudu . </s> </p>
<p> <s> Ühest keskmisest kandidaaditööst võib küll uputust leida , kuid see pole informatsiooniuputus . </s> </p>
<p> <s> Ka diletandid põlgavad diletantlikkust . </s> </p>
<p> <s> Andekas diletant ja andetu professionaal ei pruugi sugulased olla . </s> </p>
<p> <s> Me püüame kogu aeg selle poole , et koopiad oleksid originaalist paremad . </s> </p>
<p> <s> Hea kokk teeb ka sõnnikust saia , aga jahust teeb kindlasti parema . </s> </p>
<p> <s> Ka mõõteriistad valetavad ... kirgede pärast , mis on neid valmistanud inimestel . </s> </p>
<p> <s> Inimkond toodab endale hädasid , et hoida toonust . </s> </p>
<p> <s> Enese loodud asjadega on inimesel hoopis raskem kohaneda kui loodusega , aga eks ta ole seda ka rohkem harjutanud . </s> </p>
<p> <s> Pärast seda , kui oleme loodust kopeerides mõne armetu asja loonud , imetleme looduse täiuslikkust . </s> </p>
<p> <s> Iga päev leiutatavatel uutel ainetel on üks hea omadus : enamikku neist ei võeta kasutusele . </s> </p>
<p> <s> Kui purustate " asja iseeneses " mitmeks tükiks , et seda paremini tunnetada , siis toodate mitu " asja iseeneses " . </s> </p>
<p> <s> Asjad on mitte üksnes kirgede tekitajad , vaid ka nende ohvrid . </s> <s> Nad ei hakka vastu ja neid purustatakse nii kodutülis kui ka pärissõjas . </s> </p>
<p> <s> Riie ei riku meest , küll aga arvamust temast . </s> </p>
<p> <s> Keegi ei näe , mis meie peas varjul on , aga kübarat panevad kõik tähele . </s> </p>
<p> <s> " Milleks on vaja aretada rohtu söövaid lõvisid , kui on olemas põdrad ? " küsis võhik . </s> </p>
<p> <s> Kui kulutad teemandile küllalt kuumust , saad temast tahma . </s> <s> Pehme tahm on kindlam – tavalise rõhu all ei saa temast ühegi kuumushulga abil midagi peale tahma . </s> </p>
<p> <s> Teemandid on maakera pisarad , mis on peidetud magmakivimi musta muresse . </s> </p>
<p> <s> Hommikul sulasin ühte rahutu õhuga , õhtul rahutult voolava veega . </s> </p>
<p> <s> Ühenduses on jõud . </s> <s> Kaks nõrka – edev tuul , kes otsib sooja , ning vedel , püsimatu vesi – ühinevad tormiks . </s> </p>
<p> <s> Loodusvarade kahanemist , erosiooni ja elukeskkonna saastumist kui nähteid on võimalik kaitsta : inimkonnal on tõhusamaidki vahendeid enese hävitamiseks . </s> </p>
<p> <s> Pole midagi pahandavat selles , et me võtame looduselt – kust mujalt meil olekski võtta . </s> <s> Pealegi anname talle ju vastu oma kõduneva keha ... </s> </p>
<p> <s> Kui inimene ei tule toime väikeste tegudega , hakkab ta end vägistama suurte mõtetega . </s> </p>
<p> <s> Kui jätame faktid raalide hooleks , kaotame mõtlemisvõime . </s> </p>
<p> <s> Iga mõtleja on vabamõtleja . </s> <s> Kuidas siis veel saab mõelda kui mitte vabalt ? </s> </p>
<p> <s> Ka mõtted alluvad hõõrdumisele : mida enam mõtled ühele asjale , seda rutem see kulub su mõtetes . </s> </p>
<p> <s> Vasturääkivused kõnes loovad mulje meie mõtlemise keerukusest . </s> </p>
<p> <s> Mateeria ülimaks loominguks olevat peaaju . </s> <s> Kas sellepärast , et seda mõtet produtseerib peaaju ? </s> </p>
<p> <s> Mõte sünnib mõttest ning saab lämmatatud mõtte abil . </s> </p>
<p> <s> Mida mõtleb mõte , et ta ennast kogu olemisele vastandab ? </s> </p>
<p> <s> Järjekindel oleks see materialist , kes ei kasuta ideede keelt . </s> </p>
<p> <s> Rahva vanasõnad on tema ajalooline väärtuste süsteem – sellepärast räägibki üks vanasõna teisele vastu . </s> </p>
<p> <s> Mõiste parim definitsioon on mõiste ise . </s> </p>
<p> <s> Alguses oli sõna , siis ikka sõna ja sõna . </s> <s> Mõtet kuulsid vähesed . </s> </p>
<p> <s> Kus on vähe mõtet , sinna valgub palju sõnu . </s> </p>
<p> <s> Ka väike sõna võib õõnes olla , kui teda täidab veel väiksem sisu . </s> </p>
<p> <s> Õõnes sõna kajab vastu just tühjas peas . </s> </p>
<p> <s> Kui mõistetel oleksid kindlad tähendused , millest poleks võimalik erinevalt aru saada , oleks surmavalt igav elada . </s> </p>
<p> <s> Sõnu , mida oled kaua ette mõelnud , suudad pärast väljaütlemist ka kaua kahetseda . </s> </p>
<p> <s> Teravmeelne ütlus jätab eriti tugeva mulje ütlejale enesele . </s> </p>
<p> <s> Idee võib olla nii hiilgav , et pimestab terve seltskonna . </s> </p>
<p> <s> Cheopsi püramiidi geniaalse idee teostamine tappis tohutul hulgal orje . </s> </p>
<p> <s> Kasvatatud inimene võib end ohverdada ka idee eest , mida ta ei jaga – kas eneseteostuse või lihtsalt viisakuse pärast . </s> </p>
<p> <s> Kunst on oskus ... väljendada ammutuntut uudsena . </s> </p>
<p> <s> Ühe grammi kulda võib venitada kilomeetripikkuseks traadiks . </s> <s> Kui kirjanik peab oma grammist ideed kuldseks , venitab ta selle kilomeetriseks epopöaks . </s> <s> Kui selline traat veel paljale silmale nähtav on ja köita suudab , siis näitab see materjali ehtsust . </s> </p>
<p> <s> Suure kunsti tunnuseks on see , et erinevad mõtlejad püüavad sellele omistada oma mõtet . </s> </p>
<p> <s> Kunstnikud on inimesed , kes avaldavad publikule oma kõige intiimsemaid saladusi , ja publik võtab nende kunsti vastu sedavõrd , kuivõrd ta neid saladusi ammu tunneb . </s> </p>
<p> <s> Siiruses suudab ainult kunstnik kanaga võistelda : kaagutab pärast munemist , nagu oleks taevakeha ilmale toonud . </s> </p>
<p> <s> Kunstnik tahab elada oma ajast kauem . </s> <s> Kas oli õnnelik Pompeji , mille katastroof tulevastele põlvedele talletas , või see kõhtjalgne , keda me täna kui fossiili uurime ? </s> </p>
<p> <s> Kunstnikul , kes liialt mõtleb oma missioonile , ei jätku energiat seda missiooni täita . </s> </p>
<p> <s> Paremini kui mistahes seltskonda esindab poeet iseennast . </s> </p>
<p> <s> Kiidetud olgu Allah ! </s> <s> Ta karistab kunstnikku , kes ei suuda oma loodud kujule hinge sisse puhuda . </s> </p>
<p> <s> Keskpärase andega kunstnik on monument , mille pjedestaaliks on tükike mannert – tema kodumaa . </s> </p>
<p> <s> Loominguline liit luuakse selleks , et eneseimetlus oleks koondatud ühte kohta ning võiks kaugemale kiirata . </s> </p>
<p> <s> Noore autori nime on kergem omandada kui sellest lahti saada . </s> </p>
<p> <s> Tulevikule luuletajate eelis on see , et järglased ei saa neile oma arvamust ütelda . </s> </p>
<p> <s> Kirjanikud ! </s> <s> Vaadake ette ! </s> <s> Mitte maha . </s> <s> Maas on konarused , ees tulevik . </s> <s> Ja ärge komistage ! </s> </p>
<p> <s> Isegi vana aja tekstide kivvi raiumise vaev ei säästnud inimkonda grafomaanide eest . </s> </p>
<p> <s> Lapidaarsus : raamatu kirjastamiseks vajamineva ajaga jõutaks tekst kivvi raiuda . </s> </p>
<p> <s> Satiir peab olema vahe , et sellega saaks leiba lõigata . </s> <s> Aga mitte nii terav , et endale näppu lõikad . </s> </p>
<p> <s> Lamajat ei lööda . </s> <s> Kui asi on halb , on inetu selle kohta veel satiiri teha . </s> </p>
<p> <s> Ka satiiril on oma püha missioon : teotada pühadusi ja missioone . </s> </p>
<p> <s> Seoses kirjaniku juubeliga loodi tema ellu mõned kirjanduslikud faktid . </s> </p>
<p> <s> Didaktiline kirjandus on aldis uutmoodi ütlemisele : keegi ei taha kuulda kulunud moraalijutlust . </s> </p>
<p> <s> Autobiograafiate autorid järgivad kõige julgemini kirjanduslikke eeskujusid . </s> </p>
<p> <s> Kunstnik elab oma tarbijatega ühises maailmas , miks peaks ta neid lohutama või kohutama ? </s> </p>
<p> <s> Leidub kindlameelseid kunstnikke , kes kordavad ennast kogu elu . </s> <s> Kriitikutel on nendega raske , kunstiteadlastel kerge . </s> </p>
<p> <s> Kõige agaramalt kritiseeritakse elus ja kunstis seda , mida ei mõisteta , ja selle eest , et ei mõisteta . </s> </p>
<p> <s> Enamik kriitikuid on ka ise luua püüdnud , sellepärast teavad nad nõnda asjatundlikult kõnelda teose mittevastavusest autori kavatsusele . </s> </p>
<p> <s> Kriitiku ülesandeks on leida kunstiteosest üles see mõte , mille olemasolust kunstnikul enesel aimu ei ole . </s> </p>
<p> <s> Kirjanik maksis kriitikule kätte : kirjutas teose vastavalt tema nõuetele . </s> </p>
<p> <s> Kui kunst kiratsema kipub , tuleb talle raskusi ette veeretada , et ta uut hoogu saaks . </s> </p>
<p> <s> Ärgem hinnakem asju ühekülgselt : kui palju kujundeid on kunstis sündinud sellepärast , et otseütlemist on pahaks pandud ! </s> </p>
<p> <s> Rumal näitleja ei saa mängida lolli inimest . </s> <s> Iseennast küll . </s> </p>
<p> <s> Suurte võimaluste ajastul igale käpiknukule Hamleti osa ! </s> </p>
<p> <s> Miks heidame näitlejale ette ebasiirust , kui ta peegeldab elu tegelikkust ? </s> </p>
<p> <s> Tragöödia oli algselt sokkude laul , mida nad ette kandsid , kui neid ohverdati Dionüsosele . </s> <s> Hiljem hakkasid seda laulu laulma inimesed . </s> </p>
<p> <s> Mees , kes jäljendab Mozartit , rikub oma helitööd sellega , et püüab ka omalt poolt midagi lisada . </s> </p>
<p> <s> Kunst tahab šokeerida ju selleks , et teda tähele pandaks . </s> </p>
<p> <s> Hemingway tõestas oma jämedakoelise metsmeheideaaliga oma kidurat kunstnikuloomust , Nietzsche oma halastamatu üliinimesega oma pelglikkust , Sartre pingsalt siira eneseanalüüsiga oma kompleksirohket ebasiirust . </s> </p>
<p> <s> Kunstis häirib ebaelulisus ainult siis , kui sellist kunsti elulise pähe pakutakse . </s> </p>
<p> <s> Kunstnikul on alati pretensioone tegelikkusele : ta tahab , et tegelikkus tema teoseid peegeldama hakkaks . </s> </p>
<p> <s> Kunstniku loodud maailm peab olema nii uudne ja seletamatu , et sellest iga tarbija kohe aru saaks . </s> </p>
<p> <s> Kapi joonis on samasugune reaalsus nagu kapp ise . </s> </p>
<p> <s> Elektrišokk on kindlasti mõjusam kunstišokist . </s> </p>
<p> <s> Pessimismi kontsentreerides jõuame optimismi . </s> </p>
<p> <s> Armastus ja surm on igavesed teemad , leivateenimine mitte . </s> <s> Et viimane teema juba paar sajandit vohanud on , tuleb sellest , et kunstnikud on kunstiga leiba püüdnud teenida . </s> </p>
<p> <s> Väga selgete lugude puhul võib ebaselgeks jääda see , milleks need kirjutatud on . </s> </p>
<p> <s> Ilus on alati veidi maitsetu , sest ilu on silmatorkav , maitsekas aga harjumuspärane ja silmapaistmatu . </s> </p>
<p> <s> Inimese maitse sõltub tema teadmistest selle kohta , mida loetakse üldiselt maitsekaks . </s> </p>
<p> <s> Mida aeg edasi , seda armetuma uuenduse peale võimaldab informatsiooniuputus võtta leiutise patenti . </s> </p>
<p> <s> Õpetlased avastavad maailmas uusi punkte , kunstnikud avastavad maailma uutest punktidest . </s> </p>
<p> <s> Iga avastus teeb ühe probleemi ajutiselt selgemaks , mitukümmend aga pikaks ajaks segasemaks . </s> </p>
<p> <s> Teadus on kassikangas : võtad kinni , sikutad ja saad samast nöörist teistsuguse kujundi . </s> </p>
<p> <s> Me vaatame ümbritsevat tegelikkust alati teatud tinglikkuse astmel ning paneme pahaks neile , kes teevad seda meist rohkem tinglikult . </s> </p>
<p> <s> Teadus on aktsiaselts : mida enam sa tead , seda enam oled selle maailma osanik . </s> </p>
<p> <s> Valem tuleneb sõnast vale . </s> <s> Teadlased kulutavad elu , et leida võimalikult üldistavat valet . </s> </p>
<p> <s> Mida lühem valem , seda pikem vale . </s> </p>
<p> <s> Elegantsed valemid ei ole kahjulikumad kohmakatest , kuivõrd viimased pretendeerivad väiksemale valele . </s> </p>
<p> <s> Väitlusele , mille järeldused vastavad eeldustele , võib ette heita ainult seda , et ta on olemas . </s> </p>
<p> <s> Kui sa ei suuda millessegi uskuda , siis usu sellesse , mida näed . </s> </p>
<p> <s> Kui usklikud nõuavad usu kinnituseks imet oma preestrilt , siis on nad nõrgad oma usus . </s> </p>
<p> <s> Usu nõrgenemise esimeseks tunnuseks on Jumalast rääkimine . </s> </p>
<p> <s> Kes uskujat ümber veenda tahab , ärgu mõnitagu seda , mida too usub , vaid äratagu selle vastu tõsist huvi , nii et ta mõtlema hakkaks . </s> </p>
<p> <s> Kes ei tea midagi hingede rändamisest , selle hing ei rända . </s> </p>
<p> <s> Äge sektantlus sünnib üldises usuleiguses . </s> </p>
<p> <s> Ketseriks teeb kirg , mitte tarkus . </s> </p>
<p> <s> Mida seletamatum on juhus , mis sulle õnne toob , seda suurem on su usk selle sisse . </s> </p>
<p> <s> Palvetele ja palvekirjadele on vaid siis kindlat vormi vaja , kui palutakse seda , mida just tingimata tarvis ei ole . </s> </p>
<p> <s> Filosoofiat ei ähvarda kuristikku langemine , tema köied on tehtud kõige tugevamast materjalist – eimillestki . </s> </p>
<p> <s> Filosoofiline õpetus on toores hobusenahk , mille peale kurat kirjutab kogu maailma asju . </s> <s> Maailm on suur , filosoof venitab nahka , see käriseb – tahtmatult hakkad pühakojas naerma . </s> </p>
<p> <s> Konkurents mõtete maailmas on hoopis suurem kui tegude maailmas . </s> <s> Mõtteenergia ülejääk suubub sissepoole , filosofeerimisse . </s> </p>
<p> <s> Kas mateeria teab , kui keeruline ta on ? </s> </p>
<p> <s> Dialektika on maagiline mõiste , mille palja nimetamisega arvatakse seletamatuid asju ära seletatavat . </s> </p>
<p> <s> Filosoofilisus : olla vaba norust , olla vaba mõnust . </s> </p>
<p> <s> Joog valitseb oma mõtet sellise määrani , et tal mõtet enam ei olegi . </s> <s> Joogidel on järgijaid rohkem kui me arvame . </s> </p>
<p> <s> Iga mõte annab end nii suureks üldistada , et temast enam midagi järele ei jää . </s> </p>
<p> <s> Abstraktsiooni astmed : alguses kaks , lõpus absurd . </s> </p>
<p> <s> Tarkade tee : jõuda pingsate mõtteheitluste järel sinna , kuhu iga poolharitlane valmisvormelite abil ammu jõudnud on . </s> </p>
<p> <s> Maailma tunnetamine : võtta sülle hoone , milles sa ise samal ajal sees oled . </s> </p>
<p> <s> Milline punkt kera pinnal on tähtsaim ? </s> <s> Kui tunnistad selleks punkti , milles ise asud , siis soetad palju teisitiarvajaid . </s> </p>
<p> <s> Selleks , et midagi uurida , peavad olema uuritav objekt , mõõteriist ja uurija . </s> <s> Viimased kaks peavad asuma väljaspool objekti . </s> <s> Sellepärast ollaksegi edutud kahes uurimisvaldkonnas : need on maailm ja inimene . </s> </p>
<p> <s> Entroopia kasvab teadlaste peades tunduvalt ohtlikumalt kui looduses . </s> </p>
<p> <s> Paljudel teadustel on tugev vundament : nad rajavad oma süsteemi punktile , hetkele ja nullile . </s> </p>
<p> <s> Kui mõtete sõnadesse panekul liialt pingutada , võib rääkijal puudust tulla jõust , et väljaöeldud sõnadest taas mõtet leida . </s> </p>
<p> <s> Väide , et kõigil on õigus , sünnib mitte elukogenud tarkusest , vaid aupaklikust teadmatusest . </s> </p>
<p> <s> Me teame nii vähe sellepärast , et tahame kõike teada ning mõõdame sooviga oma tegelikke teadmisi . </s> </p>
<p> <s> Teadmatus asjast on alles see , kui me ei tea , mida me temast ei tea . </s> </p>
<p> <s> Ühtki mõtet pole võimalik päris lõpuni mõelda . </s> <s> Mis on mõtte lõpp : tegu või tõde ? </s> </p>
<p> <s> Jumal on korduvalt muutnud oma teaduslikke seisukohti , tõenäoliselt aga teadis ta seda ette – ta ei saanud pakkuda inimestele seisukohti , millele need ise ei tulnud . </s> </p>
<p> <s> Jumal on kõikemõistev , sellepärast ta ei sega end inimeste tegevusse . </s> </p>
<p> <s> Jumal hindab kahetsust , inimene omataolise nõrkust , kõrki õiget põlgavad mõlemad . </s> </p>
<p> <s> Kui kurat peaks meie mängureeglitest kinni , oleks teda võimalik võita . </s> <s> Reegleid looma oleme me ületamatud . </s> </p>
<p> <s> On täiesti inimlik , et Jumal ei salli teisi jumalaid enese kõrval . </s> </p>
<p> <s> Oleks jumalik , kui inimesed ei võtaks oma nime ilmaasjata suhu . </s> </p>
<p> <s> Lollus on jumalalt , uhkus lolluse üle kambalt . </s> </p>
<p> <s> Arengut näeme , kui vaatleme üksisilmi tillukest asja ning hästi lühikest aega . </s> </p>
<p> <s> Tsivilisatsiooni mõistavad hukka need , kes on oma hüvedest küllastunud . </s> <s> Nende eeskujuks olevad looduslapsed alles igatsevad hukutava tsivilisatsiooni küüsi sattuda . </s> </p>
<p> <s> Et uue asja headust kasutada , tuleb tema halbusega kohaneda . </s> </p>
<p> <s> Oma vigu tuleb parandada perspektiivitundega : et ka edaspidi oleks midagi parandada . </s> </p>
<p> <s> Kui koondad kogu oma tähelepanu sellele , et võita iga lahingut , võid tähelepanematusest kaotada sõja . </s> </p>
<p> <s> Juhtub , et mõni tuuakse ohvriks , vältimaks tema ohvriks sattumise ohtu . </s> </p>
<p> <s> Jumalad on alati oma kummardajaid konsolideerinud ränkade katsumustega . </s> </p>
<p> <s> Ka reaktsionäärid võitlevad tuleviku-ühiskonna eest . </s> </p>
<p> <s> Suure Prantsuse revolutsiooni saavutusi kaitstakse peamiselt uute revolutsioonide eest . </s> </p>
<p> <s> Kui küürakas kõikvõimsaks saab , muudab ta kõik inimesed ümberringi küürakateks , et teha neid parima sarnaseks . </s> </p>
<p> <s> Kui maailma vägev ei leia omale väärilist vastast , on ta sunnitud võitlema omaenda varjuga . </s> </p>
<p> <s> Alamad himustavad lunastada ülemate patte , ülemad aitavad neid tänutäheks ristile . </s> </p>
<p> <s> Maailma vägevaid tohib solvata ainult kiitmisega . </s> </p>
<p> <s> Ühiskond on ühiselt tegutsevate inimeste kogum , kus igaüks hõivaks maksimaalselt soodsa positsiooni , kui teised teda selles ei takistaks . </s> </p>
<p> <s> Mida väiksem on grupp , seda enam valitseb selle sees kiivus . </s> <s> Mida suurem grupp , seda selgemini on kiivuse seaduslikkus väljendatud grupi seadustikus ja kehtivas moraalis . </s> </p>
<p> <s> Mida suurem on kamp , seda vängem on tema kohal hõljuv enesekiituse hais . </s> </p>
<p> <s> Lollus jaguneb kõikides inimkihtides enam-vähem ühtlaselt , ainult mõne puhul paistab see rohkem silma . </s> </p>
<p> <s> Mõtteni , et progress on halb ja inimvaenulik , on mõtlejad jõudnud liigse usaldamise tõttu : nad on progressiks pidanud ka seda , mida ainult nimetatakse progressiks . </s> </p>
<p> <s> Inimene , kes teab , et olukorda parandada pole võimalik , põlgab ja kadestab neid , kes peaga vastu seina jooksevad . </s> </p>
<p> <s> Kes toidab su kõhtu , see õgib su närve . </s> </p>
<p> <s> Inimestel on häbi , et nad süüdlast kividega loopisid , ainult sel juhul , kui ametlik kohus tollele andeks annab . </s> </p>
<p> <s> Ka kõige õiglasema ja suuremeelsema kohtu otsuse põhjal ei meeldi süüdlasel vangi minna . </s> </p>
<p> <s> Tapalavale viidutel peaks ükskõik olema , kas giljotiin on kullast või roostetanud rauast , ometi ollakse ühtelugu uhked parematele tapavahenditele , millega nende päid raiutakse . </s> </p>
<p> <s> Inimesed muutuvad kogu aeg suhteliselt õnnelikemaks : tapariistade arv suureneb , surmasaamise võimalusi aina lisandub , igal inimesel aga tuleb endiselt ainult üks kord surra . </s> </p>
<p> <s> Miks vihatakse sõda ? </s> <s> On ju rahugi ajal küllalt võimalusi surma saada , sõjas aga on mitmed elama jäänud . </s> </p>
<p> <s> Mõni idee võib sõjas võita , sõdurid saavad ainult kaotada . </s> </p>
<p> <s> Et kuninga käsul surma on mindud , on tavaline asi . </s> <s> Ellujäämise käsku annavad kuningad harva – nähtavasti on seda ka raskem täita . </s> </p>
<p> <s> Hea oleks , kui maailmas poleks õigust : nii pisim tüli kui ka veriseim sõda on tekkinud õiguse pärast . </s> </p>
<p> <s> Põgenedes puhus ta sõjapasunat , hädapasuna puhumiseks oli olukord liiga tõsine . </s> </p>
<p> <s> Maailma on ikka püüdnud vallutada ringirändavad rahvad . </s> <s> Kuidas olekski seda kodus istudes võimalik teha ? </s> </p>
<p> <s> Ka veri voolab ajastu tempos . </s> </p>
<p> <s> Vägivalda on alati tule ja mõõgaga taltsutatud . </s> </p>
<p> <s> Ta pole üldse nagu inimene : ei suuda tappa teist inimest ! </s> </p>
<p> <s> Rünnak on parim kaitse </s> .... <s> nõrkade meelest . </s> </p>
<p> <s> Ajalugu õigustame sellepärast , et tema süüdistamisest ei ole midagi kasu . </s> </p>
<p> <s> Ajalugu on nagu loterii : kõik räägivad sellest ühest , kes auto võitis , aga mitte kümnest tuhandest , kes talle selle oma piletitega välja ostsid . </s> </p>
<p> <s> Suurim kunstidest on ajalooteadus : ei ole kerge samadest sündmustest tuletada igale ajastule meelepärast lugu . </s> </p>
<p> <s> Kõige provintslikum nähe ühes kultuuris on hädaldamine provintslikkuse pärast . </s> </p>
<p> <s> Provintslikkus avaldub inimeses , kellel pole piisavalt usku oma provintsisse . </s> </p>
<p> <s> Kui oled võtnud südame rinnast , et valgustada rahvast , siis pead valmis olema ka ära kuulama nurinaid , et sa valgustad vähe või valesti . </s> </p>
<p> <s> Ka alistumine võib olla üks vabadusse püüdlemise vahendeid . </s> <s> Paraku kasutatakse seda vahendit liiga sageli . </s> </p>
<p> <s> Inimene , kes soovis kõigest vaba olla , seadis ennast hirmsasse sõltuvusse sellest soovist . </s> </p>
<p> <s> Und on lihtne näha , aga edasijutustamisega võib tekkida raskusi . </s> </p>
<p> <s> Kuulsuseiha on püüd näiliselt ületada oma piiratust teiste inimeste ja eriti järeltulijate teadvuse arvel . </s> </p>
<p> <s> Oma kunstigaleriisse paneme üles vaieldamatud suurused ja oma kamba poisid . </s> <s> Sellepärast ongi seal gigandid kääbustega kõige veidramal viisil läbisegi . </s> </p>
<p> <s> Kuulsuseks ei piisa geniaalsete teoste loomisest , keegi peab need maailma ees ka geniaalseks rääkima . </s> </p>
<p> <s> Ainult tugev talent suudab kunstis käia mööda tallatud radu . </s> </p>
<p> <s> Villon kirjutas oma röövlitempude vahel kogemata mõne võllanalja üles , hilem kulutab hulk väärikaid teadlasi terve elu tema biograafia uurimisele . </s> </p>
<p> <s> Kellele andsid kord jahedat varju need puud , millest tekkinud kivisüsi meid täna ahjudes põledes soojendab ? </s> </p>
<p> <s> Uhke kalmukünka võib saada ka nõnda , nagu sai kuningas Balduin , kelle sisikonna matmispaika El-Arishi lähistel soolakõrbes viskas iga moslem kivi - kui islami kurjale vaenlasele . </s> </p>
<p> <s> Dilemma : olla hull või mitte olla Napoleon . </s> </p>
<p> <s> Ära püüa endast nii sügavat jälge jätta , et ise lausa maasse vajud . </s> </p>
<p> <s> Surnust räägitakse ainult siis halvasti , kui ta väga tuntud on . </s> </p>
<p> <s> Tähed on küll kuumad , kuid liiga kaugel , et meid soojendada . </s> </p>
<p> <s> Kuulsaks võivad saada vaid need , kel pole aega muret tunda oma tulevase kuulsuse pärast . </s> </p>
<p> <s> Geniaalne inimene suudab teha üheaegselt kolme asja ... näiteks kõndida , õuna süüa ja mõtelda . </s> </p>
<p> <s> Suur mõtleja leiab ka vähestest faktidest palju seoseid . </s> <s> Päris suurele pole fakte üldse tarvis . </s> <s> Sellisest saab juht . </s> </p>
<p> <s> Kas pühak , kes teab , et ta on pühak , on üldse pühak ? </s> </p>
<p> <s> Prohvetile jääb alati lootus enne ära surra , kui ta ennustus täide peab minema . </s> </p>
<p> <s> Prohveteid on alati mürgiga proovitud : kui nad on tõelised , hoiatab Jumal neid mürgi eest ; kui saavad surma , olid järelikult petised ja otsa väärt . </s> </p>
<p> <s> Teda on märtriks kuulutatud , aga tema on ikka veel elus . </s> <s> Põlastusväärne tüüp ! </s> </p>
<p> <s> Kandjate vaev ei lõpe , kui nad kilbile upitatu maha pillavad . </s> <s> Seljuhul tuleb ta kohe ka porri tallata . </s> </p>
<p> <s> Kes kord on sattunud pjedestaalile , jääb sinna lõpuni . </s> <s> Kui mitte muidu , siis ümbertõugatuna ja märtrikroon peas . </s> </p>
<p> <s> Pjedestaalilt tõugatuid põlgavad eriti need , kel pole lootust sinna kunagi pääseda . </s> </p>
<p> <s> Jumala välk lööb nendesse puudesse , mis üle metsalatvade ulatuvad – aga välku lööb harva , päikesevalgust läheb iga päev tarvis . </s> </p>
<p> <s> Optimistlik puu säilitab lehed kevadeni ega lase uutel seetõttu tulla . </s> </p>
<p> <s> Tõusvast päikesest võid õnne tunda , kui su elus on kõik korras või kui enam midagi korras ei ole . </s> </p>
<p> <s> Horisont on minu silmade looming . </s> <s> Kui need väsivad , laguneb maailm laiali . </s> </p>
<p> <s> Mida vanemaks saab inimene , seda enam tõmbub ta endasse – ju seal siis millegi arvel vabaneb ruumi . </s> </p>
<p> <s> Vanadel inimestel pole küllalt jõudu , et tööd halvasti teha . </s> </p>
<p> <s> Kõik pikaealisuse retseptid on seotud ebamugavustega , mis ka lühikese elu vaevaliseks teeksid . </s> <s> Vahest selles ongi nende mõte , et seesugust pikka iga mitte tahta . </s> </p>
<p> <s> Oskust on vaja igaks ametiks , isegi pensionäri omaks . </s> </p>
<p> <s> Et otsida nirvaanat , pead teadma , et sa enam millekski maailmas ei kõlba . </s> </p>
<p> <s> Ajaga on see häda , et ma isiklikult võin ta küll seisma panna , aga teiste jaoks voolab ta edasi ning nad arvestavad minu vanust oma ajaarvamise järgi . </s> </p>
<p> <s> Igaviku ees ei püsi Cheopsi püramiid kauem kui seebivahust skulptuur . </s> </p>
<p> <s> Enamik kunstnikke maetakse maha enne , kui nad jõuavad surra . </s> </p>
<p> <s> Elamine on surmahirmu koorma mahalaadimine oma südamest – õhtuks muutub maailm kergeks . </s> </p>
<p> <s> Elu alguses on suur täht , lõpus punkt . </s> <s> Mõnel juhul ka hüüu- või küsimärk . </s> </p>
<p> <s> Olge tublid – ja teid maetakse paremas kirstus või koguni austusavaldustega . </s> </p>
<p> <s> Surematus oleks surmast julmem . </s> </p>
<p> <s> Kedagi ei meelita teise eest surra , me poleks nõus enesegi eest surema . </s> </p>
<p> <s> Elu jooksul muutub inimese seisund nii palju kordi , et surm näib vaid ühena nendest . </s> </p>
<p> <s> Ikka loodame oma eluraskustele mõeldes , et varsti läheb eesriie ette ja algab uus vaatus . </s> <s> Kui eesriideks on surm , lepime ka esimese vaatuse venimisega . </s> </p>
<p> <s> Julge on elada , kui tead , et pärast surma ei ole midagi karta , isegi surma mitte . </s> </p>
<p> <s> Märklaud kilbiks </s> </p>
<p> <s> Kui oled õnnetu kogu maailma pärast , siis näid üsna õnnelikus olukorras olevat . </s> </p>
<p> <s> Kui vaatad kauget tähte , pea meeles , et ka tema vaatab sind . </s> </p>
<p> <s> Ta mõtles : mina olen looduse kroon , aga kes on siis pea ? </s> </p>
<p> <s> Kui sul on kitsas käes , muutub maailm lõpmatuks . </s> </p>
<p> <s> Ka elu peeglist näeb vaid iseennast . </s> </p>
<p> <s> Pea pistetakse tulle , et soojaks kütta maailma : nii heal arvamusel ollakse oma pea kütteväärtusest . </s> </p>
<p> <s> Sinu käeliigutus muudab maailma – vähemasti osa sellest ei jää paigale . </s> </p>
<p> <s> Kui vaatad ümbrusele läbi sõrmede , võivad sõrmedest saada trellid . </s> </p>
<p> <s> Pihku itsitavad need , kelle käed ei ole puhtad . </s> </p>
<p> <s> Ta on elajate ees käpuli , aga need ei pea teda ikka endasarnaseks . </s> </p>
<p> <s> " Ah selline on siis Jumala nägu ! " imestas ta peegli ees seistes . </s> </p>
<p> <s> Oma ninaotsast kaugemale suudab igaüks näha , aga katsugu lähemale näha ! </s> </p>
<p> <s> Ta põrkas kokku omaenese varjuga , muhk jäi ainult tema otsaette . </s> </p>
<p> <s> Enesemüümine on kasulik kaup : sa pole ju enese eest maksnud . </s> </p>
<p> <s> Ostetavad tüübid pälvivad teiste laitust sellepärast , et ajavad hinna alla . </s> </p>
<p> <s> Kui ta võrdles ennast maailma vägevatega , kas see oli siis nende solvamine ? </s> </p>
<p> <s> Inimlikkus : minna inimsööja juurde , et vaeseke nälga ei jääks . </s> </p>
<p> <s> Aeg oli liiga pime , et ennast leida . </s> </p>
<p> <s> Mõistuse vajakajäämist ei tuntud sellepärast , et midagi mõistlikku ei tehtud . </s> </p>
<p> <s> Peab olema piisavalt enesekindel , et näidata oma ebakindlust . </s> </p>
<p> <s> Enese kohta arvame , et meis elab üheaegselt kümmekond inimest , teistest aga soovime , et nad oleksid meie poole pööratud ikka meile tuntud küljega . </s> </p>
<p> <s> Ta on nii saamatu , et tal ei õnnestu enesest isegi halba muljet jätta . </s> </p>
<p> <s> Inimene , kes on rahul teistega , on seda reeglina ka iseendaga . </s> </p>
<p> <s> Isetul puudub isikupära . </s> </p>
<p> <s> Et kasutada oma tarkust , ei tuleks karta oma rumalust . </s> </p>
<p> <s> Viisakusreeglid peaksid kehtima ka inimeste erinevate sisemiste " minade " omavahelises suhtlemises . </s> </p>
<p> <s> Mida rohkem rolle oled teeselnud , seda raskem on sul ära tunda , milline neist on sinu enese oma . </s> </p>
<p> <s> Ta evis paljude kirjanduslike kangelaste geene . </s> </p>
<p> <s> Enese eest pääsemiseks minnakse varjule teistesse . </s> </p>
<p> <s> Ta oli enesest välja juurinud uhkuse ja oli nii uhke sellele . </s> </p>
<p> <s> Tema käitumises oli nii palju sundimatust , et pidi arvama : ta esitas hästituntud rolli . </s> </p>
<p> <s> Mööda karjääriredelit tõustes käiakse tavaliselt alla . </s> </p>
<p> <s> Kes ise tõesti midagi suudab , see ei räägi palju teiste suutmatusest . </s> </p>
<p> <s> Kui näed kelleski iroonilist suhtumist millessegi , siis tea , et see keegi kuulub ka ise sellesse millessegi . </s> </p>
<p> <s> Keda salata , kui ei ole autoriteete ? </s> </p>
<p> <s> Süütunne jälitab harva neid , kelle süü on piisavalt suur , et olla üldine . </s> </p>
<p> <s> Liialt tuult nuusutades võib kaotada hääle . </s> </p>
<p> <s> Ta võttis oma kilbiks märklaua . </s> </p>
<p> <s> Et endakiitus ei haiseks , kaetakse see rahaga , sest raha ju ei haise . </s> </p>
<p> <s> Rahvast teenides teenis ta eelkõige selle lähimat osa – iseennast . </s> </p>
<p> <s> Kust sai ta õiguse jagada teistele õigusi ? </s> </p>
<p> <s> Need , kellel ei ole seisukohta , istuvad mugavatel toolidel . </s> </p>
<p> <s> Ta on vabatahtlikult valvele asunud , et keegi ei jääks paigale tammuma . </s> </p>
<p> <s> Eneseohverdus on liialt valikuvaene , seepärast eelistatakse ohverdada teisi . </s> </p>
<p> <s> Ennastohverdavalt võttis ta enda kanda ohvrite hukkamise . </s> </p>
<p> <s> Timukad on alati kaastunnet nõudnud . </s> </p>
<p> <s> Ta ei kaotanud iialgi pead , see oli küllaldane põhjus tema tegemiseks peajagu lühemaks . </s> </p>
<p> <s> Ja siiski , parimad müürilõhkumise masinad on inimpead . </s> </p>
<p> <s> Tahad nägijaks saada , pane silmad kinni . </s> </p>
<p> <s> Kes liiga hästi näeb , peab teise silma kinni pigistama . </s> </p>
<p> <s> Kes ei usu oma silmi , see ei usu ka teiste omi . </s> </p>
<p> <s> Hirm harjutab mõtet toimuva paratamatusega . </s> </p>
<p> <s> Iga keha hakkab vastu valgusele ja vari on tema saavutus . </s> </p>
<p> <s> Tal oli ka väärilisi vastaseid , aga ta sõdis ikka vaid omaenese varjuga . </s> </p>
<p> <s> Lauspilvituse ajal kurtsid hallid pilved , et mustad varjavad neil päikest . </s> </p>
<p> <s> Kui su lagi on käes , viiakse sind kõrgemasse ruumi . </s> </p>
<p> <s> Alasti olles erinesid isegi sõdurid üksteisest . </s> </p>
<p> <s> Mõne mehe südametunnistuse hääl võib teiste inimeste kõrvad lukku panna . </s> </p>
<p> <s> Teisi pettes petad ka ennast : usud , et teised ei saa pettusest aru . </s> </p>
<p> <s> Inimese harjumus käsutada teisi viib selleni , et ta ei suuda enam käsutada iseennast . </s> </p>
<p> <s> See on inimestest kena , et neil on teised inimesed meeles isegi siis , kui nad meeles ei ole . </s> </p>
<p> <s> Üksmeel nõuab enamasti asjaosaliste suurt meelt . </s> </p>
<p> <s> Isegi loomad võivad ebainimlikud olla , mis siis inimestest rääkida . </s> </p>
<p> <s> Sind ei ohverdatud , sinult nõuti eneseohverdust . </s> </p>
<p> <s> Kas osavõtt võõrast valust on masohhism ? </s> </p>
<p> <s> Veresuguluse nähtavateks ilminguteks on sageli verised jäljed . </s> </p>
<p> <s> Kui me ei tunne võõraid kombeid , ei oska me eneste omi üldse kommeteks pidada . </s> </p>
<p> <s> Ikka armastame teises kedagi kolmandat ja vihkame teist selle eest , et toda kolmandat temas olemas ei ole . </s> </p>
<p> <s> Vaevalt saab rumala inimese vaenlane ise tark olla . </s> </p>
<p> <s> Levinud eksitus : meist räägitakse ja me arvame , et meid on tähele pandud . </s> </p>
<p> <s> Mehel , keda sõimad , on üks hea külg : ta ei saa sinu sõbraks . </s> </p>
<p> <s> Ta ütles , et kedagi ei tohi uskuda , ja me ei uskunudki teda . </s> </p>
<p> <s> Raske on inimesega väga lähedaseks saada . </s> <s> Viimane piir oleks ehk see , kui sa ta ära sööd . </s> </p>
<p> <s> See tuleneb perspektiivist , et pinda oma silmis näed palgiks teise silmas . </s> </p>
<p> <s> Üks suuremaid narrusi on kartus narridega riidu minna . </s> </p>
<p> <s> Püüa õppida targalt vaenlaselt ... kuidas temast lahti saada . </s> </p>
<p> <s> Kui istud teisel seljas , ära hädalda tema kondisuse pärast . </s> </p>
<p> <s> See , et teine sind mõistab , aitab sul ennast mõista . </s> </p>
<p> <s> Tihti näidatakse just naerdes hambaid . </s> </p>
<p> <s> Sa saad kogu aeg võõrast , sinu oma on see , mida enesest ära annad . </s> </p>
<p> <s> Et paigal püsida , peab ujuma vastuvoolu . </s> </p>
<p> <s> Arusaamatusest on kasu , kui see paneb aru saama . </s> </p>
<p> <s> Kiusaja ei ole vähemasti ükskõikne . </s> </p>
<p> <s> Tüütule inimesele annab teine ta tüütuse andeks , too teisele ta tüdimust mitte . </s> </p>
<p> <s> Ülemus ei avaldanud oma soove , seepärast oli tema asutuses nii palju omal soovil vallandatuid . </s> </p>
<p> <s> Kes teab hästi , millised peaksid olema teised , teab seda halvemini , milline peaks olema tema ise . </s> </p>
<p> <s> Ligimese juures hinnatakse eelkõige omaenese investeeringuid . </s> </p>
<p> <s> Hiired eelistavad magavaid kasse sedavõrd , et on nõus neile suhu jooksma . </s> </p>
<p> <s> Inimvõimetel pole piire – võimetuse suunas . </s> </p>
<p> <s> Et olla paindlik , peab evima parasjagu jäikust . </s> </p>
<p> <s> Loom vihkas inimest endas . </s> </p>
<p> <s> Mees ei olnud teise tööga iialgi rahul . </s> <s> Et samasugust tunnet mitte tekitada oma ligimestele , püsis ta tegevusetu . </s> </p>
<p> <s> Eksi õiges kohas ja õigel ajal ! </s> </p>
<p> <s> Igaüks käitub vastavalt oma kogenematusele . </s> </p>
<p> <s> Erapooletus teeb ettevaatlikuks . </s> <s> Eriti teisi inimesi erapooletu suhtes . </s> </p>
<p> <s> Inspiratsiooniseisund oleneb vähem inspireerijast kui sisemisest valmisolekust selleks . </s> </p>
<p> <s> Eneseimetleja ei pettu . </s> </p>
<p> <s> Igand kaunistab inimest . </s> </p>
<p> <s> Argus on inimest tihti õhutanud julgetele tegudele . </s> </p>
<p> <s> Jahedus põletab sageli . </s> </p>
<p> <s> Ta ammutas jõudu oma jõuetusest . </s> </p>
<p> <s> Temas oli piisavalt optimismi , et olla pessimist . </s> </p>
<p> <s> Suurim õnnetus on õnnetuse kartmine . </s> </p>
<p> <s> Halva tuju põhjuses võid alati leida koomilist . </s> </p>
<p> <s> Tema lõbuks oli kaebamine elu igavuse üle . </s> </p>
<p> <s> Kiviaja inimest iseloomustas raudne iseloom , rauaaja oma kivinenud vaated . </s> </p>
<p> <s> Tühi hing arvab üha , et tema olemise ebamugavus johtub tema tühjast soolikast . </s> </p>
<p> <s> Teenistus sunnib laulma , kasu vaikima . </s> </p>
<p> <s> Inimestel , kes paljusid asju pole uneski näinud , on enamasti liiga vähe aega magamiseks . </s> </p>
<p> <s> Joomine algab siis , kui puuduvad joovastavad perspektiivid . </s> </p>
<p> <s> Lükake mure edasi järgmisse nädalasse . </s> </p>
<p> <s> Kõik asjad – ka mõtted ja tunded – saavad hinda juurde nende kaotamisest . </s> </p>
<p> <s> Kallimalt kui asju ostetakse unelmaid – nende eest makstakse eluga . </s> </p>
<p> <s> " Esemete väärtus oleneb sellest , kellele need kuuluvad , " selgitas varas . </s> </p>
<p> <s> Hädavajalikke asju peabki hädaga saama . </s> </p>
<p> <s> Tarbetute asjade eest makstakse kallimat hinda , sest raha on nende ainus mõõt . </s> </p>
<p> <s> Raha haiseb söögi ja joogi , mitte kalliskivide järele . </s> </p>
<p> <s> Teada need juveliirid , nad sokutaksid igaühele kivi kaela . </s> </p>
<p> <s> Neil ei jätkunud isegi puru , mida teistele silma puistata . </s> </p>
<p> <s> " Tulin koolist ära , nüüd töötan sigalas ja tunnen ennast jälle inimesena . " </s> </p>
<p> <s> Klaasi olemasolu märkame alles siis , kui see küllaldaselt moonutab . </s> </p>
<p> <s> Mõistuse puudumise tõestuseks sipelgatel tuuakse tihti näide , et igaüks neist veab okast ise suunas . </s> <s> Ons see inimeste puhul teisiti ? </s> </p>
<p> <s> Kardetakse mitte olukorda , vaid seda , et ei teata , mida selles olukorras teha . </s> </p>
<p> <s> Paljusid töid teeme sellepärast , et oleme neid kunagi mõtlematult või asjatundmatult alustanud . </s> </p>
<p> <s> Oma tubli tööga oli timukas saavutanud surematuse . </s> </p>
<p> <s> Töö kiidab tegijat , tegija ennast . </s> </p>
<p> <s> Tal oli piisavalt raha , et õpetada kaaskodanikke elama . </s> </p>
<p> <s> Kui sul midagi ei ole , siis rõõmusta selle üle , mis sul on ! </s> </p>
<p> <s> Kõige raskem on diagnoosida head tervist . </s> </p>
<p> <s> Oma eksimusi on viisakas nimetada kogemusteks . </s> </p>
<p> <s> Mingi kombe ajaloolise tekke seletamine sisaldab selle kombe nõrkade kohtade otsimist . </s> </p>
<p> <s> Inimesed , kes teavad asjade väärtust , teavad tavaliselt halvasti nende hindu . </s> <s> Ja vastupidi . </s> </p>
<p> <s> Inimesed muutuksid kokkuhoidlikumaks , kui nad raha asemel peaksid maksma vastava tööhulgaga . </s> </p>
<p> <s> Kuulsus , rikkus : rääkides lendleva liblika lühikesest elueast unustatakse ära , kui kaua ta elas roomava tõuguna . </s> </p>
<p> <s> Näe vaeva teiste eest , et neil jääks aega sinu üle irvitamiseks . </s> </p>
<p> <s> Halb tegu sünnib sageli kahe hea soovi kokkupõrkest . </s> </p>
<p> <s> Valel on lühikesed jalad , aga ta liigub nendel kiiresti . </s> </p>
<p> <s> Kuna kõikides tema hädades on süüdi teised , siis jääb mulje , et ta on süüdimatu . </s> </p>
<p> <s> " Kas meil on aega , et olla vooruslik ? " küsis läbisõitja . </s> </p>
<p> <s> Õhtumaa tarkus : teada , et maailma ei ole võimalik paremaks muuta ja ometi püüda seda teha . </s> <s> Hommikumaa tarkus : mitte tegutseda , sest iga muutus viib maailma halva ja harjumatu poole . </s> <s> Kes asub vahepeal , see kiidab end maailma paremaks muutvat mitte midagi tehes . </s> </p>
<p> <s> Ta ei teinud head , sest kartis tänamatust . </s> </p>
<p> <s> Mees , kes on süüdi orkaanis , vaevles meeldivates süümepiinades . </s> </p>
<p> <s> Rafineeritus ei põhjusta sadismi , ainult rõhutab . </s> </p>
<p> <s> Veendumus , mida sa kuulutada ei julge , on vaid arglik oletus . </s> </p>
<p> <s> Ta teeskles loomulikkust . </s> </p>
<p> <s> Nad tahtsid kurjuse maailmast ära kaotada , et keegi ei saaks head teha . </s> </p>
<p> <s> Nad kinnitasid üksteist patus . </s> </p>
<p> <s> Kes võtab sinu püksid , sellele anna ka ihu . </s> </p>
<p> <s> Moraali peetakse vist parimaks abimeheks , sest seda loetakse ikka siis , kui inimene on hädas . </s> </p>
<p> <s> Mõnegi patu inetust kompenseerib tema meenutamise ilu . </s> </p>
<p> <s> Ole mõõdukas oma liialdustes . </s> </p>
<p> <s> Kui häda on tõeline , siis nõu küsima ei minda . </s> </p>
<p> <s> Andeksand on enese , mitte teiste säästmine . </s> </p>
<p> <s> Ta igatses õnne nii tõsimeeli , et see tegi teda õnnelikuks . </s> </p>
<p> <s> Vahel me säästame oma ohvreid enesest , nemad aga arvavad , et me jätsime nad maha . </s> </p>
<p> <s> Mitmedki eluavaldused näivad mõnele madalad vaid põhjusel , et need on kõigil inimestel samasugused . </s> </p>
<p> <s> Stressi põhjustab rohkem sisemine laiskus kui väline toimekus . </s> </p>
<p> <s> Ta oli halastamatu oma heategevuses . </s> </p>
<p> <s> Südametul inimesel langeb süda eriti kergesti saapasäärde . </s> </p>
<p> <s> Iga tegu isiku suhtes jääb vähemasti kahesse inimesesse alles , tegu ühiskonna suhtes võib hajuda eimiskiks . </s> </p>
<p> <s> Asi saab meie jaoks täiuslikuks , kui see ei kutsu meis esile ühtegi tunnet , isegi järeletegemise soovi mitte . </s> </p>
<p> <s> Ole ilus siis , kui sind keegi ei näe . </s> </p>
<p> <s> Keha kaetakse riidega selleks , et näo väljendusrikkus esile pääseks . </s> </p>
<p> <s> Mõõtmiste ajastul luuakse ka kirgedele etalonid . </s> </p>
<p> <s> Ettekavatsetud suudlus jääb sageli ette valmistamata . </s> </p>
<p> <s> Armastus areneb vaid tõusu suunas , sellepärast ta põlebki mõnikord läbi juba esimese pilguga . </s> </p>
<p> <s> Tubli naine suudab ühes mehes pettuda ka mitu korda . </s> </p>
<p> <s> Kõige stimuleerivam armastuses on ettekujutus sellest , kuiväga teine sind armastab . </s> </p>
<p> <s> Iga armastus on kordumatu ja tema sõnades on nii ohtrasti stampe . </s> </p>
<p> <s> Liigne truudus võib abielu ära rikkuda . </s> </p>
<p> <s> Tänapäeva tempo : jood temaga tassi kohvi , heal juhul seksid , ega jõuagi ära tunda , et sind tegelikult külastas Muusa . </s> </p>
<p> <s> Esimesel hetkel suudab naise puudutus tõesti rohkemat kui filosoofiline traktaat , aga mis saab teisel ? </s> </p>
<p> <s> Mispoolest on naised , kes end mingivad , halvemad meestest , kes hiilgavad laenatud vaimukustega ? </s> </p>
<p> <s> " Oska õigele mehele õigel hetkel vangi langeda , " õpetas sõbranna , " siis jääd alati vangivalvuriks . " </s> </p>
<p> <s> Kumba on armastuses enam , enese või teise petmist , ja millal saab see naeruväärsuseks püüde näol maailma petta ? </s> </p>
<p> <s> " Mida teavad nemad armastusest ! " tavatsevd öelda just noored vanade kohta . </s> </p>
<p> <s> Tunded algavad sageli kulminatsioonist . </s> </p>
<p> <s> Emantsipatsioon on ikka üldine : vabastades end meestest , vabastasid naised ka mehi – endast . </s> </p>
<p> <s> Armastus on agressiivne tunne . </s> <s> Kes maailmast hoolib , see ei tohiks teda armastada . </s> </p>
<p> <s> Südametemurdjad on enamasti murtud südamega inimesed . </s> </p>
<p> <s> Naine valib võimalikest partnereist tugevaima , mees nõrgima , igaüks otsib ju omasugust . </s> </p>
<p> <s> Naised räägivad rumalusi eriti siis , kui nad püüavad rääkida meeste moodi . </s> </p>
<p> <s> Igas asjas on nii , et eelmäng oleneb rohkem temperamendist , järelmäng rohkem iseloomust . </s> </p>
<p> <s> Esmakordsel kohtumisel on uudsuse võlu , kuid on ka oluline puudus : pole võimalik heietada ühiseid mälestusi . </s> </p>
<p> <s> Naine on nagu tsensor : innustab meest loomingule sellega , et takistab seda . </s> </p>
<p> <s> Anne on nii suur varandus , et seda tuleb hoida luku taga . </s> </p>
<p> <s> Kunst püüdleb keskmise poole : helget tegelikkust mustab , rasket elu ilustab . </s> </p>
<p> <s> Elu on tarvis jaatada eriti seal , kus seda on äärmiselt raske teha . </s> </p>
<p> <s> Suud saab lukku panna nii leiva kui ka lauluga . </s> </p>
<p> <s> Et luiged pakuksid inimestele linnatiikidel silmarõõmu , selleks kärbitakse nende tiibu . </s> </p>
<p> <s> Nähtuste koomika seisab tihtipeale vaid selles , et neid võetakse traagiliselt . </s> </p>
<p> <s> See kunst elab üle aegade , sest keegi seda ei tarvita . </s> </p>
<p> <s> Ajastu leiutas jaatava satiiri . </s> </p>
<p> <s> Satiiri saab teha vaid ümbritseva , lähedase , omataolise kohta . </s> </p>
<p> <s> Satiirik ajab hambad irevile siis , kui ta midagi näritavat märkab . </s> </p>
<p> <s> Raske on jääda kunstnikuks , kui pead vaos hoidma oma ametivendi . </s> </p>
<p> <s> Kangelaslaul sünnib siis , kui kangelased on otsa saanud . </s> </p>
<p> <s> Kui kirjanikul on vastumeelne kirjutada oma teost , siis peaks see nähtav olema sellest , et lugejal on seda teost vastumeelne lugeda . </s> </p>
<p> <s> Elavat kirjanikku mõõdetakse enamasti tema halvimate , surnud klassikut alati tema parimate teoste järgi . </s> </p>
<p> <s> Kunst on alati võitlev , aga igakord ta ei tea , mille vastu võitleb . </s> </p>
<p> <s> Tähtpäevaluules kajastuvad tähtpäevatunded . </s> </p>
<p> <s> Et teos ei sureks , jäta ta kirja panemata . </s> </p>
<p> <s> Haritlaskond on kutsutud rahvast ärkvel hoidma ühiselu uinutavas suminas . </s> <s> Ta teeb seda enamasti hädaldamise abil . </s> </p>
<p> <s> Luuleta ainult siis , kui jumal käsib . </s> <s> Siis tead , et nälg on temalt . </s> </p>
<p> <s> Mis on head teosest , mida keegi ei halvusta ? </s> </p>
<p> <s> Preemiate jaotamine iseloomustab mitte kirjandust , vaid žüriid . </s> </p>
<p> <s> Ka parim toimetaja ei suuda teosest kõike välja võtta . </s> </p>
<p> <s> Kunstiteosele , millel on palju pisikesi puudusi , tuleks kasuks , kui tal oleks selle asemel mõni suur . </s> </p>
<p> <s> Iga teos on pisut autobiograafiline , positiivsete kangelaste vaeguse üle kurtmine aga ei lõpe . </s> </p>
<p> <s> Tänapäeval on hobunegi haruldane , mida's rääkida tiibadega hobusest ! </s> </p>
<p> <s> Kui kõik Pegasused on koondatud hipodroomile , sõltuvad auhinnad korraldajate kihlvedudest . </s> </p>
<p> <s> Kirjandusele heidetakse ette , et ta on hall . </s> <s> Mitte seda , et ta peegeldab elu . </s> </p>
<p> <s> Elus peab juhtuma küllalt hirmsaid asju , et nendest saaks rääkida ilusaid lugusid . </s> </p>
<p> <s> Ka luuleinflatsioon on finantsiline mõiste . </s> </p>
<p> <s> Vaatamata toimetuse igakülgsele abile film siiski õnnestus . </s> </p>
<p> <s> Niipea kui filmi tuli sõna , tuli sinna ka liigsõnalisus . </s> </p>
<p> <s> Täielik vaikus on helifilmide mõjuvamaid kohti . </s> </p>
<p> <s> Pole tõesti mõtet luua kunstiteoseid asjadest , mis on niigi olemas . </s> </p>
<p> <s> Raamatuid lugedes loevad ühed sealt igasuguseid asju välja , teised sisse . </s> </p>
<p> <s> Ka kriitik ei suutnud positiivsele kangelasele hinge sisse puhuda . </s> </p>
<p> <s> See , kes nõuab , et näidendis iga püss tulistaks , nõuab seda äkki ka elus ? </s> </p>
<p> <s> " Korrake oma tunnet ! " ütles lavastaja näitlejale . </s> <s> Näitleja vihastas uuesti . </s> </p>
<p> <s> Garderoob lõpeb teatriga . </s> </p>
<p> <s> Looming nõuab isiklikke kogemusi . </s> <s> Surmast kirjutagu surnud . </s> </p>
<p> <s> Isamaaline muusika on eraldatav selle järgi , et seda mängitakse eriti valjusti . </s> </p>
<p> <s> Hindajal võtab pea kirjuks , kui loos ei ole must-valget skeemi . </s> </p>
<p> <s> Optimistlik kunst on veendunud unistuste täitumatuses ning esitab seepärast soovi kui tegelikkust . </s> </p>
<p> <s> Ka kõige segasem jutustus on loogilisem kui elu . </s> </p>
<p> <s> Loomine võib teinekord nii pikale venida , et teos elab selles protsessis terve oma elu ära ning valmis saades on surnud . </s> </p>
<p> <s> Kriitiku kohta , kes tegeleb kõige meelsamini keskpäraste teostega , saab teha järelduse : ta on keskpärane . </s> </p>
<p> <s> Kui teoses eristad annet ainult üks protsent , siis paistavad üheksakümmend üheksa protsenti tööd seda rohkem välja . </s> </p>
<p> <s> Olla tundlik vormi suhtes tähendab arvestada juurdunud eeskujusid . </s> </p>
<p> <s> Kultuur on pigem keeruliselt mõtlemine kui keeruliselt ütlemine . </s> </p>
<p> <s> Raske on näha asja , millesse oled süvenenud . </s> </p>
<p> <s> Et mingit liikumist uurida , tuleb see kõigepealt seisma panna . </s> </p>
<p> <s> Olemine määrab teadvuse , teadlikkus olemise . </s> </p>
<p> <s> Asendagem instinktid teadusliku maailmavaatega ! </s> </p>
<p> <s> Olge ettevaatlikud igaveste probleemide lahendamisega ! </s> <s> Äkki lahendate mõne ära ja igavik lüheneb seevõrra . </s> </p>
<p> <s> Muutuv on pikaajaline , püsiv kestab viivu . </s> </p>
<p> <s> Filosofeerima hakatakse siis , kui on kadunud selgus või ei taheta kinni pidada reeglitest . </s> </p>
<p> <s> Paljastades pluralismi avad veel ühe tema külje . </s> </p>
<p> <s> Filosoof üldistab seda , mida ta ei tea . </s> </p>
<p> <s> Tautoloogilist ringi nimetatakse informatsiooni rikastamiseks . </s> </p>
<p> <s> Töö filosoofiline äramõtestamine ei lisa jõudu ega oskust , küll aga külvab kahtlust tema vajalikkuse suhtes . </s> </p>
<p> <s> Peab olema piisavalt valgustatud , et pürgida pimedusest valguse poole . </s> </p>
<p> <s> Rumalale inimesele võivad isegi teadmised kahjuks tulla . </s> </p>
<p> <s> Et teada , peab uskuma ; et uskuda , peab teadma . </s> </p>
<p> <s> Mida targem on inimene , seda rohkem lolli ta peab mängima . </s> </p>
<p> <s> Rikkus peidab end , vaesus naudib oma nähtavalolekut . </s> <s> Ka vaimne . </s> </p>
<p> <s> Perpetuum mobile leiutamine on kõige üllam looming : palju erinevaid võtteid ja ei mingit lootust eesmärgile jõuda . </s> </p>
<p> <s> Ignoreerige seda , mida ei ole olemas ! </s> </p>
<p> <s> Reaalsust kritiseeritakse ikka selle eest , et ta ei ole piisavalt fantastiline . </s> </p>
<p> <s> Kõik olevikuline on juhuslik , paratamatuks muutub see minevikuliseks saades . </s> </p>
<p> <s> Lihtsusta nähtust senikaua , kuni hakkad taipama , et isegi viimse elemendini viidud asi ei ole lihtne . </s> </p>
<p> <s> Kui sageli nimetame mõne asja märkamist avastamiseks ! </s> </p>
<p> <s> Mingi asja tundmaõppimist alustades oled peaaegu kindel , et see asi on olemas ; selles hakkad kahtlema alles õppimise käigus . </s> </p>
<p> <s> Sügavamaid probleeme ei suuda me haarata seetõttu , et oleme hõivatud pinnalistest . </s> </p>
<p> <s> Me ei saa tungida asjade sisemusse sellepärast , et me ei saa enese sisemusest välja . </s> </p>
<p> <s> Ka valgust kirjeldab igamees oma seniste kogemuste põhjal . </s> </p>
<p> <s> Osakonda võeti uus töötaja , et ta pühendaks end uuringutele , miks osakonna töötajatel ei ole midagi teha . </s> </p>
<p> <s> Me otsime pidevalt ühte vastust paljudele küsimustele ; palju vastuseid ühele küsimusele ajab meile hirmu nahka . </s> </p>
<p> <s> Hästi formuleeritud küsimuses sisaldub täpne vastus . </s> <s> Või siis kuulub küsimus selliste hulka , millel polegi vastust . </s> </p>
<p> <s> Inimene näeb enam , kui ta vaatab . </s> </p>
<p> <s> Kes püsib lahedasti pinnal , seda sügavused ei huvita . </s> </p>
<p> <s> Ta peegeldas tegelikkust vaikimisega . </s> </p>
<p> <s> Und võib ka ilmsi näha , aga seda on siis raskem tegelikkuseks pidada . </s> </p>
<p> <s> " Me tõime teile valguse , " ütles ta ning suunas prožektori silma . </s> </p>
<p> <s> Materiaalsete väärtuste kontsentreerumisel laguneb vaimsus . </s> <s> Miski peab täitma ruumi . </s> </p>
<p> <s> Härrased vaidlejad ! </s> <s> Võibolla tuleneb vasturääkivus õpetuses tegelikkuse vasturääkivusest ? </s> </p>
<p> <s> Ta on sinust targem , ta teab rohkem asju , mida ta ei tea . </s> </p>
<p> <s> Elamise ahnust toidab meie kujutlusvõime . </s> </p>
<p> <s> Asja peab nägema piisav arv kordi , et teada tema nime . </s> </p>
<p> <s> Eedeni aegadest saadik on teadvuse segaduste eest karistatud teadvusele allutatud keha . </s> </p>
<p> <s> Säilitage ebateadust ! </s> <s> Tulevikus , kui meie praegune väärtteadus väärtusetuks muutub , hakatakse sellest väärtusi leidma . </s> </p>
<p> <s> Me arvestame pidevalt inimkonna kogemustega , mida me haarata ei suuda . </s> </p>
<p> <s> Mida üldtuntum on teaduse tõde , seda enam opereeritakse sellega kui usutõega . </s> </p>
<p> <s> Tõeotsijad on enamasti alustanud ku valede leidjad . </s> </p>
<p> <s> Ka eelarvamused uuenevad üha . </s> </p>
<p> <s> Mida ühed näevad silmaga , peavad teised nägema vaimusilmaga . </s> </p>
<p> <s> Valgus häirib inimeste und ja paneb nende südamed valutama pimeduse pärast . </s> </p>
<p> <s> Ta kuulutas tõde sosinal , küllap pidas valeks . </s> </p>
<p> <s> Ära vannu valet , kui sa ei tea tõde ! </s> </p>
<p> <s> Ta oli nii ametis tõe otsimisega , et ei märganud valet , mille otsa komistas . </s> </p>
<p> <s> Esitati nii palju tõestusi , et tõele seal küll enam ruumi ei jäänud . </s> </p>
<p> <s> Tõde on just sellepärast nii raske leida , et maailmas on liiga palju seda , mida tõe pähe varjatakse . </s> </p>
<p> <s> Tõde suudab kõige paremini varjata veendumus . </s> </p>
<p> <s> Kuulutamine on abrasiivne : kõige kiiremini kuluvad need tõed , mida kõige rohkem kuulutatakse . </s> </p>
<p> <s> Mis on tõde ? </s> <s> Väga lihtne asi . </s> <s> Ütle üks lause , korda seda kaks tuhat aastat , ja kõik tunnistavad selle tõeks . </s> </p>
<p> <s> Iga printsiip on halb vahest selle poolest , et see on printsiip . </s> </p>
<p> <s> Üheleainsale tõele saavad toetuda vaid väga osavad tasakaalukunstnikud . </s> </p>
<p> <s> Seda , mida keegi õelda ei julge , teavad enamasti kõik . </s> </p>
<p> <s> Üllas teab küll tõde , aga ei lepi sellega . </s> </p>
<p> <s> Kõrgeid ideaale peab hoidma , neid ei tohi lasta teostada . </s> </p>
<p> <s> Tõde on alasti , aga valet tuleb paljastada . </s> </p>
<p> <s> " Tuleb reeta tõde , et mitte reeta inimest , " õpetas Peetrus . </s> </p>
<p> <s> Kui uurime võõraid vaateid selleks , et üles leida nende eksimusi , siis vaevalt jõuame nende vaadete tõeni . </s> </p>
<p> <s> Kui veendumus on küllalt tugev , ei ole fakte tarvis . </s> </p>
<p> <s> Ta mõtles , et ärritada ennast . </s> <s> Ning ütles oma mõtted välja , et ärritada teisi . </s> </p>
<p> <s> Kõige tarvitatavam narkootikum on vale . </s> </p>
<p> <s> Mida nigelamad on aated , seda monoliitsemad püsivad aatekaaslased . </s> </p>
<p> <s> Kõige helgemad mõtted sünnivad hämaruses . </s> </p>
<p> <s> Mõtlematus võib ilmsiks tulla vaid ütlemistes , ütlematus mõtlemistes . </s> </p>
<p> <s> Öelda saab lühidalt , hoopis rohkem kulub sõnu varjamaks seda , et sul pole midagi öelda . </s> </p>
<p> <s> Sõnavabadust kidakeelsetele ! </s> </p>
<p> <s> Suud kulutatakse kõige enam , ometi muutub see harva töökõlbmatuks . </s> </p>
<p> <s> Õige sõna õiges kohas öeldi mõttes . </s> </p>
<p> <s> Kes ütleb , mida mõtleb , see ei mõtle , mida ütleb . </s> </p>
<p> <s> Sõnatoodangus ületab pakkumine alati nõudmise . </s> </p>
<p> <s> Mida tühjem pea , seda suuremad sõnad mahuvad suhu . </s> </p>
<p> <s> Lektoril ostetakse sõnu suust . </s> </p>
<p> <s> Kvantiteet muutub kvaliteediks : liig sagedasel tarvitamisel kaotab sõna oma tähenduse . </s> </p>
<p> <s> Kahemõttelisus lõbustab vähemalt ütlejat , ühemõttelisus tihti ei kedagi . </s> </p>
<p> <s> Halb asi ei ole nii halb , kui on halb temast hästi rääkimine . </s> </p>
<p> <s> Poole kõrvaga kuuldut räägi täie suuga edasi . </s> </p>
<p> <s> Tõelise targa tunnete ära selle järgi , et ta vaikib isegi siis , kui on sobiv võimalus omasugust tögada . </s> </p>
<p> <s> Rääkimine on siiski pehmeim inimvastaste tegevuste hulgast – isegi kui räägid teisele augu pähe . </s> </p>
<p> <s> Mõiste on mõtte pidur . </s> </p>
<p> <s> Isegi lollust , mida kunagi öeldud poleks , on võimatu välja mõelda . </s> </p>
<p> <s> Rääkimise eest makstakse hõbedat , vaikimise eest kulda . </s> </p>
<p> <s> Ja imelisest tundest sai kulunud lause ... </s> </p>
<p> <s> Mõistet on võimalik defineerida ka nii täpselt , et see ei väljenda enam vähimalgi määral tegelikkust . </s> </p>
<p> <s> Õppige võõrsõnu , nende taha saab varjata oma mõttetühjust ! </s> </p>
<p> <s> Kolmesaja sõnaga ei saa rääkida ühtegi keelt , küll aga võib kolmele sõnale pühendada oma elu . </s> </p>
<p> <s> Tihti on mõttetud sõnad tõuganud kohutavatele tegudele . </s> <s> Kohutavad teod omakorda sünnitavad palju mõttetuid sõnu . </s> </p>
<p> <s> Sõna abil saab valitseda , kui ei olda sõna ori . </s> </p>
<p> <s> Vihje on parim loosung . </s> </p>
<p> <s> Kui sind ei taheta kuulata , siis püüad rääkida paremini . </s> </p>
<p> <s> Hea oraator räägib ka siis hästi , kui tal midagi öelda ei ole , - ja see jõuab ka kuulajateni ( et tal midagi öelda ei ole ) . </s> </p>
<p> <s> Nii mõte kui ka mõttetus võivad genereerida mõtet . </s> </p>
<p> <s> Alles õppis laps rääkima , ja juba ta räägib liiga palju . </s> </p>
<p> <s> Kõige segasemalt väljendatakse neid mõtteid , mis tunduvad peas kõige selgemad olevat . </s> </p>
<p> <s> Hea vestlus on vastastikune õhutamine . </s> <s> Kaua mälutud valmismõtete sekkumine vestlusesse on alati kohmakas . </s> </p>
<p> <s> Kui sul on mõtted peas valmis ja sa need välja ütled , siis jääb pea tühjaks . </s> <s> Ja läheb aega , enne kui valmistad uusi . </s> </p>
<p> <s> Mitte üksnes rääkida , vaid ka vaikida saab ennast tühjaks . </s> </p>
<p> <s> Mõnes on nii palju vaimukust , et vaimule ei jää enam ruumi . </s> </p>
<p> <s> Liig palju mõtteid võib tekkida ka lihtsalt asjatundmatusest . </s> </p>
<p> <s> Mõisteväljade paisutamine paljutähendlikkuse ja nüansirikkuse suunas võib mõiste lõpuks tähenusetuks muuta . </s> </p>
<p> <s> Ta vaikis nii sõnaohtralt . </s> </p>
<p> <s> Valguse varjundid stimuleerivad tundeid , pimeduse omad mõtteid . </s> </p>
<p> <s> Ükski keel pole rikastunud teise keele hävitamise arvel . </s> </p>
<p> <s> Ta mõtles eestlaste jaoks välja mõned vanasõnad . </s> </p>
<p> <s> Grammar is not for everyday use –näide teaduse privileegidest . </s> </p>
<p> <s> Kaks mõtet ei saa olla vasturääkivad , kui need on räägitud eri aegadel või eri kohas . </s> </p>
<p> <s> See on mistahes esinemise puhul nii , et teadma pead rohkem , kui ütled , ent jätma mulje , nagu teaksid veel tohutult rohkem . </s> </p>
<p> <s> Mõte on viljakas , kui sünnitab uue mõtte . </s> <s> Kui jääb vaid nõustuda , on mõte rääkijate jaoks lõplik , täiuslik , seega surnud . </s> </p>
<p> <s> See ei ole tingimata keele näitamine , kui ta on sul vesti peal . </s> </p>
<p> <s> " Viigem elu otsustesse ! " </s> </p>
<p> <s> Kõigi võimaluste maal on kõik võimalik . </s> </p>
<p> <s> Ka väärtusetus võib inflatsiooni all kannatada . </s> </p>
<p> <s> Et sind ei süüdistataks millegi tegemises , pead seda tegema aina edasi . </s> </p>
<p> <s> " Mis temaga juhtus ? " </s> </p>
<p> <s> " Ta saavutas arengu lõpp-punkti . " </s> </p>
<p> <s> Tühjus jääb alati tühjuseks sellepärast , et on ikka millestki täidetud . </s> </p>
<p> <s> Järele jõuda mahajääjatele ! </s> </p>
<p> <s> Jänest ei huvita , kuhu koer maetud on . </s> </p>
<p> <s> Need , kes ühtelugu hüüavad " Elagu meie ! " , ei pruugiks häbeneda hüüda ka " Elagu mina ! " </s> </p>
<p> <s> " Kõrvalistel mitte siseneda ! " </s> <s> Aga silmalistel ? </s> </p>
<p> <s> " Murul käimine keelatud ! " </s> <s> Aga roomamine ? </s> </p>
<p> <s> " Naer on terviseks . " </s> <s> Ei , satiiri kohta see ei käi . </s> </p>
<p> <s> " Kelle leiba sa sööd , selle laulu sa laulad . " </s> <s> Ehee , aga kui ma ei pea viisi ? </s> </p>
<p> <s> Püssimees küsis vangilt : " Kas ma tohin teid saata ? " </s> </p>
<p> <s> " Hoolitsus looma eest on hoolitsus inimese eest , " ütles tuttav lihunik . </s> </p>
<p> <s> Silt hooviväraval : " Ettevaatust ! </s> <s> Inimese parim sõber ! " </s> </p>
<p> <s> Harvem kaotab pea see , kellel ei olegi pead . </s> </p>
<p> <s> Kehtestati kõigile võrdne õigus kohustusi täita . </s> </p>
<p> <s> Elu ei allu mehhaanikaseadustele : mida rohkem sa vingerdad , seda kiiremini jõuad edasi . </s> </p>
<p> <s> Sildid " Sissepääs keelatud ! " on sünnitanud mässe , mille tulemusel on need sildid kleebitud teistele ustele . </s> </p>
<p> <s> " Me austame väikesi inimesi , " kaebasid hiiglased . </s> </p>
<p> <s> Kes suudaks välja mõelda asju , mida rahvas ei vaja ? </s> </p>
<p> <s> Leidub mehi , kes armastavad kodumaad nii palavalt , et tema heaks tegude tegemine ähvardaks neid juba üles sulatada . </s> </p>
<p> <s> Ülem nõuab , et alluva hing oleks tema ees alasti , soolikate läbipaistvus huvitab teda vähem . </s> </p>
<p> <s> Tähtis ei ole see , kes sind ekspluateerib , vaid see , kuidas ekspluateeritakse . </s> </p>
<p> <s> Tõeline ori on see , kes pooldab orjust , sest ta sooviks isandaks saada . </s> </p>
<p> <s> Võim on mitte sellel , kes jagab käske , vaid sellel , kellelt neid oodatakse . </s> </p>
<p> <s> Vägevate eksimused annavad nõrkadele jõudu ning vahel ka vabaduse seda jõudu kasutada . </s> </p>
<p> <s> Igas seltskonnas on salastamine põhiliselt tarvilik mitte edu , vaid puuduste varjamiseks . </s> </p>
<p> <s> Igast käsust on võimalik teha keeld . </s> </p>
<p> <s> Taganemistee on lahti , võid rünnata ! </s> </p>
<p> <s> Võit ise polnud midagi väärt , küll aga uhkus selle üle . </s> </p>
<p> <s> Et parandada oma maailma , pead tundma võõraid maailmu nende parandamata kujul . </s> </p>
<p> <s> Maailmaparandamist on mõistagi rohkem tarvis parandajale kui maailmale . </s> </p>
<p> <s> Enese loodud maailmaga on kõige raskem leppida – teiste loodud maailmade puhul on abiks " objektiivne paratamatus " . </s> </p>
<p> <s> Heaolu nimel on alati tulnud taluda halbu olusid . </s> </p>
<p> <s> Tühja ruumi kartus esineb üleasustatud aladel . </s> </p>
<p> <s> Kõik me esindame rahvast , küsimus on vaid , kui tillukest osa sellest . </s> </p>
<p> <s> Suurimat muret valmistab meie ajal just muretus . </s> </p>
<p> <s> Seda paremas olukorras on su rahvas , mida harvemini sulle meenub , et sa oled selle rahva liige . </s> </p>
<p> <s> Rituaal on koopia , mille originaal on unustatud . </s> </p>
<p> <s> Võim ei tunduks nii tähtis , kui selle vastu ei võideldaks . </s> </p>
<p> <s> Neil läikis ka medali teine külg . </s> </p>
<p> <s> Bioloogiline seaduspära : kasvuraskused lähevad sujuvalt üle kängumisraskusteks . </s> </p>
<p> <s> Mida suuremale kollektiivile tükid oma armastust pakkuma , seda valusamini võid vastu kõrvu saada . </s> </p>
<p> <s> Riigipirukas on levinumaid suutopiseid . </s> </p>
<p> <s> Helges ühiskonnas on kõik silmavesi vaid rõõmupisarad . </s> </p>
<p> <s> Klassihuvi on see , kui ma himustan sedasama mis teistegi klasside mehed . </s> </p>
<p> <s> Üldkehtivad väärtused on kõige sagedamini salakaubaks . </s> </p>
<p> <s> Nõudes oma kultuurile võrdseid õigusi teistega , nõuad sa tegelikult pisut suuremaid . </s> </p>
<p> <s> Võrdsuse ja võrdõiguslikkuse mõiste sisaldab eneses alati võrdsusetust . </s> </p>
<p> <s> Kultuurid lähenevad üksteisele ainult seljuhul , kui nad säilivad erinevatena . </s> </p>
<p> <s> Ka kaitsealuseid peab õigesti valima . </s> </p>
<p> <s> Kui kohtunik oli ta süütuse kindlaks teinud , ei olnud ta seda enam . </s> </p>
<p> <s> Soovist mitte olla kellegi all on väga väike samm soovini olla kellegi peal . </s> </p>
<p> <s> Seadus , mida palju rikutakse , on küllap juba sündinud rikutuna . </s> </p>
<p> <s> Liik tagab indiviidi parema eksistentsi sellega , et seab indiviidi õnnemõõduks liigi olukorra parandamise . </s> </p>
<p> <s> Elutootlikkus : kui pika ajaga suudab inimene luua enese hävitamise vahendi . </s> </p>
<p> <s> Mängult tapetud vaimud ei ärganudki ellu . </s> </p>
<p> <s> " Me oleme verd valanud ! " hüüdsid nad ega lisanud , et see oli võõras veri . </s> </p>
<p> <s> Eriti kurjad oleme siis , kui meil on tegemist kujuteldava vaenlasega . </s> </p>
<p> <s> Müük läks nii ägedaks , et lõpuks tõid nahahoidjadki naha turule . </s> </p>
<p> <s> Mees , kes teab ideed , mille nimel sõditakse , istub tagalas ja nuputab , kuidas seda ideed ka nendele selgeks teha , kes eesliinil surevad . </s> </p>
<p> <s> Ta irdus inimestest : tappis neid kaugrelvadega . </s> </p>
<p> <s> Alati on tapetud neid , kes on keeldunud tapmast . </s> </p>
<p> <s> Sõda puhkeb siis , kui rahu pinget enam taluda ei suudeta . </s> </p>
<p> <s> Igasuguse riiu põhjused on küll tühised , kuid siiski riiuks vajalikud . </s> </p>
<p> <s> Ahelaid kaotades tunneb mõni , et on kaotanud kõik , mis tal on . </s> </p>
<p> <s> Mäss on piinlik vajadus , millest hoo lõppedes tehakse uhkuse objekt . </s> </p>
<p> <s> Leidub neid , kes arvavad , et kuulid tuleb välja lasta selleks , et pärast oleks tühjade hülssidega hea vilistada . </s> </p>
<p> <s> Orjad on alati ihanud vabadust valida endale isandaid . </s> </p>
<p> <s> Ajalooline fakt : orjad nõudsid õigust tööle . </s> </p>
<p> <s> Vaba inimene võib teha kõike , mida kästakse . </s> </p>
<p> <s> Vabadust tuleb hoida , mitte jagada teistele . </s> </p>
<p> <s> " Milleks teile seda vabadust nii kangesti tarvis on ? " </s> </p>
<p> <s> " Kui jääte ilma , saate teada . " </s> </p>
<p> <s> Vabadusi ei võeta teistelt ära mitte selleks , et neid kasutada . </s> </p>
<p> <s> Neil ei ole midagi vabaduse vastu , kui see on täpselt reglementeeritud . </s> </p>
<p> <s> Inimesel on küllalt vabadust paratamatusega leppimiseks . </s> </p>
<p> <s> Ülimaks vabaduseks on vabadus vabadust nõuda . </s> </p>
<p> <s> Nukuteatrist on teada , et kõige elastsemalt liiguvad mitte need kehaosad , mida nöörist tõmmatakse , vaid need , mis vabalt pendeldavad . </s> </p>
<p> <s> Vaim püüdleb alati vabadusse , ent teistele nähtavaks saab ta end teha vaid siduvas vormis . </s> </p>
<p> <s> Kui usk tuuakse tule ja mõõgaga , jõuab see pärale kõrbenult ja vermetes . </s> </p>
<p> <s> Selleks , et inimesed paradiisi tahaksid minna , peab nende elu põrguks tegema . </s> </p>
<p> <s> Mida pikemat paastu sa pead , seda suurem olgu sinu vaimustus . </s> </p>
<p> <s> Et inimese kõiki soove saaks täita , soovitatakse tal olla soovideta . </s> </p>
<p> <s> Õige inimese hing ei rända . </s> <s> Aga õige rahva oma ? </s> </p>
<p> <s> Usk on alistujate lootus sõltumatute armastusele . </s> </p>
<p> <s> Our faith is our face . </s> <s> Not conversely . </s> </p>
<p> <s> Jumal valvab meie üle , meie Jumala üle . </s> </p>
<p> <s> Pühaduste lammutajad nurisevad kõige sagedamini pühaduste puudumise üle . </s> </p>
<p> <s> Inimene suudab mõne hetkega purustada maailma , mille Jumal kuue päevaga löi . </s> </p>
<p> <s> Ateistid otse jumaldasid teda . </s> </p>
<p> <s> Me teame palju häid vahendeid igasuguste hädade vastu , aga enamasti ei oska me ära tunda kas häda või vahendit . </s> </p>
<p> <s> Õndsad on need , kes ei tea tahta . </s> </p>
<p> <s> Inimene võitleb jumalate vastu palvetamise abil . </s> </p>
<p> <s> Ta pööras lööjale teise põse ette lootes , et ka too tunnistab pühakirja . </s> </p>
<p> <s> Pole vaja uskuda seda , mida näed . </s> <s> Uskuda tuleb seda , mida pole näha . </s> </p>
<p> <s> Pime usk aitab leppida reaalsete asjadega , mida süda ja mõistus tõrguvad vastu võtmast . </s> </p>
<p> <s> See peab küll jumal olema , kellele ühtegi jumalat tarvis ei ole . </s> </p>
<p> <s> Kui sa oma õndsuse-seisundi ära tunned , siis tea , et see ei ole õndsus . </s> </p>
<p> <s> Kui vaim räägib sinu suu läbi , ei peaks ta rääkima sinu enese mõtteid . </s> </p>
<p> <s> Pühitse pühapäeva , nädala sees jõuad ennast välja puhata . </s> </p>
<p> <s> Patukahetsus on tõeline vaid siis , kui see sind iseenesest haarab . </s> </p>
<p> <s> Valetada saab eriti kaunilt siis , kui sind usutakse . </s> </p>
<p> <s> Pihil valetab inimene teisiti kui muidu . </s> </p>
<p> <s> Areng nõuab Jumalat . </s> <s> Eriti algusesse ja lõppu . </s> </p>
<p> <s> Indiviidi usk oma säilimisele liigis ei erine oluliselt teistest hauataguse jätkumise usuvormidest . </s> </p>
<p> <s> Kosmosest vaadatuna on Maakera ilus ja tema hädad ei paista . </s> </p>
<p> <s> Palve nõuab kindlat vormi ka siis , kui midagi paluda ei ole . </s> </p>
<p> <s> Kui usud inimesesse , ära jumalda teda . </s> </p>
<p> <s> Kui tead , milleks elada , siis tead ka , milleks ei tasu surra . </s> </p>
<p> <s> Hing püüab armastuse , vaim teadmise , aine hävingu poole : viimase päralejõudmine on kindel . </s> </p>
<p> <s> Vaim on inimestes see , mis neis on ühist ; hing see , mis erinevat . </s> </p>
<p> <s> Aeg tegi peatuse , pani meid maha ja kihutas jälle edasi . </s> </p>
<p> <s> Kes lõpuks naerab , naerab üksinda . </s> </p>
<p> <s> " Elusa ja elutu vahel ei ole kindlat piiri , " ütles timukas , silmitsedes mõõgatera vastu valgust . </s> </p>
<p> <s> Kõiki , kes elu üle nurisevad , saab lohutada : elu läheb ju mööda . </s> </p>
<p> <s> Kui tervekssaamisest liiga palju räägitakse , siis on karta , et surm seisab suu juures . </s> </p>
<p> <s> Neil , kes ei ole eluga rahul , on enamasti vähe tahtmist seda muuta . </s> </p>
<p> <s> Kiri hauaplaadil : " Ta kiirustas kogu elu ja lõpuks jõudis pärale " . </s> </p>
<p> <s> Elu hävitati , likvideerides tema pisipuudusi . </s> </p>
<p> <s> Surmahirmu vaigistatakse elamisega . </s> </p>
<p> <s> Tüütu ei ole mitte elu , vaid elu mängimine . </s> </p>
<p> <s> Elu ainsat šanssi tuleks võimalikult sagedasti kasutada . </s> </p>
<p> <s> Kui talle selgeks sai , et elul ei olegi mõtet , elas ta endiselt edasi , ainult aega oli nüüd rohkem , seda ei kulunud elu mõtte otsimisele . </s> </p>
<p> <s> Ükski tee ei vii õnnele , aga üht pidi minnes tunned end õnnelikuna , teist pidi minnes mitte . </s> </p>
<p> <s> Inimene on huvitav instrument , tema tunnetel mängimine suubub ikka traagilisse muusikasse . </s> </p>
<p> <s> Surm on tõeline ka neile , kel pole olnud tõelist elu . </s> </p>
<p> <s> Epiteeti " surematu " tarvitatakse üksnes surnute puhul . </s> </p>
<p> <s> Ära liialda teistele elamisega – võid elust ilma jääda . </s> </p>
<p> <s> Elamise vaev on tühine hind selle vedamise eest , et üldse elad . </s> </p>
<p> <s> Inimese eluiga on kui õrna pilgu viiv – aga erutuse püsimisest ei tea me kõnelda . </s> </p>
<p> <s> Ela puhast elu , muidu on ussidel pärast sind jälk järada . </s> </p>
<p> <s> Kirgedeta ja soovideta olekuga taotletakse surematust – aga selline olek ongi ju surm ! </s> </p>
<p> <s> Tulevane surm suretab aegsasti meie mõtted ja liikmed . </s> </p>
<p> <s> Teadmine lõpust teeb võimatuks luua lõputut . </s> </p>
<p> <s> Kardad surra , oska elada ! </s> </p>
<p> <s> Tema väärtuslik elu jäädvustati sel teel , et temast tehti topis . </s> </p>
<p> <s> Elu arenes surnud punktis . </s> </p>
<p> <s> Mõni arvab , et elu rikkustest suudab ta päästa vaid seda , mille saab koheselt ära nautida . </s> </p>
<p> <s> Inimene – või nähtus - , mis sünnib sinu juures olles , sinu hinge osavõtul , jääb mingil moel alatiseks sinuga . </s> </p>
<p> <s> Elu tundus nii argisena sellepärast , et see oli üks pikk pidupäev . </s> </p>
<p> <s> Elu võib olla mõttetu , aga sellega ei pea leppima . </s> </p>
<p> <s> Elulookirjeldust nõutakse sagedamini nendelt , kel pole õiget elugi olnud . </s> </p>
<p> <s> Ennast leida on sellepärast võimatu , et ise ju otsid . </s> </p>
<p> <s> Vastupidiselt füüsikaseadustele ei anna kuum süda ja külm kõht kokku leiget natuuri . </s> </p>
<p> <s> Putukad tõestavad , et ka sellele , kel pole selgroogu , võivad kasvada tiivad . </s> </p>
<p> <s> Sündmusi suunab kõige paremini see , kes laseb ennast sündmustest suunata . </s> </p>
<p> <s> Kui jätad enesest jälje , jäta ka järgijad , kes selle ära tallavad . </s> </p>
<p> <s> Kas elus klassik ikka on päris elus ? </s> </p>
<p> <s> Kui oled graniiti raiutud , siis ära enam rabele . </s> </p>
<p> <s> Inimesele kleebitakse silte külge just siis , kui ei saada aru , kes ta on . </s> </p>
<p> <s> Noortele andestatakse julmust , ilusatele rumalust , vanadele ükskõiksust , inetutele tigedust , nõrkadele hooplemist , vägevatele ei andestata midagi . </s> </p>
<p> <s> Mõttehiiglase mõte hõljub pilvedes . </s> </p>
<p> <s> Kurtidel kõrvadel on tihti lai silmaring . </s> </p>
<p> <s> Mitte igaüks ei suuda tõusta allakäigu kõrgusele . </s> </p>
<p> <s> Kui jänest piisavalt veenda , tunnistab ta end lõviks . </s> </p>
<p> <s> Ära tee nii suuri tegusid , et sinu pisikesed teod luubi alla võetakse . </s> </p>
<p> <s> Nende väiksus avaldus selles , kuidas nad rääkisid suurtest . </s> </p>
<p> <s> Ta oli nii tark , et teda tsiteerides sai tõestada nii seda kui ka otse vastupidist . </s> </p>
<p> <s> Ta oli võimeline ka suurte kunstnike puhul vaimustuma tühistest kõrvalnähtustest . </s> </p>
<p> <s> Ideaal on alati kättesaamatu , sest tema lähenemisel tuhmub sära ja kaob ideaali nimigi ammu enne , kui ta kohale jõuab . </s> </p>
<p> <s> Originaalid õpetavad teile jäljendamist . </s> </p>
<p> <s> Okkaline on kasvamise tee väikesest , kes saab ennast varjata , nii suureni , et seda ei ole enam tarvis teha . </s> </p>
<p> <s> Ta nägi isegi und suurte eeskujuda järgi . </s> </p>
<p> <s> Ta on nii suur , et julgeb öelda tõdesid , mida teavad kõik . </s> </p>
<p> <s> Eluaeg loendas ta oma hingetõmbeid ning jättis saadud arvu järeltulevatele põlvedele . </s> </p>
<p> <s> Maa peal me puhkame oma lendudest , raskustung abistab meid selles . </s> </p>
<p> <s> Neil on hing nii tihti vaimustusest kinni , et see kipub kahjulik olema mitte üksnes neile enestele , vaid ka teistele . </s> </p>
<p> <s> Tema nooruslikkus rõhutas tema vanadust . </s> </p>
<p> <s> Hukas on see vana , kes tahaks nii noor olla , et saaks veel hukka minna . </s> </p>
<p> <s> Vanadust ei saa edasi lükata , küll aga ajutiselt unustada . </s> </p>
<p> <s> Kui vanaduses on traagikat , siis see , et tegelikult ollakse hingelt noor . </s> </p>
<p> <s> Õppisime selleks , et teada saada : kõik pole hoopiski nii , nagu õpitud . </s> </p>
<p> <s> Kasvatamisega lepitakse paremini , kui seda tehakse halvemini . </s> </p>
<p> <s> Vanad tahavad anda , noored saada . </s> <s> Konflikte tekitab nähtavasti määr ja viis . </s> </p>
<p> <s> Püsida saab ainult muutumises . </s> </p>
<p> <s> Kahjuks on vaimukuses vähe tõde . </s> <s> Kuid mis on sügaval loomusel öelda sellist , mida vaimukus ammu ära pole pilanud ? </s> </p>
<p> <s> Karjääriredelil tõustes pole inimesel mahti võluv olla . </s> <s> Ja harjumatusest ei suuda paljud seda olla langedeski . </s> </p>
<p> <s> Stiihiat välditakse stiihiliselt . </s> </p>
<p> <s> Säästke inimest tulevikust , mil ta vajadused saavad mõõdetud . </s> </p>
<p> <s> Pärast surma loodud müüt kiusab ligimesi , eluaegne asjaosalist ennast . </s> </p>
<p> <s> Kangelastegusid tehakse selle aja saabumise nimel , mil ei ole tarvis kangelastegusid teha – ja siis hakatakse õhkama kangelasliku aja järele . </s> </p>
<p> <s> Ajaloo veriseid lehekülgi saab puhtaks pesta pastaga " Progress " . </s> </p>
<p> <s> Kõik liikusid ühise eesmärgi poole , kitsas hakkas . </s> </p>
<p> <s> Elu ülesanne : toota ikka täiuslikumaid karusselle . </s> </p>
<p> <s> Isegi hoolega edasi jõudes ei õnnestu meil tagasi jõuda . </s> </p>
<p> <s> Kui jääd progressile jalgu , lohuta end uuringutega , kas sel on olemas pea . </s> </p>
<p> <s> Hullem kui valesti minna on valesti paigal seista . </s> </p>
<p> <s> Asi , mis muutub üha paremaks , võib heaks saada igaviku lõpul . </s> </p>
<p> <s> Peame lahti saama ka sellest veast , et parandame ikka mineviku ja mitte oleviku vigu . </s> </p>
<p> <s> Kas asjad , millest ei osatud unistadagi , olid üldse unistamist väärt ? </s> </p>
<p> <s> Pimedusest kostsid edusammud . </s> </p>
<p> <s> Inkvisiitorid arenesid ketseritega vaieldes . </s> </p>
<p> <s> Ilmad on endiselt muutlikud , ainult prognoosid paranevad . </s> </p>
<p> <s> Kõige täpsem ennustus on see , mis tehakse tagantjärele . </s> </p>
<p> <s> Aeg töötas nende kasuks ainult siis , kui nad ka ise töötasid . </s> </p>
<p> <s> Minejale on kõige hõlpsam järele jõuda , kui saad ta jalust maha lüüa . </s> </p>
<p> <s> Vigadest õpitakse ja kordamine on tarkuse ema . </s> </p>
<p> <s> Ära hõiska enne pimedat , silmad võivad äkki lahti minna . </s> </p>
<p> <s> Maailma lõpust on alati palju kasu olnud . </s> </p>
<p> <s> Hoidke oma marssalikepp ranitsas , ärge vehkige sellega . </s> </p>
<p> <s> Valgeid laike maakeral tuleb hoida mustaks päevaks . </s> </p>
<p> <s> Ajalugu ei tõesta midagi , ta vajab ise tõestamist . </s> </p>
<p> <s> Ajaloo eksperimendid aiva parandavad maailma :: iga järgmine on kõrvaldanud eelmise puudused ja saavutused . </s> </p>
<p> <s> Kelle ainsaks eesmärgiks on enese säilitamine ning oma olemasolu tõestamine , pooldab ka teiste täielikku seiskumist . </s> </p>
<p> <s> Kui näed ümbrust hoogsalt edasi liikumas , siis kontrolli , kas sa äkki hoopis ise ei kandu tagasi . </s> </p>
<p> <s> Vaimustuda saab sellest , mis on piisavalt kaugel . </s> </p>
<p> <s> Unistus paremast elust sisaldab eneses ka sellise lingvistilise varjundi : parem kui teistel omataolistel . </s> </p>
<p> <s> Nende lootused olid seotud minevikuga . </s> </p>
<p> <s> Tänase päeva peamine vaev on homse peale mõtlemine . </s> </p>
<p> <s> Minevik on sünge . </s> <s> Huvitav , mida ütlevad tulevased meie helge ajastu kohta . </s> </p>
<p> <s> Iga narruse juuri on võimalik leida minevikust ja leidmine arvatakse piisavaks narruse seaduspärastamisel . </s> </p>
<p> <s> Enne kui hakkad hädaldama rongist mahajäämise pärast , mõtle järele , kas sul üldse oli tarvis sellele rongile jõuda . </s> </p>
<p> <s> Kui ajastu on skisofreeniline , istuvad vaimuhaiglates ühestunud inimesed . </s> </p>
<p> <s> On küllalt eesmärke , mis on saavutatavad üksnes nende mittesaavutamise läbi . </s> </p>
<p> <s> Tema üheks mõistlikumaks eesmärgiks oli leida mõni mõistlikum eesmärk . </s> </p>
<p> <s> Kes kogu elu ehitab ühte hoonet , lõpetab selle rusude all . </s> </p>
<p> <s> Ärge juhatage inimest sinna , kust ta pole tulnud ! </s> </p>
<p> <s> Alata on siis kerge , kui sa ei mõtle lõpetamisele . </s> </p>
<p> <s> Tagasi tulevikku </s> </p>
<p> <s> ( Kahtlusi ja ettepanekuid , vasturääkivusi ja eneseõigustusi . </s> <s> Üldiselt teadaolevaid mõtteid ) . </s> </p>
<p> <s> Looduse kuningaks saad siis , kui pead iga taime ja looma enesega võrdseks . </s> </p>
<p> <s> Loodus oled sa ise . </s> <s> Kaotades sideme loodusega , kaotad siira suhtumise endasse . </s> </p>
<p> <s> Sa võid olla loodusega täielikus üksmeeles , aga tema ei pruugi seda teada . </s> </p>
<p> <s> Mida väiksemaks jääb meie sõltuvus loodusest , seda tugevamini me temast sõltume . </s> </p>
<p> <s> Loodust tunnetad eriti siis , kui see ei ole sinu loomulik keskkond . </s> </p>
<p> <s> Vaid loodus suudab jagada nii selgeid kohustusi , et need saavad tarviduseks . </s> </p>
<p> <s> Loodus valmistab üllatusi vaid sellele , kes on võimeline üllatuma . </s> </p>
<p> <s> Loodusega suhtle omakasupüüdmatult . </s> <s> Kuigi looduses leidub küllalt sellist , mis sinust püüab kasu saada . </s> </p>
<p> <s> Pilved kaitsevad kosmost Maa saasta eest . </s> </p>
<p> <s> Räägi loomaga nagu inimesega , aga kavalda vähem . </s> </p>
<p> <s> Kui sööd liha või vilja , tundku sinu keha , et ta on valmis olema söödaks loomale ja taimele . </s> </p>
<p> <s> Isegi loomad võivad ebainimlikud olla . </s> </p>
<p> <s> Milleks loobuda lihast , ka taimedel on hing , pealegi ei saa nad eest ära joosta , nende hävitamine on seega suurem patt . </s> </p>
<p> <s> Inimene on taim – elab selles , mis on ta ümber . </s> </p>
<p> <s> Armasta üht paika nii , et tahad seal surra . </s> </p>
<p> <s> Mistahes koht maailmas on sinu oma , kui sa oled seal olnud . </s> <s> Seepärast on ülearune seda enesele ihaldada . </s> </p>
<p> <s> Sinu osa maailmast on see , mida sa mäletad . </s> </p>
<p> <s> Kes ei märka kevadet , see elab igavesti talves . </s> </p>
<p> <s> Lill lõhnab eriti siis , kui ta on murtud . </s> </p>
<p> <s> Elu on võlg , aga see ei jää kunagi maksmata . </s> </p>
<p> <s> Elu vääristaks juhtidee , et surm tuleb ära teenida . </s> </p>
<p> <s> Ainus , mis aitab surma vastu , on elamine . </s> </p>
<p> <s> Mitte igaüks , kes sünnib inimeseks , ei saa selleks . </s> </p>
<p> <s> Selleks , et õieti surra , on tarvis enne õieti elada . </s> </p>
<p> <s> Tark inimene sureb ega saagi teada , mismoodi oleks pidanud elama ; rumalal niisugust probleemi ei ole . </s> </p>
<p> <s> Kord surevad isegi need , kes elavad korraga mitut elu . </s> </p>
<p> <s> Hommikul jätkad elu sealt , kus see eile pooleli jäi , aga on lootus , et päeva jooksul muutub miski kardinaalselt ning homme jätkub sootuks teistsugune elu . </s> </p>
<p> <s> Maailm on igaühele ainus ja uudne . </s> </p>
<p> <s> Elus on iga kordumine ainukordne . </s> </p>
<p> <s> Huvitavalt elad siis , kui leiutad reegli igaks elujuhtumiks ise – olgu küll , et see on ammutuntud . </s> </p>
<p> <s> Et oma elule mõtet anda , hakka tegelema elumõtte otsimisega . </s> </p>
<p> <s> Kas elumõtte otsimine ei ole üks elu eest põgenemise mooduseid ? </s> </p>
<p> <s> Mõnes mõttes sünnivad eesmärgid inimesele kaasa , heitlus toimub selle ümber , millistesse suhetesse kaasasündinud eesmärgid satuvad elu ajal omandatud eesmärkidega . </s> </p>
<p> <s> Palju kaunist enese ümber jääb sul nägemata seetõttu , et tormad oma kauni sihi poole . </s> </p>
<p> <s> Uuri järele distants oma eesmärgini , siis pole sul tarvis kiirustada . </s> </p>
<p> <s> Kahjuks on tulemustel ka tagajärjed . </s> </p>
<p> <s> Tendentslikuks ei tee mitte mõne eesmärgi kiitmine , vaid selle saavutamisega kaasnevatest tagajärgedest vaikimine . </s> </p>
<p> <s> Kui soovid olla edukas , sõnasta oma eesmärk pärast tegevuse tulemuste selgumist . </s> </p>
<p> <s> Ela nii , et nädal näiks sulle aastana . </s> <s> Sellega pikendad elu . </s> </p>
<p> <s> Ja siiski : ainus võimalus midagi ära teha on arvata , et elad igavesti . </s> </p>
<p> <s> Oskus end igas teos tervenesti välja panna – nagu oleks see su viimane tegu – ei tulene mõttest surmale , vaid on paljudele sünniga kaasa antud . </s> </p>
<p> <s> Igaviku osa on igavik , ent matemaatika kiuste tuleks see lõplikeks suurusteks jagada , et igavik ei rõhuks ega masendaks meid . </s> </p>
<p> <s> Ka kõige igavikulisemad mõtted on kord tärganud üürikese inimese ajutistest asjadest koormatud peas . </s> </p>
<p> <s> Ka mõtte ilul on oma aeg , seda konserveerida on sama raske kui näo ilu . </s> </p>
<p> <s> Seni kuni meie mõte püsib liikumatu , seisab ka aeg paigal . </s> </p>
<p> <s> Kui sa ei saa vastutada oma aja ees , siis vastuta igaviku ees . </s> </p>
<p> <s> Kui oled tugev , siis elad ajaga sammu . </s> <s> Et seda mitte teha , pead olema veel palju tugevam . </s> </p>
<p> <s> Mehe kohta , kes raiskab aega , võib öelda , et aeg raiskab teda . </s> </p>
<p> <s> Ainus viis aega võita on teda mitte tähele panna . </s> </p>
<p> <s> Kui tahad kasutada aega , kasutab aeg sind . </s> </p>
<p> <s> Aeg ei ole rahaga mõõdetav . </s> <s> Ei aega surnuks lüües ega selle aja jooksul geniaalset luues . </s> </p>
<p> <s> Aeg ei maksa midagi . </s> <s> Maksab see , millest ta on täidetud . </s> </p>
<p> <s> Kirg on ainus , mis võib peatada aja . </s> <s> Alles pohmeluse ajal märkad , et aeg on vahepeal edasi läinud ning sind samale kohale jätnud . </s> </p>
<p> <s> Mõõda oma igavikku sellega , kui tihti sa viibid maailmas , kus üks hetk on tuhat aastat . </s> </p>
<p> <s> Iga inimene on sündinud inimesest . </s> <s> Tõelise inimlikkuse saavutab ta siis , kui ise sünnitab inimese ning teadvustab enesele selle akti igavikulise idee . </s> </p>
<p> <s> Sigitage lapsi , kuni kestab üldine demograafiline plahvatus , pärast võib see tegevus osutuda erandlikuks . </s> </p>
<p> <s> Surmast on kasu mitte üksi liigile , vaid ka sinu individuaalsele elule , kui oskad seda rakendada oma elu väärtustamiseks . </s> </p>
<p> <s> Ka kõige veidramast maailmast võib tüdineda ; ei tüüta vaid väärtused , mis on nii kindlad , et neid ei märkagi . </s> </p>
<p> <s> Iga sündmus sinu elus , mille võrra oled rikkam , teeb sind vaesemaks : see ei saa enam samas väärtuses korduda . </s> </p>
<p> <s> Maailm on rikas mitte seetõttu , et seal on kõik , mida soovid näha , vaid seetõttu , et seal on kõik , mida oskad näha . </s> </p>
<p> <s> Ihkad saada täiuslikuks , ent täiuslikkust mõõdad enamasti selle järgi , milline sa parajasti oled . </s> </p>
<p> <s> Sinu elulugu sisaldub igas sinu liigutuses . </s> </p>
<p> <s> Enamik aega näed elu sellisena , nagu sa temast kord ettekujutuse oled loonud . </s> <s> Mis jääb sellest väljapoole , on avastuslik . </s> </p>
<p> <s> Elu on mõõtmatu pidev mõõtmine , millest ei olda õnneks teadlik . </s> </p>
<p> <s> Enamasti on just ebamõistlikkus see , mis elu mõistlikuks teeb . </s> </p>
<p> <s> Et elu vihata , tuleb teda tunda ; armastamiseks pole see vajalik . </s> <s> Ja siiski on elu armastamine asjatundlikum tegevus . </s> </p>
<p> <s> Valmidust elu loovutamiseks seatakse ideaaliks ühiskonnas , kus elu üpris vähe maksab . </s> </p>
<p> <s> Teise olemise ainsaks võimaluseks on teisitiolemine . </s> </p>
<p> <s> Kõik eelnevad elud tuleb unustada , et elada käesolevat . </s> <s> Käesolev tuleb unustada , et leida seda , mida veel pole . </s> </p>
<p> <s> Surm on see , mis surmahirmu lõplikult ära võtab . </s> </p>
<p> <s> Jutusta surmale oma elulugu , ta ootab seni . </s> </p>
<p> <s> Miks jutustad surmale anekdoote ? </s> <s> Kas sul tõesti ei ole talle midagi muud ütelda ? </s> </p>
<p> <s> Kui sul on mure ja sa ei tea , kuidas elada , küsi nõu surmalt , tema näeb asju sageli helgemalt . </s> </p>
<p> <s> Ohud vestlevad su surmaga , ära sega neid . </s> </p>
<p> <s> Küsi surmani ja sa ise saad elavaks vastuseks . </s> </p>
<p> <s> Inimese hing võib ümber sündida , aga tema vaim on ainukordne ega kao kunagi kõiksuse vaimuriigist . </s> <s> Oleks see vaid nii ! </s> </p>
<p> <s> Mõjustusteta saab olla vaid inimene , kes suudaks kõik asjad ise välja mõelda või eimillestki tuletada . </s> </p>
<p> <s> Inimesele on vaja vaimset kasvu , et mitte märgata füüsilist kängumist . </s> </p>
<p> <s> Vaim uurib maailma keha abil . </s> </p>
<p> <s> Kui tahad , et su vaim kindel oleks , ära sori selle koostisosades . </s> </p>
<p> <s> Aeg kosutab vaimu ja hävitab keha , hinge hüpitab üles-alla . </s> </p>
<p> <s> Ihu hädad raiskavad ära hinge jõu . </s> </p>
<p> <s> Vahest on hing vaid piiratud keha ning piiramatu vaimu suhe ? </s> </p>
<p> <s> Oma probleemi suurusest saad aru selle järgi , kui paljudest eelarvamustest on see probleem sind suutnud vabastada . </s> <s> Selle järgi , kui alasti sa seisad tuule käes . </s> </p>
<p> <s> Kui üks hing on väga suur , võib see olla ka väga tühi . </s> </p>
<p> <s> Hinge kõige kärsitumad püüdlused on enamasti suunatud hingerahu taotlemisele . </s> </p>
<p> <s> Ülim viis ümber kehastuda on muutuda kehatuks . </s> </p>
<p> <s> Inimese vaim alustab kujutlusest ning lõpetab veendumustega – puitub nagu kehagi . </s> </p>
<p> <s> Mistahes abstraktsioon – see tähendab lõhutud seosed ja eraldatus kõiksusest – on viirastus . </s> <s> Meie teadvus nendest aiva koosnebki . </s> <s> Ja siis oodatakse meilt veel loomulikkust ! </s> </p>
<p> <s> Elujõud on ülim jõud , ta avaldub väga erinevalt ja teinekod väga madalalt . </s> </p>
<p> <s> Rahuldamata jäävad vaid pisikesed soovid . </s> <s> Elusa suurimaks sooviks on elada . </s> </p>
<p> <s> Selle maailma harmoonia avaldub ka sealpoolse maailma kaudu . </s> </p>
<p> <s> Mida ilusamaks räägitakse teispoolset maailma , seda enam tahetakse säilitada siinpoolset . </s> </p>
<p> <s> Põrgut või paradiisi sinus eneses pead sa sealpoolsuseks . </s> </p>
<p> <s> Ainus , mida oleks teispoolse maailma kohta kindlasti tarvis teada : kas see on ka piisavalt naljakas . </s> </p>
<p> <s> Saatus on juhuste rida , millest osa on sinu enese teod . </s> </p>
<p> <s> Inimsaatus ei ole tundmatu maa . </s> <s> Seda kaardistades joonistatakse üles mitte niivõrd kõike , mis seal on , kuivõrd seda , mis seal peaks olema varem tuntud kaartide kohaselt . </s> </p>
<p> <s> Sa võid edasisest saatusest lahti saada , kui suudad unustada kogu oma senise saatuse . </s> </p>
<p> <s> Tea , et kui sinu vanker on lõplikult kraavis , siis oled seda kasvõi pisutki ise tagant tõuganud . </s> </p>
<p> <s> Kui sa oma eluteel püüad käimata rada pidi minna , eeldad sa ikka , et keegi kasutab seda käidud rajana , läheb sinu jälgedes . </s> </p>
<p> <s> Umbkaudu liikumine võib ellu tuua küll huvitavaid juhuseid , kuid ihaldatud rada mööda minnes on õnne võimalus sinus juba enne olemas . </s> </p>
<p> <s> Võibolla on inimolemise eesmärgiks minek sinna , kust ei saa saata teateid . </s> </p>
<p> <s> Võimatu on klammerduda oma elu kulminatsiooni külge , sest sa tunned selle ära alles siis , kui juba täie vaardiga langed . </s> </p>
<p> <s> Mis mõtet on öelda : püsi õigel teel ! </s> <s> Kes siis ei arvaks oma teed õigeks ? </s> </p>
<p> <s> Eesmärk on enamasti kaugel , me oleme rahul , kui näeme paari esimest teeviitagi . </s> </p>
<p> <s> Ka parim kaart ei näita sulle teed , kui sa ei oska märgata sellel oma asukohta . </s> </p>
<p> <s> Mis sind juhtis teel , saad teada enamasti siis , kui oled päral . </s> </p>
<p> <s> Rahu ja liikumatus on täiuslikud siis , kui nad on täidetud elust . </s> </p>
<p> <s> Hõlpsam on viskuda äärmustesse kui liikuda elu keskteel . </s> </p>
<p> <s> Kesktee on sellepärast raske , et pole võimalik äärtest kinni hoida . </s> <s> Eriti tülikas on see minejal , kes on millestki joobunud . </s> </p>
<p> <s> Iga tee võib olla surma tee , sellepärast ära kõhkle . </s> </p>
<p> <s> Inimene alustab unistusega ja sellega ta ka lõpetab ; unistamine taandub tagaplaanile vaid keskea tegevusrohketel aastatel . </s> </p>
<p> <s> Parimates aastates ühepäevaliblikas . </s> </p>
<p> <s> Ka ilmsi nähtav on sageli unenägu , ainult et sellest jutustatakse üksteisele pikemalt . </s> </p>
<p> <s> Paljud asjad on kui unenägu : neid ei saa vältida , kuid saab ignoreerida . </s> </p>
<p> <s> Unenägude keel on universaalne , mitmekesiduse loovad selle tõlked . </s> </p>
<p> <s> Ärka unne ! </s> </p>
<p> <s> Tõeliselt ärkvel saab olla unes . </s> </p>
<p> <s> Kui tegelikkus on mänguline , kannab unenägu tõelisust . </s> </p>
<p> <s> Mäng on iseenese eesmärk , aga ta ei pruugiks olla elu esmärk . </s> </p>
<p> <s> Selleks , et vabaneda tegelikkuse reeglitest , võetakse vastu mängureeglid . </s> </p>
<p> <s> Mõne mängu põhiline reegel on mitte teada , et tegemist on mänguga . </s> </p>
<p> <s> Ka täiskasvanud mängivad elu , aga lastele jätavad mulje , nagu oleks see päris . </s> </p>
<p> <s> Mängumaailm on faktide maailmast parem juba selle poolest , et seda saab ümber mängida . </s> </p>
<p> <s> Olgu see golf või šamaaniseanss , ikka teed näo , et mäng on määratud pühendatuile . </s> </p>
<p> <s> Mängu kõrgpunkt on hetk , mil sa mängu enam ei taju , kuid kõrgpunkti joobumusele järgneb enamasti pohmelus . </s> </p>
<p> <s> Nii ühekülgselt taotled sa mitmekülgsust . </s> </p>
<p> <s> Loomulik inimene käitub vastavalt oma rollile . </s> </p>
<p> <s> Olevat raske täita üheaegselt kahte rolli : elada maailmas ja olla inimene . </s> <s> Et raskusest üle saada , peab rolle olema lihtsalt rohkem . </s> </p>
<p> <s> Igas inimeses on varjul mitu inimest , kuid kas just kõik nad on kordumatud ? </s> </p>
<p> <s> Kui palju rolle peab enne läbi mängima , et olla sina ise ? </s> <s> Või on seegi lõpuks roll ? </s> </p>
<p> <s> Vahest on see inetu , kui inimene astub rollist välja ning on ta ise . </s> <s> Ja siiski võib selles olla midagi , mida me veel ei tea . </s> </p>
<p> <s> Kas inimene , kellel on elus rohkem rolle , on ka huvitavam ? </s> </p>
<p> <s> Ikka leidub keegi , kes sinu rolli tunneb sinust paremini ; enda omaga ei saa see inimene tavaliselt kuigi hästi hakkama . </s> </p>
<p> <s> Kui sind ei tunta , on vähem võimalusi , et sinult nõutakse tuntud rolle . </s> </p>
<p> <s> Kui sa ei saa kontakti enesega , võta kontakti ümbrusega . </s> </p>
<p> <s> Küsi endalt : kui tihti teed sa seda , mida õigeks peavad teised , ja kui harva seda , mida ise õigeks pead ? </s> </p>
<p> <s> Eriti ei saa leppida asjadega , mis sinust ei olene . </s> </p>
<p> <s> Sinu imetluses maailma vastu on ikka pisike kõrvalmaik , nagu imetleks ka maailm sind samal hetkel . </s> </p>
<p> <s> Ülimaks tarkuseks on maailma imetlemine , aga see avitab vaid sind , mitte maailma . </s> </p>
<p> <s> Terviklik saab olla vaid erapooletu . </s> </p>
<p> <s> Teadvuse paljus kompenseerib reaalsuse ainsust </s> </p>
<p> <s> Kõiksust võib enesele välja mõelda , aga võib ka tajuda . </s> <s> Ning mitte üksi enesevaatluses , vaid ka ennastunustavas tegevuses . </s> </p>
<p> <s> Kõiksust tajudes tajud ka ennast selles : nauditav on taju aga seetõttu , et sa seal välja ei paista . </s> </p>
<p> <s> Maailma üllus on otseses sõltuvuses vaataja sisemisest üllusest . </s> </p>
<p> <s> Sa ei põe suurusehullustust , kuid maailmast kõneldes kõneled sa ikka endast . </s> </p>
<p> <s> Vastuolu ületamiseks on kaks teed : ümber kujundada ennast või maailma . </s> <s> Paljud üritavad viimast . </s> <s> Ka see võib viia harmoonia suunas . </s> </p>
<p> <s> Ära määrdu , aga ära ole ka nii peen , et sulle maailmast midagi külge ei jää . </s> </p>
<p> <s> Mida tundlikum oled välismaailma avalduste suhtes , seda rohkem suudad ületada oma vanu eelarvamusi – ning luua uusi . </s> </p>
<p> <s> Parim viis saavutada maailma tähelepanu on olla maailma vastu tähelepanelik . </s> </p>
<p> <s> Sa tahtsid haarata kogu maailma , hakkasid seepärast erakuks . </s> </p>
<p> <s> Ära pööra end maailmast ära – ta ründab sind selja tagant . </s> </p>
<p> <s> Kui asud maailma keskel , võib see sind igast küljes suruma hakata . </s> </p>
<p> <s> Maailma kirjeldaja peab maailma omaks . </s> </p>
<p> <s> Kui tahad maailma vallutada , pead olema valmis ootamatusteks – eriti iseendas . </s> </p>
<p> <s> Isekuse suudab ületada vaid see , kes näeb kõiki maailma nähtusi võrdväärseina . </s> <s> Enese suhtes . </s> </p>
<p> <s> Öösel on kõik asjad võõrad , sa ise kuulud nende hulka . </s> </p>
<p> <s> Tõelisus kõneleb erutuse kaudu . </s> </p>
<p> <s> Isiksust iseloomustavad tema unistused . </s> </p>
<p> <s> Hea on vahel tunda , et oled inimene . </s> <s> Aga mida muud sa saaksidki tunda ? </s> <s> Või suudaksid sa teisititundmist hinnata ? </s> </p>
<p> <s> Mõnigi arvab , et kui ta on ise enese piir , siis ta on piiritu . </s> </p>
<p> <s> Inimese võib lahutada koostisosadeks , aga mida nende osadega peale hakata ? </s> </p>
<p> <s> Inimest ei ole võimalik paigutada ainult mõistuse ja otstarbekuse seaduste järgi aegruumi . </s> <s> Ta vajab peale korraldatuse veel vabaduse , varu ja teatava irratsionaalsuse , ebamääraste võimaluste tunnet . </s> </p>
<p> <s> Üks inimese põhilisi pürgimusi tänapäeval on mitte alluda statistikale . </s> </p>
<p> <s> Kui sind kiusab sinu enese loomus , põgene kõiksusesse . </s> <s> Aga enne tea , kuidas seda teha . </s> </p>
<p> <s> Kõik me oleme ju lõpuks omaenese vangid , ainult mõnel on inimlikum vangivalvur kui teisel , laseb oma hoolealust pikema oheliku otsas kõndima . </s> </p>
<p> <s> Ratas , milles sa pöörled kogu elu , asub su südames . </s> </p>
<p> <s> Kui sul on kõik teed maailmas lahti , pead hakkama üles seadma tõkkeid enese sees . </s> </p>
<p> <s> Oma varjatud loomust võid eneses eluaeg kanda . </s> <s> Kui sünnitad , siis saad teada , et laps on midagi muud , teistsugune loomus , sinule võõras . </s> </p>
<p> <s> Ohverda ikka seda , millest sul kahju ei ole ! </s> <s> See on enamasti kõige väärtuslikum , mis sul on . </s> </p>
<p> <s> Sinu sisemine valgus on välise peegeldus – ent mille ? </s> <s> Sära tekitab alati muljet – aga kuidas see seguneb vastuvõtja enese valgusega ? </s> </p>
<p> <s> Kui inimeses on tõeline sisemine ilu olemas , siis puudub tal kalduvus ümbritseda end ilusate asjadega . </s> </p>
<p> <s> Kui pöörad oma pilgu sissepoole , võid sattuda silmitsi tühjusega . </s> </p>
<p> <s> Kui täidad teadlikult oma tühjust , on sel vähem šansse täituda ootamatust väärtusest . </s> <s> Mida teha , et olla tegevusetu ? </s> </p>
<p> <s> Inimese sisemaailm jääb teistele suletuks . </s> <s> Kas selle maailma pühaduse või tühisuse pärast ? </s> <s> Või on see üks ja seesama ? </s> </p>
<p> <s> Kaugusesse vaata selleks , et silm saaks puhata sisekaemusest . </s> </p>
<p> <s> Maailma arvad miskipärast tõeliselt nägevat üksnes siis , kui sa näed oma sisemist maailma . </s> </p>
<p> <s> Kellel on sisemised pinged , see leidku üles väline surutis . </s> </p>
<p> <s> Kindlaim viis vabaneda välistest ärritajatest on omada sisemisi . </s> </p>
<p> <s> Leia üles oma sisemine tugi ja toetu sellele . </s> <s> Kuni ära väsid . </s> </p>
<p> <s> Kui sa kavatsed vaenlaste eest peitu pugeda endasse , tee enne kindlaks , kas sa ise pole enda vaenlane . </s> </p>
<p> <s> Ka inimese sisemine põlemine võib saastada keskkonda . </s> </p>
<p> <s> Sisemine vastuseis toimuvale ei muuda toimuvat , kuid võib muuta sind ennast . </s> <s> Asi seegi . </s> </p>
<p> <s> Kui teaksid inimesest kõike , vahest peaksid teda siis ülearuseks ? </s> </p>
<p> <s> Kui sa ei keskenda tähelepanu millelegi väljaspool ennast , siis oled enese sees hajevil . </s> </p>
<p> <s> Kui maailm on ehitatud ümber sinu isiku , püsib tema varisemise oht kesktelje haavatavuse tõttu . </s> </p>
<p> <s> Kui egotsentriline inimene milleski eksib , siis arvab ta , et on oma eksimuses ainus maamunal . </s> </p>
<p> <s> Egotsentrikud vaadaku laia maailma , ja leides sealt imetlusväärset loomingut , mõelgu , mida nad ise tegid sel hetkel , kui teiste kätes too imetlusväärne sündis . </s> </p>
<p> <s> Mida rikkam on inimene seesmiselt , seda raskem on tal oma varanduses orienteeruda ning tema eneseanalüüsi hetked osutuvad piinavaiks . </s> </p>
<p> <s> Inimene meeldib enesele eriti siis , kui ta peab vaeva nägema tõestamisega , miks ta enesele meeldib . </s> </p>
<p> <s> Kui tahad endast lugu pidada , vaheta aeg-ajalt eluviisi . </s> <s> Sinu võime selleks sisendab sulle uhkust . </s> </p>
<p> <s> Tunne iseennast , aga vahelduseks vali enesele ka meeldivamaid tuttavaid . </s> </p>
<p> <s> Kas selleks , et ennast teostada , on tarvis end eelnevalt tundma õppida ? </s> <s> Või saavad need kaks asja toimuda vaid üheaegselt ? </s> </p>
<p> <s> Enesest teadlik olemine on üks isiksuse funktsioone , aga kui see oleks ainus , poleks millestki teadlik olla . </s> </p>
<p> <s> Paljudele vastuvõetavaid üldistusi tohiksid üritada teha alles siis , kui oled üles leidnud ja läbi tunnetanud oma kordumatu isiksuse . </s> </p>
<p> <s> Sisemine valgus kulutatakse ära enamasti sisemiseks valgustamiseks – ja sellest ei piisa pimeduse hajutamiseks . </s> </p>
<p> <s> Et mingit seisundit saavutada , on see kõigepealt tarvis ära tunda . </s> </p>
<p> <s> Kui enesetunne halveneb , siis enesetunnetus paraneb . </s> </p>
<p> <s> Kui jälgid ennast kõrvalt , pole sul mahti olla sa ise . </s> </p>
<p> <s> See , mida sa enese kohta tead , näib olevat üsna kindel , aga kuna seda keegi teine tõenäoliselt ei tea , pole asi kuigi kindel . </s> </p>
<p> <s> Kaeblemine annab tunnistust sellest , et sa pole see , kelleks ennast pead . </s> </p>
<p> <s> Sinu lõhestatus selles ehk avaldubki , et sa teed iga asja kohta oma poolt- või vastuotsuse . </s> </p>
<p> <s> Mees jõi sinasõprust võõraga , kes asus temas endas . </s> <s> Kui palju on sellest tekkinud joodikuid ! </s> </p>
<p> <s> Kui oled kahestunud , ara kuluta kogu jõudu poolte vahelisele võitlusele . </s> </p>
<p> <s> Üksildane armus oma teise minasse . </s> </p>
<p> <s> Ta on kade oma paremale minale . </s> </p>
<p> <s> Su parem mina on vihkamist väärt , ta segab halvema elu . </s> </p>
<p> <s> Peegel on aus : ta ei löö kunagi seljatagant , vaid ikka näkku . </s> </p>
<p> <s> Kui võitled liig ägedalt iseendaga , võib maailm sulle kallale tulla . </s> </p>
<p> <s> Et vältida siseheitlust , loe aeg-ajalt üle oma sisemised jõud ning määra demarkatsioonijoon . </s> </p>
<p> <s> On vaid ühte liiki primitiivseid inimesi : need , kes ei ole konfliktis iseendaga . </s> </p>
<p> <s> Võida ennast , aga ära käitu endaga kui võidetuga . </s> </p>
<p> <s> Üks vastane peaks igaühele jõukohane olema – ta ise . </s> </p>
<p> <s> Ära kiirusta . </s> <s> Tegutsemine on kasulik teistele , järelemõtlemine sulle enesele . </s> </p>
<p> <s> Valitse ennast , kuid mitte teiste abiga . </s> </p>
<p> <s> Kes ei suuda ohjeldada ennast , pöörab ka oma teadmise ja võimu enda vastu . </s> </p>
<p> <s> Kui võidad maailma , siis ka hoolitse tema eest . </s> </p>
<p> <s> Teiste juhtimisega tullakse ikka toime , enese juhtimine on raskem , see nõuab niisugust harvaesinevat asja nagu eesmärk . </s> </p>
<p> <s> Kui tabad end imetlemas oma võimu , siis tea , et ta on sul libisemas käest . </s> </p>
<p> <s> Kujuta enesele ette , et sa oled see , kes sa tahaksid olla , siis õpid vastavalt käituma ning teised hakkavad sind selleks pidama , kuni veenavad lõpuks sinu endagi . </s> </p>
<p> <s> Kui sul on võim enese üle , siis sa ei ihalda enam võimu teiste üle . </s> </p>
<p> <s> Inimese harjumus käsutada teisi viib selleni , et ta ei suuda enam käsutada ennast . </s> </p>
<p> <s> Paljud on alustanud maailmavallutamist selleks , et leida seal ennast , aga ikka on maailm osutunud nii kirjuks , et nad on sinna kaotanud oma viimasedki riismed . </s> </p>
<p> <s> Loobu isekusest , siis mõistad maailma paremini . </s> </p>
<p> <s> Otsi ennast kõikjalt , siis kohtad end ükskord ootamatus paigas . </s> </p>
<p> <s> Eneseotsimine on kindel viis jõuda kujutluseni endast . </s> </p>
<p> <s> Õnnelikumaid ja küllap ka üllatavamaid kohtumisi on see , kui kohtud iseendaga . </s> </p>
<p> <s> Kui oled leidnud , siis tead , et oled otsinud . </s> </p>
<p> <s> Ennast leides võid kaotada kõik teised . </s> </p>
<p> <s> Arvamus , et kõik , mis sinuga on juhtunud , oled sa ise esile kutsunud , annab sulle oskust ja jõudu . </s> </p>
<p> <s> Enamikule ei meeldi elu sellepärast , et nad ise ei ole teinud kõike , mida oleksid suutnud . </s> </p>
<p> <s> Ta oli enesele autoriteet , õpetas ennast elama ning tegutses oma õpetuse kohaselt . </s> </p>
<p> <s> Kes salgab ennast , salgab ka teisi . </s> </p>
<p> <s> Selleks , et end unustada , pead enesel kõik aeg meeles püsima . </s> </p>
<p> <s> Ka asjadel , mis inimestega kogemata juhtuvad , on oma psühholoogiline põhjus , aga see näitab end tagantjärele . </s> </p>
<p> <s> Kui inimene selgitab oma käitumise põhjusi , siis kõlab see ikka eneseõigustusena . </s> </p>
<p> <s> Optimismis on alati paras annus enesepettust , aga mis võiks olla andestatavam sellest ? </s> </p>
<p> <s> Ennast pettes arvame end maailma petvat . </s> </p>
<p> <s> Eneseiroonia on üks enesepettuse liike . </s> </p>
<p> <s> Tunne oma jõudu , kui lähed vastu tundmatusele . </s> <s> Kohale jõudes saad teada , kas sellest piisas . </s> </p>
<p> <s> Ennast hellitades hellitad vaenlast endas . </s> </p>
<p> <s> See , kes ei ole eneses kindel , püüab seda olla mõnes teises . </s> </p>
<p> <s> Ära arva , et maailma vägevad solvuvad , kui sa ennast nendega võrdled . </s> </p>
<p> <s> Kõige enam kahju teeb inimene endale ise , aga ta on sellega enamasti ka ise rahul . </s> </p>
<p> <s> Mida tähtsam on inimene enese silmis , seda kergemini on ta haavatav – teiste löögid ei olegi tema puhul olulised , ta haavab end ise . </s> </p>
<p> <s> Rahulolu endaga saavutatakse tegevuses . </s> <s> Kuni see kestab , pole tarvis midagi teha . </s> </p>
<p> <s> Joobumine enesest evib kõiki narkootilise joobe tunnuseid . </s> </p>
<p> <s> Miks peaksid ülistama seda , kes sind on loonud , kui oled ju nii ebatäiuslik ? </s> </p>
<p> <s> Kas pidevast eneseavastamisest piisab enesetäienduseks ? </s> </p>
<p> <s> Lühendamishimulises tänapäevas näevad absoluut ja absurd ühtmoodi välja : abs . </s> </p>
<p> <s> Enesetäiustamine on kõrgeim püüdlus seetõttu , et see on mingil määral teostatav ja sellel ei ole lõppu . </s> </p>
<p> <s> Täiusetaotlus on võitlus mitte üksi endaga , vaid ka maailmaga . </s> </p>
<p> <s> Käituda saab alati nii , nagu oleksid sa ilus , tark , rikas , hea . </s> <s> Ja käitumist usutakse enam kui nende omaduste nähtavat olemasolu . </s> </p>
<p> <s> Inimene toimib vastavalt oma loomusele isegi siis , kui ta sellest aru saab . </s> </p>
<p> <s> Kui tahad inimese iseloomu proovile panna , anna talle natuke võimu , natuke raha ja raskusi . </s> <s> Varsti veendud , et erinevates olukordades on ta endiselt üsnagi erinev . </s> </p>
<p> <s> Ka enda hindamine nõuab silmakirjalikkust . </s> </p>
<p> <s> Mitmekesisus võib olla ka mitu kesisust . </s> </p>
<p> <s> Mida enam detaile märkad oma käitumises , seda kohmakam on nähtavasti su käitumine . </s> </p>
<p> <s> See on nii tavaline – püüda olla ebatavaline . </s> </p>
<p> <s> Ikka oled millestki vaimustatud , aga mitte päris . </s> <s> Ikka oled skeptiline ega suuda olla uskmatu ja tühi . </s> <s> Niiviisi heitledki ajas ja eneses . </s> </p>
<p> <s> Kelkimine on vaimse või füüsilise mahasurutuse kaasnähtus . </s> </p>
<p> <s> Ihnus on see , kellel on ja kes teistele ei taha anda . </s> <s> Raha tasandil mõistavad sellist inimest kõik , teadmiste või hingerikkuste tasandil mitte . </s> </p>
<p> <s> Kui suhtud varandusse ükskõikselt , siis suhtud ükskõikselt ka sellesse , et teised ei suhtu ükskõikselt . </s> </p>
<p> <s> Ka ahnuse suurus on inimesesse programmeeritud . </s> </p>
<p> <s> Üle piiri saab astuda vaid see , kes tunneb piiri . </s> </p>
<p> <s> Lennukus on tihti iseloomulik just roomajatele . </s> </p>
<p> <s> Kerge on olla suuremeelne , kui keegi on olnud sinu suhtes väiklane . </s> </p>
<p> <s> Ole suuremeelne ka siis , kui sul selleks nähtavat põhjust ei ole . </s> </p>
<p> <s> Liigse kõikemõistmise puhul hakkad mõistma ka timukat ning unustad mõista tema ohvrit . </s> </p>
<p> <s> Õilsus viib kõhklustele , kõhklus tegevusetusele . </s> <s> Mõnikord võib tegevusetus ka kuritegu olla . </s> </p>
<p> <s> Ainus viis valmis olla äkilisteks asjadeks on üldse mitte valmis olla . </s> </p>
<p> <s> Vaid üllas inimene pole pahane sellele , kellele ta kurja on teinud . </s> </p>
<p> <s> Asjata kiidetakse millelegi andunud inimesi . </s> <s> Nad pole reeglina kunagi andunud inimsusele . </s> </p>
<p> <s> Looma nimetus saab sõimusõnaks vaid siis , kui talle omistatakse inimlikke jooni . </s> </p>
<p> <s> Ebaausas maailmas on ainuvõimalik rahuldust pakkuv eluviis ausus . </s> <s> Sellest saadav rahuldus kompenseerib ka tõsiasja , et jääd millestki ilma . </s> </p>
<p> <s> Eeskiri välistab aususe . </s> </p>
<p> <s> Ausus on teadmatuse vend , iga teadmine on miskit pidi ebaaus . </s> </p>
<p> <s> Kavalus on elutarkuse laps , aga ta ei taha oma vanemaid tunnistada . </s> </p>
<p> <s> Kohusetunne võidab elamise häbi . </s> </p>
<p> <s> Kahtlus ei saa kunagi harjumuseks , sest kahtlemine väsitab . </s> </p>
<p> <s> Tüdinud ollakse alguses , pärast harjutakse ära . </s> </p>
<p> <s> Üks asi tüütab vähem kui asjade kiire vaheldumine . </s> </p>
<p> <s> Üllas on muuta muutumatuid asju . </s> </p>
<p> <s> Kes millelegi ei taha alluda , allub oma tahtele . </s> </p>
<p> <s> Tahe kujundab isiksuse , ent tahet võib juhtida nii aru kui ka arutus . </s> </p>
<p> <s> Vastulöömiseks jätkub igaühel jõudu . </s> <s> Erilist tugevust on selleks tarvis , et mitte vastu lüüa . </s> </p>
<p> <s> Jõuline natuur komistab raskemalt . </s> </p>
<p> <s> Pealetükkivus nagu ka korraloomise püüe tuleneb heast usust endasse . </s> </p>
<p> <s> Vägevate sõnade kasutamine osutab vahest jõulisele loomusele , tarkusega on nende hulk ja kraad pöördvõrdelised . </s> </p>
<p> <s> Nõrkuse tunnuseks on julmus , salatsemine ja sallimatus . </s> <s> Nende abil püütakse nõrkust varjata . </s> </p>
<p> <s> Kui tunned esimest korda , et sul on enesest kahju , siis on viimane aeg ennast raputada ning meheks saada . </s> </p>
<p> <s> Kui sa ei karda surma , siis ei peaks sa piina hoopiski kartma ; kui sa suudad jääda ükskõikseks piina suhtes , siis ei peaks ähvardused ja solvangud sulle mõjuma . </s> <s> Alusta siis sellest , et sa ei solvu . </s> </p>
<p> <s> Ta tahtis sooritada kangelasteo , ei saanud , külm hakkas . </s> </p>
<p> <s> Hirmust ülesaamiseks on vaja mitte julgust , vaid valgust ja värsket tuult . </s> </p>
<p> <s> Leek väriseb ehk sellepärast , et põletab ? </s> </p>
<p> <s> See ei ole kirg , mis leegi värisema paneb , vaid ükskõikne õgimine . </s> </p>
<p> <s> Kas on loomulik see , kes vajab julgust , et olla loomulik ? </s> </p>
<p> <s> Kes oskab valida õiget hirmu , on julge . </s> </p>
<p> <s> Hirmutada saab seda , kes kardab . </s> </p>
<p> <s> Kui sa juba julgusest räägid , siis pead midagi kartma . </s> </p>
<p> <s> Hirm on see , mis paneb meid olukordi ja inimesi nägema parematena , kui nad on . </s> </p>
<p> <s> Ängistus on hirm eimillegi ees ; sõnastatud hirmu põhjused näivad ikka olevat kõrvaldatavad . </s> </p>
<p> <s> Leplikkus on enesekaitse . </s> </p>
<p> <s> Enese araks tunnistamine nõuab parasjagu julgust . </s> </p>
<p> <s> Nii argus kui ka julgus on halvimad ajendid tegudeks . </s> </p>
<p> <s> Arg argumenteerib , julge tegutseb . </s> <s> On küllalt olukordi , kus esimene osutub vajalikumaks . </s> </p>
<p> <s> Eriliselt arg on see , kes ei julge julgetest erineda . </s> </p>
<p> <s> Ta varjas end , et silma paista . </s> </p>
<p> <s> Korraliku inimese maine saavutad kõige kindlamini siis , kui sa millegagi silma ei paista . </s> </p>
<p> <s> Ta oli suhetes endaga tagasihoidlik ja salliv ega sundinud end millekski . </s> </p>
<p> <s> Auahnusest ajendatud tegu nõuab suurt lisapingutust . </s> </p>
<p> <s> Suured ambitsioonid ja oma tühisuse tunnetamine elavad sageli inimeses rahumeelselt koos . </s> </p>
<p> <s> Tühi hing on kõige nobedam täis saama . </s> </p>
<p> <s> Tühine inimene ei ole tühi , ta on tühjusest pilgeni täidetud . </s> </p>
<p> <s> Raiskajad näivad rikkad isegi siis , kui raiskamine sünnib nende tühjast hingest . </s> </p>
<p> <s> Tühjal hingel on harva tühjad taskud . </s> </p>
<p> <s> Äärmuslikud olukorrad on meeliskeskkonnaks keskpärastele inimestele , normaalsetes oludes on neil vähem lootust läbi lüüa . </s> </p>
<p> <s> Iga laisk ei ole veel Idamaa tark . </s> </p>
<p> <s> Inimesed on liialt laisad , et kätte maksta . </s> </p>
<p> <s> Kas ilu võiks olla laiskuse vastand ? </s> </p>
<p> <s> " Tal on selgroogu , " öeldi järjekindla limuski kohta . </s> </p>
<p> <s> Järjekindlus on tihti ebakindluse ületamine eneseveenmise abil . </s> </p>
<p> <s> Suur püsivus sünnib jonni ja ebaõnne ühistoimel . </s> </p>
<p> <s> Jonnakat on alati kergem veenda kui tuulelippu . </s> </p>
<p> <s> Inimlikkus ja järjekindlus vaieldamatult vastandmõisted . </s> </p>
<p> <s> Vaheldust otsitakse stabiilsuse huvides . </s> </p>
<p> <s> Mittemüüdavad on enamasti need , keda kunagi pole tahetud osta . </s> </p>
<p> <s> Jõu omamisest üksi on vähe , sa pead ka ära tundma , et ta on sul olemas . </s> </p>
<p> <s> Mis tahes rahulolematus saab alguse ahnusest . </s> </p>
<p> <s> Ka rahulolematus võib rahuldada . </s> </p>
<p> <s> Kõik rõõmustab seda , kes loobub eelistustest . </s> </p>
<p> <s> Andmise rõõm teeb tõeliseks võitjaks , elu valitsejaks . </s> </p>
<p> <s> Nukrus on alati ilus , kui see ei ole osa rollist . </s> </p>
<p> <s> Kes ei ole kaastundlik , see väärib kaastunnet . </s> </p>
<p> <s> Tundlik inimene kardab pettumusi – seepärast mõtleb ta teistest halvasti . </s> </p>
<p> <s> Tunded vähendavad tundlikkust . </s> </p>
<p> <s> Ta pingutas selle nimel , et olla pingevaba . </s> </p>
<p> <s> Ta võttis oma kergemeelsust väga tõsiselt . </s> </p>
<p> <s> Kes on noriv pisiasjades , on kergemeelne suurtes . </s> </p>
<p> <s> Kas võrdsuse nõudmine ei ole mitte üks alaväärsuskompleksi ilminguid ? </s> </p>
<p> <s> Pime on sügavam nägijast , kurt kuuljast . </s> <s> Sügavusi kujutled ikka sisemistena . </s> </p>
<p> <s> Suur kirg ja suur kannatus nõuavad suurt kujutlusvõimet . </s> </p>
<p> <s> Ole nii hea , et sulle pole võimalik kurja teha . </s> </p>
<p> <s> Tee head kasvõi selleks , et puhata oma halbadest tegudest . </s> </p>
<p> <s> Püüdlikult head on need , kes tunnevad oma kurjust . </s> <s> Nad võivad mõndagi head korda saata . </s> </p>
<p> <s> Ole hea , mitte inimlik . </s> </p>
<p> <s> Ainus moraalinõue : ära püüa paremaks saada , püüa olla hea . </s> </p>
<p> <s> Liialt levinud idee : kurjust välja juurida kurjuse suurendamise teel . </s> </p>
<p> <s> Headus saab tasutud ja kurjus karistatud just kujutluses . </s> <s> Seepärast tuleb nimelt kujutlust kasvatada hea-kurja mõistmiseks . </s> </p>
<p> <s> Esineb arvamus , et alati võidab headus . </s> <s> See , mis alati võidab , peaks juba iseenesest olema pahe . </s> </p>
<p> <s> Kurjus võib olla paratamatu , kuid siiski mitte õigustatud . </s> </p>
<p> <s> Kui maailm näib sulle kurjana , siis alusta kurjuse otsimist enesest . </s> </p>
<p> <s> Maailma kurjust tõrjudes ahmid endasse kurjust ; omaenese kurjust rookida püüdes on šansse läheneda headusele . </s> </p>
<p> <s> Kui tabad end hetkelt , et sul ei ole aega head teha , siis oleks aeg eneselt küsida : millega sa üldse tegeled ? </s> </p>
<p> <s> Püüa mitte põlata seda , kellele teed head – ja sa oled juba poolel teel tõe juurde . </s> </p>
<p> <s> Kui tunned , et on tarvis teha , siis tee . </s> <s> Uhkus või enesega rahulolu on juba vastutasu nõutamine . </s> </p>
<p> <s> Inimesel on hea mälu oma heategudele . </s> <s> Just sellepärast ta puutub nii sageli kokku teiste tänamatusega . </s> </p>
<p> <s> Heategu ei kao , ta jääb elama tegija südamesse ! </s> </p>
<p> <s> Inimene ei ole üksildane , kui ta on sooritanud heategusid . </s> <s> Ta võib seda aga olla , kui ootab tänulikkust nende eest . </s> </p>
<p> <s> Nähtav halb , mida tehakse enesele , sisaldab loodetavasti ikka annuse nähtamatut head . </s> </p>
<p> <s> Kuigi halbu tegusid on sündinud ka headest kavatsustest , on küllap halbadest sündinud neid siiski rohkem . </s> </p>
<p> <s> Kui räägid sellest , et halbade tegude hulk ületab halbade kavatsuste hulga , siis mõtle oma sisemistele impulssidele , mis tänu kasvatuse- ja moraalipiduritele teoks ei saa . </s> </p>
<p> <s> Erilist tunnustust oodatakse just siis , kui tehakse või antakse midagi vastumeelselt . </s> </p>
<p> <s> Kui tihti anname andeks pahategusid , mida pole üldse sooritatud ! </s> </p>
<p> <s> Eriti palju peab olema jõudu , et järjekindlalt teha halbu tegusid – need ju nõrgestavad sind . </s> </p>
<p> <s> Leidub vähemasti üks , kes ei pruugi märgata alatust . </s> <s> See , kes teeb . </s> </p>
<p> <s> Askeeti kiusavad kuradid väljastpoolt teda , tema kiusab jumalat endas . </s> </p>
<p> <s> Harjuta end taluma laitust samasugusena kui kiitust . </s> </p>
<p> <s> Kui mõte kosub , võib temast saada kiusatus . </s> </p>
<p> <s> Kui tahad palju saada , siis oska loobuda . </s> </p>
<p> <s> Loobuda on kergem , kui sa pole teadlik , et tegemist on loobumisega . </s> </p>
<p> <s> Pidev loobumine on parim vahend rahu saavutamiseks . </s> <s> Ainult ära mõtle sellele ! </s> </p>
<p> <s> Tihti annetatakse selleks , et vabaneda üleliigsest . </s> </p>
<p> <s> Iha ei oleks iha , kui ta oleks rahuldatav . </s> </p>
<p> <s> Kui sa midagi väga ihaldad , ei ole see veel kindlaks tõendiks selle kohta , et sa ihaldatavat iial ei saavuta . </s> </p>
<p> <s> Kui sa midagi ei soovi , siis ei saa sulle osaks soovimatu . </s> </p>
<p> <s> Rahuldustunne sõltub inimese hinnangust oma soovide ja nende täitmise võimaluste vahekorrale . </s> </p>
<p> <s> Soovid ei tunne kasvuraskusi , küll kannatavad kriiside all nende rahuldamise viisid . </s> </p>
<p> <s> Soovide omamine iseenesest ei ole pahe , pahe on pahameel , mis nende luhtumisest võib tekkida . </s> </p>
<p> <s> Viha ei aita ühelgi soovil täide minna , võib aga mõneks ajaks pidurdada uute soovide teket . </s> </p>
<p> <s> Keda rahuldab juhus , seda ei häiri paratamatus . </s> </p>
<p> <s> Häda on alles siis häda , kui see teeb sulle muret . </s> </p>
<p> <s> On muresid , mida tunned rõõmuga . </s> </p>
<p> <s> Mured ja teadmised on ühes asjas sarnased : mõlemast jäävad näkku jäljed . </s> </p>
<p> <s> Tõepoolest õnnelikud on vaid need , kes ihkavad õnne ka teistele . </s> </p>
<p> <s> Teise õnn on seetõttu rohkem väärt , et ta on sulle kättesaamatu . </s> </p>
<p> <s> Oled küll oma õnne sepp , aga haamriks ja alasiks on pahatihti teised inimesed . </s> </p>
<p> <s> Õnnetus ja häda on õnnetus ja häda just seetõttu , et nad on kuidagi ikka seotud inimese enese eksimuse või teadmatusega . </s> </p>
<p> <s> Kui sulle saabub õnnetus , siis tuleta meelde , kas oled kõik teinud selle saabumiseks . </s> </p>
<p> <s> Õnneseisundi tunned ära selle järgi , et seisundi kordumine ei tüüta . </s> </p>
<p> <s> Õnneaja pikkus sõltub enamasti ikkagi enesepetmise võimetest . </s> </p>
<p> <s> Ootamatu õnn on tõeline vaid sellele , kes õnne saabudes suudab olla tänulik ega loe seda oma teeneks . </s> </p>
<p> <s> Õnnetunnet meis võivad esile kutsuda just nähtused , mis meist ei sõltu . </s> </p>
<p> <s> Ihka õnne ja naudingut , aga mitte sedavõrd , et sa neid ära ei tunne ja nende saabumatuse pärast kannatad . </s> </p>
<p> <s> Kuidas võiksid olla õnnetu , kui sa ei ole tundnud õnne ? </s> </p>
<p> <s> Kired võivad eksitada , aga keda on eksimatus õnnelikuks teinud ? </s> </p>
<p> <s> Õndsus on seisund , mille puhul sa ei mäleta , mida sa sel ajal parajasti tegid . </s> </p>
<p> <s> Teooria juhatab inimest rahule ja õnnele , praktika hoolitseb selle eest , et teooriavajadus ei lõpeks . </s> </p>
<p> <s> Õnnetuid on sellepärast nii palju , et tehakse seda , milleks pole eeldusi . </s> </p>
<p> <s> Targad ja õnnetud on lähisugulased . </s> </p>
<p> <s> Ka pettus võib rõõmu tuua , kui ta ilmub õnnemängu kujul . </s> </p>
<p> <s> Vastupanu kiusatusele raiskab üldjuhul rohkem jõudu kui ihade rahuldamine . </s> </p>
<p> <s> Elamuste ihalejad taluvad halvasti valu . </s> </p>
<p> <s> Ära sureta oma ihu enne , kui ta on elu näinud . </s> </p>
<p> <s> Kui liialt maitsed elu , võib surma maik suhu jääda . </s> </p>
<p> <s> Milleks muutub energia jäävuse seaduse järgi inimkannatuste energia ? </s> </p>
<p> <s> Kõik , mis on lõplik , tekitab kannatust . </s> <s> Näita mulle olevust , kes ei kannata , siis tema näitab mulle lõpmatust . </s> </p>
<p> <s> Ka kannatused on teaduslikult seletatavad . </s> <s> Kui sa siiski kannatad , siis näid olevat tume inimene . </s> </p>
<p> <s> Parim viis kannatusi vältida on neid mitte märgata . </s> </p>
<p> <s> Kui oled ükskõikne mõnude suhtes , siis ei saa sind panna kannatama . </s> </p>
<p> <s> Kui sa kannatajale kaasa tunned , soetad maailma juurde veel ühe kannataja – vastasel juhul sa ju naudiksid teise kannatusi . </s> <s> Ja siiski on su kannatus õilis ning teeb maailmas midagi paremaks – nimelt sinu enda . </s> </p>
<p> <s> Kannatused võivad sulle küll kasuks tulla , aga piinajatele tänulik olla poleks siiski põhjust . </s> </p>
<p> <s> Kui sulle saavad osaks kannatused , on kõige halvem tegevus just kannatamine – kuivõrd neil on kalduvus iseenesest kasvada . </s> </p>
<p> <s> Enne kui võtad omale kannatuseks teise inimese kannatuse , püüa selgusele jõuda , millega sul on tegemist . </s> </p>
<p> <s> Läbi oled omadega mitte siis , kui kardad ahistust , vaid siis , kui ahistus saab sulle mõnuks . </s> </p>
<p> <s> Kui vaimne nauding põlastab kehalist naudingut , siis pole see muud kui parteidevaheline võitlus . </s> </p>
<p> <s> Elada tasub elu nautides , ent nautida võib ka askeesi . </s> </p>
<p> <s> Nauding läbi hirmu – meie aja psüühika mudel . </s> </p>
<p> <s> Ta on mistahes naudingu vastu , tema naudinguks on naudingute vältimine . </s> </p>
<p> <s> Ta käskis sul naudingut tunda ning nautis oma käsku . </s> </p>
<p> <s> Nauding on hetk . </s> <s> Mõte annab sellele kestvuse , pikendab seda ajas nii ettepoole kui tahapoole ning saab teinekord tähtsamaks kui nauding ise . </s> </p>
<p> <s> Nauding jääb naudinguks , kui ta ei paku lõplikku rahuldust . </s> </p>
<p> <s> Kui sul midagi muud nautida ei ole , siis on ka ennast nautida raske . </s> </p>
<p> <s> Kui naudid ennast , võid karta , et maailm jääb nautimata . </s> </p>
<p> <s> Kõik hädad algavad võrdlustest . </s> <s> Sealhulgas ja eneseusaldus ja nautimine . </s> </p>
<p> <s> Mida vähem suudad nautida , seda rohkem on sulle tarvis jumalaid ja fanatismi . </s> </p>
<p> <s> Enesevägistamine pole väiksem patt kui teiste vägistamine . </s> </p>
<p> <s> Et aidata patuseid , pead sa neid mõistma ; et neid mõista , pead ka ise olema patune . </s> </p>
<p> <s> Üks pool patu motiividest on usk oma erakordsusesse , teine pool soov panna seda proovile . </s> </p>
<p> <s> Ka kiusatusele järeleandmine nõuab omajagu meelekindlust . </s> </p>
<p> <s> Tarkust andestatakse vaid inimesele , kes on piisavalt patune . </s> </p>
<p> <s> Patt on nagu töö , seda korrates võib vastumeelsus meeldivuseks muutuda . </s> </p>
<p> <s> Seal , kus patud antakse kergesti andeks , on õiged teod kahtluse all . </s> </p>
<p> <s> Oma pahede tundmine on pool võitu nende üle . </s> <s> Soovimatus nendest vabaneda oleks juba pahelisus . </s> </p>
<p> <s> Mäss pahe vastu muutb paheks , kui püüab toda pahet millegagi asendada . </s> </p>
<p> <s> Solvumine osutab rikutusele . </s> </p>
<p> <s> Ka pahed sünnivad võrdlustest . </s> </p>
<p> <s> Uhkustada oma pahedega on halb , voorustega uhkustada aga ehk veel halvem . </s> </p>
<p> <s> Mida väärt on sinu voorused , kui teised peavad neid pahedeks ? </s> </p>
<p> <s> Silmakirjalik ollakse mitte üksi pahesid , vaid ka voorusi varjamaks . </s> </p>
<p> <s> Vaesus pole pahe , kuid hoopiski ka mitte voorus . </s> <s> Eriti sisemine vaesus . </s> </p>
<p> <s> Ära liialda vooruste ekspluateerimisega , võivad kuluda ja otsa saada . </s> </p>
<p> <s> Räägitakse peamiselt nendest voorustest , mis rääkijale tarvilikud ei näi . </s> </p>
<p> <s> Punastamisega on enamasti nii , et kes on võimeline , sel pole põhjust – ja vastupidi . </s> </p>
<p> <s> Au ja häbi on sama puu viljad . </s> </p>
<p> <s> Paljasta sündsusetuid , aga ära näita neid ebasündsalt . </s> </p>
<p> <s> Jonn on vooruseks elu kõige alumises kihis . </s> </p>
<p> <s> Ainus kindel võimalus pääseda amoraalsusest on surm . </s> </p>
<p> <s> Moraalinõude piinlik arvestamine on amoraalsuse levinud vorme . </s> </p>
<p> <s> " Mina ei ole puritaan , " ütlevad enda kohta ainult puritaanid . </s> </p>
<p> <s> Südametunnistuse hääl võib kõrvad lukku panna võõra häda suhtes . </s> </p>
<p> <s> Moraalne saab olla ka moraali eitades . </s> </p>
<p> <s> Kes on tõeliselt moraalne , sellele pole tarvis usku , seadust ega moraali . </s> </p>
<p> <s> Moraal ja reegel algavad sealt , kus lõppeb vabadus ja looming . </s> </p>
<p> <s> Loominguline rikkus – jõud , võimekus , küllus – toob kaasa moraalse rikkuse , lahkuse , heatahtlikkuse ligimeste vastu . </s> </p>
<p> <s> Moraali üllaim tegur on vaba valik . </s> </p>
<p> <s> Ainult amoraalne inimene saab arvata , et moraal sõprade ja moraal vaenlaste suhtes on kaks täiesti erinevat asja . </s> </p>
<p> <s> Moraalilugemine on nagu määrdunud lapiga tolmu pühkimine läikivalt pinnalt . </s> </p>
<p> <s> Kuidas säilitaksid moraali , kui oled võitja ? </s> </p>
<p> <s> Kui himustad lennata , siis ära ole uhke selle üle , et seisad nelja jalaga maa peal . </s> </p>
<p> <s> Vabadus ei tee inimest tingimata ideaalseks , ent vabaduseta ei saa ta selleks igatahes . </s> </p>
<p> <s> Kui keegi püüdlikult kuulutab oma sõltumatust , siis peab arvama , et ta ei saa niipea lahti oma sõltuvustundest . </s> </p>
<p> <s> Kõhklus on vabaduse vend . </s> </p>
<p> <s> Hirm jälitab sind , kui põgened . </s> <s> Sellest saab vabaneda , kui jääd paigale . </s> </p>
<p> <s> Ei ole vaba see , kes on pingul vabaduse pärast . </s> </p>
<p> <s> Vabadus on olek ilma mure , kadeduse ja hirmuta . </s> <s> Seda võib olla ka vanglas . </s> </p>
<p> <s> Sageli jäetakse inimene vabadusest ilma austuse ja autasude abil . </s> <s> See on kõige meeldivam ja uinutavam alistamisviis . </s> </p>
<p> <s> Tihti vabanetakse mõnest asjast nii , et seotakse end kõvasti selle külge . </s> </p>
<p> <s> Mida rohkem vabadusastmeid , seda paindlikum on süsteem , seda tugevam on ta välisjõudude vastu . </s> </p>
<p> <s> Kõige paremini täidetakse kohustusi , mis on enesele võetud vabatahtlikult . </s> </p>
<p> <s> Kas see ongi tõeline vabadus , kui kohustus ei tundu kooremana ? </s> </p>
<p> <s> Kui sind millekski sunnitakse , siis selgita enesele , miks sa seda just vabatahtlikult teed . </s> </p>
<p> <s> Selleks , et olla mingile objektile maksimaalselt suunatud , peab ennekõike olema sellest objektist sõltumatu . </s> </p>
<p> <s> Iga tegevus on mingil määral vabanemine ... teistest tegevustest . </s> </p>
<p> <s> Et olla täiesti vaba , tulevat eitada mistahes väärtusi , vabadust sealhulgas . </s> </p>
<p> <s> Vaba ollakse tihti just mõne kire , suure soovi vangis olles . </s> </p>
<p> <s> Kas sa oled vaba , kui teed , mida tahad ? </s> <s> Või oled siis hoopis oma tahtmise ori ? </s> </p>
<p> <s> Ori vahest sellepärast ongi ori , et ta fantaasia ei küüni kaugemale kui et isandaks saada . </s> <s> Aga selleks tuleb ju säilitada orjus . </s> </p>
<p> <s> Orja võib tappa . </s> <s> Seepärast on viimne narrus leppida orjusega surmahirmu pärast . </s> </p>
<p> <s> Nälg aitab ära võtta vabadust ja vabadusetu on kaitsetu nälja ees . </s> </p>
<p> <s> Vägivald tundub kasutajale hea ja õiglane olevat , ta nõuab selle tunnustamist ohvriteltki . </s> </p>
<p> <s> Alistumine on vastupanu , mis tingib vägivalda . </s> </p>
<p> <s> Igasugune sallimatus on sallimatus eelkõige vabaduse vastu . </s> </p>
<p> <s> Levinud on arvamus , et vabadus on hea asi , aga ta peaks olema raamides . </s> </p>
<p> <s> Vabadusiha ja võimuahnus on tihti sama püüdluse kaks külge . </s> <s> Seepärast pange tähele , kui räägitakse vabadusest , kas selle all mõeldakse ka vabadust teistele . </s> </p>
<p> <s> Sa ei saa vabaks , kui sa ei tunnista teiste vabadust . </s> </p>
<p> <s> Anname sulle täiesti vabad käed neid mitte kasutada . </s> </p>
<p> <s> Liikumisvabadus on see , kui on palju ruumi ja sa võid seismise kohta valida . </s> </p>
<p> <s> Armastus tähendab sidumist , seepärast kõlab sõna " vabadusearmastaja " kuidagi mõnitavalt . </s> </p>
<p> <s> Vägistamiseks saab nimetada vaid seda sunnitud tegevust , mis sunduseta pakub naudingut . </s> </p>
<p> <s> Lohutamisest vägivallani on kübeke maad . </s> </p>
<p> <s> Mida piiratum on üks seisund , seda hõlpsam on purustada selle tasakaalu . </s> </p>
<p> <s> Pidev sundus muudab inimese nõrgaks . </s> <s> See algab sündimise hetkel ja lõpeb matmisega . </s> </p>
<p> <s> Salatsemine on nõrkade ja tühiste relv . </s> </p>
<p> <s> " Seintel on kõrvad , " ütlevad need , keda inimeste kõrvad kuulata ei taha . </s> </p>
<p> <s> Saladusi tahad teada selleks , et oleks vähem tarvis teada avalikke asju . </s> </p>
<p> <s> Ei pea varjama asju , mida tehakse inimkonna hüvanguks . </s> </p>
<p> <s> Vahel salastatakse ka valet , et anda talle sellega tõe maine . </s> </p>
<p> <s> Salajane tundub ikka olevat väärtuslik teave . </s> <s> See ongi põhjus , miks teda avalikuks teha . </s> </p>
<p> <s> Kui sulle räägitakse saladust , millest tunned siis ära , et tegemist on tõepoolest saladusega ? </s> <s> Sellest , et ka rääkija ise ei tea seda . </s> </p>
<p> <s> Saladus usalda ainult sellele , kel sinu saladusega midagi peale pole hakata . </s> </p>
<p> <s> Nagu lähedased sugulased kunagi on Saladus ja Vaikimine omavahel alatasa konfliktis . </s> </p>
<p> <s> Saladuse valdajaks saamine on võlu asendamine vaevaga . </s> </p>
<p> <s> Ära tungi inimese sisemusse , seal esinevad lõhed võivad ohustada sinu jalutuskäiku . </s> </p>
<p> <s> Kui uurid inimest mikroskoobiga , siis vaevalt sattub vaatevälja kõige olulisem . </s> </p>
<p> <s> Kui räägid mõnest inimesest väga halvasti , siis peab arvama , et sa ei tunne teda . </s> </p>
<p> <s> Inimestevahelised suhted on enamasti inimese siseasi . </s> </p>
<p> <s> Et inimest läbi näha , peab too viibima eriolukorras . </s> <s> Et teda mõista , pead eriolukorras viibima ka sina ise . </s> </p>
<p> <s> Kui tabad end sellelt , et imetled inimest mingil hetkel , siis tea , et see on tema eneseavamise siiras hetk . </s> </p>
<p> <s> Oska nautida seda , mida sulle ohverdatakse , siis oled meelepärane ohverdajale . </s> <s> Ohvrit ennast aga ei rõõmusta isegi see , kui võtad ta vastumeelselt vastu . </s> </p>
<p> <s> Kui kisud oma hinge alasti , ole valmis selleks , et leidub lapsemeelne , kes su alastioleku teistele teatavaks teeb . </s> </p>
<p> <s> Mida rohkem sa mind tunned , seda rohkem oled sa mina ise . </s> </p>
<p> <s> Mina soovin sulle head , aga sina pead laskma sel enesele meeldida . </s> </p>
<p> <s> Kui ütled , et sa oled tegelikult mina , siis luba mul otsida uus koht , kusagil kaugemal . </s> </p>
<p> <s> " Pühendan sulle oma lõbu . " </s> </p>
<p> <s> Ta naeratas mu ära . </s> </p>
<p> <s> Kes näeb , seda nähakse . </s> </p>
<p> <s> Tagaajamisel on põgeneja juht . </s> </p>
<p> <s> Tihti jälitame inimest seni , kuni avame temas inimliku – ja selle abil üritamegi teda kägistada . </s> </p>
<p> <s> Ära mõju , kui sa ei taha mõju alla sattuda . </s> </p>
<p> <s> Kui sa ei soovi võimu kellegi üle , on võimatu kellelgi saavutada võimu sinu üle . </s> </p>
<p> <s> Kui sa ärgitad teist inimest oma hinge puistama , küsi endalt , kas sind tõepoolest huvitab tema tragöödia või tahad selle hoopis komöödiaks ümber teha . </s> </p>
<p> <s> Ära süüdista oma ohvrit selles , et sa ta ellu jätsid . </s> </p>
<p> <s> Igal asjal on mitu külge : kui teine kipub su elu kallale , siis kindlasti ei taha ta sind solvata . </s> </p>
<p> <s> Peab olema parasjagu rikutud , et mõelda ligimese rikutusele . </s> </p>
<p> <s> Su käsi käib hästi , kui rõõmustad teiste hea käekäigu üle . </s> </p>
<p> <s> Kurja kiitus on kõige rängem laitus , mida keegi võib pälvida . </s> </p>
<p> <s> Ka laim on tähelepanuavaldus . </s> </p>
<p> <s> Järjekindlalt ausaid inimesi ei suudaks ka kõige targemad ja vapramad taluda . </s> </p>
<p> <s> Pettutakse mitte niivõrd teistes inimeses kuivõrd oma kujutluses temast . </s> </p>
<p> <s> Inimene , kes teab halvasti , milline peaks olema tema ise , teab enamasti hästi , millised peaksid olema teised tema ümber . </s> </p>
<p> <s> Inimene püüab jätta enesest muljet vastavalt oma ideaalile ega arvesta seda , et erinevatel inimestel on ideaalid erinevad . </s> </p>
<p> <s> Teisi mõistab tihti just see , kes ennast ei mõista . </s> </p>
<p> <s> Teise mõtteid võid lugeda vaid juhul , kui suudad oma mõtetest vaba olla . </s> </p>
<p> <s> Kui valgustad teiste tegusid , ei leia enese omi pimedast üles . </s> </p>
<p> <s> Kui sa enda kohta mõnda asja ei tea , küsi teistelt . </s> </p>
<p> <s> Vähe sellest , et tunned teisi . </s> <s> Tunne iseennast teistes . </s> </p>
<p> <s> Et teised tunneksid huvi sinu tegemiste vastu , pead sa olema huvi tundnud teiste tegemiste vastu . </s> </p>
<p> <s> Kergem on uskuda , et sa võid mõnda teist inimest usaldada , kui selles kindel olla , et teine inimene võib sind usaldada . </s> </p>
<p> <s> Kui sa ei taha , et sinus pettutakse , ära räägi enesest midagi . </s> </p>
<p> <s> Enamasti lämmatatakse pisaratega mitte ennast , vaid teisi . </s> </p>
<p> <s> Ennast süüdistad siis , kui oled liiga laisk või saamatu leidmaks süüdlast mujalt . </s> </p>
<p> <s> Inimene on teiste mängu vastu tihti sellepärast , et tahab seda mängu ise mängida . </s> </p>
<p> <s> Teisi takistades takistad ennast – võiksid ju sel ajal midagi muud teha . </s> </p>
<p> <s> Kui raiskad teise aega , raiskad ka enese aega </s> </p>
<p> <s> Teine inimene on sinust kõige kaugemal siis , kui ta on ära eneses . </s> </p>
<p> <s> Iseseisvus on mitte see , et sa ei jäljenda teisi , vaid see , et sa ei pelga seda soovi korral ka teha . </s> </p>
<p> <s> Eriti ebameeldivad on meie puudused siis , kui me märkame neid oma ligimeste juures . </s> </p>
<p> <s> Ka tark inimene räägib endast , tahab ju temagi pakkuda teistele kõige huvitavamat . </s> </p>
<p> <s> Vaimne areng nõuab kahte asja : suhtlemist ja üksiolekut . </s> </p>
<p> <s> Üksindus on tajutav just inimeste keskel olles . </s> </p>
<p> <s> Üksik inimene ei saa olla individualist , seda ollakse ikka karja sees . </s> </p>
<p> <s> Üksindus on ükskõiksete päralt . </s> </p>
<p> <s> Eralduda saab inimestest , aga mitte maailmast , sest seda kanname endas . </s> </p>
<p> <s> Erakluseks ei ole tarvis metsa minna , aeg on õpetanud seda ka inimsummas olema . </s> </p>
<p> <s> Mida rohkem kuuled maailma hääli , seda eraldatum suudad temast olla . </s> </p>
<p> <s> Sa ei ole peidus , kui sind keegi ei otsi . </s> </p>
<p> <s> Kõige kindlam on end peita inimeste hulka – seal on liiga palju võimalusi sind leida . </s> </p>
<p> <s> Ta sulgus isegi endasse nii , et kõik seda näeksid . </s> </p>
<p> <s> Pärast üksildase surma leiti tema päitsest terve hulk sõpru . </s> </p>
<p> <s> Inimene , kes kuulub kõigile , on enamasti üksildane . </s> </p>
<p> <s> Aine , mis kaua liigub iseeneses , võib muutuda mürgiks . </s> <s> Inimene , kes kaua on üksinda , võib muutuda ohtlikuks teistele . </s> </p>
<p> <s> Sa pole ainus eksija maailmas . </s> <s> Andku see teadmine sulle jõudu tunnistada oma vigu . </s> </p>
<p> <s> Suhtlemine koosneb rohkem ütlemata kui öeldud lausetest . </s> </p>
<p> <s> Inimsuhteid saaks mõõta , kui saaks mõõta nende ühise mõjuvälja suurusi . </s> </p>
<p> <s> Tee teisele seda , mida tahad , et teine sinule teeks – aga ära jää seda kohe ootama . </s> </p>
<p> <s> Head nõu andma on kõige aldimad need , kes arvavad end ise seda vajavat . </s> </p>
<p> <s> Abista ligimest ka siis , kui sa ei ole selleks võimeline . </s> </p>
<p> <s> Tõeline sõber abistab sind ka juhul , kui see on sulle vastumeelt . </s> </p>
<p> <s> Abimeeste puudust pole inimene kunagi tundnud , ainult nad pole iial lähedal , kui abi tarvis . </s> </p>
<p> <s> Inimest , keda kasutad , arvad tundvat . </s> </p>
<p> <s> Et pakkuda inimesele lootust , lähtu nendest lootustest , mis tal on juba olemas . </s> </p>
<p> <s> Kui sulle liiga palju lubatakse , siis ei taha sa enam midagi saada . </s> </p>
<p> <s> Kui sa kedagi ülistad , siis ei tähenda see veel , et sa teda enesega võrdseks pead . </s> </p>
<p> <s> Arvamus , et sinu arvamus on kõrgem ja keerulisem , võib sigineda sellest , et sa oled heaks kiitnud arvamuse , mida pead madalamaks ja lihtsamaks . </s> </p>
<p> <s> Viisakus on sisemise üleoleku väljendus . </s> </p>
<p> <s> Küllaldane suhtlemine vabastab inimese metsikusest , mis sünnib alati ühekülgsusest . </s> </p>
<p> <s> Kuidas saad armastada ligimest , kui põlgad maailma tühisust ? </s> </p>
<p> <s> Küla räägib kõige rohkem sellest mehest , kes küla rääkimisest kõige vähem hoolib . </s> </p>
<p> <s> Tuntud inimestest räägitakse halba selleks , et näidata : neid tuntakse . </s> </p>
<p> <s> Me poeme peitu suurde linna lootuses , et seal leidub vähemasti paar inimest , kes meid üles leiavad . </s> </p>
<p> <s> Raske olukord on topelt-raske seetõttu , et sul tuleb jagu saada ka ligimeste kaastundest , etteheidetest ja kahjurõõmust . </s> </p>
<p> <s> Ebasiiraste seltskonnas on eriline nauding esineda siiralt . </s> </p>
<p> <s> Seltskonnaelu on ikka pisut liiderdamine : annad võõrastele tahtmistele järele – või jääd igavesti neitsiks . </s> </p>
<p> <s> Mida suurem on seltskond , seda sallimatum on ta erakordse suhtes ja seda enam meeldib talle keskpärasus . </s> </p>
<p> <s> Sa ihaldad olla seltskonnas , et seal sulguda endasse . </s> </p>
<p> <s> Jooksed seltskonnast seltskonda , et õppida üksindust . </s> </p>
<p> <s> Loodus sunnib meid ületama ennast , seltskond seltskonda . </s> </p>
<p> <s> Seltskonna tarvidus teadmiste järele võrdub tema tarvidusega teadmatuse järele . </s> </p>
<p> <s> Ansamblimäng on nõrgim külg elu näitemängus . </s> </p>
<p> <s> Parim vahend kiituse vastu on järelemõtlemine , kas sa oled selle kiituse ära teeninud . </s> </p>
<p> <s> Kõike , mida teed , teed kõigile . </s> <s> Aga ära oota , et kõik seda tähele paneksid . </s> </p>
<p> <s> Üleoleku saavutad vaid juhul , kui pead kõiki enesega võrdseks . </s> </p>
<p> <s> Ära kuuluta halba siis , kui kõik seda isegi teavad . </s> </p>
<p> <s> Kui sinu sees on see , mis on kõikide sees , siis oled sa ju nagu osa kõigist – kuidas võiksid nende vastu vaenulik olla ? </s> </p>
<p> <s> Üks kõigi eest läheb sagedamini kui me arvame , aga kõik ühe eest ei taha kuidagi minna . </s> </p>
<p> <s> Üksmeel väljendab sageli ükskõiksust . </s> </p>
<p> <s> Kui neid inimesi köiega puntrasse seoti , öeldi , et ühenduses on jõud . </s> </p>
<p> <s> Rahvustunde suurus seisab selles , et see ühendab meid ka oma rahva kõige nigelamate esindajatega . </s> </p>
<p> <s> Et ühineda , tasub olla erinev . </s> </p>
<p> <s> Täiusliku kooselu tagavad sisemised pinged . </s> </p>
<p> <s> Surm ei katkesta suhteid inimeste vahel . </s> </p>
<p> <s> Mitte sõprus , vaid välised kurjad jõud on süüdi selles , et head tehes sõpradele teed sageli halba endale . </s> </p>
<p> <s> Peaks olema nii , et mida parem sõber , seda vähem tahad temast teada . </s> </p>
<p> <s> Kui sa mõnda inimest suudad mõista , võib sul tekkida lootus , et leidub keegi , kes suudab mõista sind . </s> </p>
<p> <s> Leidub inimesi , keda armastavad ta vaenlased ja vihkavad sõbrad . </s> </p>
<p> <s> Kindlaim viis endale vaenlast soetada on jätta tähelepanuta teise lohutus , heategu või õpetus . </s> </p>
<p> <s> Naabri elujõud hoiab sindki hädade eest mitte sellepärast , et ta sinust hoolib , vaid sellepärast , et ta vajab sinu elujõudu ühise jõuvälja loomiseks . </s> </p>
<p> <s> Et teineteist mitte mõista , on vajalikud ühised mõisted , mida pisut erinevalt mõistetakse . </s> <s> Täiesti võõraste vahel mittemõistmine probleemiks ei kujune . </s> </p>
<p> <s> Konfliktid on välditavad , kui väldid mõistete jäika määratletust . </s> </p>
<p> <s> Enne uuri , mismoodi su vaidluspartner mõtleb , ümber jõuad teda alati lükata . </s> </p>
<p> <s> Tihti uurime teise vaateid vaid piirini , kus arvame leidvat esimese eksituse või vastuolu nendes . </s> </p>
<p> <s> Kui saame kellestki aru , ei tähenda see veel , et me teda mõistame . </s> </p>
<p> <s> Rohkem kui midagi muud teeseldakse vastastikkust arusaamist . </s> </p>
<p> <s> Arusaamatus inimeste vahel näitab enamasti nende maailmade erinevust . </s> </p>
<p> <s> Kõige innukamat arutlust tekitavad ikka asjad , mille üle ei ole mõtet arutleda . </s> </p>
<p> <s> Tihti annad hinnanguid teise mehe vaadetele , ilma et nende kõrvale asetaksid oma enese vaateid samades asjades . </s> </p>
<p> <s> Arutlusest tunned mõnu vaid siis , kui sa ei taotle , et kaasvestleja tingimata sinu seisukohtadele asuks . </s> </p>
<p> <s> Teise jutust kuuled seda , mis sinu sees kaasa heliseb . </s> </p>
<p> <s> Vaidle vastu , kuni ümber veendud . </s> </p>
<p> <s> Suurim viisakus kõnes on selle arusaadavus . </s> <s> Kurjast on juba kontrollimine , kas kõne tõepoolest kohale jõudis . </s> </p>
<p> <s> Ära nõua kõikemõistmist sellelt , kes vähemalt midagi mõistab . </s> </p>
<p> <s> Üksteisest on võimalik aru saada tänu sellele , et iga kõne all olev asi esineb mitmuses ning igas peas on erinev kujutlus sellest . </s> </p>
<p> <s> Hämmeldunud saad olla vaid siis , kui oled millestki aru saanud . </s> </p>
<p> <s> Ta vastab su küsimustele mitte lootuses , et sa aru saad , vaid et ta häälekõla rahustaks sind . </s> </p>
<p> <s> Arusaamine sellest , et sind püütkse veenda , ei takista veendumast . </s> </p>
<p> <s> Mida mugavamal toolil sa istud , seda ebamugavam on sul mõista teise mehe seisukohta . </s> </p>
<p> <s> Rääkida õigust sellele , kes sulle ainult valetab , on kuritegu enese vastu . </s> </p>
<p> <s> Kui oled teisele inimesele jumalaks , siis too aeg-ajalt ohver : ole talle inimeseks . </s> </p>
<p> <s> Kui inimesel on midagi ütelda enesele , on tal ütelda ka teistele . </s> </p>
<p> <s> Kui sa üldse ei kahtle , siis vaevalt on sul ütelda midagi kindlat inimestele . </s> </p>
<p> <s> Räägi inimesega olulisest , otsekui oleksid need su viimased sõnad temale . </s> </p>
<p> <s> Kahe inimese rajad lõikuvad tihti , harva paneb teine neist seda tähele , haruharva mõlemad . </s> </p>
<p> <s> Kui kaks inimest leiavad mingil hetkel , et nad on erinevad , siis arvavad nad tagantjärele , et on alati erinevad olnud . </s> </p>
<p> <s> Kui otsid pääsu teises inimeses , pead arvestama võimalust , et tema otsib seda kolmandas . </s> </p>
<p> <s> Parem on olla üksinda koos sinuga kui koos sinuga üksinda . </s> </p>
<p> <s> Kahekesi üksiolek on rõhutatud teistsuguste võimaluste näilisusest . </s> </p>
<p> <s> Armastusest rääkida on mõttekas kahekesi olles . </s> </p>
<p> <s> Vaid piisavalt kaugel olles võid saada lähedaseks . </s> </p>
<p> <s> Armastatu kaotad sellepärast , et leiad teda kõikjalt . </s> </p>
<p> <s> Nauditakse unustuseni – unustades ka armastuse nauditava vastu . </s> </p>
<p> <s> Kalal vedas , ta sai just sinu õnge suhu . </s> </p>
<p> <s> Tema alistumine avaldus agressioonina . </s> </p>
<p> <s> Soove võivad lugeda su silmist mitte üksi need , kes neid rahuldada tahavad . </s> </p>
<p> <s> Kui ma sind armastan , ei saa ma näha su ülevust , ammugi sind karta . </s> </p>
<p> <s> " Ma mõtlen alati sinule , aga ei oska sind ära tunda " – see on usu tee . </s> </p>
<p> <s> Sa oled mu ainus tõeline armastus , sest kõik see , mis on minevikku vajunud , ei saa olla tõeline . </s> </p>
<p> <s> Armastus on iga hetk uudne , on minek tundmatusse , inimesele aga on armas kõik see , mis on harjumuspärane . </s> </p>
<p> <s> Armastus on korduv unenägu . </s> </p>
<p> <s> Mõlemasugulisus on iseloomulik väheliikuvatele parasiitidele . </s> <s> Kas on oluline välja selgitada , kumb kumba põhjustab ? </s> </p>
<p> <s> Armastus on üldine tunne , liig kitsas objekt piirab teda ning teeb ebatõeliseks . </s> </p>
<p> <s> Armastus on igale vajalik . </s> <s> Kes ei suuda armastada ligimest , püüab armastada kaugmest . </s> <s> Viimast liiki armastust kipub maailmas olema üha rohkem . </s> <s> Kaugmese armastamine sünnitab hoolimatust ligimese vastu . </s> </p>
<p> <s> Parim näide niiöelda subjektiivse ja objektiivse idealismi harmoonilisest koostoimest on armastus . </s> </p>
<p> <s> Inimene on loodus – järelikult on ta väärt armastust . </s> </p>
<p> <s> Armastus on fantastilisim inimtunnetest , ta rakendab kujutlusvõimet maksimaalselt . </s> </p>
<p> <s> Armasta inimest , mitte objekti , mis allub su mõjudele ! </s> </p>
<p> <s> Kes ihkab võitlust , sellele peab armastus olema tundmatu või peab ta mõnes konkreetses armastusloos väga pettunud olema . </s> </p>
<p> <s> Tarkus ilma armastuseta võib osutuda purustavaks jõuks . </s> </p>
<p> <s> Kes meist võiks saada täiuslikuks ; püüdkem saada täielikuks : ärgem salakem eneses midagi maha . </s> <s> See on vahest võimalik armastuses . </s> </p>
<p> <s> Iga tunne , ka negatiivne , võib jõuda täiuse õndsuseni . </s> </p>
<p> <s> Armastus on siis üllas , kui mõlemad armunud püüavad saada selleks jumaluseks , kellena kumbki teist näeb . </s> </p>
<p> <s> Flirt nagu muudki inimsuhtlemise kerged kunstid nõuab pealtvaatajaid . </s> </p>
<p> <s> Ei leidu kunsti , mida kaunistaks diletantism , ent " armastuse professionaal " kõlab siiski kahtlaselt . </s> </p>
<p> <s> Kui sul on keha , on tülikas flirtida kehatuga . </s> </p>
<p> <s> Sageli põlgame oma ihade objekti – ja mitte objekti , vaid oma ihaluse pärast . </s> </p>
<p> <s> Ära nõua elamusi teistelt . </s> <s> Kui sa ise ei suuda süttida , ei saa sind keegi aidata . </s> </p>
<p> <s> Armastus on pigem laenamine kui andmine , sest ikka tahetakse seda jälle tagasi saada . </s> </p>
<p> <s> Armastab mitte see , kes ei näe , vaid see , kes näeb ja ei anna hinnangut . </s> </p>
<p> <s> Ka kõige vägevam armastus ei suuda su mõtteid pidevalt enese küljes hoida , aga ta suudab su ülejäänud mõtted tühiseks teha . </s> </p>
<p> <s> Kirge saad eitada siis , kui oled seda tundnud ja ei suuda seda taas läbi elada . </s> </p>
<p> <s> Kui armastuse suurust üritatakse mõõta , siis küllap on tegemist mingi muu tundega . </s> </p>
<p> <s> Vastastikune armastus on pidevalt muutuv tasakaal . </s> </p>
<p> <s> Need , kes ohkavad : " Millega lõpeb see armastus ! " ei ohka ju : " Millega lõpeb see elu ! " </s> </p>
<p> <s> Kes pole õitsenud , see ei närbu . </s> </p>
<p> <s> Armastuse kestvus oleneb põhiliselt määrangust . </s> <s> Seda tunnet on näiteks võimalik ka nii määratleda , et saad kestvuseks neli minutit või mõne sekundi . </s> </p>
<p> <s> Kange soov olla truu võib teinekord saada kõrvalhüppe põhjuseks . </s> </p>
<p> <s> Seebimullid on lõpuni huvitavad . </s> <s> Nad lõhkevad enne , kui sa jõuad neist tüdineda . </s> </p>
<p> <s> Me imetleme patuseid , kuid armastame süütuid . </s> <s> Võib küsida , kumb tunne kestab kauem . </s> </p>
<p> <s> Mida teame teise inimese tunnetest , sõnad pole ju tema omad ? </s> </p>
<p> <s> Kui püüad välja selgitada oma tundeid , tekitad teistes mulje , et sul neid ei ole . </s> </p>
<p> <s> Mida uskumatum kompliment , seda siiramat tooni see lausumisel nõuab . </s> </p>
<p> <s> Jumaldatut tuleb teenida hämaruses : valges saaks temast reaalsus . </s> </p>
<p> <s> Salapära on see , mis teeb olematud asjad olemasolevatest võimsamaks . </s> </p>
<p> <s> Paljude salapära on eriline selle poolest , et saladus puudub . </s> </p>
<p> <s> Rüütellik suhtumine naisesse on pärit maailmast , kus naisel polnud palju õigusi . </s> <s> Kuid ka kohustusi mitte nii palju kui tänapäeval . </s> </p>
<p> <s> Naine vajab terviklikkust : ta annab ka hinge sellele , kes saab ta keha . </s> </p>
<p> <s> Iga naine vajab tuge , ta on selle nimel valmis toetama meest . </s> </p>
<p> <s> Igas inimeses elab kurat , naise seest pääseb ta vaid kergemini nähtavale . </s> </p>
<p> <s> Meeste langemisest ei räägita sellepärast , et neid on nii kerge kallutada . </s> </p>
<p> <s> Naistekütiks nimetatakse vahel ekslikult seda , keda naistel on kerge küttida . </s> </p>
<p> <s> Naised kiidavad harva oma mehi . </s> <s> Kõige veendunumalt teevad nad seda siis , kui nad teda sinuga petavad . </s> </p>
<p> <s> Iga eksitust tasub püüda heaks teha . </s> <s> Ka seda , kui oled vaid eksikombel meheks või naiseks sündinud . </s> </p>
<p> <s> Naine muutub vananedes vastaspoole suhtes aremaks , mees julgemaks . </s> <s> Ilmselt tuleb see kogemustest , mitte aga võimetest . </s> </p>
<p> <s> Mida arvata naisest , kes mehega kahekesi jäädes hakkab rääkima tarka juttu ? </s> </p>
<p> <s> Naised tahavad , et nende mehed hoiaksid tervet maailma peos ja samas nad tahavad oma meest peos hoida . </s> <s> Nii üritavad naisedki maailma pihku saada . </s> </p>
<p> <s> Ta täitis naisele kogu maailma , sellepärast nõudiski naine temalt kõike , mida maailmast leida võib . </s> </p>
<p> <s> Armastatu olemasolu segab tõelist armastust . </s> <s> Omamise tunne häirib tõelist kuulumist . </s> </p>
<p> <s> Ilu imetlemine saab paheks , kui tõukab sind ilusat omandama . </s> </p>
<p> <s> Inimese ilu koosneb väga paljudest keskpärastest üksikasjadest . </s> </p>
<p> <s> Ilu ja talent on looduse kingitus , nende realiseerimine ühiskondlike suhete näitaja . </s> <s> Inimene ise ei mängi siin just viimast rolli . </s> </p>
<p> <s> Ilu või talenti on võimalik ära raisata odavate meelituste taotlemiseks . </s> <s> Tulemusrikkam on sooritada üks ja suurem tehing . </s> </p>
<p> <s> Et olla ilus , peab asi olema piisavalt tavaline . </s> </p>
<p> <s> Kunst seetõttu ongi kunst , et leiab ilusat inetust . </s> </p>
<p> <s> Kas saab pidada esteetiliseks kunsti , mis kujutab tegelikkust ? </s> </p>
<p> <s> Mõned õpetavad : fantaasia lennaku tegelikkuse kohal nii , et jalad maast lahti ei läheks . </s> </p>
<p> <s> Paljasta vaid seda osa , mis võiks vaatajale huvi pakkuda . </s> </p>
<p> <s> Igas esemes võib peidus olla ilu jumalus ; et seda märgata , peab ta peidus olema ka sinus eneses . </s> </p>
<p> <s> Headus on ilu suhtes hoopis ükskõiksem kui kurjus . </s> </p>
<p> <s> Ka ebatäius vajab täiuslikku esitamist . </s> </p>
<p> <s> Kui saavutad seisundi , et sa ei taju enam oma keha , siis võid end alasti võtta . </s> </p>
<p> <s> Kes luues ei kehastu loodavasse , vaid üksnes vaatleb ennast ja oma tööd , on kas armetu diletant või jumal . </s> </p>
<p> <s> Kunstiloomingu eripäraks on piinlemislõbu . </s> </p>
<p> <s> Kunst on üks kindlamaid sidemeid maailmaga , mis aitab sul maailmast vabaneda . </s> </p>
<p> <s> Ka kunst astub looduse vastu , kuid teeb seda nii õrnatundeliselt , et võib konfliktist hoolimata edasi elada . </s> </p>
<p> <s> Kunst väljendab looja ning tegelikkuse vahel etenduvat draamat . </s> </p>
<p> <s> Loo vaenlase kiuste . </s> <s> Aga veel parem kui sul õnnestub luua sõprade rõõmuks . </s> </p>
<p> <s> Kunst elus on huvitavam kui elu kunstis . </s> </p>
<p> <s> Kunst on egoismist vabanemise püüd . </s> <s> Vahest sellepärast kunstnik ongi luues nii egoistlik . </s> </p>
<p> <s> Kunst peab olema parasjagu mõistatuslik , et mõistatamisele kulutatud energia teeks teda tarvitajale lähedasemaks . </s> </p>
<p> <s> Kunst on liialdamine . </s> </p>
<p> <s> Kunst võib midagi öelda maailma saatuse kohta , kui tal on midagi öelda üksiku inimese saatuse kohta . </s> </p>
<p> <s> Kunsti ülesanne on pidevalt leiutada elumõtet . </s> </p>
<p> <s> Kas kunst on aja märgiks või märgistab aeg end kunsti kaudu ? </s> </p>
<p> <s> Kunstiteosele kulutatud aeg näitab tööd , välgatused temas tunduvad olevat ajatud . </s> </p>
<p> <s> Selleks , et leida ainet , on vaja rahutust ; selleks , et luua , on vaja sisemist rahu ; selleks , et kuulutada , on tarvis jultumust ; selleks , et vastu võtta tunnustust või taluda kirumist , on tarvis üllust . </s> </p>
<p> <s> Looming nõuab suurt jõudu , mis ulatuks teosest aadressaadini ning võidaks tolle vastupanu . </s> </p>
<p> <s> Kunst tekib vaid siis , kui looja ei hooli sellest , kas ikka on tegemist kunstiga . </s> </p>
<p> <s> Kunsti ei saa teha hetkel , mil sa eneselt küsid : milleks ma seda teen ? </s> </p>
<p> <s> Anne otsivat enesele ise väljapääsu . </s> <s> Aga kui sa ta liiga vara ära tunned , hakkad kasututama enne , kui väljapääs on leitud . </s> </p>
<p> <s> Pole teist nii moealdist daami kui Muusa . </s> </p>
<p> <s> Viimistleja ning parandaja usub järjepidevust ja ühtsust ega omista tähendust hetke kordumatusele . </s> </p>
<p> <s> Looja õpib töö käigus . </s> <s> Ta on kõige oskuslikum ja teadlikum hetkel , kui töö valmis saab . </s> <s> Sama töö uuesti tehes vaevalt parem saaks , kuna jääks ära tegemise ja õppimise ühine pinge . </s> </p>
<p> <s> Inimene avaldab end kunstis , et ennast selle taha varjata . </s> <s> Nii ta avalikuks saabki . </s> </p>
<p> <s> Kunstis käib võitlus kunstniku mina ja väljaspool asuva maailma vahel . </s> <s> Õnn on vahelduv , üksi anne ei määra seda , kumb peale jääb . </s> </p>
<p> <s> Iga inimese unistuseks on kujundada teisi inimesi . </s> <s> Kunstnikud on ainsad , kes kujundavad ennast – ja küllap ainsad , kellel seetõttu õnnestub pisut ka teisi kujundada . </s> </p>
<p> <s> Tulevik näeb vahest paremini neid kunstnikke , kes end ise tulevikus halvemini näevad . </s> </p>
<p> <s> Kunstis on materiaalne areng ilmne : tulevikumaalijad elavad olevikumaalijatest jõukamalt . </s> </p>
<p> <s> Ainult halb kunst areneb kindlas suunas . </s> </p>
<p> <s> Mitmed kultuuritegelased on mäendusliku kallakuga : nad rikastavad kultuuri mitte oma teostega , vaid selle vabastamisega ballastist . </s> </p>
<p> <s> Loomingu takistamine varjab suure osa loojate saamatusest . </s> </p>
<p> <s> Suur kunstnik ei õpeta teisi kunsti tegema , ta püüab ise õppida teistelt . </s> </p>
<p> <s> Suurendage žüriid , kui soovite , et auhindu saaks ainult keskpärasus . </s> </p>
<p> <s> Kuna kunsti hetk on jumalik , siis ei pruugi iga järgmine hetk eelmisest täiuslikum olla . </s> </p>
<p> <s> Kunst on nähtus , milles järgnev ei ületa eelnenut . </s> <s> Ka ühe kunstniku biograafias tingimata mitte . </s> <s> Mistahes tundehetk inimese elus võib olla täiuslik . </s> </p>
<p> <s> Ülbe arvamus , nagu oleksime paremad või täiuslikumad oma eelkäijatest , sünnitabki kunstis uudsuse tagaajamise ning eeskujude põlastamise . </s> </p>
<p> <s> Jäljendada saab vormi , mitte sisu . </s> </p>
<p> <s> Jäljendatakse siis , kui puudub elamus . </s> <s> Kes on harjunud jäljendama , ei hooligi elamuseni jõudmisest . </s> </p>
<p> <s> Kunsti asi ei ole seletada elu , aga ta teeb tihti nägu , nagu juhiks ta inimest elu seletamise teel . </s> </p>
<p> <s> Võibolla räägitakse sellepärast : " Kunst peegeldab elu " , et just elu püüab ikka – enamasti edutult – jäljendada kunstis kujutatut . </s> </p>
<p> <s> Häbitud teosed peegeldavad maailma häbitust . </s> </p>
<p> <s> Kunst on tegelikkuse kõverpeegel . </s> </p>
<p> <s> Kui kunst on peegeldamine , kannab ta järelikult elu sügavuse peegli tasapinnale . </s> </p>
<p> <s> Hea inimene püüab olla tõsimeelne , huumor on kurjade päralt . </s> </p>
<p> <s> Naer solvab ja lepitab . </s> </p>
<p> <s> Naerda on võimalik vaid tõsise asja üle . </s> </p>
<p> <s> Liiga tõsine mõte on ikka pisut naeruväärne . </s> <s> Tänu sellele me ehk elamegi veel . </s> </p>
<p> <s> Asja naeruväärsus sõltub rohkem naerjast kui asjast enesest . </s> </p>
<p> <s> Asi on naljakas just selle poolest , et seal ei olnud midagi naljakat . </s> </p>
<p> <s> Mäng on hea vahend viha vastu , tõsidus veel parem . </s> </p>
<p> <s> Igas naljas on kübeke tõde , aga kui palju on seal valet ! </s> </p>
<p> <s> Ka pilkel on traditsioon , kuigi ta näiliselt tegeleb aiva uuega . </s> </p>
<p> <s> Kontekstis võib ka banaalsus olla vaimukas . </s> </p>
<p> <s> Nali on alati kohalik . </s> </p>
<p> <s> Erakordseid sündmusi vajab andetus , sügav natuur leiab erakordset ka tavalises . </s> </p>
<p> <s> Positiivne kangelane pole muud kui antud hetkel kehtiv norm . </s> </p>
<p> <s> Tänapäeva kunsti üks põhiteemasid : inimesel on vastik elada keskkonnas , mille ta enesele ise on loonud . </s> </p>
<p> <s> Selleks , et oleks võimalik improviseerida , on vajalik suur hulk nii loojatele kui tarbijatele tuttavaid traditsioonilisi elemente . </s> </p>
<p> <s> Maalides saabub hetk , mil jõuad äratundmisele , et maalitavat objekti ei ole olemas . </s> </p>
<p> <s> Näidendile elad kaasa rohkem kui elule , sest ta on sulle ohutum . </s> <s> Elu näitemängust püüad end tihti välja lülitada . </s> </p>
<p> <s> Ainus , kes näidendile truuks jäi , oli suflöör . </s> </p>
<p> <s> Teatrist : kas suflöör võib samal ajal olla ka valgustaja ? </s> </p>
<p> <s> Idealistlik reegel näitekunstist : selleks , et kehastuda , tuleb enne hingestuda . </s> </p>
<p> <s> Kui teater peab olema sama mis elu , milleks ta siis veel teater peab olema ? </s> </p>
<p> <s> Looduse näitemäng on huvitav ja võimalusterohke sellepärast , et näitlejad ja pealtvaatajad sulavad ühte . </s> </p>
<p> <s> Looming on teelolek . </s> <s> Kui üks lause on kirja pandud , on see juba läbitud etapp ning mineja muutunud , uute lausete juurde asunud . </s> <s> Vahel tuleb ta vana juurde tagasi , imestab tuntut kohates ega mõtle sellele , et lause on tegelikult saanud tema jaoks uue sisu . </s> </p>
<p> <s> Raske on luua , kui sa tead liiga täpselt , kuidas seda teha . </s> </p>
<p> <s> Et midagi ebaloogilist luua , on loogikast üksi vähe , ka fakte on tarvis . </s> </p>
<p> <s> Tegelikkuse kujutamisel on kõige tähtsam see , kuidas seda tehakse . </s> <s> Tegelikkust tegelikult kujutada pole nagunii võimalik . </s> </p>
<p> <s> Kui kirjutati hanesulega , liikus mõte vahest aeglasemalt ja oli viimistletum . </s> <s> Mis saab kirjandusest siis , kui pärast diktofoni rääkimise perioodi saabub mõttesasi otsese fikseerimise ajastu ? </s> </p>
<p> <s> Kui kirjanik liialt loodab tuleviku peale , siis vaadaku ta kord tähelepanelikult , mida on teinud kirjandusteadlased tema eelkäijatega . </s> </p>
<p> <s> Sellel , kes viitsib oma teose raiuda kivvi , peab olema suur usk tulevikku ja tuleviku lugejasse . </s> </p>
<p> <s> Autor võib tunda oma teoseid , kuid ta ei kõlba nende seletajaks . </s> </p>
<p> <s> " Väga paljud ei mõista teie teoseid . </s> <s> Kellele te neid kirjutate ? " </s> </p>
<p> <s> " Nendele , kes mõistavad . " </s> </p>
<p> <s> Kirjanikul ei ole õigust kutsuda lugejat sinna , kuhu ta ise minna ei julge . </s> </p>
<p> <s> Dokumentaalsus kirjanduses on eriti vale , sest pretendeerib tõele . </s> </p>
<p> <s> Mida tõepärasem näeb välja romaanis kujutatu , seda osavamini on sellesse peidetud vale . </s> </p>
<p> <s> Tühine tekst koosneb suurtest sõnadest . </s> </p>
<p> <s> Võimalus oma mõtteid üleskirjutamise teel " igavikustada " paneb vohama ajutise , juhusliku , rumala . </s> </p>
<p> <s> Raamatud valgustavad meid ka siis , kui nad põlevad tuleriidal . </s> </p>
<p> <s> Kas saab olla lõpetatud romaani , kui ka elu ise pooleli jääb ? </s> </p>
<p> <s> Ükski romaan ei ela üle aegade , parimal juhul võib ta lugeja jaoks pärast pikka varjusurma uuesti elama hakata . </s> </p>
<p> <s> Võõraste teoste jäljendamiseks on eeldusi neil , kes on jäljendanud ka elu . </s> </p>
<p> <s> Õigekirjutus on alati arvanud , et poeesia on tema teenistuses . </s> </p>
<p> <s> Kas pole tõeline luule just see , mis hajub jälgi jätmata ? </s> </p>
<p> <s> Lapseeast hauani räägitakse ja usutakse samu muinasjutte , ainult eri eluetappidel nimetatakse neid erinevalt . </s> </p>
<p> <s> Rahvaluule konkursi auhind anti Ajale puhastustöö eest . </s> </p>
<p> <s> Muinasjuttude " kord ennemuiste " tähendab jutustamise hetke , kõige üürikesemat olevikku . </s> </p>
<p> <s> Küsimärgid raamatu leheveergudel on mälestusmärgiks küsija asjatundmatusele . </s> </p>
<p> <s> Kerge on kindlaks teha , millist teost sinu vastasistuja loeb , hoopis raskem , mida ta sellest välja loeb . </s> </p>
<p> <s> Võimed avalduvad vaid nende proovimise kaudu . </s> </p>
<p> <s> Mida parem reproduktsioon , seda suurem on pettus , sest loob illusiooni , nagu võiks ta maali peaaegu adekvaatselt asendada . </s> <s> Kas pole sama lugu ka ilukirjanduse tõlgetega ? </s> </p>
<p> <s> Mõtet on tõlkes ikka võimalik edasi anda , hoopis raskem on edasi anda kirjandusele nii iseloomulikku mõttetust . </s> </p>
<p> <s> Kuna eneseteostuse püüe on isiksuse omadus , leidub igal ajal ja igas paigas kirjanikke . </s> <s> Tõlkimine teistest keeltest aga eeldab rahvuskultuuri olemasolu . </s> </p>
<p> <s> See , et teost arvustati , ei tähenda veel , et teda on tähele pandud . </s> </p>
<p> <s> Kriitik püüdis lugejale arusaadavaks teha , et kritiseeritavast loost ei ole võimalik aru saada . </s> </p>
<p> <s> See , et lool puudub must-valge skeem , võtab mõnel mehel pea kirjuks . </s> </p>
<p> <s> Kriitiku loogika : autor kirjutab nii omanäoliselt , tal peab kindlasti olema mõni eeskuju ! </s> </p>
<p> <s> Kas tõesti on tegelikkusest põgenejad nii rumalad , et loodavad leida midagi väljaspool tegelikkust ? </s> <s> Või on rumalad hoopis need , kes teisi selles süüdistavad ? </s> </p>
<p> <s> Kõigist loojaist halvimas olukorras on Jumal , tal puudus arvustaja , imetlejadki tekkisid alles hiljem . </s> </p>
<p> <s> Kritiseerida on mõtet vaid asja , mille heast käekäigust oled huvitatud . </s> </p>
<p> <s> Ära kaitse end kriitika vastu , sellega annad kritiseerijale õiguse . </s> </p>
<p> <s> Tõeline erapooletus saab olla vaid siis , kui me asjast midagi ei tea . </s> </p>
<p> <s> Pole võimalik teada nii , et sa ei kahtle oma teadmistes . </s> <s> Ja pole võimalik kahelda , kui sa ei tea . </s> </p>
<p> <s> Leidub üsna tõenäolisi teadmisi . </s> <s> Neid võib ära tunda ka selle põhjal , et filosoofia ning kunstid kaotavad nende vastu huvi . </s> </p>
<p> <s> Informatsioon ei tee kedagi targaks . </s> <s> Seda võib teha informatsiooni mõistmine . </s> <s> Aga et mõista , peab informatsioon siiski olemas olema . </s> </p>
<p> <s> Igal hetkel , mil me maailmast midagi teada saame , kuulume selle teadmise liikmeskonda . </s> </p>
<p> <s> Teadmine on oaas keset kõrbe , seetõttu ka üleasustatud . </s> </p>
<p> <s> Teadmised otsivad selgust ja sünnitavad segadust . </s> </p>
<p> <s> Teadmine on meelespidamine , seega ka tahteavaldus . </s> </p>
<p> <s> Pea silmas seda , et teadmine purustab maailma neitsilikkuse ! </s> </p>
<p> <s> Võitleja ei tea , teadja ei võitle . </s> <s> Kuhu liigub maailm ? </s> </p>
<p> <s> Kui teadusel ei ole vastust , siis ta ütleb , et sa oled tema käest valesti küsinud . </s> </p>
<p> <s> Teiste usust saad enesele teadmised . </s> <s> Eriti kui usud neisse . </s> </p>
<p> <s> Loovuta mulle oma teadmine , seda kindlamini saab ta sinu omaks ! </s> </p>
<p> <s> Teadmine on kirgastus , midagi rohkemat kui teadmise sisu ja teadmise võimalus . </s> <s> Kui ikka on tõesti teadmine . </s> </p>
<p> <s> Kõige kergem on mõnda asja eitada sellest mitte midagi teades . </s> <s> Iga fakt või selle näivus paneb juba kahtlema . </s> </p>
<p> <s> Teadus on elu õuenarr . </s> <s> Igamees tunneb eri viisi , mis tolle jutus on tõde , mis vale . </s> </p>
<p> <s> Teadus ei ole kaardimoor , ärge küsige temalt asju , mille kohta tal puudub valmis vastus . </s> </p>
<p> <s> Teadus püüab kvaliteetidest luua kvantiteete . </s> </p>
<p> <s> Vanasti kasutasid teadusmehed usumeeste väiteid oma väidete tõestuseks , nüüd on asi vastupidi . </s> <s> Kuigi teaduses leidub nüüdki ammuseid autoriteete , kelle tsitaat on parim tõestus . </s> <s> Kas näitab see jõuvahekordade muutumist ? </s> <s> Kui , siis mis suunas ? </s> <s> Tõeline jõud ei sisaldu ju autoriteetsuses . </s> </p>
<p> <s> Teadus kummutab usu juhul , kui tema sisse usutakse . </s> </p>
<p> <s> Mitte üksi usk , vaid ka teadus püüab leevendada inimlikke kannatusi – ta teeb seda tähelepanu kõrvalejuhtimise teel . </s> </p>
<p> <s> Usutõdede moodustamisel oli suur osa nägemustel , ent kas teaduse tõdedega on olulisel määral teisiti ? </s> </p>
<p> <s> Teadus on enneolematu müütide kogu , kus üksikisiku arvamused , kahtlused ja mõõtmiste juhuslikkus pakutakse objektiivse tõe pähe . </s> <s> Kuigi teatakse , et mõne aasta pärast leiutatakse veelgi objektiivsem tõde . </s> </p>
<p> <s> Teadus on imede vastane . </s> <s> Seda näitab asjaolu , et ta püüab neid seletada . </s> </p>
<p> <s> Teadus ei tegele eesmärkidega , need asuvad tema teadvusest väljaspool . </s> </p>
<p> <s> Mida kindlam on üks loodusseadus , seda kindlam on soov seda ümber lükata . </s> </p>
<p> <s> Maailma uurides otsid vastuseid sinus endas kasvanud küsimustele , nendes aga idanevad aiva uute küsimuste seemned . </s> </p>
<p> <s> Uuringuteks tuleb maailm peatada . </s> <s> Et aga elada maailmas , mida uuringute käigus luuakse , tuleb see taas liikuma lükata . </s> </p>
<p> <s> Leidub küllalt korralikke uurijaid , kes eelkõige loovad enesele objekti , mida uurida . </s> </p>
<p> <s> Mõnes mõttes uuritakse vaid piirideta nähtusi . </s> <s> Või siis ongi uuring vaid piiride määramine . </s> <s> Indiviid muutub iga tund , tal on liiga palju teadaolevaid piire , seepärast ei võetagi kordumatu indiviidi uurimist tõsiselt . </s> </p>
<p> <s> Inimene on kahtlemata kõige tülikam uurimisobjekt mitte sellepärast , et ta on keeruliselt organiseeritud loodus või et ta osaleb keerulistes sotsiaalsetes suhetes , vaid sellepärast , et uurib teda inimene , ja enda puhul on raske uskuda oma teaduslikke lihtsustusi . </s> </p>
<p> <s> Liig pingeline uuring tapab objekti . </s> </p>
<p> <s> Isegi taevakehi tuleb kujutleda endast pisemaks , et inimene neid uurida saaks . </s> </p>
<p> <s> Kuidas olla haaratud probleemist , mis sinuni ei ulatu ? </s> </p>
<p> <s> Inimene uurib palju sarnaseid objekte läbi selleks , et rahuneda veendumuses : need on tõepoolest sarnased . </s> </p>
<p> <s> Kõige viljakamaks osutub uurimus ikka siis , kui tulemus on ette teada . </s> </p>
<p> <s> Mida kiiremini saad kätte loodetud tulemuse , seda enam kahtle oma tõestuskäigus . </s> </p>
<p> <s> Mõnda teooriat ei suudeta omandada tema keerukuse , mõnda tema primitiivsuse pärast . </s> </p>
<p> <s> Teaduse valgus hävitab teaduse pimedust – pimeduse muude liikide suhtes on ta erapooletu . </s> </p>
<p> <s> Ka teadust hurjuatatakse vaid selle eest , et ta lubab rohkem , kui suudab täita . </s> </p>
<p> <s> Väidetakse , et võõrsõna tuleb ümber jutustada mitme omasõna abil , ent kui võõrsõnadest kubisev teaduslik artikkel ümber kirjutada omakeelseks , lüheneb see mitmekordselt . </s> </p>
<p> <s> Kõige paremini sünteesime siis , kui me ei tea , et sünteesime . </s> </p>
<p> <s> Teaduse areng tähendab mitte vaadeldavate objektide või nende vaheliste seoste , vaid vaatlusviiside ja teaduse keele keerukamaks muutumist . </s> </p>
<p> <s> Üks valetamise vorme on tundmatu taandamine tuntule – ehk selgitamine . </s> </p>
<p> <s> Üldine probleem on lahendatav siis , kui see on suudetud jagada nii väikesteks lähteprobleemideks , et nende seades juba sisaldub vastus . </s> </p>
<p> <s> Statistikat tehakse faktide põhjal selleks , et see neid fakte mõjutama hakkaks . </s> </p>
<p> <s> Faktid ja loogika on teadmistes tihtigi vähem tähtsad kui soov ja sellest tulenev tunnetuse suundumus . </s> </p>
<p> <s> Elav olend on alati rikkunud loodusseadusi . </s> <s> Kas selles ehk ongi elava mõte ? </s> </p>
<p> <s> Elu puhul kehtib reegel : mida algelisem , seda keerulisem . </s> <s> Struktuurilt lihtsal ainuraksel tuleb täita kõiki elu keerulisi funktsioone . </s> </p>
<p> <s> Mida keerulisem on organism , seda lihtsam võib olla tema üksikosa . </s> </p>
<p> <s> Lõpmatu käikude arvuga tõestatakse seda , mis ei ole tõestatav . </s> </p>
<p> <s> Matemaatiliste teooriate ligikaudsus on õnnistuseks tegelikkuse nähtuste seletamisel – see ei suuda neid inimmõistusele dogmatiseerida . </s> </p>
<p> <s> Matemaatika on niivõrd korrektne teadus , et tema abil saab tõestada nii õigust kui ka valet . </s> </p>
<p> <s> Matemaatika on lõpmatute nähtuste seletamise püüe lõplike vahenditega . </s> <s> Teadused taotlevad tunnustust matemaatika kaudu , kuigi teavad , et just matemaatika seisab kõige kaugemal tegelikkusest . </s> </p>
<p> <s> Teadus on allutatud majandusseadustele : kuna eksperiment on praegu kallim kui matemaatilise aparatuuri kasutamine , siis tekib ühele füüsikalisele nähtusele mitu pädevat teooriat . </s> </p>
<p> <s> Teooriat on eriti siis tarvis , kui praktika on tõestanud oma elujõuetust . </s> </p>
<p> <s> Teooria on kõrge siis , kui see jääb ideede kogumikuks , millega pole praktilises elus suurt midagi peale hakata . </s> </p>
<p> <s> Kõik teooriad on head seni , kuni neid liiga tõsiselt ei võeta . </s> </p>
<p> <s> Kas teooria saab olla tark , kui temas ei ole sisemist vastuolu ? </s> </p>
<p> <s> Arvamus , mis ei põhine meeldivusel , on teooria . </s> <s> Ent kas leidub teooriat , mis on vaba kasutaotlusest ? </s> </p>
<p> <s> Teooriaid otsivad need , kellel ei ole soove . </s> <s> Iha nõuab praktikat . </s> </p>
<p> <s> Süsteemiga , mille on loonud ratio , ära mõõda irratsionaalset , tal on teine loogika . </s> <s> Kui mõõdad , siis leiadki mõõdetava olevat irratsionaalse . </s> </p>
<p> <s> " Irratsionaalne " on sõimusõna seal , kus ratiol on end raske maksma panna . </s> </p>
<p> <s> Mõistuspärane elu paneb vohama ülemõistuslikud unistused , irratsionaalses keskkonnas valitsevad ratsionaalsed teooriad . </s> </p>
<p> <s> Enamik õpetusi viib tavateadvusest müstikasse järkjärgult . </s> <s> Kõik me peatume poolel teel , igaüks talle veel arusaadaval astmel . </s> <s> Kas päralejõudjaid üldse on olemas ? </s> </p>
<p> <s> Vaimses maailmas pole võimalik midagi salastada , paljudele aga jääb kogu see maailm ise salastatuks . </s> </p>
<p> <s> Mõistmatud asjad tunduvad mõistmatud olevat just sellepärast , et neid mõõdetakse mõistusega . </s> </p>
<p> <s> Mõistuse põhiline hool on ikka seisnud selles , et alla suruda seda , mis on üle mõistuse . </s> </p>
<p> <s> See , mis muinasjutuvestjale on iseenesest mõistetav , tuleb teadlasele kui lapsele ära seletada . </s> </p>
<p> <s> Šarlataanlusel on palju liike , üks auväärsemaid on see , mis ametlikult teaduseks tunnistatud . </s> </p>
<p> <s> Kas ei varitse teadlast , kes eluaeg hoiab kinni ühest ideest , oht , et ihnsus saab tema loomuseks ? </s> </p>
<p> <s> Teadlane , kes kirglikult vaidleb 37 sajandit tagasi Kreetal toimunud inimohverdamise võimaluse vastu , võib olla ükskõikne tänapäevaste massimõrvade suhtes . </s> </p>
<p> <s> Toimetaja lühendas valemeid , tegi need arusaadavamateks ja ladusamini loetavaks . </s> </p>
<p> <s> Teaduse nimel kõnelejaid on hoopis rohkem kui tõelisi teadlasi . </s> <s> Sellepärast viimased eelistavad seda teemat vältida . </s> </p>
<p> <s> Eriti keerulised on asjad , mida pole olemas . </s> </p>
<p> <s> Ka olematut on võimalik näha , aga tavaliselt on oleva vaatamisega küllalt tegemist , nii et olematu järele ei teki vajadust . </s> </p>
<p> <s> Mänguline mõistus võidab ikka asjaliku mõistuse , kuivõrd viimane ei võistle , sest arvab end võitnud olevat . </s> </p>
<p> <s> Kahelda saab vaid asjades , mille olemasolus sa ei kahtle . </s> </p>
<p> <s> Praegu ei ole väga paljusid asju olemas , sest neid ei osata veel seletada . </s> </p>
<p> <s> Inimest , kes teab , mis on tõeline , mis mitte , ei saa tõeliseks pidada . </s> </p>
<p> <s> See , mida pole olemas , on käsitatav vaid valituile . </s> </p>
<p> <s> Ignoreeri seda , mida ei ole olemas . </s> </p>
<p> <s> Täiesti kindel võib olla vaid asjades , mida olemas ei ole . </s> <s> Kõik muu on muutuv ja erinevalt nähtav . </s> </p>
<p> <s> Müstik erineb tavalisest inimesest vaid selle poolest , et ta näeb tunduvalt rohkem asju reaalsena . </s> </p>
<p> <s> Nägemused on igaühel . </s> <s> Enamik pelgab oma nägemusi , vähesed suudavad neid pidada reaalsuseks , üksikud elavad nendes kui reaalsuses , kasutades kõiki selle kujutlusliku maailma atribuute . </s> </p>
<p> <s> Irratsionaalse vastu tuntakse huvi mitte sellepärast , nagu oleks ratsionaalne maailm ammendatud . </s> </p>
<p> <s> Kõik ei ole kõik , kui see on kõik millegi suhtes . </s> </p>
<p> <s> Tegelikkus on nagu suitsuving sinu ümber – kui see vahetevahel hajub , saad selginenud tegelikkusest midagi teada . </s> </p>
<p> <s> Tuntuks kuulutatu on kahtlemata reaalsem kui tundmatuks peetav . </s> </p>
<p> <s> Tegelikkuse abstraktsete kontseptsioonide vältimist kiputakse pidama tegelikkuse enese eitamiseks . </s> </p>
<p> <s> Igal mehel oma tegelikkus . </s> <s> Selle kvaliteet sõltub kirjeldamise osavusest . </s> </p>
<p> <s> Maailmas on palju maailmu . </s> <s> Mis nende avastamisest , kui suudaks nende vahel vahetki teha ! </s> </p>
<p> <s> Kui igaüks tunneks , et maailm on ühtne , siis ta võibolla ka oleks . </s> </p>
<p> <s> Selleks , et näha nähtuste erinevust , eeldatakse , et neis on palju ühist . </s> </p>
<p> <s> Maailma terviklikkust iseloomustavad kõige paremini mõisted " null " , " tühjus " ja " keskmine " . </s> </p>
<p> <s> Kõige täiuslikumalt täidetud õpetused ajaloos on olnud need , mis näevad kõige alguse ja otsana tühjust . </s> </p>
<p> <s> Ükski asi ei saa teada oma algust , kuivõrd teda enne olemas ei olnud . </s> </p>
<p> <s> Kes arendab paljusõnalisi mõttekäike , see vaevalt usub algprintsiibi universaalsusesse ja lihtsusesse . </s> </p>
<p> <s> Mitu paratamatust peab kokku saama , et sünniks juhus ? </s> </p>
<p> <s> Ka pimedus ei ole põhjatu , aga ta suudab luua sellise illusiooni . </s> </p>
<p> <s> Tõeline valik toimub ikka vaid selle hulgast , mis on ammendamatu . </s> </p>
<p> <s> Täpsus on piiratus , kuid piiratus ei pruugi olla täpsus . </s> </p>
<p> <s> Vaid ebatäpsust on võimalik ikka ja uuesti aiva täpsemini määrata . </s> </p>
<p> <s> Me kõik tiirleme arvamuste tantsus , vaevalt leidub nii kõrvalt ja kaugelt vaatajat , kes selles terviklikku balletietendust näeks . </s> </p>
<p> <s> Et nähtust seletada , peaks teadma piire , algust ja lõppu , ent need on enamasti tabamatud . </s> <s> Me teame nähtusest tavaliselt vaid ühte-kahte põhiheli tema paisumise maksimumis . </s> </p>
<p> <s> Nähtus saab üldistavaks , kui ta jõuab oma piirini – sinna , kus ta enam nagu polegi see nähtus . </s> </p>
<p> <s> Üle piiri minek on soovitatav vaid sõjanduses . </s> </p>
<p> <s> Piirid mistahes üleminekutel on märkamatud traataedadest ja tolliformaalsustest hoolimata . </s> </p>
<p> <s> Otsi seda , mis on arusaamatu . </s> <s> Selles võivad sisalduda sinu tunnetuse tulevased mõnud . </s> </p>
<p> <s> Otsija ei ole parim maailma seletaja ; ta näeb ikka seda , mida otsib . </s> </p>
<p> <s> Asjad , mida sa ei mõista , võivad hakata maailmas imepäraselt hõljuma . </s> <s> Iga tavalisemgi sündmus on väärt seda , et temas avastada salapära . </s> </p>
<p> <s> Maailm , mida sa näed , on vaid üks maailmade võimalusi . </s> </p>
<p> <s> Kui hulk inimesi vaatlevad üht asja , näevad nad seda eri punktidest , järelikult vaatavad nad selle asja erinevaid tahke . </s> </p>
<p> <s> Mida lihtsamateks algosadeks lahutad nähtuse , seda paremini õnnestub sul seda nähtust varjata . </s> </p>
<p> <s> Selleks , et maailma kuigivõrd näha , pead esmalt ise seisma jääma ja siis seiskama maailma . </s> </p>
<p> <s> Maailma tõelist eriskummalisust näed siis , kui oled talle avatud , mitte siis , kui arvad , et ta ei vasta sinu ettekujutusele . </s> </p>
<p> <s> See , et maailm on subjektile tunnetatav , on subjektiivne tunnetus . </s> </p>
<p> <s> Maailm , mis näib olevat tunnetamatu , on ometi seda väärt , et teda ikka ja uuesti luua . </s> </p>
<p> <s> Kas saab õpetust , mis väidab , et kõik on näivus , võtta muu kui näivusena ? </s> </p>
<p> <s> Ümbruse uurimine on kõige aegaviitvam ajaviide , ümbruse mittemärkamine säästab hulga aega – kuid mille tarvis ? </s> </p>
<p> <s> Kes vaatleb , see kahtleb , kes näeb , see nõustub . </s> </p>
<p> <s> Mõistus tõrgub tunnetamast lõpmatut , süda ehk suudab seda mahutada . </s> </p>
<p> <s> Vaata kõike nii , nagu näeksid seda esmakordselt , ning mõtle sellele nii , nagu oleks see su viimane mõte ! </s> </p>
<p> <s> Kui oled millestki tõsiselt huvitatud , siis oled huvitatud kõigest . </s> </p>
<p> <s> Vaimu üks geniaalsemaid saadusi on vaimu ja aine vastandlikkuse idee . </s> <s> Ja vahest ka arvamus , et aine ei oleks suutnud seda välja mõelda . </s> </p>
<p> <s> Uskuda tähendab teada enne tajumist . </s> <s> Tegelikkust saab tunnetada vaid vaba vaim . </s> <s> Ent kas on üldse olemas vaimu , kellel ei ole usku ja eelteadmisi ? </s> </p>
<p> <s> Mida rohkem eristad asju , seda suurem on sisekonflikti võimalus . </s> <s> Mida rohkem eristad asjade vahelisi seoseid , seda suuremat seost nendega tunned eneses . </s> </p>
<p> <s> Kogemus on tõelisem , kui ta tuleb kogemata . </s> </p>
<p> <s> Kogetu ei kattu meenutusega temast , ometi on see tema ainus eluvorm . </s> </p>
<p> <s> Ka püsivad väärtused on ebapüsivad , probleem on vaid ajalõigu pikkuses . </s> </p>
<p> <s> Informeeritus võib tuua küll kannatusi ja südamevalu , ent ta pakub ka tunnetuse õnnehetki – ning neid ei saa mõõta kestvusega . </s> </p>
<p> <s> Kui kannad raskust , ära otsi pääsu igaveses liikumises . </s> </p>
<p> <s> Kui sa tead , kust algab sind rõhuv jõud , on võimalik selgusele jõuda , et see polegi nii tugev . </s> </p>
<p> <s> Kogemata asjal võib olla meelega põhjus . </s> </p>
<p> <s> On põhjust otsida ka nende nähtuste põhjusi , mida pole üldse olemas . </s> </p>
<p> <s> Kas otsid algpõhjusi selleks , et tõestada : põhjust pole olemas ? </s> </p>
<p> <s> Kui adud kõikide asjade Suurt Põhjust , siis oled adunud miskit , mis ei põhjusta kõigevähematki . </s> </p>
<p> <s> Kui arvad teadvat asjade põhjusi , ei tule sul tegemist Jumalaga . </s> </p>
<p> <s> Igamees on filosoof , kuivõrd ta küsib nähtuste põhjusi , ning igamees on usklik , kuivõrd ta arvab neile küsimustele vastuse olevat saanud . </s> </p>
<p> <s> Ka pimedusel olevat teda valgustavad põhjused . </s> </p>
<p> <s> Inimese teadvust hakatakse rikkuma juba lapsepõlves sellega , et lapse " miks " -küsimusele vastatakse ühe põhjuse pakkumisega . </s> </p>
<p> <s> Asjadel , mis on olemas , on palju põhjusi , ent me oletame , et neid on lõplik hulk . </s> <s> Asjadel , mida pole olemas , on põhjuste hulk lõputu . </s> </p>
<p> <s> Müstikajänu on inimestel nii suur , et seletamatu näivgi äraseletamine toob peaaegu alati pettumuse . </s> </p>
<p> <s> Ilma kindlate järeldusteta targutus on vaimu püha . </s> </p>
<p> <s> Tarkusearmastus on üksildase hinge lõbu . </s> </p>
<p> <s> Unistus ja filosoofia on ühe juurestiku võrsed , nad mõlemad leiavad olematut ja asjade loomust . </s> </p>
<p> <s> Filosoofiline lend maandub võimulikus või vaimulikus tahtes või koguni seksuaalses tungis . </s> </p>
<p> <s> Filosoofia algab sealt , kus lõpeb ilmutus ja inspiratsioon . </s> </p>
<p> <s> Kui filosoofia oli tõusnud teadmise teenrist tema isandaks ning hakkas tema toimimist takistama , siis astuski usu asemele teadus . </s> </p>
<p> <s> Ebausk on usk , mis on kaotanud arusaamise sisemistest põhjustest . </s> </p>
<p> <s> Mida ähmasemalt tunned üht asja , seda kergem on uskuda , et sa sellele järgned . </s> </p>
<p> <s> Ilus on uskuda võimatuid asju , kahjuks käib niisuguse asjaga kaasas see , et sa ei usu võimalikke asju . </s> </p>
<p> <s> Tähtis ei ole , mida usud , vaid milleks usud . </s> </p>
<p> <s> Usutakse ikka vaid ebausutavat . </s> </p>
<p> <s> Ülim tasu usu eest on usk . </s> </p>
<p> <s> Nii usk kui võim alustavad alandlikkuse nõudest ning lubavad inimese viia ülenduseni . </s> </p>
<p> <s> Usu eesmärgiks on viia inimene läbi hirmu seisundini , kus enam midagi ei kardeta . </s> </p>
<p> <s> Parim usk on usk enese väljamõeldud asja . </s> </p>
<p> <s> Jumalal on hea , kui teda olemas ei ole . </s> </p>
<p> <s> Jumal tuleb sulle siis meelde , kui miski muu meelde ei tule . </s> </p>
<p> <s> Jumalat vajatakse juba selleks , et isiklikud väited võiksid ületada oma kitsuse tänu jumaliku tagapõhja olemasolu võimalustele . </s> </p>
<p> <s> Kui oled vaimustatud inimesest , on sulle ka jumalad inimeste sarnased . </s> </p>
<p> <s> Jumalatõestusi oskab leida ainult see , kes on Jumala olemasolus kahelnud . </s> </p>
<p> <s> Kas see , et Jumal lõi inimese oma näo järgi , on küllaldane tagatis , et ta inimest tunneb ? </s> </p>
<p> <s> Nähtus , mida on võimalik tõestada , ei saa olla jumalik . </s> </p>
<p> <s> Jumala memuaarides oled ka sina sees , aga kes suudaks seda kohta üles leida ! </s> </p>
<p> <s> Jumal lõi maailma tõenäoliselt kogemata , alles hiljem hakkas ise uskuma , et meelega . </s> </p>
<p> <s> Ainult inimene võib sellele tulla , et jumal himustab inimese verd . </s> </p>
<p> <s> Mispärast jälestatakse inimese ohverdamist jumalatele ? </s> <s> Kas pole sama ebaõiglane ohverdada looma või taime selleks , et inimene ohvri eest hüvesid saaks ? </s> </p>
<p> <s> Ohver ei ole vabatahtlikule vastutulekule kutsuv and , vaid surve sellele , kelle heaks ohverdatakse . </s> </p>
<p> <s> Püha asi on mitte niivõrd see , mida ei tohi puutuda , kuivõrd see , millest ei tohi aru saada . </s> </p>
<p> <s> Inimese jumal on tema mõõt . </s> <s> Mida kitsam objekt – ese , isik , komme jne. – on tema jumal , seda piiratum on isiksus . </s> </p>
<p> <s> Sünni ja surma koostoimet saad oma füüsilise elu jooksul tajuda vaimusfääris : iga ärkamine uuele usule on samal ajal ka enesetapp . </s> </p>
<p> <s> Ära upita oma ebajumalat liiga kõrgele , pärast on tülikas teda alla kiskuda . </s> </p>
<p> <s> Kui sa tonti pole näinud , kuidas saad siis öelda , et tonti pole olemas ? </s> </p>
<p> <s> Kurat on jumala tööriist , aga ta laseb teda ka inimestel kasutada . </s> </p>
<p> <s> Inimesed olid need , kes kuradi jumala vankri ette rakendasid . </s> </p>
<p> <s> Kel jumal on autoriteediks , võib julgesti ignoreerida mistahes muid autoriteete . </s> </p>
<p> <s> Kes tunneb ära jumala endas , hakkab seda kohe pakkuma teistele . </s> </p>
<p> <s> Kes on andunud jumalale , see ei taha enam anduda inimestele . </s> </p>
<p> <s> Ma ei usu sinu armastust Jumala vastu , kui sa põlgad tema loodud olendeid . </s> </p>
<p> <s> Usklike põhiliseks puuduseks on see , et nad on teist usku kui sina . </s> </p>
<p> <s> Küllap jumalik on olemas , aga selle nägemiseks peab sul olema jumalik taju . </s> </p>
<p> <s> Kas see , kes loodab teises ilmas parema järje pärida , on siinses ilmas head järge väärt ? </s> </p>
<p> <s> " Me peame uskuma ! " </s> <s> Niiviisi võivad öelda vaid uskmatud . </s> </p>
<p> <s> Kõik on suhteline , ka piiblist saab teha ateismiõpiku . </s> </p>
<p> <s> Uskmatus võib tekkida vaid seal , kus usutakse . </s> </p>
<p> <s> Salakem seda , keda olemas ei ole ! </s> </p>
<p> <s> Usk ühendab ka uskmatuid . </s> </p>
<p> <s> Usklikule korratakse : uskuge teadust ! </s> </p>
<p> <s> Kes arvab , et tema tunnistatud raamat on püham kui kõik teised pühad raamatud , ei saa ise olla püha . </s> </p>
<p> <s> Kõrgemat võimu ei pruugigi olla , aitab tema ideest . </s> </p>
<p> <s> Usupuhastus on ikka ja ainult usklike asi . </s> </p>
<p> <s> Hereetiku programm on ainsaks õigustuseks programmituks hääbunud õigeusule . </s> </p>
<p> <s> Imesid juhtub sellepärast nii harva , et elu on liig lühike nende märkamiseks . </s> </p>
<p> <s> Imesid oleks rohkem , kui neid juletaks ära tunda . </s> </p>
<p> <s> Kui oled imet näinud , ära tunnista seda imeks ; kui tunnistad , ära kuuluta ; kui kuulutad , ära oota , et sind usutaks . </s> </p>
<p> <s> Inimesele , kes usub imesid , ei tohiks maailmas olla imelikke asju . </s> </p>
<p> <s> Hämmingusse sattud siis , kui sa ei usu imesid . </s> </p>
<p> <s> Ilmutus ilmub vaid sellele , kes teda ootab ; enamasti ei ole ilmutuse edastaja aga oma teost teadlik . </s> </p>
<p> <s> Inimese loodud masin , mis püüab oma looja enesele alistada , ei ole mingi tulevikusünnitis , ta on ammu eksisteerinud mitmesuguste uskumuste ja rituaalide näol . </s> </p>
<p> <s> Kas on võimalik viibida maailmas , mille oled ise loonud ? </s> </p>
<p> <s> Märtreid on rohkem tarvis imetlejatele ja ka hilisematele imetegudele , nende enesenautimise aeg jääb üürikeseks . </s> </p>
<p> <s> Õndsus ei saa olla salajane , vahest sellepärast õndsad näivadki lihtsameelseina ? </s> </p>
<p> <s> Ka õndsusest loobumine võib õndsaks teha . </s> </p>
<p> <s> Kes tõeliselt tõotab , see ei vannu . </s> <s> Kes vannub , selle usk äratab kahtlust . </s> <s> Kes sügavalt usub , see ei kuuluta . </s> <s> Sõnadesse pandud tõotus vaevalt saab loomuseks . </s> </p>
<p> <s> Tõeline pühamees võiks olla vaid see , kes enam ei palveta . </s> <s> Sest palve on soovide esitamine , aga temal ju neid pole . </s> </p>
<p> <s> Kõige täiuslikumalt täidetakse nende soove , kes midagi ei soovi . </s> </p>
<p> <s> Palveid hüütakse jumalatele , kuid soovitakse , et neid kuuleksid inimesed . </s> </p>
<p> <s> Maailma saab kergesti paradiisiks muuta , aga kuidas panna inimesi seda paradiisi uskuma ja armastama ? </s> </p>
<p> <s> Kes kahtleb taevastes asjades , kahtleb ka maapealsetes , aga neid kahtlusi oskab ta elamisega varjata . </s> </p>
<p> <s> Misjonitöö näitab , et hinge päästmiseks hukutatakse tervete kultuuride vaim ja tihti ka nende kandjate keha . </s> </p>
<p> <s> " Maailma lõpp " on olemas , kuid ta tuleb esile ikka vaid üksikutes inimestes . </s> </p>
<p> <s> Pärast meid tulgu või veeuputus , aga parem , kui see oleks enne meid ära olnud . </s> </p>
<p> <s> Jõuetu usk materdab alati jõuetuid vastaseid . </s> <s> Selle järgi tunned ta jõuetuse ära . </s> </p>
<p> <s> Ajastutega on nii , et mida tuhmim on inimese pale , seda enam hiilgab ikooni oma . </s> </p>
<p> <s> Pärast seda , kui hüljati maskid , tehti maske oma lihasest näost . </s> </p>
<p> <s> Lootuste ja reaalsuse vahemaa pikeneb küllap just lootuste kiirete edusammude arvel . </s> </p>
<p> <s> Tabude mõju ei ole ajaloo vältel muutunud . </s> <s> Tabusid tuleb kõik aeg juurde ning see tingib vajaduse nende vahel valida , mis loob tabudest vabanemise illusiooni . </s> </p>
<p> <s> Kuidas saaks teada , kas meie esivanemad üldse tahtsid inimeseks saada ? </s> </p>
<p> <s> Tagasivahtimine vähendab küll liikumise kiirust , kuid on vajalik , et kontrollida suunda . </s> </p>
<p> <s> Vastutustundetus ajaloo ees sünnitab novaatorlust , veelgi vastutustundetum oleks truuks jääda traditsioonidele . </s> </p>
<p> <s> Pahede tundmaõppimist nimetatakse ka tsivilisatsiooni omandamiseks . </s> </p>
<p> <s> Elegants jääb ikka ajalukku , seda korjatakse tükkhaaval üles mineviku kohmakuse seest ja nukrutsetakse tema kui kaduviku kohal . </s> </p>
<p> <s> Kaugete ja ajalukku läinud õpetuste võlu seisab selles , et need on lähedale ja kaasaega toodud , ent ometi säilitanud kauguse illusiooni . </s> </p>
<p> <s> Ajalugu näitab , et mida laiemalt on oldud teadlik headusest ja õiglusest , seda kohutavamad kurjuse pursked on toimunud . </s> </p>
<p> <s> Alati on nõutud leiba ja tsirkust . </s> <s> Kui leiba on vähe , peab tsirkust seda rohkem olema . </s> </p>
<p> <s> Kosmopoliidil ja internatsionalistil ei olnud omavahel midagi jagada . </s> </p>
<p> <s> Et inimkond ei liigu mööda omaenese jälgi tagasi , ei tähenda sugugi seda , et ta kõik aeg edasi liigub . </s> </p>
<p> <s> Kui kiirus on kõva ja rihmad nõrgad , võib ka karussell edasi viia . </s> </p>
<p> <s> Kõige progressiivsem tegu oleks progressiga võimalikult venitada . </s> </p>
<p> <s> Maailma kiiret edasiarenemist võib täheldada ka vaatleja hoogsal tagasilangemisel . </s> </p>
<p> <s> Progressi üheks ilminguks on ammuste normide ja traditsioonide taaselustamise püüe . </s> </p>
<p> <s> Ettevaatust ! </s> <s> Tegemist on inimkonna suursaavutusega . </s> </p>
<p> <s> Uus peaks võitlema vana allesjäämise eest – kasvõi selleks , et oleks , millega end mõõta . </s> </p>
<p> <s> Levinuim lõpp on kordumine . </s> </p>
<p> <s> Tasakaalu tajutakse hälvete kaudu . </s> </p>
<p> <s> Küllap unistame rohkem sellest , mis olnud ja mis vaevalt kordub aja voolus , kui sellest , mida iialgi ei tule . </s> </p>
<p> <s> Traditsiooni tuleb pidevalt taasluua . </s> <s> Mitte korrata . </s> </p>
<p> <s> Kes vanu asju meelde tuletab , sellel silm peast välja , et ta ei saaks uusi näha . </s> </p>
<p> <s> Eriti kergesti ununevad suured sündmused , mis ei mahu väiksesse pähe . </s> </p>
<p> <s> Unustamise kvaliteet on tähtsam kui meelespidamise kvaliteet . </s> </p>
<p> <s> Lõhutud on sama palju vaimustusest kui tüdimusest . </s> </p>
<p> <s> Seiklus , mis venib pikale , ei ole enam seiklus . </s> </p>
<p> <s> Et saavutada vaimsust , on vaja ületada ajalugu . </s> </p>
<p> <s> Mida vähem on ajalool materjali , seda vähem arvestab ta oma ürikute eksimusi . </s> </p>
<p> <s> Ka kangelastel on oma kindel aeg , teistel ajastutel saavad nendest karikatuurid . </s> </p>
<p> <s> Sinu aeg on arengu tipuks , sest ta tunneb vaid varasemaid etappe . </s> <s> Või just ei tunne neid piisavalt . </s> </p>
<p> <s> Küllap on mõtet vaielda selle üle , kumb kell on parem : see , mis käib ette , või see , mis jääb taha . </s> <s> Selliselt vaieldakse väga paljude asjade üle , nähtavasti ei ole inimestel täpselt käivatesse kelladesse usku . </s> </p>
<p> <s> Ära vaata kella , kui elad imelisel ajal. </s> </p>
<p> <s> Kui aeg voolab väljaspool sind , on ta kontrolli alt väljas ning võtab veidraid vorme . </s> </p>
<p> <s> Kõige lühiajalisem on igavikuhetk . </s> </p>
<p> <s> Õigus on mitte ajalool , vaid ajaloolastel . </s> <s> Nad nimetavad oma õigust ajalooliseks . </s> </p>
<p> <s> Kui sul on tõde , pole õigust tarvis . </s> <s> Aga elada eelistatakse siiski õiguse , mitte tõe järgi . </s> <s> Nii on mugavam . </s> </p>
<p> <s> Jõud leiab õiguse , valmisolek tegutsemise põhjuse . </s> </p>
<p> <s> Inimene on nii õiglushimuline , et isegi mineviku meenutamine on talle kohtumõistmine . </s> </p>
<p> <s> Viimse kohtupäevaga lepitaks paremini , kui sellele ei eelneks eelviimsed kohtupäevad . </s> </p>
<p> <s> Kui tunned , et oled olnud millegi suhtes ebaõiglane , siis suudad seda asja vihkama hakata . </s> </p>
<p> <s> Ohutunne ja õiglustunne on harva kooskõlas . </s> </p>
<p> <s> Õiglusest sündinud kuritegu on tavaline , armastusest sündinud kuritegu haruldane . </s> </p>
<p> <s> Kui palju on tarvis teha ülekohut , et mõista teise üle kohut ! </s> </p>
<p> <s> Paljud hakkavad kohtunikuks selleks , et mitte osutuda süüdimõistetuks . </s> </p>
<p> <s> Kahetsemine olevat roimari lõbu . </s> <s> Koormav nagu lõbu ikka . </s> </p>
<p> <s> Roima karistamine on roim , ent ka karistamata jätmine on kuritegu . </s> <s> Kõik , mis on seotud roimaga , on roim . </s> </p>
<p> <s> Uurijat huvitavad vähem sinu enese mõtted kui see , mida sa tead võõrastest mõtetest . </s> <s> Esimesed on talle targutamine , teised fakt . </s> </p>
<p> <s> Pole mõtet paluda ei andeksandmist ega karistust – mõlemad saabuvad kas ise või ei saabugi . </s> </p>
<p> <s> Õigeksmõistetu on süüdi selles , et teda on süüdistatud . </s> </p>
<p> <s> Ära süüdista oma ohvrit selles , et sa ta ellu jätsid . </s> </p>
<p> <s> Süüdlane on alati süüdistaja . </s> </p>
<p> <s> Süüdlasel pole iialgi nii palju jõudu , et teistele oma süüd andeks anda . </s> </p>
<p> <s> Ka selles võid süüdi olla , et sa ei süüdista teisi . </s> </p>
<p> <s> Kahtlus tõestamata süüs piinab nii süüdistajat kui ka süüdlast . </s> </p>
<p> <s> Süüme piinab enamasti neid , kes arvavad end süüdi olevat , harva neid , kes seda tõepoolest on . </s> </p>
<p> <s> Süümepiina peaks tundma mitte üksi see , kes on süüdi , vaid ka see , kes on süüdistanud . </s> </p>
<p> <s> Ära süüdista teist selles , milles ta end niigi süüdi tunneb . </s> </p>
<p> <s> Üheski konfliktis ei saa olla vaid ühte süüdlast . </s> </p>
<p> <s> Ta on juba nii tark , et suudab ka süüdi olla . </s> </p>
<p> <s> Seadusetusel on ikka seaduse mask ees . </s> </p>
<p> <s> Seadusetus ilmneb vahest tihedamini seaduse ületarvitamisena kui alatarvitamisena . </s> </p>
<p> <s> Seadus ja moraal on sulle võõrad , sest mitte sina pole neid loonud . </s> </p>
<p> <s> Ära eita seadust , vaid mõista seda vastavalt oma isikupärale . </s> </p>
<p> <s> Tihti kulub kõik energia mõne seaduse ülistamisele , selle järgimise jaoks enam võhma ei jätku . </s> </p>
<p> <s> Mõni on jälitamisega nii harjunud , et kui ta seda enam ei taju , tunneb ta kõledat üksindust . </s> </p>
<p> <s> Inimene võtab õigusi kergemini omaks kui kohustusi . </s> <s> Kas ei peakski siis talle tema kohustusi esitama õigustena ? </s> </p>
<p> <s> Püüa võtta oma kohustusi õigustena , aga ära lase seda endale peale sundida . </s> </p>
<p> <s> Inimene harjub oma õigustega peaaegu sama kiiresti kui kohustustest loobumisega . </s> </p>
<p> <s> Kui kaval juht tahab mõne õiguse ära kaotada , siis teeb ta selle kõigepealt kohustuseks . </s> </p>
<p> <s> Õigustel on kalduvus kohusteks muutuda . </s> </p>
<p> <s> Sotsiaalne võrdsus avaldub mitte niivõrd võrdses omamises , kuivõrd enesestmõistetavas õiguste võrdsuses ja igaühe tundes , et naabri tunded on sama palju väärt kui tema omad . </s> </p>
<p> <s> Võrdõiguslikkuse tipuks on surm . </s> </p>
<p> <s> Milleks valida , kui puudub tahe valida parimat võimalikest ? </s> </p>
<p> <s> Valik on vaid siis tõeline valik , kui sa sulle ette antud võimalustele tohid lisada veel mingeid alternatiive . </s> </p>
<p> <s> Koeral ei ole muud omandit kui kaelarihm ja kett , aga temagi hoiab neid . </s> </p>
<p> <s> Ennast ohverdavad enamasti need , kellel midagi muud ohverdada ei ole . </s> </p>
<p> <s> Omamine tekitab ikka rõõmu ja hirmu . </s> </p>
<p> <s> Võlg on nii suur , et tagasimaksmisele ei mõelnud enam keegi , ei laenaja ega võlgnik . </s> </p>
<p> <s> Kui annad ära kogu oma varanduse , siis anna ära ka rõõm , mida selliselt annetuselt saad . </s> </p>
<p> <s> Kui suhtud varandusse ükskõikselt , siis peaksid suhtuma ükskõikselt ka sellesse , et teised ei suhtu ükskõikselt . </s> </p>
<p> <s> Raha tähtsusega tegelevad nii need , kes seda ahnitsevad , kui ka need , kes põlgavad . </s> </p>
<p> <s> Rikkus ja rikutus võivad olla sünonüümid . </s> <s> Aga ei pruugi . </s> </p>
<p> <s> Kogu maailma saab omada vaid see , kes ei oma tema üksikuid osi . </s> </p>
<p> <s> Mitte üksi jõukus ja edu , vaid ka viletsus sünnib kujutlustest . </s> </p>
<p> <s> Teeseldud vaesus on protest vaesuse vastu , mis moes olles saab omaenese paroodiaks . </s> </p>
<p> <s> Kes on kerjates rikkaks saanud , see kerjab edasi . </s> </p>
<p> <s> Asi , mis on leidmata , ei tarvitse kadunud olla . </s> </p>
<p> <s> Mingist asjast kinnihoidmine seob käed . </s> </p>
<p> <s> See , mida kõigile on väga tarvis , on sageli etteaimamatu . </s> </p>
<p> <s> Kui otsitakse ebatavalist , siis vaadatagu , kas ei olda mitte hädas tavalisega . </s> </p>
<p> <s> Reeglina annavad patuoinad paremat villa kui vagad lambad . </s> </p>
<p> <s> Kes kasu kardab , see kahju ei saa . </s> </p>
<p> <s> Kasutu tegu pole mitte alati inimeseks olemise tõestus . </s> </p>
<p> <s> Mida laiemale ringile taotled hüvet , seda väiksema vaevaga võid läbi saada . </s> </p>
<p> <s> Kas saab pidada vargaks seda , kes võtab vastu ohvri ega anna midagi tasuks ? </s> </p>
<p> <s> Normaalselt elab see , kes ei tunnista norme . </s> </p>
<p> <s> Hälbed on tarvilikud normi äratundmiseks . </s> </p>
<p> <s> Kui sul on vaid kaks võimalust , siis vali tingimata kolmas . </s> </p>
<p> <s> Ära ole postiametniku sarnane , kes arvab , et tähtsam kui kirja sisu , on peale kleebitud mark . </s> </p>
<p> <s> Paljud on ametis sellega , et kisuvad maha kahtlasi väärtusi . </s> <s> Nad otsekui usuksid , et tühjaks jäänud kohale valguvad tõelised väärtused . </s> </p>
<p> <s> Tihti teame paremini seda , millised asjad peaksid olema , kui seda , millised nad tegelikult on . </s> </p>
<p> <s> Kui sa midagi hindad , siis ka maksad selle eest . </s> </p>
<p> <s> Mürgil peab olema meeldiv maitse , kes seda muidu võtma hakkaks . </s> </p>
<p> <s> Räpases kohas ei räägita mustusest . </s> </p>
<p> <s> Kas suudad hinnata asju , mille saamislugu sa põhjalikult tead ? </s> </p>
<p> <s> Liigne optimism on kurjast . </s> <s> See põhjustab pettumusi , mis tekitavad pessimismi . </s> </p>
<p> <s> Sildid " Sissepääs keelatud ! " tohiksid olla vaid kohtades , kust ei ole väljapääsu . </s> </p>
<p> <s> Paratamatus näib ikka olevat talutav . </s> </p>
<p> <s> Rahulda mõistlikult oma mõistusevastaseid soove ! </s> </p>
<p> <s> Kui ülesanne ei lahendu , siis heida ta kõrvale . </s> <s> Kui ta uuesti sattub su teele , siis sa tunned ta juba ära . </s> </p>
<p> <s> Sellest , kui hea su elu praegu on , saad teada siis , kui see halvemaks läheb . </s> </p>
<p> <s> Sääsest vabanetakse ka sel , et temast tehakse elevant . </s> </p>
<p> <s> Luubi all pole veel ükski ese suuremaks muutunud . </s> </p>
<p> <s> Pärast pikka ja visa võitlust tuuleveskiga saadi see vastassuunas pöörlema . </s> </p>
<p> <s> Tõkked luuakse energia koondamise eesmärgil . </s> <s> Need vallandavad tõelise energia , mis põhiliselt kulub tõkete kõrvaldamiseks . </s> </p>
<p> <s> Liiga tugev toetamine võib ümber kallutada . </s> </p>
<p> <s> Kõige häälekamalt kõnelevad nähtused , mida on tarvis maha vaikida . </s> </p>
<p> <s> Sinu hädad tulenevad sellest , et sa tead , mis on , ja tead , mis peaks olema . </s> <s> Aga ka sellest , et teine neist tundub sulle tähtsam olevat . </s> </p>
<p> <s> Parim eluprobleemide lahendaja on treenitud kujutlusvõime . </s> </p>
<p> <s> Tundeküllasus takistab külluse saavutamist . </s> </p>
<p> <s> Vajadused on alati liikunud nende rahuldamise võimaluste ees , aga vahel teevad nad seda liiga kiiresti . </s> </p>
<p> <s> Progressi käigus ei ole soovid üldsegi suurenenud , vaid nende pidurdamine on vähenenud . </s> </p>
<p> <s> Kui vaimsete nõudmiste täiuselähedane rahuldamine on seisunditi võimalik , siis materiaalsete nõudmiste puhul vaevalt sellist seisundit kätte saad . </s> </p>
<p> <s> Piiratud inimene ei adu teistsuguseid võimalusi , teadja enamasti ei taha aduda , arg püüab neid võimalusi hävitada . </s> </p>
<p> <s> Näljane rääkis liigsöömise kahjulikkusest . </s> </p>
<p> <s> Näljasel pole aega olla pettunud . </s> </p>
<p> <s> Ei söö ja salgab . </s> </p>
<p> <s> Raskuste kõrval on vaesus üks neist lõbudest , mida aastate pärast meelsasti meenutatakse . </s> </p>
<p> <s> Kõige tõsisem on olukord siis , kui enam millestki tõsisest teada ei taheta . </s> </p>
<p> <s> See pole elu , kui sul ei ole aega vale liigutust teha . </s> </p>
<p> <s> Karjääriredelil tõustes pole inimesel mahti võluv olla . </s> <s> Paljud ei suuda seda olla langedeski . </s> </p>
<p> <s> Eriti agarad ollakse püüdlemises selle poole , mille heaks pole tarvis midagi teha . </s> </p>
<p> <s> Ka vaimne rikastumine toimub kellegi arvel . </s> </p>
<p> <s> Õiged teod hilinevad kõhkluste pärast , et kas need ikka on õiged . </s> </p>
<p> <s> Vastumeelset tehes kas muudad töö enesele meeldivaks või muutud ükskõikseks – ja siis tihti juba kõige suhtes . </s> </p>
<p> <s> Kes on enesega rahul , et ta on puu istutanud , küsigu eneselt , kui palju puid on ta maha raiunud või vähemasti ära põletanud . </s> </p>
<p> <s> Tööd teed meelsasti kahel juhul : kui see töö tõesti meeldib või kui miski muu enam ei meeldi . </s> </p>
<p> <s> Tegevuse mõtte puudumist saab korvata aktiivsusega . </s> </p>
<p> <s> Teadmatus on mõneski mõttes parem teadmisest : kui sa ei tea , mida teha , on sul palju võimalusi ; kui tead , siis on ainult üks . </s> </p>
<p> <s> Igasuguse tegutsemise esimeseks eelduseks on enesekindlus . </s> <s> Seega siis tihtipeale rumalus . </s> </p>
<p> <s> Ta kangelastegude ahelas oli ülihetki – need , mil kangelane püsis tegevusetu . </s> </p>
<p> <s> Kangelastegu ülistades tunnistad seaduspäraseks ebanormaalse olukorra , mis kangelastegu tingis . </s> </p>
<p> <s> Kavatsused võivad olla omavahel võrdsed , seda ei ole aga nende tulemused . </s> </p>
<p> <s> Kui jääd oma tegu imetlema , võid karta , et järgmine tegu ei tule enam sama hästi välja . </s> </p>
<p> <s> Pole tööd , mida ei saaks veelgi paremini teha . </s> <s> Seepärast ära raiska kogu elu ühe töö lõpetamisele . </s> </p>
<p> <s> Kes liiga põhjalikult valmistub , see tegudeni ei jõua . </s> <s> Kes liiga põhjalikult viimistleb , see ei tunne valmissaamise õnne , ta on selle lahustanud kahtlustesse . </s> </p>
<p> <s> Tehes ära karda , kartes ära põgene , vaid tee edasi . </s> <s> Kui hirm kestab , siis teed vale asja . </s> </p>
<p> <s> Vale asjaga tegeldakse siis , kui hinnatakse valesti kas oma võimeid või tegelikkuse tingimusi selleks tegevuseks . </s> </p>
<p> <s> Kahetseda on mõtet vaid siis , kui sa ei kavatse sama asja korrata . </s> </p>
<p> <s> Kui sulle mõni töö ei meeldi , ei tähenda see , et sulle meeldib sellest tööst loobumine . </s> </p>
<p> <s> Hommikumaal käibivad õpetused " ära tegutse ! " ning " tee , ootamata tasu ! " ; õhtumaal õpetus " tee , et saada kasu ! " ; nende kahe maailma vahel aga hellitatakse sageli lootust – seda õpetuseks nimetamata – saada kasu midagi tegemata . </s> </p>
<p> <s> Kes ülistab algatust , ei hooli lõpuleviimisest . </s> </p>
<p> <s> Lähtudes oma vaadetest alustad tegevust , selle käigus jõuad taas vaadeteni – ent need pole tõenäoliselt enam nood eelmised vaated . </s> </p>
<p> <s> Tegevus osutub mõttetuks mitte üksi siis , kui eesmärk puudub , vaid ka siis , kui seda eesmärki absurdsuseni üle hinnatakse . </s> </p>
<p> <s> Parim viis lõpetamiseks on pooleli jätta . </s> <s> Kui sa ei oleks alustanud , poleks sa teada saanud , mida ei tasu teha . </s> </p>
<p> <s> Kui mäletaksid kõiki oma tegusid , kaoks vist võimalus sooritada uusi . </s> </p>
<p> <s> Tark mõte ei pruugi kaasa tuua tarka tegu ; targale teole pole mõtestamist niiväga tarviski . </s> </p>
<p> <s> Kes eelistab mõtet teole – või vastupidi - , on alati enesega konfliktis . </s> </p>
<p> <s> Tegu kannab sind oma tiivul paremini kui valmismõeldud sõnad . </s> </p>
<p> <s> Kui inimene ütleb , et ta teeb kõik , mis võimalik , siis ta tõenäoliselt üritab kasutada ühte võimalust mõeldavatest . </s> </p>
<p> <s> Ja siiski saab vägitegu vägiteoks alles temast kõnelemise kaudu . </s> </p>
<p> <s> Tööd ülistavad eriti need , kes seda kõige enam on kirunud , kuni on raske vaevaga jõudnud saavutuseni . </s> </p>
<p> <s> Ka lootusetus olukorras tuleb käituda nii , nagu oleks lootust . </s> <s> Tegutsemine ja väljapääsu otsimine vähemasti sisustab aega . </s> </p>
<p> <s> Kui puhkad , võidab sind väsimus . </s> <s> Kui tegutsed , võidad sina väsimuse . </s> </p>
<p> <s> Andunud töötegemine ei saa olla ideaaliks tööandjale , kirg võib eksitada . </s> </p>
<p> <s> Palju ning lahkesti sooritatakse näilisi uuendusi . </s> <s> Tõeline eksperiment on äratuntav selle järgi , et seda saadab kahtlus või koguni umbusaldus . </s> </p>
<p> <s> Miks te teda edutate , ta saab ju oma koha peal suurepäraselt hakkama ? </s> </p>
<p> <s> Muidusööjad on tarvilikud selleks , et olla vaevanägijatele ideaaliks . </s> </p>
<p> <s> Liikumise põhjuseks on tasemete vahe . </s> <s> Nii tingib elu igas oma ilmingus eriastmelisust . </s> </p>
<p> <s> Kui liialt ihaldad vilja , võib see segada külvi . </s> </p>
<p> <s> Kui tahad , et mõni asi tegemata jääks , mõtle mitte niivõrd selle tagajärgedele , kuivõrd eesmärgile . </s> </p>
<p> <s> Kavatsused ei kattu tegudega seetõttu , et neil on erinevad teed : kavatsuste oma on tunduvalt siledam kui tegude oma . </s> </p>
<p> <s> Täielik juhus oli täiuslikult ette kavatsetud . </s> </p>
<p> <s> Eesmärgid on ühised paljudele , individuaalne looming , tegude võrdlemine ja vastuolud tulevad ilmsiks vahendite valimises . </s> </p>
<p> <s> Lollusel on palju liike , üks nendest on lolluse vastu võitlemine . </s> </p>
<p> <s> Tühikut täidetakse ikka nii , et hakkab üle ääre ajama . </s> </p>
<p> <s> Ärgem alahinnakem mateeriat : mida rohkem püüad seda enesele allutada , seda kindlamini temale allud . </s> </p>
<p> <s> Võid muganduda ka selliselt , et karjud mugandumise vastu . </s> </p>
<p> <s> Kui ümberringi on pimedus , siis vaevalt leiad asju , mille peale silm kinni pigistada . </s> </p>
<p> <s> Harjutamine meistriks ei pruugi teha , küll aga tekitab harjumuse harjutada . </s> </p>
<p> <s> Kui omandad oskuse , ütleb oskus ise ette , mida sellega peale hakata . </s> </p>
<p> <s> Müüd helinaid ja ostad kuulmist . </s> </p>
<p> <s> Kui on väga kindlalt teada mõne asja kohta , et see on võimatu , siis on see ikka võimalik . </s> </p>
<p> <s> Kus on piiramatud võimalused , seal on väga kindlad piirid nende realiseerimiseks . </s> </p>
<p> <s> Sul ei ole midagi põrgu vastu , aga sa palud endale põrgut kõigi mugavustega . </s> </p>
<p> <s> Tasuks rohkem vaeva näha sellega , et mõista , mis on olemas , kui sellega , et ihaldada seda , mida pole . </s> </p>
<p> <s> Eriti need , kes mustusevedajat põlastavad , ei saa ilma temata läbi . </s> </p>
<p> <s> Mida paremini seltskond sööb , seda keerulisemalt katab ta laua . </s> </p>
<p> <s> " Tema välismaistesse mudaravilatesse ei lähe , tema on patrioot , ravib ennast siinsamas aia taga porilombis . " </s> </p>
<p> <s> Kes trügib sisse köögiuksest , seda paraadukse kaudu välja ei visata . </s> </p>
<p> <s> Kultuuriks nimetatakse kõike seda , mis on nimetaja meelest tarvitamiskõlblik . </s> </p>
<p> <s> Kultuuri areng sõltub nii nendest , kes sellega tegelevad , kui ka nendest , kes sellega ei tegele . </s> </p>
<p> <s> Kui tahad tõsiselt osaleda kultuuris , peaksid igas kultuuraktis olema ühtaegu looja ning tarbija . </s> </p>
<p> <s> End seaks juua õnnestub vähestel , kui saaks end inimesekski juua ! </s> </p>
<p> <s> Inimesest , kes võtab pea täis , võib õigusega arvata , et see oli tal tühi . </s> </p>
<p> <s> Lõbutse nii põhjalikult , et sellest saab töö . </s> </p>
<p> <s> Terveks nimetatakse seda , kes ei taha midagi teada oma haigusest . </s> </p>
<p> <s> Mikroob elab oma elu , haiguses on süüdi organismi nõrkus . </s> <s> Sama käib ühiskondade kohta . </s> </p>
<p> <s> Suure haigemaja uksele oli kirjutatud : " Oigamine keelatud ! " </s> </p>
<p> <s> Haige võib olla ka liigsest tervisest . </s> </p>
<p> <s> Mis arst sa oled , kui kaotad valu vaid veel suurema valu abil ? </s> </p>
<p> <s> Tihti kardetakse mitte niivõrd haigust kui ravimist . </s> </p>
<p> <s> Mitte üksi ravitud , vaid ka diagnoositud inimene pole enam see , kes ta oli enne diagnoosimist . </s> </p>
<p> <s> Arstid pole kaugeltki ainsad , kes ravivad haigusi , mida nad täpselt ei tunne . </s> </p>
<p> <s> Arstide , eriti psühhiaatrite ülesanne on tuua inimene tagasi keskkonda , mis ta haigeks tegi . </s> </p>
<p> <s> Selleks , et tõeliselt armastada kodumaad , peab aegajalt viibima temast väljaspool . </s> </p>
<p> <s> Kui keegi räägib kodukandi provintslikkusest , tahab ta oma isikliku provintslikkuse määrida kaaskodanike kaela . </s> </p>
<p> <s> Provintslikkust pole kohatud mujal kui inimese mõttelaadis – selle avaldumine algab oma lähikeskkonna provintslikuks pidamisest . </s> </p>
<p> <s> Need , kes ei suuda luua kodu , suudavad teoreetiliselt põhjendada kodutust . </s> </p>
<p> <s> Ka kodutust õpitakse üksteiselt . </s> </p>
<p> <s> Kõik moodsad masinad muinasjuttude teenistusse ! </s> </p>
<p> <s> Homo sapiens leiutas nii tehnika kui ka hirmu selle ees . </s> </p>
<p> <s> Ühes on masin ehk inimesest targem : ta oskab programmi täitmise järel end kohe välja lülitada . </s> </p>
<p> <s> Jalgratas salastati selleks , et teda saaks ikka ja jälle leiutada . </s> </p>
<p> <s> Meister valmistas nii ehtsaid paberlilli , et need olid võimelised närtsima . </s> </p>
<p> <s> Kui auto teel rikki läheb , astu temast välja ning kõnni otse edasi . </s> <s> Siis tunnetad sa inemese üleolekut tehnikast . </s> </p>
<p> <s> Silmad väsivad nägemast samu asju ; uute asjade nägemine on neile töö : töö ei väsita . </s> </p>
<p> <s> Raske on ülistada seda , mida pole . </s> <s> Siiski tullakse sellega toime : asjale leitakse mingi esemeline märk või sümbol . </s> </p>
<p> <s> Inimene ei taha järgida looduse loomulikku kulgu . </s> <s> Miks muidu on ta valmis kallilt maksma kõige haruldase ja ebaloomuliku eest . </s> </p>
<p> <s> Kingitakse ikka otstarbetut : mida sa endale ei taha ja mida saaja ise ei muretseks . </s> <s> Halb on , et nõnda kingitakse mitte üksi asju , vaid ka suhtumisi . </s> </p>
<p> <s> Vääritule kingitud ese kaotab poole oma väärtusest . </s> </p>
<p> <s> " Müüa vaimu selleks , et osta liha ! " ütlesid põlglikult need , kes seda tegid . </s> </p>
<p> <s> Õiglusetuhinas tahaks tõepoolest vahel esineda loomade nimel - aga siis tuleb meelde , et ise oled inimesena loomade ahistaja . </s> </p>
<p> <s> Et oma elu inimlikumaks teha , hakkas ta hoolitsema loomade eest . </s> </p>
<p> <s> Lehmadele teatati , et nad peavad toodangut tõstma . </s> <s> Aga neile näis sõnadest ikka veel vähe olevat . </s> </p>
<p> <s> Ainus kindel viis toetada elu on mitte süüa ning muutuda mullaks . </s> </p>
<p> <s> Käitumist , mida loomade puhul loeme bioloogiliseks , peame inimeste puhul miskipärast sotsiaalseks . </s> </p>
<p> <s> Kui sinult on võimalik midagi ära võtta , siis ilmselt ei ole sulle seda tingimata vaja olnud . </s> </p>
<p> <s> Kui puutud kokku vargusega ja see sind nördima paneb , siis tuleta igaks juhuks meelde ka need korrad , mil ise oled varastanud . </s> <s> Jutt ei ole ju vaid asjadest , </s> </p>
<p> <s> Komme püsib seda kindlamini , mida absurdsem see on . </s> </p>
<p> <s> Demokraatia ideeks on ikka olnud : kõigile võrdsed võimalused – mitte aga : kõigile võrdsed tulemused . </s> <s> Need kaks asja aetakse pahatihti segi ja sellest sünnivad demokraatia pahed . </s> </p>
<p> <s> Kui võimalused on võrdsed , päästab maailma laisa üksluisuse eest võimete erinevus . </s> </p>
<p> <s> Ühiskondlik pahe võib küll olla loomuvastane ning kuuluda hävimisele , aga et loodusseadus toimiks , pead ka sina iga päev pingutama . </s> </p>
<p> <s> Inimene on küllalt salliv , harva protesteerib ta oma eesõiguste vastu . </s> </p>
<p> <s> Ka ühiskondlik liikumine tekitab hõõrdumist ja saab võimalikuks tänu hõõrdumisele . </s> </p>
<p> <s> Ühiskonna muutmise püüe on alati ka tema säilitamise püüe . </s> </p>
<p> <s> Paranda ühiskonda , mitte tema vigu . </s> </p>
<p> <s> Kõige hõlpsam on maailma parandada nendes lõikudes , mis simu parandamisele ei allu . </s> </p>
<p> <s> Maailma muutmise kohustus lasugu sellel , kes maailma niisuguseks muutmist vajavaks on loonud . </s> </p>
<p> <s> Maailma parandatakse teda rikkudes : iga tegu muudab maailma keerukuse suunas , korrastatuse tagaks ülim lihtsus . </s> </p>
<p> <s> Kui muudad ennast , muutub ühiskond ; ühiskonna muutumist aga ei pruugi sa tähele panna ning võid mõneks ajaks paigale jääda . </s> </p>
<p> <s> Ettevõtmine , mis on loodud inimese teenimiseks , saab sageli ettevõtmiseks , mis sunnib inimest teenima seda ettevõtmist . </s> </p>
<p> <s> Lääneliku ühiskonna struktuur , väärtused ja elumõte tuginevad ahnusele . </s> <s> Sellest tuleneb igasuguse ahnuse imetlemine , kui sel on ka teistsugused nimetused . </s> </p>
<p> <s> Mida täiuslikum on üks süsteem , seda vaenulikum on ta ümbritseva keskkonna suhtes . </s> </p>
<p> <s> Selleks , et üks süsteem võiks teiste süsteemidega mitte suhelda , peavad viimased temasse suhtuma ülima heatahtlikkusega . </s> </p>
<p> <s> Inimsoo ühismõju oleneb sellest , kuidas ta erinevatel hetkedel grupeerub . </s> </p>
<p> <s> Kui ühiskond jagada tinglikult kolme kihti , siis ülemine täieneb alumise arvel , viimane on vohav , ta teab oma seisundit ja tal on soovi tõusta . </s> <s> Keskmine kiht jääb alati keskmiseks , tal on suur enesearvamus , kõigutamatus oma väärtuslikkuse maines . </s> <s> Madin käib tema kahel piiril – kumba jaotusesse kuuluda . </s> </p>
<p> <s> Loomulikult kuulub inimene üheaegselt mitmesugustesse gruppidesse – järelikult määravad grupi mitte inimesed , vaid klassifitseerivad ideed . </s> </p>
<p> <s> Üks rahvakiht põlgab teise rahvakihi juures eriti neid pahesid , mida temale enesele peetakse eriomaseks . </s> </p>
<p> <s> Kui oled halvemate seast , siis põhja halvemust – ning sa tõused pisut paremate hulka sellega , et tunnustad nende väärtuste skaalat . </s> </p>
<p> <s> Seisus annab hoiaku , aga hoiaku abil on võimalik ka seisust parandada . </s> </p>
<p> <s> Režiimiga on nagu haigusega : ta saab sinust võitu , kui sa tema sisse usud . </s> </p>
<p> <s> Iga ühiskond on püüelnud selle poole , et ohver ja ohverdaja samastuksid – ainult sellele kutsujad on paratamatult jäänud väljapoole . </s> </p>
<p> <s> Mida sõltumatum on üks rahvas , seda rohkem on ta väärt oma valitsust . </s> </p>
<p> <s> Vaenu külvatakse rahvaste vahele , aga kurjust lõigatakse riikide vahelt . </s> </p>
<p> <s> Ta oli rahvast niivõrd irdunud , et jäi üksinda rahvast esindama . </s> </p>
<p> <s> See , kes on nobe rahva huvisid silmas pidama , jätab inimeste huvid tavaliselt kahe silma vahele . </s> </p>
<p> <s> Tänu sellele , et on nii palju selliseid , kes rahva asja ajades ajavad enda asja , paistavad silma need , kes enda asja ajades ajavad rahva asja . </s> </p>
<p> <s> Käsk on hirmuäratav juhul , kui ei ole teada , kellelt see on alguse saanud . </s> <s> Sellele rajaneb salajuse võim . </s> </p>
<p> <s> Isik , kes ei saa teha seda , mida peab õigeks , on karm kriitik neile , kes seda saavad ja teevad . </s> </p>
<p> <s> Mõeldamatu on olla juht , kui su ainsamaks eesmärgiks on pakkuda eesmärke alluvatele . </s> </p>
<p> <s> Vägevate eksimused annavad nõrkadele jõudu ning tihti ka vabaduse seda jõudu kasutada . </s> </p>
<p> <s> Ta oli niivõrd riigitruu , et ei märganud kunagi valitsuse vahetumist . </s> </p>
<p> <s> Ka soosikud kiruvad keisrit – oma süüme rahustamiseks . </s> </p>
<p> <s> Terrori all kannatavad nii terrorirežiimi pooldajad kui ka vastased . </s> <s> Kaasa tunda saab rohkem viimastele , ent terrorivastases argumentatsioonis nimetatakse sagedamini millegipärast esimesi . </s> </p>
<p> <s> Mäss sünnib jõuetusest . </s> </p>
<p> <s> Ka mässates tuleks silmas pidada mugavusi , muidu tuleks sellest tühipaljas lööming . </s> </p>
<p> <s> Mäss loob tingimusi , mis seda põhjustavad . </s> </p>
<p> <s> Selleks , et haarata võimu maa peal , tuleb ignoreerida taevast . </s> </p>
<p> <s> Võimuiha otsib enesele üha uusi avaldumisvõimalusi , aga mitte kohe ei nimetata neid õige nimega . </s> </p>
<p> <s> Eriti agaralt – ja ka edukalt – kaitstakse ennast siis , kui keegi ei ründa . </s> </p>
<p> <s> Kaitse on rünnaku eelseisund . </s> <s> Eriti ilmneb see olukordades , kus pole end millegi eest kaitsta . </s> </p>
<p> <s> Kui hakkad eluruumi nõudma , on varsti kitsas käes . </s> </p>
<p> <s> Kui teed rahu vastikutega , saad ise vastikuks ; kui sõdid nendega , oled sunnitud kasutama nende vastikuid vahendeid . </s> </p>
<p> <s> Riiud tekkivad energia ülejääkide korral . </s> <s> Kas energiakriis aitaks sõda ära hoida ? </s> </p>
<p> <s> Miskipärast nauditakse võitlust ka siis , kui ollakse temast tüdinud . </s> <s> Rahu aga osatakse nautida vaid pärast tüütut taplust . </s> </p>
<p> <s> Kui oled võitnud kodumaa usalduse , siis võid tema eest surra . </s> </p>
<p> <s> Agressorit ohjeldatakse tema enda huvides . </s> </p>
<p> <s> Inimene on aldis hävitama asju , mida ta hästi tunneb . </s> <s> Nagu ka neid , mida ta üldse ei tunne . </s> </p>
<p> <s> Hävitamisel on sageli loomise süvenenud ilme . </s> </p>
<p> <s> Mitmed tõeliselt hävitavad nähtused on tegelikult hoopis ebatõelised . </s> </p>
<p> <s> Maailma ümbersünd hauavaikuses . </s> </p>
<p> <s> Tapja oli rahulik , ta uskus hinge surematusse . </s> </p>
<p> <s> Ära tapa ! </s> <s> Su vaenlane võib ümber sündida veelgi paremasse kehasse . </s> </p>
<p> <s> Kui tihti sa arvad , et mõõgatorget taludes õilistad sa mõõka ! </s> </p>
<p> <s> Mida rohkem sinu vaenlane teeb liiga sinu naabrile , seda vähem on sul lootust pääseda tema kiusust . </s> <s> Aga kui tihti sa usud vastupidist ! </s> </p>
<p> <s> Soetades sõpru , soetad ka vaenlasi . </s> </p>
<p> <s> Kui lähed otsima sõpra , võid leida vaenlase . </s> <s> Aga kui lähed otsima vaenlast , ei leia sa sõpra igatahes . </s> </p>
<p> <s> Kui usud , et oled vaenlastest ümbritsetud , siis on sul loomulikult põhjust võidelda ka sõprade vastu . </s> </p>
<p> <s> Ta peab olema küllalt lähedane , et olla sulle vastane . </s> </p>
<p> <s> Kui soetad väärt vastase , lisad oma elule veel ühe mõtte . </s> </p>
<p> <s> Vaenlasi on võimalik ületada ka selmoel , et ületad eneses viha nende vastu . </s> </p>
<p> <s> Väepealikute kuulsus on kirjutatud vaenlase verega , isamaa kuulsus väepealikute omaga . </s> </p>
<p> <s> Isamaa armastab oma poegade verd , vaenlase veri on vaid selle armastuse paratamatu kaasnähtus . </s> </p>
<p> <s> Kui näed kedagi vehkimas mõõgaga , siis uuri järele , mida ta kardab . </s> <s> Kas tihtigi ei selgu , et ta ei peaks kartma midagi peale iseenda ? </s> </p>
<p> <s> Vaenlasi tekitavad idee ja võitlus , jõud ja hirm . </s> </p>
<p> <s> Arvestades vastase rutiiniga sattud ise rutiini . </s> </p>
<p> <s> Sa suudad küll vahel tunnistada , et su vaenlasel on õigus , aga kas sa suudad tunnistada , et ta on päris kena inimene ? </s> <s> Sest kes sa siis ise oleksid ? </s> </p>
<p> <s> Kas tasub olla vaenlasele tänulik , et ta sinuga nii kannatlik oli ning jõudis ära oodata , kunas sul on kõige valusam ? </s> </p>
<p> <s> Leidub siiski inimesi , kelle vaenlased ei suuda endast lugu pidada ! </s> </p>
<p> <s> Tema ihul lõid lahti võõrad haavad . </s> </p>
<p> <s> Suur jõud – isegi kui see on heades kätes – on alati ohtlik . </s> </p>
<p> <s> Kui su relvaks on keha- või loomuomadused , siis sõltub üleolek vastasest nende kasutamise oskusest . </s> <s> Ent tihti arvatakse , et üksnes relva olemasolust piisab . </s> </p>
<p> <s> Milleks sul siis pea on , kui sa vastu müüri ei jookse ? </s> </p>
<p> <s> Võitluses on kaks kaotajat , leppimises kaks võitjat . </s> </p>
<p> <s> Kes arvestab vaenlase vigu ette , jääb kaotajaks . </s> <s> Vigu tuleb näha siis , kui need on sooritatud . </s> </p>
<p> <s> Kui on vähe võita , siis pole reeglina ka palju kaotada . </s> </p>
<p> <s> Arvatakse , et kõige enam kaotavad need , kes pole üldse võidelnud . </s> <s> Ometi on iga võit nii tilluke , ajutine , kohalik . </s> </p>
<p> <s> Võitlus kurjuse vastu muutub lõpuks ikka kurjuseks . </s> </p>
<p> <s> Kas siis see on kõige targem , kes laseb kurjusel levida , et too hakkaks ise ennast hävitama ? </s> </p>
<p> <s> Vaevalt lisab sulle jõudu teadmine , et võitled oma viimast võitlust . </s> </p>
<p> <s> Euroopalik mõtteviis rajaneb võitlusel , seepärast ta väidabki end püüdlevat rahu . </s> </p>
<p> <s> Kui võitlus ümbrusega viib sind tagasitõmbumiseni üksindusse , siis jätkad seal harjunud võitlust iseendaga . </s> </p>
<p> <s> Jõuetut usku peab jõuliselt kaitsma . </s> <s> Kaitse ägedusest tunnedki verevaesekese ära . </s> </p>
<p> <s> Tihti hindavad sõbrad su tõde selle järgi , kuidas sellesse suhtub sinu – tõeline või kujuteldav – vaenlane . </s> </p>
<p> <s> Teistele inimestele on väärtuseks mitte see , et sa tead tõde , vaid see , et sa sallid ka nende tõdesid . </s> </p>
<p> <s> Kas oled märganud , et uut tõde omaks võttes pead loobuma mitmest vanast ? </s> </p>
<p> <s> Häda on tõe põhiline abimees . </s> </p>
<p> <s> Just kirglikud tõestajad on ükskõiksed , nad pole asju igakülgselt läbi tunnetanud . </s> </p>
<p> <s> Kui näed selgesti sisemise silmaga , siis on aeg silmad lahti teha . </s> </p>
<p> <s> Tõde võib olla meis endis , aga on siiski tarvis miskit välist , teinekord üsna jõulist , mis selle sealt esile tooks . </s> </p>
<p> <s> Ka tõe – nagu luule – peab isiklikult läbi elama . </s> </p>
<p> <s> Kes teab tõde kõige kohta maailmas , teab seda harva enese kohta . </s> </p>
<p> <s> Sul on olemas tõde , kui sa tema poole pürgid . </s> </p>
<p> <s> Kui sul on teada mõni objektiivne tõde , leiuta veelgi objektiivsem ! </s> </p>
<p> <s> Kui sageli me avastame tõdesid , mille kehtivus saab selgeks alles pika aja möödudes ! </s> </p>
<p> <s> Sa avastasid tõe , et vääramatuid tõdesid pole olemas , ning pidasid seda oma avastatud tõde erandiks . </s> </p>
<p> <s> Tõde on jumalik , püüdlemine tema poole inimlik . </s> </p>
<p> <s> Väidet , mis on täiesti tõene , on võimatu kasutada tegelikkuses . </s> </p>
<p> <s> Tõde püsib nii või teisiti noateral . </s> </p>
<p> <s> Mida enam igatsed tõe järele , seda enam kahtled selle võimalikkuses . </s> </p>
<p> <s> Usaldus inimkonna vastu on nii suur , et tõesed näivad vaid laenatud väited . </s> </p>
<p> <s> Koduvillane tõde räägib võõrapärase aktsendiga . </s> </p>
<p> <s> Lähemal autoriteedile , kaugemal tõest . </s> </p>
<p> <s> Tõde ei pahanda kedagi , pahandab selle väljaütlemine . </s> </p>
<p> <s> Üldiselt põlatakse seda , kes teiste nimel ütleb välja tõe , mida teised kohalolijad küll teavad , kuid öelda ei söanda . </s> </p>
<p> <s> Laimu talutakse kergemini kui tõde . </s> </p>
<p> <s> Vale saab halva maine vaid sellest , et teda pakutakse tõe pähe . </s> </p>
<p> <s> Tõele ei saa kaua otsa vaadata , ta pimestab ega lase enam valet näha . </s> </p>
<p> <s> Vale võib sündida ka kogemata , aga ta tahab ikka , et teda usutaks . </s> </p>
<p> <s> Pole vahest olemas mugavat tõde , ebamugavat valet aga küll ja küll . </s> </p>
<p> <s> Vale on igas ilmingus kole , ent suure tõe koostisosades esineb tihti palju pisikesi valesid . </s> </p>
<p> <s> Õiged asjad ei vaja õilistamist . </s> <s> Kui suured sõnad midagi õilistama peavad , siis küllap võltsinguid . </s> </p>
<p> <s> Kui palju täiuslikke valesid tuleb omandada , et jõuda ebatäiusliku tõeni ! </s> </p>
<p> <s> Tõed on ikka alasti . </s> <s> Kui neid oleks tarvis ehtida , saaks seda teha vaid valede abil . </s> </p>
<p> <s> On olukordi , kus vale on niivõrd ilmne , et ei ole tarvis raisata vaimujõudu tõe otsimisele . </s> </p>
<p> <s> Igal valel on ajalugu , tõde võib olla ka ajatu . </s> </p>
<p> <s> Vale jääb valeks , kuid vahel võib sul tekkida illusioon , et seda kasutatakse tõeni jõudmiseks . </s> </p>
<p> <s> Vaikmine võib küll välistada valet , ei pruugi aga kuidagi kaasa aidata tõe jaluleseadmisele . </s> </p>
<p> <s> Valet saab parandada vaid paremaks valeks . </s> </p>
<p> <s> Valetatakse ju mitte üksi tõe varjamiseks , vaid enamasti üksi sellepärast , et tõde ei teata . </s> <s> Vale pole sellest väiksem . </s> </p>
<p> <s> Valet tuleb eitada ka tõde teadmata – ainult nii võid ehk tõde teada saada . </s> </p>
<p> <s> Valed vastused on tavaline asi , tarvis oleks üles leida valed küsimused . </s> </p>
<p> <s> Tõesest seisukohast on võimalik vale teha nii , et laiendad seda üha enamatele nähtustele . </s> </p>
<p> <s> Viinas on tõde , sest ta avab suu nii paljude valede väljaütlemiseks . </s> </p>
<p> <s> Ärgem ülehinnakem inimeste äratundmise meelt : mitte üksi tõel , vaid ka valel tuleb kogu tema eheduses lasta välja paista . </s> </p>
<p> <s> Vale peaks olema nii ilus , et seda tahaksid uskuda mitte üksi kuulajad , vaid ka rääkija ise . </s> </p>
<p> <s> Valet pole võimalik peatada üksnes tema valeks kuulutamise abil . </s> </p>
<p> <s> Valet eitada suudavad paljud , tõde sõnastada vähesed . </s> </p>
<p> <s> Kuidas saaks inimene viimase sõnana lausuda õigust , kui ta kogu eelneva elu on valetanud ? </s> </p>
<p> <s> Tõde ja vale ei olegi sulle vahest nii tähtsad . </s> <s> Kui sa oled midagi väitnud maailma kohta , püüad näha ja tõestada , et asjad ongi nii , nagu sa ütlesid . </s> </p>
<p> <s> Kui otsid tõde , vaata sagedamini selja taha , võibolla käib ta sul kannul . </s> </p>
<p> <s> Ka tõde kasutab maski , et olla arusaadav – või et mõjuda . </s> </p>
<p> <s> Kel tõde on teada , see pikalt tõe ümber ei arutle . </s> </p>
<p> <s> Muutumatuid tõdesid on eriti tarvilik kohandada muutuvatele tingimustele . </s> </p>
<p> <s> Usutakse sümbolit , mitte tõde . </s> <s> Viimast vahest ongi seepärast nii raske leida , et nende kahe vahel ei tehta vahet . </s> </p>
<p> <s> Kas tõe ütlemiseks saab olla kõrgemat ja madalamat stiili ? </s> </p>
<p> <s> Üldiselt tuntud tõde kuulub sellele , kellel on jaksu seda valjemini kuulutada . </s> </p>
<p> <s> Kui tõestad tõestamatut , tekkib õiglane viha tõestatava suhtes , mis viib selleni , et muud tõestust peale viha enam polegi tarvis . </s> </p>
<p> <s> Selleks , et inimesele tõde kuulutada , peab hästi kursis olema valedega , mis teda ümbritsevad . </s> <s> Enamasti kogu energia nende labürindis ekslemisele kulubki . </s> </p>
<p> <s> Selleks , et oma kogemust pakkuda tõe pähe , on tarvis küllaldasel määral jultumust . </s> </p>
<p> <s> Kui oled jõudnud tõeni ja arvad end ainsaks selletaoliseks , kellel on õigus seda tõde kuulutada , siis usu , et sa ei ole tegelikult tõeni jõudnud . </s> </p>
<p> <s> Kui teadja ei täida oma võimalikku mõjuruumi tõe kuulutamisega , tulevad need , kes täidavad selle valedega . </s> </p>
<p> <s> Ikka leidub prohveteid , kes kuulutavad tõde , mida kõik teavad . </s> <s> Enamasti on see neile ka edu pandiks . </s> </p>
<p> <s> Tõe kuulutamine ei nõua tingimata vaimukust , valele võib see olla suureks toeks . </s> </p>
<p> <s> Avarad vaated nõuavad kitsast ruumi . </s> </p>
<p> <s> Kui sul on olemas vaated , siis ainus nende väärtuslikkuse tõestamise viis on nende järgi elada ja tegutseda . </s> </p>
<p> <s> Asjad on mõistagi olemas väljaspool meid , ent meie jaoks on nad olemas sedavõrd , kuivõrd me nende olemasolus veendunud oleme . </s> </p>
<p> <s> Veendumus ei maksa midagi , kui ta ei kutsu sinus esile iseeneslikke tegusid . </s> </p>
<p> <s> Kui sul on mitu veendumust , liida need kokku , saad ühe , aga suurema . </s> </p>
<p> <s> Vale ja tõde vastanduvad vaid formaalse loogika seisukohalt , aga kas pole kõik inimpüüdlused suunatud sellele , et ületada loogikat ? </s> </p>
<p> <s> Arvamus , milles puudub vasturääkivus , ei saa olla tõe sugulane . </s> </p>
<p> <s> Kui märkad teise kõnes vasturääkivust , siis võid olla sattunud inimesele , kes teab tõelähedast . </s> <s> Kui sa vasturääkivusest kinni hakkad , oled tõest ilmselt kaugel . </s> </p>
<p> <s> Kui sa ühes õpetuses ei leia vasturääkivusi , ole ettevaatlik : sind tahetakse tõenäoliselt petta . </s> </p>
<p> <s> Tõde on see , mida saab palju kordi ja erinevalt kirjeldada . </s> </p>
<p> <s> Analüüs on tõe purustamise vahend . </s> </p>
<p> <s> Igavene tõde on enamasti see , mida on just praegusel hetkel tarvis . </s> </p>
<p> <s> Et aduda tuleviku tõde , peab olevikus olema naiivne eksleja . </s> </p>
<p> <s> Suured ideed on lihtsad sellepärast , et kõik võiksid nendele tulla ja tulijate hulgaga saaks siis mõõta nende suurust . </s> </p>
<p> <s> Igamees suudab genereerida ideid , mida ta realiseerida ei suuda . </s> </p>
<p> <s> Kui võitled ideede eest , ära nõua tasuks midagi peale ideede . </s> </p>
<p> <s> Kui nähtuste maailmas puudub hierarhia , siis ideede maailmas võib see olemas olla – ning seda tõelisemad on kokkulepped , mida olulisemat tasandit need selles hierarhias puudutavad . </s> </p>
<p> <s> Rohkem kui ideaalide pärast tundke muret reaalsuse pärast , see on hapram . </s> </p>
<p> <s> Tegelikkust võetakse kui paratamatust , sellepärast nuheldakse ikka valusamini ideaalide eest . </s> </p>
<p> <s> Kas ideaalset on võimalik taluda ? </s> </p>
<p> <s> Sulle pakutakse reaalsust , et sinult ära võtta ideaale . </s> </p>
<p> <s> Keeruka nähtuse tunned ära selle järgi , et sellest ei ole võimalik kujundada enesele ideaali . </s> </p>
<p> <s> Ideaalid on igal inimesel olemas , aga mitte igaüks ei tunne neid endas ära . </s> </p>
<p> <s> Ideaal ei pruugi reaalselt eksisteerida . </s> <s> Ja pole mõtet vaielda selle üle , et kas ta peakski eksisteerima . </s> <s> Ta on olemas juba sellega , et on ideaal . </s> </p>
<p> <s> Maailma nähtustel ei pruugi olla mõtet , ometi teeb mõtestamine maailma meeldivalt vaimseks . </s> </p>
<p> <s> Sõnade mõtte tabad kiiresti . </s> <s> Hoopis rohkem võtab aega , et tabada nende mõttetust . </s> </p>
<p> <s> Kui oma väidet hindad selle põhjal , mida teine mees sellest järeldada võiks , siis loobud peagi mistahes väidetest . </s> </p>
<p> <s> Asja mõttetuse kindlaimaks tunnuseks on see , et sul on tekkinud vajadus seda mõtestada . </s> </p>
<p> <s> Üks mõttetumaid asju on midagi mõttetuks pidada . </s> </p>
<p> <s> Igal mõttetusel on oma väike mõte sees . </s> </p>
<p> <s> Mõttetust mõtestatakse enamasti mõttetusega . </s> <s> Ja see läheb korda . </s> <s> Vähemasti illusioon on ehtne . </s> </p>
<p> <s> Asja , millel ei ole mõtet , ei nimetata peaaegu kunagi mõttetuseks . </s> </p>
<p> <s> Iga mõttetust saab väikese vaevaga muuta mõtteks . </s> <s> Ja vastupidi . </s> </p>
<p> <s> Kui tahad elada suure mõtte sees , siis lase väikestel mõttetustel elada enese ümber . </s> </p>
<p> <s> Iga ideed saab kuulutada kinnisideeks , kui see ei ole üldtunnustatud kinnisidee . </s> </p>
<p> <s> Kinnisideed , mille all kannatab terve inimkond , ei ole veel üksikisiku haiguse tunnuseks . </s> </p>
<p> <s> Müütegi purustatakse vaid selleks , et saaksid tekkida uued . </s> </p>
<p> <s> Tihti on nii , et kellel ei õnnestu kajastada arvamusi , see võtab ette neid kujundada . </s> </p>
<p> <s> Õpi omama arvamusi ja alles siis õpi neid endale hoidma . </s> </p>
<p> <s> Võõrad mõtted ei saagi jõuda selleni , kes ise ei mõtle . </s> </p>
<p> <s> Võõraste mõtete vaagijad ei peaks mõtlema , et mitte vaeva valmistada oma kolleegidele . </s> </p>
<p> <s> Kui pea võõrastest mõtetest paksuks läheb , ei pruugi see tuleneda aplusest , vaid pikast näljast omaenese mõtete järele . </s> </p>
<p> <s> Kui kehtiks keeld öelda teiste poolt ammu lausutud mõtteid , valitseks maailmas täielik vaikus . </s> </p>
<p> <s> Tõesti on maailmas juba kõik öeldud , üleseletamist õigustab vaid isiklik kirg . </s> </p>
<p> <s> Paljukuuldud mõtted tunduvad olevat labased , ennekuulmatud mõtted valed . </s> <s> Vaimukad tunduvad olevat need mõtted , mida oled nii vähe kuulnud , et sulle näib : sa oled ise nende peale tulnud . </s> </p>
<p> <s> Targem kui mõnd mõtet taga ajada oleks talle õiges kohas ette jääda . </s> </p>
<p> <s> Teise mõttekäiku ei suudeta enamasti jälgida . </s> <s> Esimene " pärismõte " tabatakse selles ära siis , kui see sattub vastavusse omaenese mõttega . </s> <s> Ning sellest alates jälgitakse juba toda enese mõtet , mitte teise mehe oma . </s> </p>
<p> <s> Mõtlemisviisi ei saa õppida , tasub aga tähele panna teise mehe mõtlemise julgust ja mastaapsust . </s> </p>
<p> <s> Ei leidu mõtet – ka ilmset eksimust mitte - , mille võiks ainuisikuliselt kellelegi omistada . </s> <s> Seda mõistagi tehakse igas kultuurikeskkonnas ning valik , kellele mõni mõte omistatakse , iseloomustab seda keskkonda . </s> </p>
<p> <s> Selleks , et kahe mehe mõtted kokku hakkaksid kõlama , on tarvis mõlemapoolset aktiivsust . </s> </p>
<p> <s> Ühtemoodi rääkijaid on palju rohkem kui ühtemoodi mõtlejaid . </s> </p>
<p> <s> Julgete mõtete maailmas vesteldakse sosinal . </s> </p>
<p> <s> Kui piinad end liialt mõtetega , siis tea , et need on ekslikud . </s> </p>
<p> <s> Tõsiasja , et mõtlemine segab elamist , leiutas mõtlev inimene . </s> </p>
<p> <s> Et öised targad mõtted võivad päevavalguses näida rumalatena , ei tähenda sugugi seda , nagu oleksid päevased mõtted tõepoolest väärtuslikumad . </s> </p>
<p> <s> Segases mõttes on rohkem võimalusi . </s> </p>
<p> <s> Tema mõtlemine saavutas arengu käigus piisava ähmasuse . </s> </p>
<p> <s> Liiga suured mõtted võivad sind väikeseks teha , kuivõrd mõõtmise aluseks on ikka ju suhtelisus . </s> </p>
<p> <s> Tihti asendab mõtlemist muretsemine . </s> </p>
<p> <s> Kui sul on liiga vähe aega järelemõtlemiseks , siis kulub sellestki osa mõtlemisele , miks seda aega nii vähe on . </s> </p>
<p> <s> Mõtlemist saab nautida nagu söömist , ainult protsessi unustada on raskem . </s> </p>
<p> <s> See , kuidas sa mõtled , sõltub peale muu veel sellest , millest sa mõtled . </s> </p>
<p> <s> Lause , mis on kontekstist välja rebitud , võimaldab nii palju erinevaid tähendusi , et tal nagu õiget tähendust polegi . </s> </p>
<p> <s> Mida täpsem on üks lause , seda vähem ta tähendab . </s> </p>
<p> <s> Mõiste on alati üldistamise püüe , seepärast ta võibki saada vaata et omaenese vastandiks . </s> </p>
<p> <s> Tähendusel on tendents muutuda ikka üldisemaks – kuni ta kaotab tähenduse . </s> </p>
<p> <s> Mõistet on võimalik defineerida nii täpselt , et ei leidu enam tegelikkust , millele see vastaks . </s> </p>
<p> <s> Mõiste ebamäärasuse tunnuseks on mitte defineerimatus , vaid paljukordne defineeritus . </s> </p>
<p> <s> Vaidlus sõnade tähenduse ümber on ka mõjuvõimu taotlemise vahend . </s> </p>
<p> <s> Sõna võimu saab näha alles siis , kui see saab teoks . </s> </p>
<p> <s> Ehmatust varjatakse jultumusega , hirmu julmusega , julmust sõnadega . </s> <s> Sõnad on viimne instants , moraalse languse viimane aste . </s> </p>
<p> <s> On tuntud tõsiasi , et võid teada sõna tähendust , kuid mitte osata seda teiste sõnadega ära seletada . </s> <s> Küllap põhjusel , et selleks pead teadma palju sõnu ja üsna täpselt nende kõigi tähendusi . </s> </p>
<p> <s> Kes otsib sõnade algtähendusi , arvab vist , et need on saadud ilmutuse läbi . </s> </p>
<p> <s> Kuna mõistet saab defineerida vaid teiste mõistete kaudu , siis näitab määrang mitte niivõrd mõiste olemuslikku sisu , kuivõrd suhteid teiste mõistetega . </s> </p>
<p> <s> Kui nähtus on ebaselge , tähistage see mingi sõnaga ja kõik oleks nagu selge . </s> </p>
<p> <s> Sõna sügavam mõte on nagu joogi maitse või heli õhus , temani peab jõudma kogemuste kaudu . </s> </p>
<p> <s> Sõnade muusika ja mõte ei pruugi alati vastuolus olla . </s> </p>
<p> <s> Paljude inimeste elu koosneb üksikutest fraasidest , mida nad on kuulnud juhuslikult ja kontekstist välja rebitult . </s> </p>
<p> <s> Lööklaused on eriti vajalikud seal , kus sõnadega enam ei löö . </s> </p>
<p> <s> Kui kogu su energia kulub sõnadega mängimisele , siis piisab sinu ümberpaiskamiseks vaid sõnast . </s> </p>
<p> <s> Kõiki vajadusi on võimalik rahuldada sõnade abil . </s> </p>
<p> <s> Kui kingid teistele ideid , siis ära nõua vastukingituseks midagi peale sõnade . </s> </p>
<p> <s> Sõna elab eluliste tarvete kaudu . </s> </p>
<p> <s> Vaielda saab sõnade , mitte tegude üle . </s> </p>
<p> <s> Kõigist vägistamise viisidest on sõnadega vägistamine levinuim , kuid eluohtlik siiski vaid nõrkade närvidega inimestele . </s> </p>
<p> <s> Peamisi rääkimapanevaid jõude on kahtlus . </s> </p>
<p> <s> Ära räägi avalikku juttu , kui sul ei ole salajasi mõtteid . </s> </p>
<p> <s> Mida objektiivsem näib olevat jutt , seda osavamini on rääkija end selle taha peitnud . </s> </p>
<p> <s> Rääkima õppimine lõpeb oskusega teha palju tühje sõnu . </s> </p>
<p> <s> Haritud inimesel on mitu korda suurem sõnavara kui harimatul . </s> <s> Ometi räägivad mõlemad kõik oma tarvilikud jutud maha ja teevad veel palju ülearuseid sõnu . </s> </p>
<p> <s> Maailma saab piirata maailmast rääkimise abil . </s> </p>
<p> <s> Et millegi vastu rääkida , tuleb eirata vasturääkivusi . </s> </p>
<p> <s> Räägi selget keelt , aga mitte nii selget , et asi ise segaseks muutub . </s> </p>
<p> <s> Ka sõnalahtisus on nakkav . </s> </p>
<p> <s> Mida vähem on kõnelejal öelda , seda rohkem rõhuasetusi ta kasutab oma kõnes . </s> </p>
<p> <s> Rahuldus lolluse rääkimisest on võrdeline kuulava publiku hulgaga . </s> </p>
<p> <s> Mida piiratum on kõneleja , seda vähem piirab ta oma kõnet ajaliselt ja ainevallalt . </s> </p>
<p> <s> Kas on kuuldud vaikijast , kes vaikib selle pärast , et tal midagi öelda ei ole ? </s> </p>
<p> <s> Kui sa tead midagi , mida ei või ütelda , siis tea , et see on just asi , mida peaks tingimata ütlema . </s> </p>
<p> <s> Esimese poole elust õpid rääkimist , teise poole vaikimist . </s> </p>
<p> <s> Et õppida vaikima , peab oskama rääkida . </s> </p>
<p> <s> Tema tsitaadiks oli vaikimine , kõik said aru . </s> </p>
<p> <s> Sageli on kõige kõnekamad need sõnad , mida välditakse . </s> </p>
<p> <s> Ka vaikimises võib sisalduda vasturääkivusi . </s> </p>
<p> <s> Ainult siis on tunne tõeline , kui see sunnib sind vaikima . </s> </p>
<p> <s> Tõelist vaenulikkust väljendab vaikimine , mitte sõnaohtrus . </s> </p>
<p> <s> Ole ettevaatlik , kui sind kiidetakse vaikimise eest , sest ei või ju teada , milliste sõnade ütlemata jätmise eest sind kiideti . </s> </p>
<p> <s> Vaoshoitus kõnes ei tähenda veel vaoshoitust kavatsustes . </s> </p>
<p> <s> Nõue öelda iga sõna kui viimset tekitaks vastupidi ootustele palju vaikijaid . </s> </p>
<p> <s> Informatsioonipuudus tehakse märkamatuks sellega , et see uputatakse informatsiooni sisse ära . </s> </p>
<p> <s> Informatsiooniuputuse põhiline tunnus on see , et informatsiooni on vähe . </s> </p>
<p> <s> Inimene , kes räägib mõne keele piiratud võimalustest , ilmselt ei valda seda keelt . </s> </p>
<p> <s> Võõrast jutust saad siis paremini aru , kui sa ei ole kohustatud seda tegema . </s> </p>
<p> <s> Kas ajal , mil keelel oli algkodu , püsisid kõik teised kodukohad tummad ? </s> </p>
<p> <s> Targa mehe kõnestambid on huvitavamad kui keskpärase inimese vaimusähvatused . </s> </p>
<p> <s> Tarkus on triviaalsus , mis on sõnastatud kas vaimukalt või uduselt . </s> </p>
<p> <s> Tarkus on mitte niivõrd teadmine kuivõrd oskus seda kasutada . </s> </p>
<p> <s> Tarkus võidaks sellest , kui ta mõistaks ennast küllalt rumalaks pidada . </s> </p>
<p> <s> Tark mõistab ka rumalat , rumal mõistab teda selle eest hukka . </s> </p>
<p> <s> " Vaata , kui inimene on tark , peab ta milleski nõrk olema , tugevale tarkust vaja ei lähe . " </s> </p>
<p> <s> Kindlaima eelduse õnnelik olla tagab rumalus . </s> </p>
<p> <s> Rumalus saab nähtavaks seeläbi , et teda saadab edevus . </s> </p>
<p> <s> Üks kindlamaid rumaluse tunnuseid on see , kui pead kõiki enda ümber rumalaks . </s> </p>
<p> <s> Tema tarkuse tunnuseks oli see , et ta pidas oma mõistust kasinaks . </s> <s> Kahjuks oli see tunnus ainus . </s> </p>
<p> <s> Ta on nii rumal , et ei tee isegi rumalusi . </s> </p>
<p> <s> Intelligentsuse tunnuseks on kõhklus . </s> </p>
<p> <s> Mõnigi inimene kannab pidevalt hoolt selle eest , et mistahes vahenditega ületada oma keskpärasust . </s> <s> Selle hoole järgi võid ära tunda keskpäraseid . </s> </p>
<p> <s> Mõttelagedust peidetakse sõbralikkuse , tigedust vaimukuse taha . </s> </p>
<p> <s> Kes on alati tark , on ka alati tüütu . </s> </p>
<p> <s> Uhke arengu teel jõudis ta oma rumaluse tippu . </s> </p>
<p> <s> Siiski , peab olema piisavalt tark , et näida targana . </s> </p>
<p> <s> Mõni on ka nii tark , et tal ei ole eales vaja oma tarkust näidata . </s> </p>
<p> <s> Inimese tarkuseks arvatakse võimet õigel ajal nähtamatu olla , nähtavale kiputakse aga nii õigel kui ka ebaõigel ajal. </s> <s> Tarkuseks on õige aja äratundmine . </s> </p>
<p> <s> Parim tarkus on ilmutus , kuid see on liiga haruldane . </s> </p>
<p> <s> Meisse juurdunud eelarvamused valivad oma relvaks mitte mõistuse , vaid tunded . </s> </p>
<p> <s> Tunnete tasakaalutus teeb häda enamasti inimesele endale , mõistuse tasakaalutus teistele . </s> </p>
<p> <s> Mõistuse kirg ja mõistuse õndsus on omavahel kaugemad kui tunnete kirg ja õndsus . </s> </p>
<p> <s> Mõistuse võimsus avaldub suutlikkuses olla iseeneses . </s> </p>
<p> <s> Kui sa millestki aru saad , tahad seda kohe muuta . </s> <s> Milleks , kas arusaamatuseks ? </s> </p>
<p> <s> Terve mõistuse otsused on enamasti piiratud haigetest eelarvamustest . </s> </p>
<p> <s> Suurt edu saavutab vaid väike mõistus : teistsugune jõuaks kiiresti kahtluseni oma edu suuruse kohta . </s> </p>
<p> <s> Tark ei kiida ennast isegi juhul , kui ei leidu teisi , kes tema kiitmiseni küüniksid . </s> </p>
<p> <s> Tõeline tarkus on rohkem kui tarkus , ta on ka headus ja õiglus . </s> </p>
<p> <s> Tarkus on iseenesest võit , milleks rakendada teda võidu saavutamiseks ? </s> </p>
<p> <s> Kelle tarkus on nii suur , et ta teab oma mõõtu ? </s> <s> Või sedagi , millega end mõõta ? </s> </p>
<p> <s> Üks kahest : ole tark või andunud . </s> </p>
<p> <s> Mõni on liiga tark selleks , et elus midagi ära teha . </s> </p>
<p> <s> Ülim tarkus on end mitte häirida lasta toimuvast . </s> <s> Aga toimida on enamasti meeldivam kui tark olla . </s> </p>
<p> <s> Elutarkus algab uudishimust ning lõppeb häbematu tüütusega . </s> </p>
<p> <s> Kui uuritav tarkus on sinu omast suurem , muutub see sinu jaoks teatud hetkel rumaluseks . </s> </p>
<p> <s> Tavatasemel kehtib iga asja kohta oma kindel tarkus , liigne tarkus avaldub seal ikka rumalusena . </s> </p>
<p> <s> Miks selleks , et teist targemaks teha , tahetakse ta ikka kõigepealt lolliks teha ? </s> </p>
<p> <s> Kui tahad ületada rumaluse , pead alustama sellest , et sa teda ei põlga . </s> </p>
<p> <s> Rumalale näib iga tarkus rumalusena . </s> <s> Tark saab olla vaid tarkade seas . </s> </p>
<p> <s> Kes kardab lolliks jääda , selle kohta vaevalt saab " tark " öelda . </s> </p>
<p> <s> Selleks , et kasutada oma tarkust , ei tuleks peljata oma rumalust . </s> </p>
<p> <s> Ka kahtleja võib rumal olla , ent teda peetakse selliseks teenimatult sagedasti . </s> </p>
<p> <s> Ta on juba nii tark , et võib ka rumal olla . </s> </p>
<p> <s> Tarkus solvab rumalust tahtmatult : oma olemasoluga . </s> </p>
<p> <s> Kõige raskem on end kaitsta rumaluse eest . </s> <s> Tarkusele võib ju ka alistuda . </s> </p>
<p> <s> Tarkus , mis saabub enne õiget aega , võib toimida lollusena . </s> </p>
<p> <s> Ära väljendu nii targalt , et teised su rumaluse ära tunnevad . </s> </p>
<p> <s> Rumalus saab eriti ilmsiks sellest , et teda pakutakse tarkuse pähe . </s> </p>
<p> <s> Lolliks saab teha vaid seda , kellel on kindlad tõekspidamised . </s> </p>
<p> <s> Just rumalus vajab autoriteetsust . </s> </p>
<p> <s> Küündimatus mõttetöös on pahe , ent mõistetav ; ihnsus selles aga võrdub rumalusega . </s> <s> Mõlema tulemuseks on igav hallus . </s> </p>
<p> <s> Teise rumalust märkab igaüks . </s> <s> Suur tarkus on see , kui oskad ka rumala tarkust näha . </s> </p>
<p> <s> Siiski on parem võõra rumaluse järgi elama jääda kui omaenese tarkuse läbi hukkuda . </s> </p>
<p> <s> Kurb on ajastu , kus tuleb liialt tihti ette olukordi , et targem on olla rumal . </s> </p>
<p> <s> Õpetus võib olla valguseks , millega pimestatakse . </s> </p>
<p> <s> Maailm kihab õpetustest ja sina otsid oma ainsamat pääseteed nende tihnikus ... </s> </p>
<p> <s> Selleks , et mõnd asja tundma õppida , pead temast teadma vähemalt seda , et ta on olemas . </s> <s> Alles õppimise käigus võid selles kahtlema hakata . </s> </p>
<p> <s> Kas poleks õigem õppida mitte üksi kogemustest , vaid ka kogenematusest ? </s> </p>
<p> <s> Kas on võimalik saavutada niisugust taset , et õppida pole enam tarvis ja tarkus hakkab sinusse iseenesest valguma ? </s> </p>
<p> <s> Kergem on õpetada seda , kuidas olla , kui seda , mida teha . </s> <s> Nii ka enamasti toimitakse . </s> </p>
<p> <s> Hea oleks , kui inimesed õpiksid mitte selleks , et osata , vaid vastupidi : oskuseni jõudmine sunniks neid edasi minema , õppima uut . </s> </p>
<p> <s> Õpitakse rohkem ikka nendelt , kes ei kipu õpetama . </s> </p>
<p> <s> See pole tõeline õpetamine , kui sa sellest ise ei õpi . </s> </p>
<p> <s> Paremad õpilased on need , kes ei saa aru – nendel säilib võimalusi . </s> </p>
<p> <s> Kõige rutem saab omaks just laenatud tarkus . </s> </p>
<p> <s> Sa õpetad teistele oma harjumusi ja paned pahaks , et need neile ei sobi . </s> </p>
<p> <s> Õpi mitte vigadest , vaid õigetest tegudest . </s> </p>
<p> <s> Eriti ettevaatlik ole siis , kui arvad teadvat . </s> </p>
<p> <s> Tõelise õpetamise eesmärk ei ole kunagi see , et panna inimesi mõtlema õpetaja moodi . </s> </p>
<p> <s> Õpetada tasub vaid neid , kes on valmis hülgama oma teadmisi . </s> </p>
<p> <s> Selleks , et arendada oma võimeid , tuleb neid ka ohjeldada . </s> </p>
<p> <s> Mida lõikad , seda külvad . </s> </p>
<p> <s> Kes lisab tilga merre , võtab sealt julgesti pangetäie . </s> </p>
<p> <s> Iga inimene korrastab enda jaoks maailma , haritud inimene teeb seda teiste abiga . </s> </p>
<p> <s> Ka haritud inimene võib olla loomulik , aga ta peab selle saavutamiseks läbi tegema keerulise tee . </s> </p>
<p> <s> Me oleme liiga haritud , et olla originaalsed . </s> </p>
<p> <s> Harimatut sõimu jälestavad eriti need , kes harrastavad haritud sõimu . </s> </p>
<p> <s> Intelligentsus on mitte niivõrd kohanemisvõime , kuivõrd tundlikkus olukordade suhtes , millega võib kohaneda või ka teadlikult mitte kohaneda . </s> </p>
<p> <s> Inelligentsus on põhimõttelisuse antnoom . </s> </p>
<p> <s> Intelligentsus on tundlikkus pluss selguse taotlus ja võime . </s> </p>
<p> <s> Inimene kasvatab kõike selleks , et pärast ära süüa . </s> <s> Võibolla isegi ka teisi inimesi . </s> </p>
<p> <s> Õppige küsima , siis on lootust ka vastamist õppida . </s> </p>
<p> <s> Targad küsivad selleks , et näidata : vastust ei ole . </s> </p>
<p> <s> Need , kes oskavad küsida , osutuvad ikka targemaks neist , kes arvavad end vastata oskavat . </s> </p>
<p> <s> Üksnes teistelt küsides saad vähe teada , enamiku vastuseid pead ise välja mõtlema . </s> </p>
<p> <s> Olukorda , kus sul ei ole küsimusi , ei ole võimalik saavutada küsimise teel . </s> </p>
<p> <s> Sea küsimus üles nii täpselt , et vastust pole vajagi . </s> </p>
<p> <s> Küsimus stimuleerib vastajat , vastused aga võivad küsimise himu ära võtta . </s> </p>
<p> <s> Kas pole kurb , et küsimus püstitatakse ja otsus langetatakse ? </s> </p>
<p> <s> Ikka küsitakse asju , mida teatakse . </s> <s> Vahest selleks , et kontrollida vastuseid . </s> </p>
<p> <s> Normaalne oleks , et ühele küsimusele antaks palju vastuseid . </s> <s> Teadlaste ideaaliks aga on anda paljudele küsimustele üks vastus . </s> <s> Ainult usundid on nii julged , et vastavad kõikidele küsimustele ühe lausega . </s> </p>
<p> <s> Kes tõeliselt otsib vastust teda piinavale küsimusele , see ka leiab , ent mitte ühe vastuse , vaid palju erinevaid ja muutuvaid . </s> <s> Ühel vastusel peatumine on enesepettus – tähendab , polegi õigupoolest otsitud . </s> </p>
<p> <s> Selgituste paradoks : me küsime mineviku kohta , vastust soovime saada oleviku kohta . </s> </p>
<p> <s> Inimene , kes ülistab asju , millest ta aru ei saa , alavääristab asju , millest ta on aru saanud . </s> </p>
<p> <s> Enamasti juhib meid uudishimu , mitte teadmishimu . </s> <s> Me soovime teada , mitte omaks võtta . </s> </p>
<p> <s> Vaimu tee : kui kardad , siis jõua selgusele ; kui jõuad selgusele , siis kahtle ; kui kahtled , siis kogu jõudu ; kui oled tugev , siis hoia ennast vaos ; kui oled tasakaalukas , siis oled vana ja sul pole enam aega kasutada oma tarkust . </s> </p>
<p> <s> Selgus saab olla ühes tillukeses asjas , piiratud nähtuses , mitte aga kõiges ja korraga . </s> </p>
<p> <s> Karda selgust . </s> <s> Kui arvad asja selge olevat , siis pea meeles , et kõik võib olla just vastupidi sellele , mida sa arvad teadvat . </s> </p>
<p> <s> Kui vanaduses loobutakse laia maailma jälgimisest , siis vahest mitte sellepärast , et uue ilmingud on arusaamatud , vaid sellepärast , et jõutakse äratundmisele : midagi oluliselt uut nagunii ei juhtu . </s> </p>
<p> <s> Mida vanemaks saab inimene , seda vähemaks jääb tema jaoks väärtuslikku tegevust ja väärtuslikke asju . </s> <s> Seepärast elavadki vanad inimesed ökonoomsemalt ning võivad loovutada oma raha ja huvialad noorematele . </s> </p>
<p> <s> Teatud eas jõuab inimene ära teha üha täpsema valiku selle kohta , mida tasub teha ja mida ei tasu . </s> <s> See vahest ongi üks vananemise tunnuseid . </s> </p>
<p> <s> Mida vanemaks sa saad , seda vaenulikum tundub sulle maailm . </s> <s> Küllap see tuleneb asjaolust , et su vastupanu muutub muutub ikka nõrgemaks . </s> </p>
<p> <s> Vanu süüdistatakse tihti arguses ; tegelikult võib asi olla selles , et vananedes näib üha vähematel sinu ettevõtmistel olevat mõtet . </s> </p>
<p> <s> Mida vanemaks sa saad , seda olulisemaks muutub sulle sinu isiklik arvamus , mingu see lahku üldisest arvamusest kasvõi kõige selgemates asjades . </s> </p>
<p> <s> Vedamisi on erinevaid , pikk iga on vedamiste vedamine – ta annab ( kui annab ) midagi enamat kui palju elupäevi . </s> </p>
<p> <s> Vananev inimene peaks eriti sagedasti vahetama olukordi , et aastad liiga ruttu otsa ei saaks . </s> </p>
<p> <s> End vanemana kujutades lähtud oletustest , end nooremana kujutades kogemustest . </s> <s> Inimene võiks olla kuitahes noor , aga kas ta seda soovib ? </s> </p>
<p> <s> Nii noorus kui ka vanadus ei pruugi olla üksnes ealised , need võivad olla ka haiguslikud nähtused . </s> </p>
<p> <s> Nooruse rumalusi korrates võib tekkida pettekujutlus , et oled taas noor . </s> <s> Tegelikult see vaid rõhutab , et sa seda enam ei ole . </s> </p>
<p> <s> Vanadus püüab osta noorust ning maksta patu eest . </s> <s> Ta ei samasta neid , ent patt on ainus , mis sellest on müüdav . </s> </p>
<p> <s> Noorus kipub õhulossidesse , vanadus maa-alustesse kindlustesse . </s> <s> Et maapinnale püsima jääda , vajavad nad vastastikust kinnihoidmist . </s> </p>
<p> <s> Noorusunistusi teostame heal juhul vanaduses , siis on need aga kaotanud oma sära . </s> </p>
<p> <s> See , mida nooruses loodetakse , on vanaduses kättesaamatu ideaal . </s> </p>
<p> <s> See , mis tagantjärele näib tühja lootusena , oli tegelikult ainus , mida tasus tahta . </s> </p>
<p> <s> Vanadust ei saa edasi lükata , küll aga ajutiselt unustada . </s> </p>
<p> <s> Ebaküpsusest küpsuseni on hulk maad , küpsusest riknemiseni üks samm . </s> </p>
<p> <s> Mitte iga käbi ei kuku kännuks . </s> </p>
<p> <s> Pojad käisid isade jälgedes , seepärast need olidki nii tallatud . </s> </p>
<p> <s> Pea lugu oma esivanematest . </s> <s> Et nad sind mäletaksid , kui kord nende juurde jõuad . </s> </p>
<p> <s> Kaitsetus on noore inimese parim kaitsevahend . </s> </p>
<p> <s> Väikesele lapsele on kerge olla hoidja ning kaitsja , katsu olla autoriteet küpsevale noorukile . </s> <s> Ühtmoodi vajavad sind mõlemad . </s> </p>
<p> <s> Me vajame oma vanemaid kuni surmani , ka oma meenutustes . </s> </p>
<p> <s> Kas ei eita me esivanemate mõtteid teinekord selleks , et neid pakkuda omaenese mõtete pähe ? </s> </p>
<p> <s> Linn nagu inimenegi võib jõuda seisundini , kus kogu energia kulub mälestuste säilitamisele . </s> </p>
<p> <s> Midagi muud ei teeselda nii palju kui loomulikkust . </s> </p>
<p> <s> Olla väga tavaline on enamasti raskem kui olla pisut ebatavaline . </s> </p>
<p> <s> Loomulikkus on eliidi luksus , tavaline inimene ei saa seda enesele igapäevases elus lubada . </s> </p>
<p> <s> Surmaohu korral oled loomulik , sest sul pole mahti mõtelda , milline sa peaksid olema . </s> </p>
<p> <s> Need , kes tahavad puhtaks pühkida taevast , ei pruugiks tingimata arvata , et maa puhastamine on nende jaoks liiga lihtne ülesanne . </s> </p>
<p> <s> Maailma kõige üldisemad probleemid on väga isiklikud . </s> </p>
<p> <s> Sind loojaks tunnistades esitatakse sulle alateadlikult kahtlustus valetamise võimalikkuses . </s> </p>
<p> <s> Kahtlemine teabes nõuab tohutu hulga lisateavet . </s> </p>
<p> <s> Kui usud ühel hetkel olevat oma rumaluse ära tundnud , siis ära selle põhjal veel arva , et nüüd oled piisavalt tark või et leiad iseseisvalt viisi , kuidas targaks saada . </s> </p>
<p> <s> Sul on lootust pisut targemaks saada , kui leiad endas üles inimese , kes on sinust märksa rumalam ning püüad teda kannatlikult õpetada . </s> </p>
<p> <s> Noorus kulub selleks , et võtta omaks konventsioone , vanadus selleks , et nendest lahti saada . </s> <s> Kummalgi ei lähe see kuigivõrd põhjalikult korda . </s> </p>
<p> <s> Kui palju kulub mõtlemise energiat selleks , et mõttetut asja mõtestada püüda ning lõpuks järeldusele jõuda , et see asi on tõepoolest mõttetu ! </s> </p>
<p> <s> Ära paranda asja , mida saad likvideerida . </s> <s> Sest asi , mis on väärt likvideerimist , ei muutu ealeski piisavalt heaks . </s> </p>
<p> <s> Vaim otsib enesele ikka teed . </s> <s> Seepärast pole võimalik teda eriti stimuleerida . </s> <s> Takistada küll . </s> </p>
<p> <s> On küllalt vaimutuid mõtteid – isegi üpris suureks peetuid - , ent pole mõttetut vaimsust . </s> </p>
<p> <s> See , kellel on midagi ütelda , ei tee sellest enamasti saladust . </s> <s> Eriti palju saladusi on nendel , kel teistele midagi ütelda ei ole . </s> </p>
<p> <s> Vaimu kehast kõrgemale seadmine on iseloomulik inimesele , kelle vaim on veel virge , keha aga eneselegi vastikuks muutumas . </s> </p>
<p> <s> Igasugune vaimne liikumine on elitaarne . </s> <s> Ka siis , kui ta hüüab : " Tulge kõik minu juurde ! " , eeldab ta , et tulevad vähesed . </s> </p>
<p> <s> Tõeline vaimsus on äratuntav tema ideaalide järgi . </s> </p>
<p> <s> Vaimsus saab läbi ilma vaimukuseta . </s> <s> Aga vaimukus ilma vaimsuseta ? </s> </p>
<p> <s> Kes otsib valgust , teeb seda paratamatult pimesi . </s> </p>
<p> <s> Pimeduse nägemiseks peab olema pisutki valgust . </s> </p>
<p> <s> Et näha palju , tuleb sulgeda silmad . </s> </p>
<p> <s> Selleks peab olema piisavalt valgustatud , et pürgida pimedusest valguse poole . </s> </p>
<p> <s> Kui valgustad teistele teed , pead liikuma pimedusse . </s> </p>
<p> <s> Kaugel tulel on sära , lähedane põletab , parajal kaugusel võib ta anda soojust ja valgust . </s> </p>
<p> <s> Kas pole liiga palju neid , kes valgusele lähenedes kardavad end kõrvetada ? </s> </p>
<p> <s> Taevatähti võivad ihaldada ka need , kes kirjatähti ei tunne . </s> </p>
<p> <s> Ka see , kelle teod ei kannata valgust , vajab tegutsemiseks sisemist tuld . </s> </p>
<p> <s> Enesepiiramise tulemusena loobus ta lõpuks taevatähtede allatoomisest . </s> </p>
<p> <s> Austus eeldab distantsi . </s> </p>
<p> <s> Prohvet võib kuulus olla küll omal maal , kuid mitte omas ajas . </s> </p>
<p> <s> Kuulsus vahest ei soeta niivõrd vihkajaid , kui teeb armastajad ükskõikseks . </s> </p>
<p> <s> Kui oled avaliku elu tegelane , ära ole milleski kindel – ka vaenlane võib sind kiita . </s> </p>
<p> <s> Kui palju teist värvi linde on jalge alla tallatud sinilindu püüdes ! </s> </p>
<p> <s> Tuul mitte üksi levitab lõhnu , vaid ka hajutab neid . </s> </p>
<p> <s> Soov leida tunnustust ning soov end teistele peale suruda on tihti sama asja kaks külge . </s> </p>
<p> <s> Maailmast tõmbutakse eemale ka selleks , et maailm seda märkaks . </s> </p>
<p> <s> On kaks võimalust tundmatu olla – kas oled silmapaistmatu või siis alati uudne . </s> </p>
<p> <s> Kuulsuse nimel tehtavad teod on vaheldusrikkad , kuivõrd emand Kuulsus on muutliku meelega . </s> </p>
<p> <s> Kuulsus teeb sind nooreks pärast surma , eluajal võib ta vaid vanemaks teha . </s> </p>
<p> <s> Kuulsus ja au mõjuvad halvasti sellepärast , et need langevad tihti osaks inimestele , kes neid kanda ei suuda . </s> </p>
<p> <s> Aukandja kõnekusest räägib see , kui ta on ümbritsetud inimestest , kel midagi öelda ei ole . </s> </p>
<p> <s> Kõige madalam laul saadab neid , kes lubavad end üksnes ülistada . </s> </p>
<p> <s> Mees , kes on häbistanud trooni , võib häbistada ka tapalava . </s> </p>
<p> <s> Tihti püütakse saada jumalate sarnaseks sellega , et minetatakse enesest kõik inimlik . </s> </p>
<p> <s> Kuningas ja narr on sarnased selles , et mõlemad on enesega rahul . </s> </p>
<p> <s> Kui keegi julgeb narritada vägevaid , siis asuvad tema kaitsele just need , kes teda kõige rohkem kardavad . </s> </p>
<p> <s> Eks ole meist igaüks oma maailma keiser , aga alluvad peame enesele kujutluses looma . </s> </p>
<p> <s> Alluvus on ikka kujuteldav , sest kas leidub väge , mis suudaks võita sisemuse . </s> </p>
<p> <s> Mida väiksem on isiksus , seda tühisemate asjadega ta end võrdleb . </s> </p>
<p> <s> Tahad tunda oma kõrgust , seisa madalal . </s> </p>
<p> <s> Kui oled tõusnud kõrgele , on sul suurem valikuvabadus . </s> <s> Selles , kuhu kukkuda . </s> </p>
<p> <s> Ta kukkus nii kõrgelt , et suri tee peal nälga . </s> </p>
<p> <s> Selleks , et alla käia , tuleks eelnevalt ikka mingile tasemele tõusta . </s> </p>
<p> <s> Ainult väga suurte ajalooliste isikute puhul kaheldakse , kas nad on üldse olemas olnud . </s> </p>
<p> <s> Ei saa olla suur see , kes väikestele peale astub . </s> </p>
<p> <s> Ta on piisavalt intelligentne , et solvuda väljapaistvate inimeste olemasolu pärast . </s> </p>
<p> <s> Täiuslikult kahanedes võib suureks saada . </s> </p>
<p> <s> Suurte õpetuste loojad , usualgatajad , kes on tahtnud olla madalad , on tagantjärele tõstetud kõige suurematesse kõrgustesse . </s> <s> Hilisemad kõrgid on selle tõstmisega end madaldanud . </s> </p>
<p> <s> Täius on mõistagi saavutamatu , aga kui sa suudad rõõmustada oma nurjumiste üle , oled sellele lähedal . </s> </p>
<p> <s> Austamine on tasu sõnades . </s> </p>
<p> <s> Kui sa ei püüa midagi saavutada , siis ei jää sa ka millestki ilma . </s> </p>
<p> <s> Kui sa ei austa kedagi , siis pole sul ka põhjust kedagi põlata . </s> </p>
<p> <s> Iga inimene leiab enesele olemiseks piisavalt pisikese maailma , milles olla suur . </s> </p>
<p> <s> Ta tahtis kätte saada midagi väga suurt , et selle seest leida väikest . </s> </p>
<p> <s> Kui ütled või teed midagi nii , et maailmal suu lahti jääb , võib ta su lõpuks alla neelata . </s> </p>
<p> <s> Kultuuri kujundab aeg läbi inimeste ja juhuste hulga ; ka geniaalne üksikisik lisab sellele vaid üheainsa tahu . </s> </p>
<p> <s> Õpetus vajab aega , et saavutada geniaalsuse aupaistet . </s> <s> Seepärast polegi olemas elusaid geeniusi . </s> </p>
<p> <s> Tal oli geeniuse hajameelsus , kuid puudus tema kontsentratsioon . </s> </p>
<p> <s> Tõeline vaimne iseseisvus on see , kui sa mitte ainult ei jookse järele aja moodidele , vaid ei taotle ka seda , et teised sinu järel jookseksid . </s> </p>
<p> <s> Ajatuse vaim ei kohtu nendega , kes lähevad kaasa ajastu vaimuga . </s> </p>
<p> <s> Väikestel aegadel varja oma suurust . </s> </p>
<p> <s> Suure aja ülistamisega tavaliselt suureks ei saada . </s> </p>
<p> <s> Igavese elu saad ikka vaid surres . </s> </p>
<p> <s> Elada pole võimalik nii , et keegi ei saaks sinust pärast surma halvasti rääkida ; küll aga on võimalik elada nii , et keegi ei hakka sinust niiviisi rääkima . </s> </p>
<p> <s> Surematud teod saavad sinu käes võimalikuks ikka vaid siis , kui sa surematuse sisse usud . </s> </p>
<p> <s> Mõni on surnud surematuse kätte . </s> </p>
<p> <s> Pingutusest – et enesest midagi maha jätta – pidi ta varakult lahkuma . </s> </p>
<p> <s> Kui elusat inimest austatakse juba kui surnut , kas ei saa see siis talle eluohtlikuks ? </s> </p>
<p> <s> Kes elu ajal end väga kõrgel näeb seisvat , seda ei nähta pärast surma ka madalal mitte . </s> </p>
<p> <s> Kes oli tõesti prohvet , see selgub hiljem . </s> </p>
<p> <s> Surematuse eelduseks on see , et elavad avastaksid surnu vaimutöö – avastamine muudab kõik elavaks . </s> <s> Aga midagi avastamisväärset peab siiski ka pakkuda olema . </s> </p>
<p> <s> Inimest mõnitatakse kõige meelsamini teda ennast tsiteerides . </s> </p>
<p> <s> Kui leiad hingesugulase eelmisest sajandist , siis loodad , et järgmisel leiab mõni sinu . </s> </p>
<p> <s> Elas elu ilusasti ära , ei teinud kellelegi tüli , isegi järeltulevatele põlvedele mitte . </s> </p>
<p> <s> Inimene jätab endast maha märke , et teised teda nende järgi ära tunneksid ; mitte selleks , et nood oma märke õpiksid tegema . </s> </p>
<p> <s> Ära arva endast palju . </s> <s> Isegi kui oleksid monument peatänaval , ei märkaks sind varsti enam keegi . </s> </p>
<p> <s> Hea mälu on eriti vajalik masohistidele . </s> </p>
<p> <s> Ühed püüavad oma kunagisi tegusid meelde tuletada , teised püüavad neid unustada . </s> <s> Ikka leidub kolmandaid , kes neid nii selles kui teises segavad . </s> </p>
<p> <s> Mõnel on tulevikumälu : ta ütleb uut kogedes alati , et see kõik on juba olnud . </s> </p>
<p> <s> Kui sa ei taha unustada , ära jäta meelde . </s> </p>
<p> <s> Inimene unustab liiga palju sellist , mida ta ei ole kunagi teadnud . </s> </p>
<p> <s> Kui sa ei saa aru , siis mäleta . </s> </p>
<p> <s> Maailma , mida valitsevad kujutlused , hakkavad sageli valitsema kivinenud kujud . </s> </p>
<p> <s> Ainsaks õigustuseks ideaalile on pingutus teda kehastada . </s> </p>
<p> <s> Ideaal ei pruugi alati olla tulevikuhõllandus , ta võib olla ka minevikumälestus . </s> </p>
<p> <s> Enne sind muutusid kõik asjad paremaks , praegu halvemaks , siis sinu sünni , nüüd surma poole . </s> </p>
<p> <s> Kui enne sind muutus elu paremuse , nüüd halvemuse poole , kas siis ei tule sinu kohalolek elule kahjuks ? </s> </p>
<p> <s> Lootusetu olukord on lootusrikas – siis võivad asjad vaid paremuse suunas liikuda . </s> </p>
<p> <s> Kui usud saabuvat hingerahu , siis ära ole kärsitu seda oodates . </s> </p>
<p> <s> Kui tahad olla ettenägelik , heida pilk aeg-ajalt seljataha . </s> </p>
<p> <s> Inimese põrgu pole mitte niivõrd tema kasutamata jäetud võimalused , kuivõrd mõtlemine nendele . </s> </p>
<p> <s> Mida rohkem on rööbiti kulgevaid radu , seda enam usud , et tee ei vii sind ummikusse . </s> </p>
<p> <s> Hea ennustamine on pool võitu . </s> </p>
<p> <s> Ennustamine pakub alati rahuldust , täideminekul pole sellega asja . </s> </p>
<p> <s> Olukordi prognoositakse selleks , et neid muuta . </s> <s> Et teha prognoos valeks . </s> </p>
<p> <s> Ettemääratus on see , mida sa ette ei tea . </s> <s> See selgub tagantjärele . </s> </p>
<p> <s> Igasugune teadmine tegeleb olnuga ning on suunatud sellele , mida veel ei ole . </s> </p>
<p> <s> Tegelikult olemas on ainult minevik ja seegi asub meie teadmistes ja mälestustes . </s> </p>
<p> <s> Minevik elab edasi nii tema ülistamises kui ka tema halvustamises . </s> </p>
<p> <s> Kõige kergem on rääkida tulevastest asjadest , ent nendegi puhul on tarvis teada läinud asju . </s> </p>
<p> <s> Ajaks , mil analüüsid oma minevikku , pead sa peatama oma oleviku . </s> </p>
<p> <s> Minevik , mis paneb täna meie kired möllama , on ju kaasaeg . </s> </p>
<p> <s> Kes on tõeliselt kiindunud minevikku , see saab ka ilma tulevikuta läbi . </s> </p>
<p> <s> Tänu mineviku tegude eest on haruldasem kui tänu tulevaste tegude lootuse eest . </s> </p>
<p> <s> Minevik peab olema ajas küllalt lähedane , et olla kauge . </s> </p>
<p> <s> Minevikku saab rumalaks ja jõhkraks näidata vaid oleviku tarkus ja hellus . </s> </p>
<p> <s> Hetke sügavuse saavutad , kui tajud ka minevikku ja tulevikku olevikuna . </s> </p>
<p> <s> Kas tõeline olevik on tõesti võimalik vaid siis , kui puudub mineviku teadvus ? </s> </p>
<p> <s> Õndsus on olevikuhetke venitamine lõputuks , aja seiskamine . </s> </p>
<p> <s> Tulevikku ei ole sellel , kellel ei ole olevikku . </s> </p>
<p> <s> Ei saa ju meeldida tulevik sellele , kellele ei meeldi olevik . </s> </p>
<p> <s> Olevikuhetke tajumiseks on tarvilik tunne : et sa oled üksinda ja samas kõige osa . </s> <s> Sellises olekus viibides ei taju sa aega ega üksikuid esemeid . </s> </p>
<p> <s> Ela ja tegutse täna , et ka tulevikul oleks väärikas minevik ! </s> </p>
<p> <s> Tihti ju elamegi olevikus läbi oma tulevast minevikku . </s> </p>
<p> <s> Oleviku häda on selles , et ta elab tulevikule , mis parema meelega näeks , et ta oleks elanud endale ega oleks sekkunud tuleviku siseasjadesse . </s> </p>
<p> <s> Kui sa oled rahul sellega , mis on olnud , miks ei võiks sa rahul olla sellega , mis tuleb ? </s> </p>
<p> <s> Esimeseks tingimuseks , et sinu tegudest räägitaks ka tulevikus , on see , et tulevikul enesel oleksid sama laadi tööd teoksil . </s> </p>
<p> <s> Tulevik kipub ühtelugu nii ere olema , et pimestab oleviku . </s> </p>
<p> <s> Taganegem tulevikku ! </s> </p>
<p> <s> Mida vähem on sul fakte , seda julgemini võid kuulutada tulevikku . </s> </p>
<p> <s> Tulevikukujutlused pärinevad minevikust . </s> </p>
<p> <s> Kes tulevikule ei looda , sellele pole minevikku tarviski . </s> </p>
<p> <s> Inimese tulevik on vahest niisama ainuvõimalik kui tema minevik , ent tuleviku puhul hinnatakse ka tema neid võimalusi , mis ei realiseeru . </s> </p>
<p> <s> Ka enesetapja uskus õnnelikku tulevikku . </s> </p>
<p> <s> Kui tulevik on tume , siis loodetakse mineviku helguse peale . </s> </p>
<p> <s> Tulevik pimestas su silmad , sa ei leidnud enam tagasiteed . </s> </p>
<p> <s> Kõige helgemad on mälestused tulevikust . </s> </p>
<p> <s> Tulevikumõtted on koonilised , piisavalt kauge tuleviku puhul kaob nende tegelik sisu . </s> </p>
<p> <s> Ajad on nii kiired , et isegi tulevik on juba eilne päev . </s> </p>
<p> <s> Kuidas saab olla kestvust nähtusel , millel pole olnud algust ? </s> </p>
<p> <s> Parim lõpp on tagasitulek algusesse . </s> </p>
<p> <s> Iga hetk on uus , kui me ei võrdle seda vanaga . </s> </p>
<p> <s> Maailma lõpu puhul on kõige huvitavam küsimus , mismoodi see välja näeb ja mis on pärast seda . </s> </p>
<p> <s> Kiirustav kahetsus </s> </p></div1>
    </body>
  </text>
</TEI>
</teiCorpus>
</teiCorpus>
