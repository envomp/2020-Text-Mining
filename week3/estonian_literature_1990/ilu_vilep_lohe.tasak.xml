<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Lõhe müüris </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos">
        <head> Lõhe müüris </head>
        <div2 type="alaosa"><head> 1. peatükk </head>
<p> <s> Oli tipptund ja liinibuss rahvast puupüsti täis . </s> <s> Jan komposteeris pikka kasvu mehe kaenla alt kätt läbi surudes talongi ja pressis end bussi tagumisse otsa akna alla seisma . </s> <s> Talle meeldis vaadata , kuidas sõidutee bussi alt välja voolas ning jalakäijad koos ümberkaudsete majadega kaugenesid . </s> <s> Iga peatusega jäi reisijaid järjest vähemaks ja varsti hakkasid ka istekohad vabanema . </s> <s> Jan valis välja rahuliku olemisega vanema meesterahva ja sättis ennast tema kõrvale . </s> <s> Mõnda aega vaikisid mõlemad , siis pöördus mees uurival pilgul Jani poole : </s> </p>
<p> <s> " Töölt ? " </s> </p>
<p> <s> " Töölt , " vastas Jan väsinult . </s> </p>
<p> <s> " Ammu ? " </s> </p>
<p> <s> " Kümme aastat. " </s> </p>
<p> <s> " Tülpinud ? " rohkem nentis kui küsis kõrvalistuja . </s> </p>
<p> <s> " Kohutavalt ! " </s> </p>
<p> <s> " Aeg-ajalt peab kõike muutma , muidu läheb eluisu ära , " ütles mees lõpuks ootamatult pika lause . </s> </p>
<p> <s> " Kõike ? " ei saanud Jan aru . </s> </p>
<p> <s> " Kõik muutub ükskord niigi . </s> <s> Siis , kui sa enam ei jõua . </s> <s> Parem on ise muuta. " </s> </p>
<p> <s> Jan ei mõistnud päris täpselt , mida mees silmas pidas . </s> <s> Tal oli juba kümme aastat päevast päeva olnud naine , töö ja kodu . </s> <s> Kokkuvõttes oli see ju õnn ! </s> <s> Vähemalt oleks pidanud olema . </s> <s> Tülpimus tülpimuseks , aga tema ei kavatse küll päeva pealt kõike jätta ja uuesti alustada . </s> </p>
<p> <s> " Selle üle peab mõtlema , " vaatas Jan mehele otsa ja märkas tolle silmis ebatavaliselt tarka ja kelmikat , samas metsikut ja ükskõikset pilku . </s> <s> Justnagu oleks mees elu käest peksa saanud ja samas oma saatuse üle naernud . </s> </p>
<p> <s> " Võib-olla ongi juba hilja , " poetas vana mokaotsast ja tõusis , et taaruda bussi tagaakna juurde . </s> <s> Ka Jan tõusis , sest järgmises peatuses pidi ta väljuma . </s> </p>
<p> <s> " Näe ! " osutas mees peaga akna suunas . </s> <s> " Sa vaata , kui kiiresti kõik taganeb ! " </s> </p>
<p> <s> Buss peatus , Jan hüppas eelviimaselt astmelt üle rentsli , vaatas poolkõõrdi üle õla tagasi ja nägi vana-mehe muigel nägu . </s> </p>
<p> <s> " Poo ennast üles , kui tahad ! " nähvas ta endamisi ja tõstis tibutava vihma eest nägu varjates jopekrae ninaotsani üles . </s> </p>
<p> <s> Kuuskümmend üks sammu väravani , kaksteist tagaukseni , neliteist trepiastet ja viimased viis uksekellani . </s> </p>
<p> <s> " Kes seal on ? " kostis seest täiesti võõras mehehääl . </s> </p>
<p> <s> " Mi-mina olen ! </s> <s> Jan muidugi . </s> <s> " Asi võttis Jani kogelema . </s> <s> Oli kuulda jutupominat ja mõne hetke pärast avanes uks . </s> <s> Sellel seisis matsakas , karvase rinnaga , dressipükste väel keskealine mehemürakas . </s> </p>
<p> <s> " Millega saan teid aidata ? " </s> </p>
<p> <s> " Ma , ma peaksin siin nagu elama ! " oli Jan jahmunud . </s> </p>
<p> <s> " Huvitav küll , " sügas mees oma karvast kõhtu , " kus kuradi kohas siis mina viimased kümme aastat elanud olen ? " </s> </p>
<p> <s> Jan piilus ukse vahelt sisse ja tõepoolest - tapeet oli teine , mööbel oli teine ja lõhnadki olid hoopis teised . </s> <s> Nende peres igatahes kasse ei olnud . </s> </p>
<p> <s> " Oi , andke andeks ! </s> <s> Ma siis vist ikka tõesti eksisin ! </s> <s> Veelkord , palun vabandust ! " </s> <s> Ta taganes midagi mõistmata trepini ja kuulis veel seljatagant öeldavat : </s> </p>
<p> <s> " Võtke heaks ! " </s> </p>
<p> <s> " No on ju sama trepp ! " </s> <s> Ta jõudis alla ja seisis keset õue . </s> <s> " Täpselt ! </s> <s> Kõik on sama ! </s> <s> See on minu maja ! " </s> <s> Igaks juhuks läks ta väravast välja ja vaatas hoone eestpoolt üle . </s> </p>
<p> <s> " Siiski , kardinad meie akende ees on teised … " </s> </p>
<p> <s> Üle tee lähenes naaber esimeselt korruselt - kena mutikene , kes igal võimalusel Janiga suhelda püüdis , mis siis , et Jan alati midagi ettekäändeks tuues käest ära libises . </s> </p>
<p> <s> " Tere , tädi Alma ! " </s> </p>
<p> <s> " Tere , jah ! " vastas see võõrastavalt ja seiras möödudes Jani altkulmu . </s> <s> Õue sisenedes sulges ta isegi värava ja kadus rutates majanurga taha . </s> </p>
<p> <s> " Tohoh ! " ei saanud Jan enam millestki aru . </s> <s> " Kas ma olen valesse aega sattunud ? </s> <s> Või hoopis mõnda teise dimensiooni ? " </s> <s> Ta astus kiiruga üle tänava , istus kõnniteeservale maha ja hakkas käsipõsakil oma endist kodu ja selle ümbrust uurima . </s> </p>
<p> <s> " Mis kuradi jama see on ? </s> <s> Nii ei saa lihtsalt olla ! </s> <s> Ma ei maga ju ! " </s> <s> Ta näpistas ennast käsivarrest , raputas pead ja lõi lõpuks lahtise käega vastu põski . </s> <s> Võõrad kardinad olid ja jäid tema akende ette . </s> </p>
<p> <s> " Aitab ! " otsustas ta lõpuks ja seadis sammud lähima telefoniputka poole . </s> </p>
<p> <s> " Tsau , ema ! " </s> </p>
<p> <s> " Tere , Jan-poiss ! " </s> </p>
<p> <s> Jan oli õnnelik , et keegi teda vähemalt äragi tundis . </s> </p>
<p> <s> " Ema , ütle , kus ma elan ? " </s> </p>
<p> <s> " Nalja teed või ? </s> <s> Kui sa joodik oleksid , saaksin aru , aga … " Ta viivitas veidi ja justkui taipas : </s> </p>
<p> <s> " Läksite tülli ? </s> <s> Noojah . </s> <s> Viskas su välja ? </s> <s> See nüüd küll tema moodi pole ! " </s> </p>
<p> <s> " Ema , ütle mulle mu aadress , palun ! </s> <s> Või oled unustanud ? " </s> </p>
<p> <s> " Kummeli 24-6, " tuli vurinal . </s> <s> Siis lisas ta veidi solvunult : </s> </p>
<p> <s> " Mul ei ole veel skleroosi , kallis poeg . </s> <s> Ja kui see nüüd nali oli , siis on sul küll veidrad naljad viimasel ajal ! " </s> </p>
<p> <s> " Ära solvu , ema ! </s> <s> Tegin lihtsalt pulli ! </s> <s> Võtsime sõpradega siin ühe õlle … </s> <s> Okei , pean nüüd minema . </s> <s> Eks ma astu läbi , kui aega saan . </s> <s> Tervita papsi ! " </s> </p>
<p> <s> " Mida ? ! " kostis ärev ja ehmunud hääl teises otsas , aga Jan oli jõudnud juba toru hargile panna . </s> </p>
<p> <s> " Millest selline reaktsioon ? " mõtles ta endamisi ja astus pikkade sammudega tagasi bussipeatusse . </s> </p>
<p> <s> Ta oli küll hakanud viimase kahe aasta jooksul rohkem viina võtma ja ega need tülidki kodus tulemata jäänud , aga välja polnud teda veel visatud . </s> <s> Oma treialitööga teenis ta piisavalt , et naise rahaarmastust rahuldada ja niimoodi lapsega koos lihtsalt kaduda - seda ei uskunud ta Evest iialgi . </s> </p>
<p> <s> Bussi oodates jalutas ta veelkord oma majani ja tagasi . </s> <s> Kardinad olid endiselt võõrad . </s> </p>
<p> <s> " Ah et mina elan hoopis linna teises otsas ? </s> <s> No me veel vaatame seda asja ! </s> <s> Kui ma hulluks olen läinud , siis pole ju hullu midagi . </s> <s> Mõtlemine näikse korras olevat ja küll me selle mälukesegi paika paneme ! " </s> </p>
<p> <s> Talle tükkis naer peale , kui ta kujutles , et Eve kuuleb pealt tema sellist eneselohutamist . </s> </p>
<p> <s> Buss oli peaaegu tühi . </s> <s> Ainult tagumises otsas istus üksik vanem meesterahvas ja vaatas kaugenevaid maju . </s> </p>
<p> <s> " See on ju seesama targutaja ! " tundis Jan mehe seljatagant ära ja taarus meremehekõnnakuga läbi tühja vahekäigu . </s> </p>
<p> <s> " Tere jälle ! " alustas ta sedapuhku ise. " Muutuski , näe ! " </s> </p>
<p> <s> " Misasi ? " tegi mees võlts-mõistmatu näo . </s> </p>
<p> <s> " Kõik muutus ! </s> <s> Korraga ! " </s> </p>
<p> <s> " Kuda nii ? " </s> </p>
<p> <s> " Kuda , kuda … </s> <s> Jõle kähku ja jumala vaikselt. " </s> </p>
<p> <s> " Nagu kõige suuremad asjad või ? " muheles vanamees . </s> </p>
<p> <s> " Mismoodi ? " </s> </p>
<p> <s> " Kähku ja vaikselt , muidugi , " jätkas mees muhelemist . </s> </p>
<p> <s> Jani hakkas tema muhelemine lõpuks häirima ja ta küsis otse : </s> </p>
<p> <s> " Olete mõni sule sappa saanud eluteadlane või ? " </s> </p>
<p> <s> Vanamees ei solvunud sugugi . </s> <s> Ta vaatas jällegi kaugenevaid maju ja sõnas rahulikult : </s> </p>
<p> <s> " Ma esindan lõhet inimliku igatsuse ja maailma julma vaikimise vahel. " </s> </p>
<p> <s> " Mis mõttega te jama suust välja ajate ? " läks Janil nüüd juba hari punaseks . </s> </p>
<p> <s> " Ängistusest ja rahutusest , kallis laps . </s> <s> Inimese mõte on eelkõige tema igatsus. " </s> </p>
<p> <s> Jan ei osanud enam midagi kosta . </s> <s> Ta vaatas samuti kaugesse punkti kokkujooksvat majaderida ja küsis nagu lepitust otsides : </s> </p>
<p> <s> " Kas see taganemine kunagi lõppeb ka ? " ja osutas tagaaknale . </s> </p>
<p> <s> " Järgmises peatuses , " vastas vana ja tõusis , et taas akna juurde kakerdada . </s> </p>
<p> <s> " Sinu peatuses , " lisas ta pead pööramata . </s> </p>
<p> <s> Tummana astus Jan bussist välja ja luges majanurgale naelutatud tumesiniselt tahvlikeselt : </s> </p>
<p> <s> " KUMMELI TEE "  . </s> </p>
<p> <s> Tahtmatult tõi ta esile naeruturtsatuse , surus käed sügavale taskutesse ja vaatas bussile järele nagu oleks see olnud tema viimane side reaalse eluga . </s> </p>
<p> <s> " Noo teate , poisid ! " ühmas ta omaette . </s> <s> " Nalja saab ! " </s> </p>
<p> <s> Majanumbreid loendades jõudis ta lõpuks kahekümne neljandani ja astus ärevusega kahekordse puumaja välisuksest sisse . </s> <s> Miskipärast kergitas ta korter kuuele kuuluva postkasti kaant , kontrollides , kas seal pole midagi sees . </s> </p>
<p> <s> " Küll inimene harjub ikka kõigega ruttu ! " viskas Jan ise enda üle nalja . </s> <s> " Siin on minu postkast , näe ! </s> <s> Siin on minu kodu ! </s> <s> Mõtet naiseni arendades jõudis ta korteri number kuus ukse taha ja tardus . </s> </p>
<p> <s> " Naine ? </s> <s> Minu ? " </s> </p>
<p> <s> Ehmatusega taipas ta asjade võimalikku pööret ja jäi kuulatama . </s> <s> Toas mängis televiisor . </s> </p>
<p> <s> " Kurat , kõht on tühi ! " tuletas too koht ennast korinaga meelde ja Jan tõstis otsustavalt käe kellanupu juurde . </s> </p></div2>
        <div2 type="alaosa"><head> 2. peatükk </head>
<p> <s> " Jan , kallis ! " langes jumala võõras naine Janile kaela . </s> <s> " Kuhu sa ometi täna nii kauaks jäid ? </s> <s> Koolist helistati , et õpetaja Raag unustas 6B lastevanemate koosoleku ära . </s> <s> See toimub nüüd nädala pärast . </s> <s> Pole hullu - sul oli tõepoolest viimastel päevadel palju rabelemist . </s> <s> Võta nüüd lahti ja tule sööma ! </s> <s> Ma hoidsin kana soojas . </s> <s> Signe läks naabri-Merikesega kinno. " </s> </p>
<p> <s> Jan ei jõudnud isegi suud lahti teha , kui tal jope seljast võeti ja sussid jalga pandi . </s> </p>
<p> <s> " Einoh , " mõtles ta endamisi , " ega sellisel kohtlemisel muidugi viga ei ole , aga mis kuradi koolist ta räägib ? " </s> </p>
<p> <s> " Su ema helistas ja ütles , et sa ajasid läbi telefoni veidrat juttu . </s> <s> Olevat isegi kadunud isa tervitanud . </s> <s> Mul on tunne , et peaksid nädalavahetusel lihtsalt lebama ja puhkama. " </s> </p>
<p> <s> " Kõht on pagana tühi ! " arvas Jan heaks kõigepealt esmased asjad korda ajada . </s> </p>
<p> <s> " Tule , kallis , ma söödan sul kõhukese täis ! " </s> </p>
<p> <s> Huvitav , mis ta nimi võiks olla - arutles üleöö kooliõpetajaks saanud treial - ja mis aine õpetaja ma olen ? </s> <s> Kes on Signe ja millal isa ära jõudis surra ? </s> </p>
<p> <s> " Kuidas sul täna muidu päev läks ? </s> <s> Kas see võrukael Tiit ka midagi kokku keeras ? " </s> </p>
<p> <s> " Tead , ma olen nii väsinud … " </s> </p>
<p> <s> " Hea küll , hea küll ! </s> <s> Ma ei päri rohkem ! </s> <s> Homme pean kindlasti arsti juures ära käima . </s> <s> Neliteist nädalat saab täis. " </s> </p>
<p> <s> Jan jättis tahtmatult mälumise järgi ja vaatas väsinud silmadega vakstu ruudulist mustrit . </s> <s> " Mm ! " püüdis ta kuidagi reageerida ja neelas suutäie tervelt alla . </s> </p>
<p> <s> Mu nii-öelda-naisel on siis nii-öelda teine laps tulemas - arutles ta endamisi edasi - ja mina olen nüüd kooliõpetaja , kes unustab ära lastevanemate koosolekuid , selle , kas isa on elus või mitte ning lõppude lõpuks astub töö käigus jumala vabalt ühest elust teise ja tagasi , unustades sealjuures ühe neist täiesti . </s> <s> Nüüd hakkas ta taipama . </s> <s> See siin on tema ise ja kõik muu on samuti päris . </s> <s> Ta on lihtsalt üle töötanud ja tahtis alateadvuses pageda teise ellu , lihtsama ameti peale ja üldse … Sisendus oli niivõrd tugev , et see teine elu tundub nüüd tegelikkusena ja tegelik väljamõeldisena . </s> <s> Amneesia ? </s> <s> Sellega on raskem lugu . </s> <s> Ta ei mäletanud isegi oma naise tegu ja nägu , rääkimata nimest . </s> </p>
<p> <s> " Kallis , " püüdis ta ääriveeri juttu alustada , " mul on tunne , et seekord vajan ma psühhiaatrilist ravi. " </s> </p>
<p> <s> " Issand , " tuli nutuvõre ümber naise suu , " ma arvasin , et see ükskord juhtub ! </s> <s> Mu süda aimas ! </s> <s> Juba tookord , kui sa jõe ääres poole hommikuni edasi-tagasi jalutasid ja koduteed ei leidnud . </s> <s> Juba tookord ütlesid arstid , et sellise koormuse juures võivad taolised häired korduda . </s> <s> Oh , issand ! </s> <s> Nüüd on see siis käes ! </s> <s> Tule pealegi ära sealt koolist ! </s> <s> Küll me midagi välja mõtleme ! </s> <s> Kallikene ! </s> <s> Oh , issand , issand ! " </s> </p>
<p> <s> Jani hakkas see vanainimeselik halamine ära tüütama . </s> <s> Ta toppis viimase kartuli vägisi sisse ja tegi ettepaneku : </s> </p>
<p> <s> " Hommik on õhtust targem . </s> <s> Läheks täna ilusti tuttu ja homme on äkki kõik omal kohal ? " </s> </p>
<p> <s> " Hea küll , kallis ! </s> <s> Kuidas sa ainult soovid ! </s> <s> Tahad ehk unerohtu ? " </s> </p>
<p> <s> " Ei mingit rohtu ! " oli Jan kategooriline . </s> <s> " Ütle parem , mis su nimi on ? " </s> </p>
<p> <s> Naise tumepruunid silmad värvusid mustaks ja suu vajus pisut paokile . </s> <s> Ta neelatas suhuvalgunud sülje alla , köhatas hääle puhtaks ja lausus justkui esimesel tutvumisel : </s> </p>
<p> <s> " Agnes , Agnes Raag . </s> <s> Neiupõlvenimi Kasemets. " </s> </p>
<p> <s> " Ahah , " ei osanud Jan muud kosta , " väga meeldiv ! " </s> <s> Ta läks otsejoones esimesse ruumi ja sattus sahvrisse . </s> </p>
<p> <s> " Kus meil magamistuba on ? " püüdis ta võimalikult rahulikult üle õla küsida . </s> </p>
<p> <s> Agnes Raag , neiupõlvenimega Kasemets , tihkus juba nutta ja mees otsustas ise oma abieluvoodi üles otsida . </s> <s> Vaadanud elutoas ringi ja kiitnud mõttes heaks raamatute valiku riiulis , pehme mööbli vastupidava riide ja värviteleri asukoha akna suhtes , avas ta ühe kahest kõrvutiasetsevast uksest . </s> <s> Tavaline magamistoamööbel , volangidega kardinad ja pehme ülepõrandavaip jätsid küll hubase , aga liiga tavalise mulje . </s> <s> Ta võttis riidest lahti , loopides need põrandale laiali ja viskus jahedasse laia voodisse . </s> </p>
<p> <s> Magada , ainult magada - oli viimane mõte ja läbi une tundis ta veel , kuidas soe alasti keha ennast tema vastu lusika-asendisse surus . </s> </p>
<p> <s> Vastu hommikut , kella viie paiku , ärkas Jan koshmaarse unenäo peale üles . </s> <s> Ta oli istuli hüpanud ja vaatas ringi , mõistmata , kus ta on . </s> <s> Tavaliselt aitas sellistel puhkudel uuestiuinumine , aga seekord oli kõik liigagi reaalne . </s> <s> Tema kõrval lebas blond naine , kellel ta oma püstikargamisega teki poolenisti pealt ära oli tõmmanud . </s> </p>
<p> <s> " Ilus küll teine , aga mitte oma , " pidi ta vastandlikke tundeid tunnistama . </s> <s> " Kui nüüd äkki hakataksegi iga jumala päev uusi naisi jagama , mismoodi ma ennast siis nimetama pean , kui nende kõigiga magan ? " </s> </p>
<p> <s> Ta sikutas Agnesele teki peale ja läks kobamisi kööki , et suitsu teha . </s> <s> Naine maigutas läbi une suud ja keeras külge , nii et tagumik paljaks jäi . </s> </p>
<p> <s> Janil oli ülikooli ajal - mis tal pooleli jäi - paar korda ette tulnud võõras kohas ärgata , aga pikapeale meenus alati , kus ta võõrustajaga tutvunud oli . </s> <s> Sedapuhku oli asi keerulisem . </s> <s> Ta sulges köögiukse ja pahvis pliidi alla suitsu . </s> <s> Evega oli tal kümneaastane poeg . </s> <s> Nad olid küll viimasel ajal ülepäeviti tülitsenud , aga kokkuvõttes polnud asi siiski nii hull , et peast segi keerata . </s> <s> Või ei eksisteerinudki Evet ja poega üldse ? </s> <s> Sel juhul on asjad ikka päris täbarad küll ! </s> <s> Hommepäev tuleb psühhiaatri juures ära käia , see on kindel . </s> <s> Ja muidugi töökoht üle kontrollida . </s> <s> Mõlemad töökohad . </s> </p>
<p> <s> Keegi kobistas esikus . </s> <s> Köögiuks avanes ja selle vahelt piilus sisse umbes kümneaastase tüdruku padjanägu , mida kroonisid pulstis blondid juuksed ja valguse käes kissitõmbunud silmad . </s> </p>
<p> <s> " Tsau , Jan ! " </s> </p>
<p> <s> " Tsau ! </s> <s> Miks sa mind Janiks kutsud ? " oli värske issi üllatunud . </s> </p>
<p> <s> " Ise sa ju rääkisid , et see on täitsa kihvt . </s> <s> Kui sa ei taha , eks ma siis enam ei kutsu. " </s> </p>
<p> <s> " Ma tegin nalja ! </s> <s> Lase aga käia ! " </s> </p>
<p> <s> " Pissihäda tuli , " lisas Signe ärkamise põhjenduse ja kadus ukse kriuksudes peldikusse . </s> </p>
<p> <s> Jan kuulas öövaikuses sorinat ja imestas ikka ja jälle unenäo reaalsuse üle . </s> <s> Ta viskas koni pliidi alla , kustutas tule ja hiilis seinu kobades tagasi Agnes Raagi juurde . </s> <s> Märganud täiskuu valguses paljast tagumikku , ei saanud ta vastu panna ja hakkas seda õrnalt mudima . </s> <s> Kord oli neil Evega juttu olnud , mis kütuse peal mingi masin töötab ja Eve oli naljaga pooleks küsinud Janilt , et mis kütuse peal tema töötab . </s> <s> Jan oli siis mõttesse jäänud ja vastanud siiralt , et vist kepi kütuse peal . </s> <s> Kui ta Evele sama küsimuse esitas , ei osanud see midagi vastata . </s> </p>
<p> <s> Praegu aga mudis ta võõrast tagumikku , mis oli väidetavalt dokumentaalselt talle vormistatud . </s> <s> Sügav hingamine lakkas ja läks tasapisi üle mõnumõminaks . </s> </p>
<p> <s> " Kallis , kas uks on vahepealt kinni ? " küsis Agnes poolsosinal ja keeras ennast selili . </s> </p>
<p> <s> " Just panin . </s> <s> Käisin köögis suitsu tegemas ja panin enda järel kõik uksed kinni . </s> <s> Isegi sahvri oma. " </s> </p>
<p> <s> " Tule siia , mu nupuke ! " </s> </p></div2>
        <div2 type="alaosa"><head> 3. peatükk </head>
<p> <s> " Sellist meil ei tööta , " öeldi resoluutselt ja pandi toru hargile . </s> </p>
<p> <s> Veider hämarolek hinges asendus õudusega . </s> </p>
<p> <s> Helistanud mõnedele sõpradele , tegi Jan kindlaks , et kõik tema praeguse elu minevikus oli toimunud enam-vähem samuti , nagu ta mäletas , ainult Eve asemel olevat kogu aeg olnud Agnes ja poja asemel tütar . </s> <s> Ja elukoht - see oli kümme aastat olnud Kummeli teel . </s> <s> Kõige raskem oli kooliõpetaja-küsimus . </s> <s> Kunagi oli ta küll kavatsenud selleks saada ja isegi praktikal olnud , siis aga otsustanud treialiõpilaseks hakata - puhtalt materiaalsetel kaalutlustel . </s> <s> Kuidas saab olla sisendus nii reaalne ja ulatuslik - terve elu ? </s> </p>
<p> <s> Jutustanud psühhiaatrile loo ära , veendus ta veelkord , et tema juhtumi puhul on tegemist üleloomulike jõududega . </s> <s> Psühhiaater ei osanud toimuva kohta mitte midagi põhjapanevat öelda . </s> <s> Ei esimesel vastuvõtul ega ka viiendal . </s> <s> Kuna ta otsustati uuringute ajaks haiglasse paigutada , nimetas ta kohtumisi arstiga ülekuulamisteks . </s> <s> Mida rohkem ta enda kujutletavast elust jutustas , seda enam jäi arst mõttesse ja nõudis veel . </s> <s> Kui ta oleks oma jutustuse paberi peale pannud , oleks juba pisifaktidest saanud paksu raamatu . </s> <s> Psühhiaatrit takistas järeldusi tegemast tõik , et kogu seda faktide hulka suutis Jan ilmeksimatult ülima täpsusega korrata . </s> <s> Isegi väga hea mäluga kirjanik poleks oma romaani kõiki faktilisi peensusi niimoodi üksühele mäletanud . </s> </p>
<p> <s> " Teie juhtum on tagasihoidlikult öeldes harukordne , " püüdis ta asjale kuidagimoodi läheneda . </s> <s> " Minu praktikas pole sellist veel ette tulnud . </s> <s> Konsulteerisime siin kolleegidega ja leidsime , et vajate põhjalikumat uurimist teaduslikul tasemel. " </s> </p>
<p> <s> " Issand , mis mu eraelust siis saab ? </s> <s> Kuigi see pole minu oma , on see siiski elu ! </s> <s> Kui ma hakkan laborirotiks , jään sellestki ilma ! " </s> </p>
<p> <s> " Teie juhtum on niivõrd ainulaadne , et sellest võib arstiteadusele ja kogu inimkonnale tervikuna kasu olla . </s> <s> Antud fenomeni mõistmine võib saada põhjalikuks teaduslikuks läbimurdeks ! " </s> </p>
<p> <s> " Ma lähen ju niimoodi hulluks ! " ahastas Jan ja mõistis korraga situatsioonikoomikat . </s> <s> " Päriselt , ma mõtlen. " </s> </p>
<p> <s> Psühhiaatri ilmest käis õrnaimatava virvendusena üle naeratus ja ta pani käe Jani käele : </s> </p>
<p> <s> " Enam hullemaks ei lähe , ma luban . </s> <s> Pealegi ei isoleerita teid ühiskonnast ega kodust . </s> <s> Te pole kaugeltki ohtlik ja ravi ei vaja te ka mitte . </s> <s> Vähemalt arstiteadusele senituntud ravi küll mitte. " </s> </p>
<p> <s> " Mis saab mu tööst ? " tundis Jan huvi . </s> </p>
<p> <s> " Uuringute ajal saate keskmist palka . </s> <s> Väljaspool seda võite tunde anda. " </s> </p>
<p> <s> " Aga ma ei oska ! " kraaksatas Jan . </s> </p>
<p> <s> " Olete te midagi kuulnud näiteks Riemannist , ma mõtlen Bernhard Riemannist ? " </s> </p>
<p> <s> Eneselegi ootamatult vastas Jan soravalt : </s> </p>
<p> <s> " 19. sajandi saksa matemaatik . </s> <s> Tegeles kompleksmuutuja funktsioonide geomeetrilise teooriaga , milles ta kasutas Reimanni pindu . </s> <s> Tema oli see sell , kes esitas funktsioone trigonomeetriliste ridadena ja pani paika Riemanni integraali mõiste . </s> <s> Einoh , n-mõõtmeliste kõverate ruumide teooria , mis avas hiljem uue perioodi geomeetria arengus - see on kah tema jagu . </s> <s> Selle teooria peale ju Einstein oma relatiivsusteooria üles ehitaski . </s> <s> Tohib paberit ja pastakat paluda ? " </s> </p>
<p> <s> " Aitab ehk ? " peatas teda arst . </s> <s> " Olete nüüd vist ise ka veendunud , et teil on matemaatiline haridus ? " </s> </p>
<p> <s> " Issand , ma ei lõpetanud ju ! " </s> </p>
<p> <s> " Minu andmetel lõpetasite küll. " </s> </p>
<p> <s> " Mul oleks üks palve. " </s> </p>
<p> <s> " Kuulan. " </s> </p>
<p> <s> " Tahaksin koju . </s> <s> Kasvõi sellesse uude . </s> <s> Ma ei suuda siin enam olla . </s> <s> Ma lähen tõepoolest hulluks . </s> <s> Peaksin põhjalikult tutvuma oma niiöelda uue minevikuga , uue perega , uute töökaaslastega ja üldse. " </s> </p>
<p> <s> " Hea küll , ma korraldan selle . </s> <s> Homme . </s> <s> Niikauaks on mul siin teie uue mineviku põhikava . </s> <s> Olge lahked ! " </s> <s> Ta ulatas Janile õhukese toimiku. " </s> <s> Ja veel . </s> <s> Tõde on kusagil olemas . </s> <s> Varem või hiljem … " </s> </p>
<p> <s> " Hea küll , hea küll , " tõrjus Jan ja lonkis tagasi palatisse . </s> </p>
<p> <s> Tuul loopis pabereid ja lahtised uksed-aknad plaksusid tõmbusest vastu seinu ja piitasid . </s> <s> Seintelt oli krohvi maha kukkunud ja lagedest koorus värvi . </s> <s> Pikas koridoris , mis oli mehekõrguselt siniseks värvitud , oli mahajäetuse hingus , millest surus end läbi veel elada tahtmise püüe . </s> <s> Köögiuksele nõjatus umbes neljakümne viie aastane brünett naisterahvas , kelle näkku oli vajutatud võit õeluse , kurjuse ja kättemaksuiha üle iseendas . </s> </p>
<p> <s> " Jah , eile viidi pliit ära . </s> <s> Süüa pole enam nagunii . </s> <s> Poiss nutab , aga küll me midagi välja mõtleme ! " </s> </p>
<p> <s> Jan tundis kurgus kipitust . </s> </p>
<p> <s> " Kas laearmatuurid kadusid ammu ? " </s> </p>
<p> <s> " Nädalapäevad tagasi. " </s> </p>
<p> <s> " Ma olen siis nädal aega ära olnud ? " </s> </p>
<p> <s> " Kaheksa päeva. " </s> </p>
<p> <s> Jan lõi jalaga maas vedelevaid pabereid ja tõstis siis ühe üles . </s> <s> Leht oli pärit tema päevikust . </s> <s> Ta luges : </s> </p>
<p> <s> " Täna tundsin ma sügise lõhna . </s> <s> Peatusin vihmast läikival munakiviteel ja sügis puhus mulle näkku . </s> <s> Esimest korda elus haaras mind tunne , mis oli hulga võimsam ja melanhoolsem lahkumisvalust. " </s> <s> See oli kirjutatud üle kahekümne aasta tagasi , ometi valdas teda praegu sama tunne . </s> </p>
<p> <s> " Kas sa politseisse ikka teatasid ? " küsis Jan naisterahvalt , kelle nime ta ei teadnud . </s> </p>
<p> <s> " Ei . </s> <s> Ükski riiklik ametkond ei võta sinu saatuselt midagi tagasi. " </s> </p>
<p> <s> " Saatust ei ole , " ütles Jan vaikselt , aga veendunult . </s> <s> Ta astus kööki ja vaatas katkikistud juhtmestikku . </s> <s> Kohal , kus oli asetsenud elektripliit , oli sein värvimata jäänud . </s> <s> Maas vedeles jahu ja kruupe - ilmselt oli kappidest alkoholi otsitud . </s> </p>
<p> <s> " Tubadesse ma vist parem ei vaata ? " pöördus ta brüneti poole . </s> </p>
<p> <s> " Kuidas soovid , ma koristasin juba ära , " vastas naine ja kadus susside lohisedes lähima ukse taha . </s> </p>
<p> <s> " Kas ma käin tihti niimoodi ära ? " hõikas Jan talle järele . </s> </p>
<p> <s> " Kas sul on sedapuhku mälukaotus või ? " hõikas naine vastu . </s> </p>
<p> <s> Jan sisenes ruumi , kust hääl tuli ja tundis korraga , et siin on ta küll kunagi viibinud . </s> <s> Kuigi riiulile , kus pidi seisma televiisor , oli joonistunud tolmuvaba nelinurk , tundis ta toas ennast koduselt . </s> <s> Sektsioon ja pehme mööbel asetsesid täpselt nii , nagu tema oleks need paigutanud . </s> </p>
<p> <s> " Jah , mul on sedapuhku mälukaotus , " lausus ta rahulikult ja istus tugitooli . </s> <s> Kui nad olid vähemalt viis minutit vaikinud , leidis Jan , et peab minema . </s> <s> Kuhu ? </s> </p>
<p> <s> " Kus ma tavaliselt ära käin ? " püüdis ta juttu teha . </s> </p>
<p> <s> " Eks ikka seda elu otsimas , millest sa unistanud oled , " tuli lõpuks vastus . </s> </p>
<p> <s> " Ja on selline siis olemas ? " </s> </p>
<p> <s> " Arvestades sellega , et sa kakskümmend aastat järjekindlalt siia tagasi satud - ilmselt mitte. " </s> </p>
<p> <s> " Kas meil lapsi ka on ? " </s> </p>
<p> <s> " Ah , ära viitsi ! " </s> </p>
<p> <s> " Palun ! " tegi Jan anuva grimassi . </s> </p>
<p> <s> Naine vaatas kogu selle aja kohta , kus oli asunud televiisor ja pärast minutilist pausi keeras lõpuks pead : </s> </p>
<p> <s> " Sa ei teegi vist nalja ? " </s> </p>
<p> <s> " Ei , " püüdis Jan veenev olla . </s> <s> Asi on naljast väga kaugel ! " </s> </p>
<p> <s> " Näe ! " ulatas naine talle sektsioonkapi riiulilt fotoalbumi . </s> <s> " See siin on su esimene elu. " </s> </p>
<p> <s> " Aga praegune ? " </s> </p>
<p> <s> Tülpinud ilmel ulatati talle veel kolm albumit . </s> </p>
<p> <s> Jan süvenes vaatamisse . </s> <s> Luitunud pargipingil istus Eve , põlvedel umbes kolmeaastane poiss . </s> <s> Pulmapildid , sünnipäevad , matused . </s> <s> Eve siis ikkagi oli ! </s> </p>
<p> <s> " Mul on esimesest abielust poeg ? " </s> </p>
<p> <s> " On . </s> <s> Peeter . </s> <s> Abielus , aastane tütar. " </s> </p>
<p> <s> Jõudnud kolmanda albumini , küsis Jan : </s> </p>
<p> <s> " Sinuga on meil ka poeg ? " </s> </p>
<p> <s> " Õige . </s> <s> Ja enne sind oli mul neid kaks. " </s> </p>
<p> <s> " Kus meie poeg praegu on ? " </s> </p>
<p> <s> " Saatsin ta sinu vanemate juurde . </s> <s> Saab vähemalt kõhu täis. " </s> </p>
<p> <s> " Kas mu isa on siis elus ? " </s> </p>
<p> <s> " Miks ta surnud peaks olema ? " </s> </p>
<p> <s> " Ma lihtsalt … " Jan takerdus ja lõi käega : " Äh ! " </s> </p>
<p> <s> " Aga Agnes ? </s> <s> Kas sa Agnese-nimelisest oled midagi kuulnud ? " asetas Jan albumid lauale . </s> <s> " Selline blond , nutikas ja pehme ? " </s> </p>
<p> <s> " Sul on neid nii palju olnud , et ma nimesid enam ei mäletagi. " </s> <s> Naise ilme väljendas täielikku ükskõiksust . </s> </p>
<p> <s> Jan võttis järjekorras teise albumi uuesti kätte , kangutas pulmapildi nurkade seest välja ja luges : </s> </p>
<p> <s> " Jan ja Kati , 10 tk. " </s> </p>
<p> <s> " Kati ! " pöördus ta mesimagusal häälel naise poole , tundes tillukest uhkust , et sai teda nimepidi kõnetada , ilma et oleks pidanud seda küsima . </s> <s> Kati võpatas ja vaatas kulme kergitades mehe poole . </s> </p>
<p> <s> " Kati ! </s> <s> Kas me lahku minna oleme proovinud ? " </s> </p>
<p> <s> " Me pole ju sisuliselt kunagi abiellunudki ! " vastas naine ja kergitas ühe suupoolega muiates kulme . </s> </p>
<p> <s> " Ahsoo ! " </s> <s> Jan sügas kukalt ja mõtles , mida kuradit nüüd ette võtta . </s> <s> Ta ei teadnud , kuidas oli siia sattunud ja kui kauaks . </s> <s> Lõpuks ei olnudki see ju nii oluline ! </s> <s> Elus teed veel suuremaid lollusi ja mõttetusi . </s> <s> Näiteks hoiad kümne küünega aastaid lagunevat abielu koos , valetad iseendale oma võimekust , usud illusioone ja alahindad aja kulgemise kiirust . </s> <s> Kas siis ongi oluline , kuidas sa kuhugi satud . </s> <s> Ah , et ei saa minna sinna , kuhu sa ise tahad ? </s> <s> Nagunii lähed valesse kohta ! </s> <s> Õiget ju pole olemas . </s> <s> Nüüd vähemalt keegi naljavunts näitab talle , kui kutsikale , kõik kohad ette ära , kuhu pissida ei tohi - nina sisse ja jalaga tagumikku . </s> </p>
<p> <s> " Kus me elame ? " püüdis ta võimalikult rahulikult uurida . </s> </p>
<p> <s> " Kaks korda oled sa ennast poonud , kolm korda hullu mänginud , neli korda litsid majja toonud , üks kord veene läbi lõigata ähvardanud , kaks korda suguhaigusi kinkinud ja nüüd on siis järg mälukaotuse käes ? " </s> <s> Paistis , et Katile valmistas see kõik lõbu . </s> </p>
<p> <s> " Hea küll , ma vaatan aknast välja ! " oli Jan leplik ja läks akna juurde . </s> <s> Kui ta kardinad eest lükkas , avanes talle pilt viie- ja üheksakordsetest majadest . </s> </p>
<p> <s> " Uau ! </s> <s> Los Angeles ? " </s> </p>
<p> <s> Kati oleks nagu kergelt sulama hakanud : </s> </p>
<p> <s> " Sa ei oska inglise keeles komplimentigi teha ! " </s> </p>
<p> <s> " You are so beautiful ! " proovis Jan . </s> </p>
<p> <s> " Huvitav , vanasti ütlesid sa ainult " nice " . " Jah , Kati hakkas tõepoolest sulama . </s> </p>
<p> <s> " Mul on vist ajuvähk , " lausus Jan. " Viimane ots. " </s> </p>
<p> <s> " See viimane ots on sul eluaeg olnud ! </s> <s> Pane parem uksele uus lukk ette , ma ostsin siin mingisuguse. " </s> </p></div2>
        <div2 type="alaosa"><head> 4. peatükk </head>
<p> <s> Jan nägi unes , et oli ümbritsenud end ringikujulise kivimüüriga . </s> <s> Parajalt nii kõrgega , et üle vaatama ega servast kinni haarama ei ulatunud . </s> <s> See on kaitse kurjuse eest -- oleks talle nagu meelde tulnud . </s> <s> Ta kõndis ringiratast piki müüri ja tundis end väga turvaliselt . </s> <s> Esialgu . </s> <s> Siis hakkasid tulema eksistentsiaalsed küsimused . </s> <s> Mida teha omaenda kurjuse ja headusega ? </s> <s> Milleks üldse teha ? </s> <s> Kelle jaoks ? </s> </p>
<p> <s> “ Prosniiss , dorohoi ! </s> <s> Tvoja ootseret staavit koofe ! ” </s> </p>
<p> <s> Jan kargas voodist üles nagu oleks katapulteerunud ja vahtis hämminguga punapäist pannkooginäoga slaavi tõugu noort naist , kes käsipõsakil hajevil pilguga oma reitevahet sügas . </s> </p>
<p> <s> “ Ili povtoorim ? ” </s> </p>
<p> <s> “ Noo , kurat ! </s> <s> See oli liig ! </s> <s> Vene keelt purssivast ukrainlannast oligi veel puudus ! ” </s> </p>
<p> <s> “ Tõ u mene jediini , tilki tõ ! ” ümises pannkook ja ajas jalad laiali . </s> </p>
<p> <s> Jan pages palja tagumikuga uksest välja ja sattus silmitsi matrjoonat meenutava lihava kuuekümnendates naisterahvaga . </s> </p>
<p> <s> “ Jan-sõnok ! ” </s> </p>
<p> <s> Jan kattis häbeduse kätega ja taganes tagasi tuppa . </s> <s> Punapea tegeles masturbeerimisega ja ta silmad olid kinni . </s> </p>
<p> <s> Riided -- mõtles ta palavikuliselt -- kus on riided ? </s> </p>
<p> <s> “ Tshervoonnu ruutu ne shukai veetsheramõ ... ” ümises oletatav abikaasa ja ei teinud tast väljagi . </s> </p>
<p> <s> Särk on tooli peal , püksid selle all . </s> <s> Äh , pesu pole vajagi ! </s> <s> Sokid paistsid voodiserva alt välja ja diplomaadikohver -- ilmselt oli see ikkagi tema oma -- seisis ukse kõrval . </s> <s> Jätnud kõik nööbid kinni panemata , pages ta esikusse ja avas tuttava liigutusega -- mis teda ennastki imestama pani -- snepperluku ja keeras kaks korda alumist võtit . </s> <s> Kaks trepiastet korraga , välisuks ja vabadus ! </s> <s> Kolmanda üheksakordse maja nurga taha keeranud , tõmbas ta esimest korda hinge . </s> <s> Asetanud diplomaadikohvri igaks juhuks jalgade vahele , otsis ta püksitaskutes suitsu ja tikku . </s> <s> Oli . </s> <s> “ Stolitshnaja. ” </s> </p>
<p> <s> “ Mida kuradit ? ” ei suutnud ta ikka veel toibuda . </s> <s> Leidnud esimese pargi , istus ta pingile ja võttis diplomaadikohvri põlvedele . </s> <s> Selles oli vene pass tema nimele , paarsada rubla raha ja autojuhiload . </s> <s> B,C,D,E kategooria ! </s> <s> Siis veel miskipärast paar rulli bussipileteid ja paks võtmekimp . </s> <s> Passi vahel olevalt töötõendilt sai ta teada , et töötab kolmandas autobussipargis bussijuhina . </s> <s> Selline saatus siis sedapuhku ? </s> <s> Miks ka mitte ? </s> <s> Ja üldse ! </s> <s> Mida ma põgenen ? </s> <s> Kuhu ? </s> <s> Mille eest ? </s> <s> Praegu lähen kodumaale , saan tuttavaks mõne sõbra naisega , löön kiilu vahele , elan seitse aastat patja närides ja jätan ta tükkis lapsega maha . </s> <s> Ons see parem ? </s> <s> Ja nagunii visatakse varsti jälle mõne mulatitari kaissu .. . </s> </p>
<p> <s> Jan püüdis vene keelt purssides möödakäijatelt välja uurida , kus asub bussipark number kolm ja seigelnud mõne aja linnatranspordiga , astus veendunud ilmel valvuriputkasse . </s> <s> Luugi eest mööda marssides tekkis tõrge . </s> </p>
<p> <s> “ Proopusk ! ” </s> </p>
<p> <s> Jan jäi lollil ilmel mutikesele otsa vahtima ja too -- ilmselt vana tuttav -- vangutas mõistvalt pead : </s> </p>
<p> <s> “ Eeh tõ ! </s> <s> Opjat zabõl ! </s> <s> Pjaanitsa porshiivi ! </s> <s> Stupai , stupai ! ” </s> </p>
<p> <s> Kui bussijuht , siis bussijuht .. . </s> </p>
<p> <s> Jan kuulis tagantpoolt lähenevaid tuttavaid lohisevaid samme ja vaatas üle õla . </s> <s> Isa ! </s> <s> Siin ! </s> </p>
<p> <s> “ Sa küsisid ju endale vaba päeva ! ” ütles isa , nagu oleksid nad alles eile lahku läinud . </s> <s> “ Läksid Oljaga tülli või ? ” </s> </p>
<p> <s> “ Sai , jah , pisut ... ” </s> </p>
<p> <s> “ Pole hullu ! </s> <s> Kui tahad , tule sõida minuga kaasa ! </s> <s> Teen õlle välja ! ” </s> </p>
<p> <s> “ Liaz ” -tüüpi bussi ronides mõtles Jan , et on tüdinud korrutamast oma mälukaotusest . </s> <s> On vist aeg hakata harjuma . </s> </p>
<p> <s> “ Kurat , sai eile pisut üle võetud , pea lõhub nagu oleks hammasrataste vahel. ” </s> </p>
<p> <s> “ Sa hoia oma Oljal rohkem silma peal ! </s> <s> Ma saan aru , et ta sul rohkem nii hüppelauaks on , aga loll kah kui küla rääkima hakkab ... ” </s> </p>
<p> <s> “ Kurat , ta on nümfomaan ! </s> <s> ” püüdis Jan sõna sekka öelda . </s> </p>
<p> <s> Isa köhatas veidralt , nagu oleks kurku tõmmanud ja vaatas aknast välja . </s> </p>
<p> <s> “ Eks nad kõik ühed litsid ole ! ” </s> </p>
<p> <s> Jupp aega sõitsid nad vaikides ja Jan püüdis mõistatada , kas isa on tema Oljaga maganud või ei ole . </s> <s> Talle tundus miskipärast , et on . </s> </p>
<p> <s> “ Ja ema ? ” küsis ta ettevaatlikult . </s> </p>
<p> <s> Isa jäi tõsiseks ja oleks äärepealt peatusest mööda põrutanud . </s> </p>
<p> <s> “ Puhkuse ajal käime kindlasti ära ! </s> <s> Viime lilli ja korrastame ka pisut. ” </s> </p>
<p> <s> Janil tuli kananahk ihule . </s> <s> Ema on surnud ? ! </s> </p>
<p> <s> “ Kurat , see aeg ka läheb nii kiiresti , et .. . </s> <s> Kolm aastat juba vahele jäänud ! ” ohkas isa . </s> </p>
<p> <s> Jan võttis järgmises peatuses õlle ja süvenes linnaga tutvumisse . </s> <s> Ukraina suuruselt teine linn -- Harkov . </s> <s> Ehtne nõukogude suurlinn -- sadade hektarite kaupa uusi elamurajoone , trammid , trollid , metroo . </s> <s> Miilitsad ja joodikud igal tänavanurgal . </s> </p>
<p> <s> Saabus lõpppeatus ja isa küsis Janilt : </s> </p>
<p> <s> “ Täna pulli teeme ? ” </s> </p>
<p> <s> “ Nagu alati ! ” oli Jan päri . </s> </p>
<p> <s> Isa võttis mikrofoni , pani istumise alla ja laskis täisvõimsusega salongi käraka peeru . </s> </p>
<p> <s> “ Konetshnaja ! ” ütles ta viisaka ja isegi malbe häälega mikrofoni ning tegi Janile silma : </s> </p>
<p> <s> “ Hahhollidele see meeldib ! ” </s> </p>
<p> <s> Einoh -- mõtles Jan -- kui nii siis nii ! </s> <s> Ta rüüpas õllepära ära ja pani suitsu ette . </s> <s> Vigurivänt see paps -- tuleb välja ! </s> </p>
<p> <s> “ Kes see viimane kavaler nüüd Oljal oligi ? ” tegi ta näo , nagu oleks nime unustanud . </s> </p>
<p> <s> “ Kolkat mõtled ? ” </s> </p>
<p> <s> “ Ei-ei ! </s> <s> See teine ... ” </s> </p>
<p> <s> “ Serjoga ? ” </s> </p>
<p> <s> “ Ei , see imeliku nimega ... ” </s> </p>
<p> <s> Isa pomises omaette kuus-seitse nime läbi ja siis lõi ta nägu särama : </s> </p>
<p> <s> “ Tarass , Tarassik ! ” </s> </p>
<p> <s> “ Jaa-jaa ! </s> <s> See sittus ka nagu tõhk ! ” tuletas Jan nagu meelde . </s> <s> “ Kuhu , kurat , ma sattunud olen ? ” mõtles ta järjest kasvava ärevusega . </s> <s> “ Aga kui ei saagi siit enam minema ? ” </s> </p>
<p> <s> Bussiaknale koputas raevukalt keegi vanamammi ja vehkis rusikaga . </s> <s> Isa keeras aknaklaasi alla ja kabiini paiskus kordumatu folkloor . </s> <s> Ilmselt oli mammi igapäevane reisija ning oli asjast õieti aru saanud . </s> <s> Ka isa paistis temaga harjunud olevat . </s> <s> Lahing lõppes slaavipärase vennastumisega , mammi pisaratega , mälestustega rindepäevilt , mil ta noor ja ilus medõde oli olnud ja isa viimsete lubadustega . </s> </p>
<p> <s> Kui mammi oli lahkunud , keeras isa valjuhääldaja nupu põhja ning kordas tehtut maksimumvõimsuse ja naudinguga . </s> <s> Jan kiikas igaks juhuks salongi . </s> <s> Seal istus noor valgepäine tütarlaps ja tihkus ohjeldamatult nutta . </s> </p>
<p> <s> “ Isa , ” vaatas Jan manitseval pilgul vallatlevat papsi , “ sa sittusid meie hariduse täis ! ” </s> </p>
<p> <s> “ Meil pole seda ju eriti palju ! ” lohutas isa kardinate vahelt salongi piiludes . </s> <s> “ Sa vaata , mida nemad meiega teevad ! ” </s> </p>
<p> <s> Sõitnud veel ühe täisringi linnale peale , läks ta oma ukraina-kodu lähedal maha , lonkis majade vahel ja otsustas siis , et täis kõhuga sujuvad asjad paremini . </s> <s> Sest milleks see inimene siin ilmas ikka elab ? </s> <s> Nonii . </s> <s> Sinine värv eksisteerib selle pärast , et olla sinine , päike kasvõi sellepärast , et paista . </s> <s> Aga mina ? -- arutles Jan -- kas sellepärast , et olla mina ? </s> <s> Kui mul enam oma “ mina ” ei ole ? </s> <s> Siis tuleb olla lihtsalt sellepärast , et olla . </s> <s> Ja olla saab ainult toitu näost sisse ajades . </s> <s> Kõik ülejäänud on kas tulenevad või tuletatavad toimingud . </s> <s> Mõtetest ei viitsi ma üldse rääkida .. . </s> </p>
<p> <s> Sellele arutlusele toetudes viisid ta jalad teda ise Olja kööki boršitaldriku taha . </s> </p>
<p> <s> Ta helpis punast peedisuppi ja seiras altkulmu köögikappides sorivat naist . </s> </p>
<p> <s> “ Jesh , jesh , milenki tõ moi ! ” poetas punapea ja pillas suhkrukoti maha . </s> <s> Seda tõstes ajas pliidilt põrandale panni ja panni tagasi asetades lõi pea vastu kapiust ära . </s> </p>
<p> <s> “ Spatt ! ” ütles Jan , kui oli söömise lõpetanud ja pugenud mööda koridoris ringiveerevast matrjoonast , läks tuppa ja heitis voodisse . </s> </p></div2>
        <div2 type="alaosa"><head> 5. peatükk </head>
<p> <s> Ta ärkas autorataste klobina peale munakiviteel . </s> <s> Aken oli avatud ja sellest kasvas sisse kreegipuu . </s> <s> Jan tõstis jalad üle voodiserva põrandale ja need sattusid automaatselt pehmetesse tuttidega toasussidesse . </s> </p>
<p> <s> “ Ahah , ” nentis ta ainult ja tõusis , et napsata puu otsast paar kreeki . </s> <s> Need olid veel pisut heledavõitu ja hapud . </s> <s> “ Suvi , ” konstateeris Jan ja vaatas aknast välja . </s> <s> “ Kõrge esimene korrus , puumaja , mäenõlv , munakivitee , ” fikseeris ta olukorda . </s> <s> Vastas asetseva samasuguse kahekorruselise amortiseerunud elamu seinal nägi ta tahvlikest : “ Nõlva ”  . </s> <s> Eestimaa . </s> <s> Hea seegi ! </s> </p>
<p> <s> Tuba , milles ta ärkas , ei sisaldanud muud , kui riidekappi , puhvetikappi kahe rea raamatute ja kahe suure sahtliga , vanaaegset voodit ja kahte ümmarguse põhjaga tooli . </s> <s> Telekat ei olnud , oli ainult vanaaegse disainiga 60ndatest pärit VEF-raadio . </s> <s> Põrandal oli sinine kaltsuvaip ja seinas luitunud kollane tapeet , mis voodi kohalt oli mustaks kulunud . </s> </p>
<p> <s> “ Poissmehekorter ? ” imestas Jan ja vaatas käsi . </s> <s> Sõrmust ei olnud ! “ Jeeee ! ” kraaksatas ta täiesti õnnelikult . </s> <s> “ Ma olen vaba ! ” </s> <s> Keegi koputas seina peale . </s> <s> Astudes ettevaatlikult mööda seina äärde tekitatud õllepudelite merest , avas ta toaukse . </s> <s> Ninna lõi kopituse lehka . </s> <s> Naaberukse vahelt piilus sassis peaga nuustikut meenutav vanamammi , jälgis teda veidi aega etteheitval pilgul ja sulgus siis sõnagi lausumata oma pimedusse tagasi . </s> <s> Kostis mitme luku klõbinat . </s> </p>
<p> <s> “ Ahah , ” nentis Jan taas . </s> <s> “ Noojah. ” </s> </p>
<p> <s> Naasnud tuppa , heitis ta pilgu puhvetikapi tagaseinaks olevasse mõranenud peeglisse ja istus põrandale -- ta polnud vanem kui kakskümmend . </s> <s> Miks ei sattunud ta oma tudengiaegsesse tuppa ? </s> <s> Miks pidi ta kolama mööda võõraid elusid ? </s> <s> Või mööda tema enda elu tundmatuid stsenaariume ? </s> <s> Või ehk mööda võimalikke stsenaariume ? </s> <s> Või mööda soovitud stsenaariume ? </s> <s> Või soovimata ? </s> <s> Või .. . </s> <s> Jan oli puntras . </s> <s> Kas teda karistati või anti hoopis võimalusi ? </s> <s> Või näidati võimalike eluteede mõttetust , see tähendab õpetati mitte otsima unistuste saatust , see tähendab leppima olemasolevaga ? </s> <s> Missugune neist siis oli see olemasolev ? </s> <s> Kas praegune , Eve-, Agnese-, Kati- või Olja-minevik ? </s> <s> Kõige enam mäletas ta Eve-minevikku . </s> <s> Samas aga tundus talle , et kõikides ülejäänutes oli midagi kohutavalt tõepärast . </s> <s> Ta oleks justkui nad lihtsalt unustanud , meelega mälu tahaplaanile surunud . </s> </p>
<p> <s> Akna tagant kostus vile . </s> <s> Ta upitas ennast üles ja puges kreegioksa alt läbi . </s> <s> All kõnniteel seisis kursusekaaslane ülikoolipäevilt -- noor , nagu ta siis oli . </s> </p>
<p> <s> “ Tuled ka või ? ” küsis ta pead kuklasse ajades . </s> </p>
<p> <s> “ Kuhu ? ” tegi Jan unise näo pähe , nagu oleks ta magamast üles aetud . </s> </p>
<p> <s> “ Lugemissaali muidugi ! ” </s> </p>
<p> <s> “ Oota , viskan ürbid üle ! ” </s> </p>
<p> <s> “ Okei , tee siva ! ” </s> </p>
<p> <s> Jan tõmbas tooliseljalt teksad jalga , pusa selga ja otsis silmadega toas ringi . </s> <s> Puhvetikapil vedeles võti ja selle kõrval kile sees tudengipilet , kuhu vahele oli topitud igasugu muid pabereid . </s> <s> Hiljem sorteerin -- mõtles Jan ja vajutas juba linki . </s> <s> Jõudnud välisukseni , märkas ta tuttavat postkasti hoolikalt maalitud numbriga “ 6 ” , millest ulatus välja “ Postimees ”  . </s> </p>
<p> <s> “ Kurat , “ Postimeest ” siis veel polnud ju ! </s> <s> Oli “ Edasi ” ! ” </s> <s> Ta avas välisukse ja vastasmaja seinalt luges selgesti : “ KUMMELI TEE ”  . </s> <s> Kursusekaaslasest ja kreegipuust polnud jälgegi . </s> <s> Ta otsis läbi kõik taskud , aga üliõpilaspiletit ega toavõtit ei leidnud . </s> <s> Aitab ! </s> <s> See läks juba liiale . </s> <s> Ta seadis sammud bussipeatusse ja otsustas ära käia valede kardinatega akna juures . </s> <s> Asjasse peab hakkama selgust tooma -- tegi ta otsuse . </s> </p>
<p> <s> Astunud bussi , läks ta torudest haarates tagaakna juurde , pöördus ümber ja otsis silmadega kummalist vanameest . </s> <s> Igas peatuses vaatas üle kõik sisenejad , aga meest nende seas polnud . </s> <s> Ega tulnudki . </s> <s> Kui Jan harjunud kohas välja hüppas , tundus , justkui oleks ta silmanurgast tuttavat figuuri märganud . </s> <s> See sisenes esiuksest . </s> <s> Kuni Jan reageeris , olid bussiuksed sulgunud ja ainuke , mida ta teha võis , oli jälgida tagaaknale ilmuvat tuttavat kuju . </s> <s> Jan pistis jooksu , aga see peatusevahe oli nagu kiuste üks pikemaid . </s> <s> Jõudnud järgmise kvartali nurgani , ta loobus . </s> <s> Hingeldades pöördus ta tagasi ja seadis sammud vale kardinaga tuttava akna poole . </s> </p>
<p> <s> Kardinad olid valed . </s> <s> Lootusetu tülpimusega kõmpis ta tagasi bussipeatusse ja jäi ootama . </s> <s> Sealt ta lõpuks tuligi -- kollane ja koorma all ägisev . </s> <s> Teekond teekonnas -- mõtles Jan . </s> <s> Ehk ongi asi bussis ? Issand , kuidas ta enne selle peale ei tulnud ? ! </s> <s> Tuleb lihtsalt tööle sõita ja teekonda uuesti alustada . </s> <s> Nii ta tegigi . </s> <s> Sõitis tehase väravasse , jooksis valvuriputkani , avas ukse ja seisatas jahmunult -- talle vaatas vastu Harkovi bussipargi number kolm tõre mutike , kes otsemaid kraaksatas : </s> </p>
<p> <s> “ Proopusk ! ” </s> </p>
<p> <s> Kõik kordus täpselt sama stsenaariumi järgi , nagu eelmisel korral ja Jan keeras otsa ringi . </s> <s> Väljudes ei olnud ta enam Ukrainas . </s> <s> Ta oli oma tehase väravas . </s> <s> Meeleheites jooksis ta bussipeatusse ja hüppas algava vihma käes ühelt jalalt teisele , olles kannatamatusest närvis . </s> <s> Väike kollane teekond suures kirevas teekonnas ilmus nurgatagant välja ning Jan soris taskutes , leidmaks talonge . </s> <s> Talle sattus pihku midagi suuremat ja ehmatusega tõmbas ta välja üliõpilaspileti . </s> </p>
<p> <s> Psühhiaatriahaiglas ärgates tundis Jan ära tuttava palati ja isegi kaks patsienti , kes siia temast eelmisel korral maha jäid , olid samad . </s> </p>
<p> <s> “ Te pole kusagil käinud , ” lausus raviarst rahulikult . </s> <s> “ Teie unenäod tunduvad teile lihtsalt liialt reaalsetena. ” </s> </p>
<p> <s> Jan ei julenud vaielda . </s> <s> Ta kartis siia jäädagi . </s> <s> Ma olen skisofreeniasse haigestunud -- oli ta juba peaaegu kindel . </s> <s> Vanast peast ! </s> </p>
<p> <s> “ Tõestage , et ma olen ärkvel ja ma olen nõus hakkama laborirotiks , ” ütles ta naljatlevat tooni matkides ja jäi arstile küsiva veiderdajanäoga otsa vaatama . </s> </p>
<p> <s> “ Kõik teie meeled töötavad , ” ütles psühhiaater teda suurte selgete silmadega vaadeldes . </s> <s> “ Unes seda ei esine . </s> <s> Sellest piisab ? ” </s> </p>
<p> <s> “ Kas ma koju saan ? ” küsis Jan . </s> </p>
<p> <s> “ Kasvõi kohe , ” ei viivitanud doktor vastusega . </s> </p>
<p> <s> “ Ma siis lähen ? ” </s> </p>
<p> <s> “ Eks te siis minge ! </s> <s> Riided saate õe käest , teatan ette. ” </s> </p>
<p> <s> Jan tõusis , et lahkuda . </s> <s> Kui ta oli juba uksel , hõikas arst järele : </s> </p>
<p> <s> “ Millal olete valmis alustama ? ” </s> </p>
<p> <s> “ Paari päeva pärast ehk , ” poetas Jan ja astus pikka roheliseks värvitud seintega koridori . </s> <s> Ta ei olnud endas sugugi kindel . </s> <s> Ta ei olnud enam milleski kindel . </s> </p>
<p> <s> Väljas sadas peenikest uduvihma . </s> <s> Jan tõmbas pea õlgade vahele ja marssis kiirel sammul bussipeatusse . </s> <s> Jälle kollane -- tegi ta tähelepaneku , kui buss käänaku tagant välja ilmus . </s> <s> Kas siis muud värvi linnatransporti enam polegi ? </s> <s> Ta komposteeris pileti ja taarus tagaakna poole . </s> <s> Korraga märkas ta tuttavat figuuri . </s> <s> Tema ! </s> <s> Kiiruga istus ta vanamehe kõrvale . </s> </p>
<p> <s> “ Kas teie teete seda minuga ? ” küsis ta teretamata . </s> </p>
<p> <s> “ Teen ja ei tee ka. ” </s> </p>
<p> <s> “ Miks ? </s> <s> Miks just minuga ? ” </s> </p>
<p> <s> “ Ma teen seda kõigiga , aga vähesed mäletavad toimunut. ” </s> </p>
<p> <s> “ Milleks ? ” püüdis Jan mehe pilku . </s> </p>
<p> <s> “ Ikka müüri lõhkumiseks , ” vastas vana rahulikult . </s> <s> “ Sellesama ringikujulise müüri , mille sa unes ja ilmsi enda ümber ehitasid. ” </s> </p>
<p> <s> “ See oli ainult unes , ” vaidles Jan . </s> </p>
<p> <s> “ Ilmsi ka . </s> <s> Selle sees sa nüüd keerledki. ” </s> </p>
<p> <s> “ Aga ma ei taha enam ! ” </s> <s> Jan võttis mehel varrukast kinni ja pigem anus kui nõudis : </s> </p>
<p> <s> “ Lase mind tagasi , palun ! </s> <s> Ma muudan ise kõike , ma muutun ise ! ” </s> </p>
<p> <s> “ Seda ma ju teengi -- otsin müüri sees nõrku kohti , püüan teda hajutada. " </s> <s> Vanamees viipas tagaakna poole : </s> </p>
<p> <s> “ Vaata ! ” </s> </p>
<p> <s> Majad ja jalakäijad kaugenesid justkui kiirluubis . </s> <s> Jan vaatas küljeaknasse -- kõik möödus normaalkiirusel . </s> <s> Heitis pilgu esiaknasse -- maailm lähenes aegluubis . </s> </p>
<p> <s> “ Meeltepete , ” tegi ta järelduse . </s> </p>
<p> <s> “ Enesepete ? ” muigas vana . </s> </p>
<p> <s> “ Noh , mis siis nüüd edasi ? ” ei jätnud Jan vanamehe varrukat rahule . </s> </p>
<p> <s> “ Edasi on sinu peatus. ” </s> </p>
<p> <s> Jan oli hetkega püsti , hüppas mõtlemata ja astmeid kasutamata bussist välja , maandus veidi viltu ja käis käpuli . </s> <s> Tõustes seletas ta silm hämaras vaid viie ja üheksakordseid maju . </s> <s> Valetas , raibe ! </s> <s> Järgmine kord võtan ta endaga kaasa ! </s> <s> Mingist tuttavast sisetundest juhatatuna astus ta sisse lähimasse halli majamürakasse , sõitis liftiga kolmandale korrusele ja vajutas linki . </s> <s> Uks oli lahti . </s> <s> Pikka mehekõrguselt siniseks värvitud koridori kostus muusikat . </s> <s> Jan võttis jope seljast , riputas selle seinakapi nupu külge , lükkas kingad harjunud kohale peegli all ja hiilis valgusetriibu poole . </s> </p>
<p> <s> “ ... tulen siis kui lumi maas ... ” lauldi raadios . </s> </p>
<p> <s> “ ... või kui sirel õitseb taas ... ” ümises Jan ja astus tuppa ilmel , mida esineb mitu päeva kodust ära olnud meestel . </s> </p>
<p> <s> Televiisorit ei olnud ikka veel . </s> <s> Kati lebas lahtitõmbamata kušetil ja luges raamatut . </s> </p>
<p> <s> “ Issand , nii hea ja rahulik oli elada . </s> <s> Tead , sa võiksid sinna tagasi minna , kust sa tulid. ” </s> </p>
<p> <s> “ Ma ei saa , ” tegi Jan nutuse hääle , “ mul on müür ümber. ” </s> </p>
<p> <s> “ Nonii , sedapuhku siis ära pööranud . </s> <s> Mis sa järgmisel korral välja mõtled ? </s> <s> Ükskord saab su ärajoodud fantaasianatuke ju otsa ? ” </s> </p>
<p> <s> “ Ma ei ole enam ammu tilkagi võtnud , ” oli Jan solvunud . </s> <s> “ Igatahes selles peatuses mitte. ” </s> </p>
<p> <s> “ Hahaa ! ” tegi Kati , ilma et oleks naernud . </s> <s> “ Lubage naerda ! </s> <s> See kuradi lits ei viitsi sulle enam viinagi osta ! </s> <s> Aga sa mine oma Siiri juurde tagasi , too vähemalt jootis sind ! ” </s> </p>
<p> <s> Jan oli tupikus . </s> <s> Kes oli Siiri ? </s> <s> Ah , ons sel üldse tähtsust .. . </s> <s> Ta istus kušetiservale ja tegi juttu : </s> </p>
<p> <s> “ Uus telku oleks vaja osta . </s> <s> Ja külmkapp . </s> <s> Ja koridori armatuurid . </s> <s> Ja ... ” </s> </p>
<p> <s> “ Sina ei suuda endale isegi sokke jalga osta ! ” kobatati raamatu tagant . </s> <s> “ Vaata , et sa oma litsidega hakkama saad ! ” </s> </p>
<p> <s> “ Kas me ei teeks ehk voodit lahti ? ” Jan vaatas Kati poole anuval pilgul . </s> <s> Lõpuks langetas naine raamatu , näitas Janile täispikka keelt ja leebus : </s> </p>
<p> <s> “ Kui sa neljateistkümnendat korda tagasi tulid , mõtlesin , et aitab . </s> <s> Peale kolmekümne seitsmendat hakkasin juba harjuma ja kui ma sulle päris ausalt ütlen , siis praegu -- vist mõnesaja mõnekümnenda ajal -- on mul sind täitsa hea meel näha. ” </s> </p>
<p> <s> “ Kui nüüd paar võileiba ka saaks ... ” püüdis Jan tekkinud olukorda maksimaalselt ära kasutada . </s> </p>
<p> <s> “ Viimast korda elus ! ” koputas Kati iga sõna ajal mehele sõrmega rinnale ja kadus kööki . </s> </p>
<p> <s> “ Kohvi ka ! ” hõikas Jan järele . </s> </p>
<p> <s> “ Pliiti ei ole ! ” tuli otsekohe vastus . </s> </p>
<p> <s> Õigus küll -- meenus Janile . </s> </p>
<p> <s> “ Tee spiraaliga ! ” karjus ta uuesti . </s> </p>
<p> <s> “ Tee käega ! ” tuli vastus . </s> </p>
<p> <s> Kui Kati kohvi ja võileibadega tuppa jõudis , magas Jan sügavalt . </s> </p>
<p> <s> “ Siga ! ” tegi naine kokkuvõtte . </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
