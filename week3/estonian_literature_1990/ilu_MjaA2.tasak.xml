<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maa ja armastus 2 </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Maa ja armastus 2 </head>
<p> <bibl> <author> <s> Arno Kasemaa </s> </author> </bibl> </p><div2 type="alaosa"><head> 2 . </head>
<p> <s> Mitte alati ei olnud Tagavälja ja Vaherpõllu omad pahuksis . </s> <s> Tagavälja kolm venda ning Vaherpõllu Jüri kasvasid üleaedsetena ja käisid läbi nagu naabripoisid ikka . </s> <s> Juba Jüri isa , punase habemega vanamees Tõnu , armastas ajada puskarit ehk samagonni , nagu seda Kivinõmme külas nimetati . </s> <s> Tolle aja rahvameditsiinis oli puskar laialt levinud arstirohi ja seda kasutati üsnagi edukalt haavade , valutavate liikmete , paistetuste ning sisemiste hädade vastu . </s> <s> Ja kui talvel pikale linnareisile minnes külmarohtu oli vaja kaasa võtta , mindi ikka Vaherpõllule , sest seal leidus seda alati . </s> <s> Kui vana Tõnu sedavõrd vanaks sai , et ta enam talupidamisega toime ei tulnud , pärandas ta pojale koos taluga ka puskari pruulimiseks vajaliku , üsnagi algelise seadeldise ning andis talle ka oma rikkalikud kogemused samagonni ajamise alal . </s> <s> Isa kõrval oli Jüri asja juba maast madalast näinud ja tuli sellega peaaegu sama hästi toime kui isagi . </s> <s> Kui siis Tõnu teatas ühel heal päeval , et tema lõpp on üpris lähedal ning pojal on vaja matuseviinad käima panna , tegi seda äia näpunäidete järgi Ann-Leena , kes oli tollal juba Vaherpõllu perenaine . </s> <s> Et minia asja vastu erilist huvi ning andekustki ilmutas , läkski märjukese pruulimise peamine raskus pikkamööda Ann-Leena kätesse , sest taibuka naisena haistis ta selles seadusevastases asjas head tuluallikat . </s> <s> Ning Vaherpõllu Ann-Leenast sai Kivinõmme ja Väliku küla elanikkonna peamine puskariga varustaja . </s> <s> Olid siis külas ristsed või pulmapeod , matused või simmanid , ilma Vaherpõllu Ann-Leena samagonnita ei saadud läbi . </s> </p>
<p> <s> Juhtus kord nõnda , et Tagavälja Juhan metsas palgiveol sügavas lumes oma jala hüppeliigesest välja väänas ning paariks päevaks lausa tuppa jäi , sest jalg paistetas üles ega talunud mingit jalavarju , rääkimata tema peal kõndimisest . </s> <s> Mari lippas õhtul Vaherpõllule ning ostis pudelitäie puskarit , et sellega mehe paistetanud jalga võida . </s> <s> Kõik oli kõige paremas korras . </s> <s> Aga kui pahandus tahab tulla , tuleb ta sealt , kust teda keegi oodatagi ei tea . </s> <s> Kui Juhan parajasti soojamüüri ääres pingil oma haiget jalga rohitses , märjukesepudel kõrval ning vatitopp näpu vahel , astus sisse politseinik koos vallavanema ning Paalipere Oskariga . </s> <s> Tagavälja peremees , kes elupäevad oli elanud ausalt ega teadnud endal mingit süütegu hingel , mille pärast politseinik võiks nii järsku tuppa karata , jahmus sedavõrd , et ei märganudki puskaripudelit kõrvale panna , vaid jäi , suud-silmad pärani , tulijatele otsa vaatama . </s> <s> Peagi selgus , milles oli asi . </s> <s> Paalipere Oskari heinaküün Naistemetsa heinamaal oli eelmisel ööl tühjaks tehtud ja jäljed tulid üle jõe Tagavälja poole . </s> <s> Et aga Tagavälja poisid , Gustav ja Aleksander , hommikul isa eest hobusega metsa palgivoori läksid , segasid nad heinavaraste jäljed ära . </s> <s> Seepärast siis tulnudki nemad Tagaväljale sisse , et kas nendest pole keegi midagi kahtlast märganud . </s> <s> Kuid Tagavälja omad ei teadnud muud kui vaid seda , et nende koer hommikust ööd hirmsasti oli ragistanud . </s> <s> Jooksnud ikka suure kisaga Vaherpõllu poole ja tagasi . </s> <s> Lõpuks kiljatanud Moksi , nagu oleks keegi teda äsanud . </s> <s> Ja hommikul , kui Mari lauda juurde loomi läks talitama , niutsunudki koer trepi kõrval , jalg kaenlas . </s> <s> Politseiniku arvates oli aga seegi napp seletus Tagavälja Mari suust suure väärtusega . </s> <s> Vaherpõllu ja Tagavälja kasutasid ühist väljapääsuteed külasse ning kõigi eelduste kohaselt tuli heinavaraste jälgi ajada Vaherpõllu poolt , kuna Tagavälja oli küla lõpus kõige viimane . </s> <s> Et oma ebatavalisele käigule pisutki viisakamat ilmet anda , päris Paalipere Oskar , juba pooleldi minekul , käsi ukselingi küljes , mis Juhani jalal viga on . </s> <s> Ilma paha aimamata mainis Juhan , et ta väänanud selle eile metsas sügavas lumes ära , kuna pannud hommikul noore hobuse ette , kes olevat aga rabe ja kannatamatu , ning tõmmanud teda kändude vahel pikali . </s> <s> " Määrin teist puskariga , ehk võtab paistetuse maha , " lõpetas Tagavälja peremees . </s> <s> Politseinik aga kikitas kõrvu ning astus ligi . </s> <s> " Puskariga ? </s> <s> Kust te seda saite ? " </s> <s> Juhan jahmus . </s> <s> " Kust te saite puskarit ? </s> <s> Kas ajate ise ? " </s> <s> Juhan raputas pead ega teadnud , mida vastata . </s> <s> " Ema Vaherpõllu Ann-Leena käest tõi , " teatas väike Villem , kes kõrval seisis . </s> <s> Lapse suu ei valeta , seda teadis politseinik sama hästi kui kõik teisedki , kes parajasti toas olid . </s> <s> " Mis sa lobised . </s> <s> Kust sina tead , " tõttas ehmunud Mari poissi keelama . </s> <s> Kuid oli juba hilja . </s> <s> " Noh , siis meil üks tee ja kaks asja , " arvas mundrikandja ning mehed astusid toast välja . </s> <s> Ja tõepoolest , jäljed viisid Vaherpõllule . </s> <s> Kohe Tagavälja toaotsast pisut mööda oli koht , kus hobused olid seisnud . </s> <s> Seal vedeles maas ka lepalatv ning sügavas lumes jäljed , kust koera löömiseks tümikas oli murtud . </s> <s> Siin-seal oli koplis teeäärne võsa koormast heinatutte maha kraapinud . </s> <s> Need korjati üles , et juhul , kui Vaherpõllult heinakoormad leitakse , saaks neid võrrelda . </s> <s> Oskar ütles , et ta tunneb oma heinad surmkindlalt ära . </s> </p>
<p> <s> Vaherpõllul võeti kutsumata külalised ilmse vaenulikkusega , kuid võrdlemisi rahulikult vastu . </s> <s> Ann-Leena oli kõigutamatu nagu kalju . </s> <s> Vana Jüri ainult nohises ning pungitas silmi ja sülgas aeg-ajalt läbi esihammaste . </s> <s> Küsimuse peale , kas nendest keegi öösel hobusega väljas ei käinud , vastas Ann-Leena eitavalt . </s> <s> " Ei tea , kes siin see käija on . </s> <s> Vanamees juba mitmendat päeva põdur , pole jalagagi välja saanud . </s> <s> Ega mina , naisterahvas , ometi hobusega öösi ringi ei hakka sõitma . " </s> <s> – " Näidake meile , palun , kus teie heinatagavara seisab ? " – " Mis teil sellega asja ? " – " Asja või mitte , aga me tahaksime näha . </s> <s> Paaliperest on eelmisel ööl heinu varastatud , jäljed toovad siia , " seletas politseinik . </s> <s> Ann-Leena silmad välgatasid . </s> <s> " Ütlesin juba , et vanamees on haiglane ega ole mitmel päeval õueski käinud . </s> <s> Oma asjagi ajab ämbri peal . " </s> <s> – " Hea küll , ma täiesti usun teid , kuid heinaküüni tahaksime siiski minna . </s> <s> Tulge kaasa . " </s> <s> Ja mehed läksid välja , et Vaherpõllu saraalused ning lakapealsed läbi uurida . </s> <s> Minnes sosistas Ann-Leena Jürile midagi kõrva , mispeale viimane kähku tõusis ning kapi juurde tõttas . </s> <s> Mehed käisid läbi kõik Vaherpõllu hooned ja lakapealsed , kus talveks loomatoidu-tagavara olla võis . </s> <s> Kuskilt ei leitud midagi , sest heinad , mis mehed tee äärest korjasid , ei läinud Vaherpõllu omadega kokku . </s> <s> Ann-Leena seisis juures , käed vaheliti lambanahkse kasuka varrukais , ning seiras mehi kurjalt välkuvate silmadega . </s> <s> Mindi lauta . </s> <s> Paalipere peremees võttis esimesest ettejuhtuvast sõimest peotäie prahti . </s> <s> Heinapepredega koos sattus talle näppu sinikirjaline riidetükk . </s> <s> Täpselt samasuguse olid nad Naistemetsa küüni eest lume seest leidnud . </s> <s> " Mis see on ? " küsis politseinik . </s> <s> Ann-Leena kehitas õlgu . </s> <s> " Kust mina tean . </s> <s> Mõni juhuslik riidetükk heinte sisse sattunud . " </s> <s> Otsiti läbi kõik sõimed . </s> <s> Ei midagi enamat . </s> <s> Paalipere Oskar võrdles sõimest võetud heinapuru nendega , mis sara all olid . </s> <s> Ei läinud kokku . </s> <s> " Kust need heinad toodud on ? " – " Tümamaalt . " </s> <s> Ja tõepoolest , kuuri all olid jõeäärse aasa heinad . </s> <s> Paalipere Naistemets oli aga metsaheinamaa , kus taimestik hoopis teine kui madalas jõekäärus . </s> <s> " Nad peavad siin olema , " võttis nüüd ka vallavanem sõna . </s> <s> " Kuidas sattus muidu samasugune riidetükk siia lehmade ette . " </s> <s> Mindi uuesti rehealla . </s> <s> Nurgas seisis suur põhuhunnik . </s> <s> See tundus kuidagi imelikult kerge ja kohev , täiesti vajumata , nagu oleks ta sinna äsja veetud . </s> <s> Vallavanem võttis hargi , lõi selle põhuhunnikusse ning tõstis suure sületäie välja . </s> <s> All olid heinad , ainult õhuke kord kaerapõhku peale visatud . </s> <s> Paalipere Oskar tunnistas heinad omaks . </s> <s> Need läksid täpipealt kokku tee äärest korjatuga . </s> <s> " Mis heinad need on ? </s> <s> Kust te nad saite ? " küsis politseinik . </s> <s> " Need on meie oma Mareotsast toodud , " vastas Ann-Leena . </s> <s> " On nendel üldse metsaheinamaid ? " pöördus mundrikandja Paalipere peremehe poole . </s> <s> " On . " </s> <s> – " Kas teie heinamaade lähedal ? " – " Jah . </s> <s> Võib-olla ainult pool versta vahet . " </s> <s> – " Siis on väga raske kindlaks teha , kas hein on oma või teie heinaküünist toodud , sest nii väikese vahemaa juures võib niidutaimkate täiesti üks ja sama olla . " </s> <s> Kõik vaikisid . </s> <s> " Miks oli heinavirn põhukoormaga kaetud ? </s> <s> Millega te seda seletate ? " pöördus politseinik taas Ann-Leena poole . </s> <s> " Kananärud , aina kükitavad heinavirna otsas , situvad täis . </s> <s> Viskasin põhukorraga üle . " </s> <s> – " Millal te need heinad koju vedasite ? " – " Alles mineval nädalal , kui vanamees veel terve oli . " </s> <s> Mindi tuppa . </s> <s> Jüri aga ei teadnud heinaveost midagi . </s> <s> " Aga mis heinad need siis on , mis reheall seisavad ? " – " Tulitand , tulitand , seal pole minu teada üldse mingisuguseid heinu . " </s> <s> – " Nüüd on . </s> <s> Minge vaadake . " </s> <s> Politseinik võttis taskust sinisekirju riidetüki . </s> <s> " Kas teie majas on sellisest riidest õmmeldud riietuseset , naispere kleiti või põlle , või midagi niisugust ? " </s> <s> Jüri pungitas silmi , kuid ei mäletanud , et oleks näinud . </s> <s> Mehed olid nõutud . </s> <s> Paalipere Oskarit vihastas ametniku ükskõikne suhtumine . </s> <s> Ta ju ometi tundis oma heinad ära . </s> <s> Naistemetsas sai suvel kohe heinaaja alguses niidetud , ilma vihmata kokku pandud , hein roheline , nagu kuld , täpselt seesama , mis siin põhkude all . </s> <s> Vaherpõllu omad läksid Maretsoosse alles peale rukkilõikust , kui kastehein juba kollaseks läks . </s> <s> Miks politseinik ometi teda ei usu ! </s> <s> " Kus te oma puskarit hoiate ? </s> <s> Ja kust te seda saate , nii et naabritelegi jätkub anda ? " küsis mundrikandja äkki . </s> <s> " Tea meie puskarist midagi , " kehitas Ann-Leena õlgu . </s> <s> " Kas teie siis Tagavälja perenaisele pole andnud , paar päeva tagasi . " </s> <s> – " Ei meie müü , kui ehk mõni teine naabritest ? " – " Kes veel teie ja Tagavälja naabrid on ? " – " Üle jõe Nigula , siis edasi Õllepoe ja Kivimäe metsast läbi Mõrdoja . " </s> <s> – " Tehke oma kapiuks lahti . " </s> <s> Ja kui imelik see ka ei olnud , ei leitud Vaherpõllu kappidest ja sahvrist puskari tilkagi . </s> <s> Ometi teadsid Kivinõmmel kõik , et Vaherpõllu köögis vanal riiulil määrdunud eesriide taga alati samagonnipudelid seisid . </s> <s> Läbiotsimine ei andnud küllaldast materjali , et Vaherpõllu omi milleski lausa süüdistada ja kohtu kätte anda . </s> <s> Prefekti otsusega määrati Ann-Leenale siiski rahatrahv , kuna seda ka mitmed teised tunnistasid , et nad puskarit ajavad ja müüvad . </s> <s> Asi selgus alles tükk aega hiljem ja sai alguse ikkagi nendest salapärastest riidetükkidest , mis Naistemetsa heinaküüni eest lumes ja Vaherpõllu laudast lehmasõimest leiti ja mis olid nii kohutavalt sarnased , nagu oleksid nad ühest ja samast põllest või seelikust käristatud . </s> <s> Ja kui lumi kevadel sulas ning Paalipere omad Naistemetsa heinamaad läksid puhastama , leidsid nad veel kolmandagi niisuguse riidetüki , millel isegi põlletasku veel küljes oli . </s> </p>
<p> <s> Et Paalipere ja Tagavälja omad olid ümbruskonnas ausad ja lugupeetud inimesed , siis kaldus külarahva poolehoid heinavarguse loos otsekohe nende poole . </s> <s> Vaherpõllu omadele aga hakati vaatama viltu , kuigi perenaise puskarivabrik , eriti meeste seas , suures lugupidamises seisis . </s> </p>
<p> <s> Ann-Leena pani veel samal õhtul kasukaturgi selga ning läks Tagaväljale , et seal Mari ja Juhan korralikult läbi võtta ning öelda , mis keelel kipitas . </s> <s> " Või meid , ausaid inimesi , vargaks tegema ! </s> <s> Olen ma teilt midagi varastanud või , et politseiniku meile saatsite ! </s> <s> Ei tulnud mina sulle seda pudelit pakkuma . </s> <s> Ise sa jooksid meile , silmad pihus , et ole hea inimene , anna , Juhan väänas jala välja . </s> <s> Ja mina , vana loll , andsin , mõtlesin , et naabrite asi . </s> <s> Sina aga torkad politsei ette , saadad läbiotsijad kaela . </s> <s> Minu pärast oleks see vanamehenäru võinud vigaseks jäädagi . </s> <s> Oleks ma seda teadnud , et sa niisuguse seatembuga hakkama saad , oleksin sulle , kuradile , otsekohe ust näidanud . " </s> <s> – " Ega mina neid läbiotsijaid sulle kaela ei sokutanud . </s> <s> Ise nad tulid , ajasid heinavaraste jälgi üle jõe . </s> <s> Kargasid järsku sisse , kui Juhanil parajasti puskaripudel käes oli . </s> <s> Olime kõik nii ehmatanud , et ei märganud keegi pudelit kõrvale panna . " </s> <s> – " Ära sa mul siin jahvata midagi , suu vahtus peas . </s> <s> Saatsite jah teie , ei keegi muu . </s> <s> Võib-olla on heinakoorem koguni su oma reheall . " </s> <s> – " No kurat ! " ägestus nüüd ka Juhan , kellega seda harva juhtus . </s> <s> " Mis sa tänitad . </s> <s> Ei tea meie midagi su politseinikust ega ka heintest . </s> <s> Kui reejäljed sinu õue tulevad , eks need heinakoormad ole siis ka sinu juures . </s> <s> Ja nüüd kasi minema . " </s> <s> – " Ja lähengi , ega too enam oma jalga üle sinu läve . </s> <s> Aga seda ma sulle ei kingi , et sa heateo niimoodi tasusid . " </s> <s> – " Sa said selle puskaripudeli eest raha , mis heategu ta siis nii oli . </s> <s> Ega sa teda mulle ei andnud . </s> <s> Ja mina ei ole ju ainuke , kellele sa seda müünud oled . " </s> <s> – " Kellele ma olen müünud ! </s> <s> Ütle üks inimene , kellele ma samagonni müünud olen . </s> <s> Kus nüüd kargas harakas silmile ! " – " Hakka juba minema , kui kord lubasid . </s> <s> Pole meil sind vaja . " </s> <s> Ning Tagavälja Mari ja Juhan lahkusid teise tuppa , jättes Ann-Leena ukse juurde tänitama . </s> <s> Vaherpõllu perenaine oleks tahtnud naabritele veel rohkem öelda , kui kord ütlemiseks läks , aga et Tagavälja omad teda enam kuulata ei tahtnud , lahkus temagi . </s> <s> Küll on ikka uhked , ninad püsti , nagu oleksid nemad maailmas need kõige õilsamad , mõtles Ann-Leena südametäiega . </s> <s> Ammuks see oli , kui Tagavälja härjavärss üle aia hüppas ning nende seltsi otsiva mullika ära raiskas . </s> <s> Mihuke lehm tast oleks tulnud , kui oleks õigel ajal saanud paaritada . </s> <s> Nüüd tuli vasikana lüpsta , niikui kägar ise , saa tast piima ega midagi , lüpsmise ajal ainult sõrmed märjaks . </s> <s> Või mina müün samagonni ! </s> <s> Ja kui müüngi , mis see nende asi on . </s> <s> Oma kraamist aetud , pole ma nendelt midagi kerjamas käinud . </s> <s> Laulgu kõrid laiali kalda otsas ja töristagu oma pillisid , kui muud paremat teha ei märka , ärgu tulgu sõimama . </s> <s> Sellest oli vist veel vähe , et läbiotsijad kaela saatis . </s> <s> Paalipere vanamees ka , kõht punnis ees , vallavanem kaasas . </s> <s> Ja Vaherpõllu Ann-Leena põhjas kõiki seadusetundjaid ning korra järele valvajaid nii kuis oskas . </s> <s> Naabrite vahele jäi aga sellest päevast alates vihavimm püsima , mis küll lausa avalikuks riiuks ei puhkenud , kuid heanaaberlikku läbisaamist ka enam ei olnud . </s> <s> Siis aga juhtus midagi niisugust , mis üleaedsed aastateks pahuksisse ajas , nii et lastelgi keelati kokkusaamine . </s> </p>
<p> <s> Kui Vaherpõllu Jüri ühel kevadtalvisel hommikul õue läks , et seal harjumuse kohaselt ukse kõrvale lumehange vett lasta , märkas ta kõvakstallatud teerajal , mis lauda juurde viis , verejälgi . </s> <s> Jüri pungitas silmi ega mõistnud asjast midagi arvata . </s> <s> Ehk on koer endale kusagil häda teinud , mõtles ta endamisi . </s> <s> Jüri õiendas oma õiendamised ära ning läks tuppa tagasi , et naise kõrval voodis ennast veel pisut soojendada , kuna hobuse söötmiseks oli aeg nagu pisut varavõitu . </s> <s> Kui aga Ann-Leena pärast lauda juurde lehmi läks lüpsma , leidis ta surnud Polla vanatoa õuelt hange otsast . </s> <s> Koera oli ilmselt mingi terava asjaga löödud , sest peas oli suur verine haav . </s> <s> Löögijälgi oli koera kehal mujalgi . </s> <s> Esimene mõte , mis Ann-Leenale lõpnud koera nähes pähe torkas , oli : Tagavälja omade töö . </s> <s> Poisid käivad õhtuti koolimajas lauluproovidel ja tulevad hilja , küllap koer läks teisi teele haukuma – ja siis nad ta maha koksasidki . </s> <s> Ütle raisku praegu . </s> <s> Tule ütle inimestele suu sisse , kui midagi öelda on , aga ära mine looma tapma , siunas Ann-Leena ja tõotas naabritele niisuguse näotu teo eest kättemaksu . </s> <s> Ann-Leena lüpsis lehmad , andis heinad ette ning läks tuppa . </s> <s> " Tagavälja omad on täna öösi meie Polla maha löönud , " teatas ta Jürile , kes parajasti pliidi ees suss-saapaid jalga kiskus . </s> <s> Jüri jättis jalavarjude tirimise pooleli ning vaatas naisele otsa . </s> <s> " Tagavälja omad ? " – " Muidugi , kes siis muu . </s> <s> Kolavad öö läbi , pillitörtsud kaenlas . </s> <s> Küllap koer läks teisi haukuma , siis südametäiega virutasidki . </s> <s> Ei kellegi muu kui nende töö . " </s> <s> Jüri tõmbas kasukatüki selga ning astus õue , et aida lakast heinu võtta ja hobusele ette viia . </s> <s> Hobusele määratud Kortekalda aasa haljaid heinu hoidis Jüri aida lakas , et Ann-Leena neid oma lehmakraikade kätte ei söödaks . </s> <s> Kuid mis siis oli ! </s> <s> Jüri pilk jäi peatuma reejälgedele aida ees . </s> <s> Kes siin on sõitnud ? </s> <s> Tema ise käis veskil umbes paar nädalat tagasi ning peale selle oli suur lumesadu need jäljed täiesti kinni tuisanud . </s> <s> Nüüd aga oli lumi värskelt segamini sõtkutud , nagu oleks seal just äsja keegi hobusega minema kupatanud . </s> <s> Jüri pungitas silmi ning tatsas lähemale . </s> <s> Aida uks oli irvakile . </s> <s> " Vargad ! " jahmus Vaherpõllu peremees . </s> <s> Ta lükkas ukse lahti ning nüüd oli tal selge pilt , mis siin öö jooksul oli toimunud . </s> <s> Maas vedeles rukkiteri , tühjad kotid olid põrandale laiali pillutud ning viljasalve kõrgenduseks löödud ülemised paar lauda lahti kangutatud . </s> <s> " Tulitand , tulitand , vargad on aidas käinud , " teatas Vaherpõllu peremees toas naisele , kes parajasti tuld pliidi alla tegi . </s> <s> " Vargad ? " kissitas Ann-Leena mehe poole oma tigedalt vilkuvaid silmi . </s> <s> " Vargad jah . </s> <s> Rukkisalv on tühjaks tehtud . " </s> <s> – " Jälgi nägid ? " – " Nägin küll . " </s> <s> – " Ei tea , kuhupoole viivad ? " – " Tulnud mul ette neid uurima hakata . </s> <s> Küllap need , kes aidas käisid , Pollagi maha lõid . " </s> <s> Ann-Leena jättis tuletegemise , pani lambanahkse kasuka selga ning mõlemad tatsasid aida poole . </s> <s> Ukse lukk oli osavasti lahti muugitud , ilmselt oli tegemist vilunud meestega , kellel vajalikud tööriistad käepärast . </s> <s> Rukkisalv oli peaaegu tühi , ainult põhja peal paar kotti . </s> <s> Õnn , et järgmise sügise seemnevili oli mujale pandud , jäi seegi alles . </s> <s> Reejäljed viisid Tagavälja poole . </s> <s> Ja vist esimest korda oma abielu jooksul astusid Vaherpõllu perenaine ja peremees nii üksmeelselt varga jälgi taga ajades kõrvuti , heliseval kevadtalvisel teel küla poole . </s> <s> Tagavälja teeotsas kadusid jäljed käest . </s> <s> Jüri arvates viisid nad üle Tümamaa heinamaa jõest üle , Ann-Leena jälle väitis , et nende rukkikoorem pole kusagil mujal kui Tagavälja aidas . </s> <s> Et Jüri oli ise aus , siis ei suutnud ta ka naabritest halba uskuda . </s> <s> Olid nad ju lapsest saadik Juhaniga üleaedsed ning vargatempe ei teinud kumbki neist . </s> <s> Ka läbisaamine oli üleaedsetega hea . </s> <s> Pahandused naabrite vahel algasid Ann-Leena tulekuga Vaherpõllule . </s> <s> Päriselt riidu läksid nad alles tänavu talvel nende heinte pärast , mille kohta Jüril kuni tänaseni täit selgust ei olnud , kas olid nad tema reheall või mitte . </s> </p>
<p> <s> Ann-Leena oli maruvihane ning lubas otsemaid Tagaväljale minna ja naabritel näod täis sõimata . </s> <s> Kuid asja põhjalikumalt kaaludes muutis siiski meelt , laskis Jüril hobuse ree ette rakendada ning sõitis Selivere mõisa , kus teatas asjast politseile . </s> <s> Kui ametimees Ann-Leenalt küsis , kas ta kedagi viljavarguses kahtlustab , vastas Vaherpõllu perenaine kõhklemata : " Tagavälja omad , ei keegi muu . </s> <s> Jäljed viisid sinnapoole . </s> <s> Koeragi lõid maha , et see oma haukumisega meid üles ei ärataks . " </s> <s> Politseinik võttis vallavanema kaasa , nagu sel ajal taoliste asjaajamiste puhul kombeks , ning sõideti koos Ann-Leenaga kohale . </s> <s> Et varastatud vilja kergem oleks leida , võttis vallavanem Vaherpõllu rukkisalvest peotäie teri , et neid naabertalu omadega võrrelda . </s> <s> Surmani kohkunud Tagavälja Mari oli tükk aega keeletu ; juba teist korda tänavu talve jooksul tuli politseinik uksele varguse pärast . </s> <s> Ja mõlema korra ajal oli see seotud Vaherpõllu omadega . </s> <s> " Kus peremees on ? " – " Linna sõitis , " vastas Mari . </s> <s> Politseinik vahetas vallavanemaga paljuütleva pilgu , mis ei jäänud ka Marile märkamata . </s> <s> " Kas te teate , et naabrite aita on täna öösi sisse murtud ? " – " Ei . " </s> <s> Ja Mari vaatas ametimehele küsivalt otsa . </s> <s> " Rukkisalv on tühjaks tehtud ning jäljed tulevad siiapoole . " </s> <s> Tagavälja perenaine ei osanud selle peale midagi kosta , kehitas ainult õlgu . </s> <s> " Olge nii hea ja viige meid oma viljaaita . </s> <s> Me tahame teie rukkitagavara kontrollida . " </s> <s> Mari võttis võtme ning viis võõrad aita . </s> <s> Vallavanema taskus olid paberist koti sees Vaherpõllult kaasa võetud terad . </s> <s> Vili ei läinud kokku . </s> <s> Tagavälja rukis oli jäme ja tunduvalt heledam kui naabrite oma . </s> <s> Vaherpõllu vili oli aga peeneteraline ning lõhnas tugevasti suitsu järele , kuna oli ilma korstnata rehetoas partel kuivanud . </s> <s> Otsiti läbi ka riideait ning elumaja , kuid midagi kahtlast ei leitud . </s> <s> " On teil veel mingit panipaika ? " – " Ei , " raputas Mari pead . </s> <s> Ta oli peaaegu nutma puhkemas , sest varguses kahtlustamine solvas teda hingepõhjani . </s> <s> Ann-Leena saatis naabriperenaisele hävitavaid pilke . </s> <s> Ometi kord avaneb tal võimalus Tagavälja omadele korralikult kätte maksta . </s> <s> Kuigi ta ka ise seda hästi ei uskunud , et üleaedsed nende viljaaita sisse murdsid , tundis ta praegu otse füüsilist naudingut Mari ahastavat nägu vaadates . </s> <s> Said nüüd , va laulurästas ! </s> <s> Nüüd on trumbid minu peos . </s> <s> Või tema saadab mulle läbiotsijad kaela ! </s> <s> Vaata , kuidas sa ise nüüd sellest loost puhtalt välja keerutad . </s> </p>
<p> <s> Läbiotsimine ei andnud soovitud tulemusi . </s> <s> Kui politseinik juba minekul oli , pöördus ta veel kord Mari poole . </s> <s> " Mis asjus peremees linna sõitis ? " – " Läks turule . </s> <s> Lehm poegis , tõi kaksikud vasikad , mõtlesime , et viime linna , saab natuke raha . " </s> <s> – " Ja pojad ? " – " Läksid Uusjõelt heinu tooma . " </s> <s> – " Kas peremees ei sõitnud turule mitte viljakoormaga ? " – " Meil pole vilja müümise jaoks . </s> <s> Hea , kui ise ots otsaga kokku tuleme , " seletas Mari , kes ei taibanud ametimehe solvavat küsimust . </s> <s> Ann-Leena saadeti koju , politseinik ning vallavanem aga jätkasid jälgede ajamist . </s> <s> " Ma olen kuulnud viimasel ajal kahest salapärasest mehest . </s> <s> Need on Sirp ja Vaats , mingid hulkurid , kes peatuvad kuulduste kohaselt Jõeperel . </s> <s> Ehk on nende töö ? </s> <s> Tagavälja omi niisuguses asjas kahtlustada on küll asjata . </s> <s> Kogu ümbruskond tunneb neid ja teab , et nad on ausad ja korralikud inimesed . " </s> <s> – " Mulle tundub ka . </s> <s> See Vaherpõllu perenaine on ise pisut kahtlane . </s> <s> Selle manöövri naabritega korraldas ta lihtsalt kättemaksuks selle talvise heinaloo eest . </s> <s> Fakt on see , et Paalipere heinad olid Vaherpõllu reheall . </s> <s> Väikene küla , aga üks vargus teise otsa , keeb ja podiseb nagu pudrupada . </s> <s> Mulle räägiti isegi ühest lapsetapmisest , Vaherpõllu kõige vanem tütar vist , kui ma nüüd õigesti mäletan . </s> <s> Aga et ametlikku ettekannet ei tulnud , jätsin asja niisama . </s> <s> Ei jõua kõiki taga ajada . " </s> <s> – " Raiesmiku Luise ja Hilda löövad neid iga aasta mättasse , samuti Laiatüki Salme . " </s> <s> Peaaegu õhtuni sõitis politseinik koos vallavanemaga ringi , kuid ei saanud varaste jälgedele . </s> </p>
<p> <s> Kui Tagavälja Juhan õhtul linnast koju jõudis , kuulis ta naise käest ebameeldivat uudist . </s> <s> Et Tagaväljal oli püütud eluaeg ausalt elada ning seadustest kinni pidada , siis oli solvumistunne seda suurem . </s> <s> " Ütle , kus on kuradi vanamoor ! </s> <s> Vägisi teeb vargaks . </s> <s> Tulgu ta veel mulle silma alla . </s> <s> Ei tea , mis see Jüri niisugusest saatanast sealt Nõmmest siia tõi , naabrite vahele pahandust tegema . </s> <s> Ega see pole naine , vaid püsti kurat . </s> <s> Sulasega korjab lapsi ja varastega mehkeldab ühes kambas . " </s> <s> Ning laste poole pöördudes lõpetas Juhan : " Et te ükski sinna enam oma jalga ei vii , ega nendega tegemist ei tee . " </s> <s> Ja sellest päevast alates algas vaen Tagavälja ning Vaherpõllu omade vahel , mis püsis aastaid . </s> <s> Nagu must tont kükitas see piiripeenral ja ühisel väljapääsuteel nii Kivinõmme kui ka Väliku külasse . </s> </p>
<p> <s> Allika Kustu oli mees , kes alati väga hoolikalt sulaseid valis ja ta ei pidanud neid kunagi kauem kui vaid ühe aasta . </s> <s> Sulane ei tohtinud olla temast tugevam , sest kui ta nendega riidu läks , kolkis ta jõu poolest endast nõrgema sulase lihtsalt läbi ja kihutas minema , jättes pahatihti väljateenitud palgagi maksmata . </s> <s> Juhtus aga niimoodi , et Kustu Kundast kaubeldud sulaspoisiga juba kevadel sõnnikuveo ajal pahuksisse sattus , sulasele kere peale andis ja minema kihutas . </s> <s> Uue otsimine võttis aga aega ja kevadised põllutööd tulid peale , ning Kustu pidi leppima Vainu Haraldiga , tugeva , jässaka poisiga , kelle suurest füüsilisest jõust ta pisut oli kuulnud . </s> <s> Haraldi rohekashallid julged silmad veidi tahumatus nurgelises näos ja laiad maadlejaõlad ei meeldinud Kustule kohe algusest peale , ja kui sulane juba esimesel heinaveol Suuresulli küünis kaks hanguvart järjest katki tõstis , meeldis ta peremehele veelgi vähem . </s> <s> Niisuguse pooltäkuga pole midagi peale hakata . </s> <s> Selle käest võid ise naha peale saada , kui ta liiga vihale ajad , mõtles Kustu süngelt . </s> <s> Kuid ta otsustas Haraldiga siiski proovida . </s> <s> Harald oli tõsine , rääkis vähe ega vaielnud peremehele kunagi vastu . </s> <s> Kuid ka see ei meeldinud isemeelsele Kustule , sest kuidas niisugusega riidu minna , kui ta vastu ei ütle . </s> <s> Miks aga Kustu kõikide sulastega riidu kiskus , selleks olid väga isevärki põhjused . </s> <s> Nimelt oli Kustul veider harjumus karjasteks võtta ainult tütarlapsi , mitte kunagi poisse . </s> <s> Ja kurjad keeled teadsid rääkida , et Kustu kõigilt nende neitsiau vägivallaga röövis . </s> <s> Kui nüüd sulane mõnikord asjale jälile sai ning õnnetute tütarlaste kaitseks välja astus , oligi pahandus majas . </s> <s> Kustu peksis sulase läbi ning saatis ta päevapealt minema . </s> <s> Kuid tuli ka seda ette , et noor ja keevaline sulane ilusale trullakale karjaplikale ise silma heitis , ja mis kõige hullem , kui too karjaplika inetule punetava näo ning paksu kõhuga peremehele noort ja uljast sulaspoissi eelistas , siis oli tüli veelgi kergem tulema . </s> <s> Kõik need asjad olid Kivinõmme ja Väliku külas ammu teada ja Allika Kustul oli ikka raskem ja raskem vabadikkude ning popsipoiste seast sobivat sulast leida . </s> <s> Ehk olgu siis , et ta neid Kundast tõi . </s> <s> Vabriku noormeestega oli jälle see häda , et nad põllutööst väga vähe teadsid , mis laisavõitu ja jonnakale Kustule , kes enamuse talutöödest sulasel teha laskis , samuti ei meeldinud . </s> <s> Ja ega paremat lugu polnud ka teenijatüdrukutega . </s> <s> Ka neid vahetas Kustu mitu tükki suve jooksul , nii nagu püksi- või saapapaari . </s> <s> Kui tüdrukud kohe kevadel peremehega nõustusid , olid nad talus terve aasta , mõnikord kauemgi , kui aga mõni neist vastu puikles või isegi lärmi lõi , oli tal minek kohe käes . </s> <s> Hädine ja haiglane perenaine oli võimetu vahele segama . </s> <s> Tal tuli sellega leppida , mida mees tegi . </s> <s> Nii siis oli Allikal igal suvel kaks-kolm noort tütarlast majas , kellega Kustu suhtles , ning tervisest ja elujõust punetav peremees oli endaga ja seatud olukorraga väga rahul . </s> </p>
<p> <s> Kustul oli kodus ka tütar , Manda , kõrgesti koolitatud preili , kes ennast harva tööinimestele näitas , rääkimata sellest , et ta ise talus midagi oleks liigutanud . </s> <s> Manda-preili igavles päevade viisi üleval ärklitoas , luges ajaviiteks seiklusjutte ning armastusromaane , käis jõe ääres jalutamas , päevavari pea kohal , et päike saksikut jumet ära ei rikuks , ning ootas jõukaid kosilasi , kes aga mitte kuidagi Allikale teed ei leidnud . </s> <s> See tegi välisilma vastu ükskõikse peremehe pisut rahutuks . </s> <s> Aeg oli tütrel ammugi mehele minna , kuid ühtki sobivat võtjat ei ilmunud silmapiirile . </s> <s> Võib-olla oleks Kivinõmme külas tõesti leidunud mõni perepoeg , kes Mandale Allika talu ja muugi jõukuse pärast kosja oleks tulnud , kuid kõik teadsid , et sinna ei maksa kellelgi oma nina kõrvetama minna , kuna Kustu ei teinud sellest mingit saladust , et tütar on mõelnud ainult mõnele linna ärimehele või kaupmehele . </s> <s> Ja nii läksid aastad nagu lennates , ilma et oleksid Manda-preilile sobivat kosilast toonud . </s> </p>
<p> <s> Allika Manda polnud mitte just iluduseks sündinud ja küllap see oligi peamisi põhjusi , miks tal kosilastega ei vedanud . </s> <s> Suvel elas ta maal isakodus , talvel kolis linna , kus tal oli korter . </s> <s> Igavust tundis ta aga igal pool ühtemoodi , nii maal kui ka linnas . </s> <s> Küll oli Kustu lootnud , et tütar pärast gümnaasiumi lõpetamist otsekohe mehele läheb , kuid võta näpust . </s> <s> Kooli lõpetamisest oli juba oma paar-kolm aastat möödas , kuid Manda igavles endiselt kevadest sügiseni Allikal ärklitoas , ilma et ükski meestuttav teda oleks külastanud . </s> <s> Ja Kustu mõtles hirmuga rahale , mis tütre ülalpidamiseks välja tuli anda . </s> <s> Raske kriisiaeg andis ennast igal sammul tunda . </s> <s> Kariloomad ei maksnud midagi , piim samuti , karnid seisid liha täis , sest keegi ei ostnud . </s> <s> Töölistel polnud raha . </s> <s> Manda vajas aga pidevalt uusi kleite , kübaraid , kingi ja mantleid , et mitte jõukate kaupmeeste ja majaomanikkude tütardele alla anda . </s> <s> Sulane , tüdruk ja karjaplika nõudsid palka , tallu oli uusi tööriistu vaja . </s> <s> Raha aga oli väga visa tulema . </s> <s> Kibedusega mõtles Kustu tuntud vanasõnale : võõrad teevad , võõrad viivad , sest peale peremehe enda ei olnud Allikal kedagi , kes talus midagi oleks liigutanud . </s> <s> Haiglane ja saksiku olemisega perenaine ei võtnud vaevaks ennast majapidamisasjadesse segada . </s> <s> Olukorda parandas pisut piimaühisuse loomine , kuid Allikal ei olnud head lüpsikarja . </s> <s> Hea lüpsikari oli juba Tagaväljal ning Allika naabril Kusikabul ja teisel pool Umboja jõge Paaliperes . </s> <s> Seal oli isegi keskmine toodang ühe lehma kohta peaaegu poole kõrgem kui Allika kõige parematel lehmadel . </s> <s> Kuid Kustul polnud raha , et kallist tõupulli osta . </s> <s> Ka ei pidanud ta sündsaks abi paluda niisuguselt naabrilt nagu Kusikabu , kus perenaiseks oli endine teenijatüdruk . </s> <s> Ja Allika käis alla , umbes nii nagu Umbojagi , kus laisk ning naistega mehkeldaja peremees Mihkel kõik taluasjad naise otsustada jättis . </s> </p>
<p> <s> Kui Manda ühel ilusal lõunatunnil keset kibekiiret heinaaega jõe äärde jalutas , et seal jahedas vees pisut keha karastada , sest üleval ärklitoas oli palav ja umbne , leidis ta sealt eest sulase , kes , vööst saadik vees kaldaurgudest vähki püüdis . </s> <s> Kuigi Harald oli juba kevadest saadik Allikal , ei olnud Manda teda veel palgest palgesse näinud , sest peenel perepreilil ei sobinud ennast sulastele näidata . </s> <s> Nähes Haraldit vees solistamas , tahtis Manda otsekohe lahkuda , kuid sulane oli teda juba märganud ning peretütar ei pidanud enam sündsaks ära minna . </s> <s> Harald ronis veest välja ning hakkas sõna lausumata heinaküüni poole minema . </s> <s> " Kas ma segasin teid ? " küsis Manda äkki , isegi teadmata , miks ta seda tegi . </s> <s> " Oh ei , miks te seda arvate ? " küsis noormees vastu ning seisatas üllatusest , et Allika peen perepreili , keda harva väljas nähti , teda üldse kõnetas . </s> <s> " Kas te olete kevadest saadik meil ? " – " Kevadest saadik . " </s> <s> – " Aga mina näen teid alles esimest korda . " </s> <s> – " Ma ei või sinna midagi parata , kui preili ennast tuppa peidab , selle asemel et väljas värskes õhus ja päikesepaistes viibida ning mingit kasulikku tööd teha . " </s> <s> – " Ma ei oska midagi ja ei taha ka , " vastas Manda . </s> <s> Talle ei meeldinud sulase toon . </s> <s> " Siis muidugi , kui tahtmist ei ole . " </s> <s> Ja Harald astus üle kuivama laotatud saadkeeriste küüni poole . </s> <s> Manda oli solvunud . </s> <s> Ilmaaegu ta teda kõnetas . </s> <s> Ta oli lootnud , et Harald on arg ning kohmetu külapoiss , kes temasugust haritud preilit nähes punastades pilgu langetab , kuid mitte sinnapoolegi . </s> <s> Sulane oli pilges ja Mandale näis , et tema suhtes pisut iroonilinegi ning arglikust kohmetusest ei olnud tema juures lõhnagi . </s> <s> Kohtles teda nagu omasugust popsiplikat . </s> <s> Kuigi isa oma ümmardajatest vähe rääkis , järeldas Manda tema napisõnalistest vihjetest Haraldi kohta , et sulane ka temale eriti ei meeldi . </s> <s> Olevat liiga julge , uhke ja upsakas ega laskvat ennast milleski õpetada . </s> <s> Manda riietus lahti ning kümbles jahedas vees , tundes mõnu selle pehmest paitamisest ning vahejuhtum Allika sulasega ununes . </s> <s> Alles õhtul , kui ta harjumuse kohaselt avatud aknal rinnutas ning jõe kohale kerkivat piimjat udu vaatas , meenus talle päevane kõnelus Haraldiga , ning Manda tundis imelikku torget südames . </s> <s> Tal tekkis kange tahtmine sulasega taas kohtuda ning talle tema upsakate sõnade eest kätte maksta . </s> <s> " Või tema tuleb mind õpetama , tehku ma kasulikku tööd . </s> <s> Mis peaks see sulasele korda minema , mida peretütar talus teeb , kas suvitab niisama või tegeleb majapidamisega . </s> <s> Tema eest ma küll tööd tegema ei hakka . " </s> <s> Niisuguseid mõtteid mõlgutas sel õhtul Allika kõrgesti koolitatud perepreili , kui ta rinnutas ärklitoa aknal ja kuulatas vaikses suveõhtus koju ruttava karja kellade kõlinat ning vaatas jõe kohal looklevat piimvalget udukangast . </s> </p>
<p> <s> Järgmisel päeval passis Manda paraja silmapilgu , mil Harald üksinda jõe ääres oli , ning jalutas heinamaale , nagu oleks ta jälle juhuslikult sinna sattunud . </s> <s> Ta istus värskelt niidetud heinakaarele , mis lõhnas tugevasti kalmuse ja palderjani järele ning ootas , kuni sulane veest välja tuli . </s> <s> " Miks te mind eile solvasite ? " küsis ta , kui Harald tema kohale jõudis . </s> <s> " Kuidas mina teid solvasin ? </s> <s> Millega ? " imestas sulane . </s> <s> " Käskisite mind tööle hakata. Mul pole seda vaja teha . </s> <s> Ma saan ilmagi läbi . " </s> <s> – " On see kõik , mis te mulle öelda tahtsite ? " – " Jaa . " </s> <s> – " Miks see teid siis nii hirmsasti vihastas , et sellepärast kohe keset kuuma päikesepaistet heinamaale jalutasite ? " – " Ega ma sellepärast ei tulnud . </s> <s> Nägin teid juhuslikult . " </s> <s> – " Nüüd te küll valetate . </s> <s> Tulite jõe äärde just selleks , et seda mulle öelda . " </s> <s> – " Ei tulnud . </s> <s> Te ise valetate . </s> <s> Tahate ennast lihtsalt tähtsaks teha . </s> <s> Ma ei taha teid enam näha . " </s> <s> – " Kuidas soovite . </s> <s> Mina teie seltskonda ei otsinud . </s> <s> Seda tegite teie ise . </s> <s> Järelikult ei ole mul põhjust teie ees vabandada . " </s> <s> Ja sulane pööras minekule . </s> <s> Mandal olid peaaegu pisarad kurgus . </s> <s> Ta oleks upsakale sulasele veel midagi järele hüüda tahtnud , midagi niisugust , mis teda hinge põhjani oleks alandanud , kuid noormees oli juba kaugel ja niisuguse maa taha talle järele hüüda ei pidanud Manda enam sobivaks . </s> </p>
<p> <s> Kuid Allika perepreili oli sunnitud oma sõnu sööma . </s> <s> Järgmisel päeval tundis ta jälle otse vastupandamatut vajadust heinamaale minna , et seal Haraldit näha . </s> <s> Manda pani endale selga ilusa suvekleidi , mida ta ainult linnas kandis , ning sirvis ennast kaua suure , pooltuhmunud peegli ees . </s> <s> Millegipärast tundis ta vajadust ennast ehtida . </s> <s> Tegi ta seda sellepärast , et kellelegi meeldida või tuli talle lihtsalt niisugune ehtimise tuju peale , sellele ta ei mõelnud , kuid ta tahtis , et keegi teda ehituna vaataks , olgu see siis kas või Allika talu sulane , popsipoiss Vainu Harald . </s> </p>
<p> <s> Manda laskus kaldast alla jõekääru poole , kust kostis aeg-ajalt vikati luiskamist ning inimeste hääli . </s> <s> Ta hiilis mööda jõeäärset lepikuvõsa niitjatele lähemale , et paremini näha . </s> <s> Kõige ees vehkis , rinnuni kõrge rohumüüri taga , punetav isa , kohe tema kannul Harald ja alles tükk maad tagapool teenijatüdruk – Vaherpõllu Aliide – ning paar päevilist . </s> <s> Paistis , et niitmine ei valmistanud sulasele mingit raskust , sest iga paari-kolme sammu järel peatus ta ning ootas , kuni vahemaa tema ja peremehe vahel jälle niipalju suurenes , et vikat eelmise niitja omasse kinni ei hakanud . </s> <s> Manda imetles Haraldi õlgade ja käsivarte lihaseid , mis iga kord löögi järel rütmiliselt tõmblesid . </s> <s> Aeg-ajalt silus ta käega üle higist liimendava karvase rinna ning peletas silmade kallale kippuvaid kärbseid eemale . </s> <s> Manda tundis endas järsku mingit imelikku rahutust . </s> <s> Mis see ometi oli , et ta oma silmi Haraldilt ära ei saanud ? </s> <s> Mida ta siis praegu tegi ? </s> <s> Passis jõeäärses lepavõsas Allika talu sulast , et näha , kuidas selle lihased vaskpunase naha all tööd tehes mänglesid . </s> <s> Kas ei olnud see temasugusele haritud ja peenele peretütrele sobimatu ? </s> <s> Kui see rooma orja meenutav poolpaljas atleet praegu teaks , et perepreili teda lepavõsast niimoodi sirvib , kõige parem siidikleit seljas , mida ta temast siis küll arvaks . </s> <s> Ja Manda lahkus , et mitte enam kauem sulase lihastemängu vaadelda , mis tegi teda imelikult rahutuks . </s> <s> Alles siis , kui ta nägi , et niitjad , vikatid seljas , jõe äärest lahkusid ja kusagile põõsaste varjavasse vilusse lõunauinakut läksid tegema , jalutas ta alla jõe äärde ning istus kuiva heinasao varju , kuhu päike peale ei paistnud , ning jäi ootama . </s> <s> Peagi tuli sulane trussikute väel , higist märjad juuksekahlud otsmikule langenud , paljas ülakeha päikesest nagu indiaanlasel . </s> <s> Perepreilist möödudes tervitas ta peanoogutusega ning Manda pani tähele , et üle ta nurgelise , meheliku näo valgus pilkav naeratus . </s> <s> Ei lausunud sõnakestki , vaid astus peretütrest mööda , sukeldus vette ning ujus teisele kaldale . </s> <s> Seal ronis ta suurele lamedale kivile , asetas käed pea alla ning jäi liikumatult lamama . </s> <s> Taas oli Manda solvunud . </s> <s> Ütle kus on tahumatu mats ! </s> <s> Läheb temast , haritud perepreilist mööda nagu viimane mühakas , ilma et sõnagi lausuks . </s> <s> Manda oli lootnud , et sulane temast möödudes midagi ütleb , millele temal võimalus olnuks teravusega vastata . </s> <s> Kuid selle asemel et teda viisakalt ja alandlikult kõnetada , läks see adratagune uhkel paraadkõnnakul temast mööda , pilkav irvitus näol . </s> <s> Kus võtab endale ikka õiguse ! </s> <s> Ütleb kohe suu sisse , et tema , Allika Manda , jalutas jõe äärde sellepärast , et sulasega kokku saada . </s> <s> Mandale tikkus viha pärast nutt peale . </s> <s> Ta tõusis heinasao varjust ja hakkas kähku kaldast üles ronima , et mitte enam kauem kivil lebavat sulast näha . </s> <s> Kui ta pooles mäerinnakus tagasi vaatas , istus Harald kivil ja naeris tema poole . </s> <s> Manda oleks sellele mühakale meelsasti keelt näidanud . </s> <s> Kodus ärklitoas viskus ta voodile , surus näo patja ning nuttis viha pärast . </s> <s> Hommepäev annab ta isale korralduse : kihutagu see mats Allikalt kus see ja teine ning võtku tallu sulane , kel julgust pole perepreili üle irvitada . </s> </p>
<p> <s> Jõepere Miili ei olnud kunagi oma ümmardajatega rahul . </s> <s> Kõik nad olid tema arvates otse totruseni ausad . </s> <s> Miili ei saanud aru , miks pidi inimene olema nii jäägitult aus . </s> <s> Seepärast otsis ta sõpru nende seast , kel olid pikad näpud , kes ei pidanud abieluseadusi pühaks ja kes ei rääkinud peaaegu mitte kunagu sulatõtt , vaid vürtsitasid oma juttu väljamõeldiste ning pikantsete lugudega . </s> <s> Miili ei valetanud kunagi sellepärast , et tal seda vaja oli , nõndanimetatud hädavalet , vaid talle meeldis oma naabreid segadusse viia , neid üksteisega omavahel tülli ajada , et siis pärast oleks hea irvitada ja parastada . </s> <s> Külajuttude ja kahtlase väärtusega uudiste levitamine oli Miili meelistegevus . </s> <s> Kuid ta ei löönud kartma ka pisivarguste ega isegi röövimiste ees , kui olukord selleks soodne oli . </s> <s> Kõik see oli Miili arvates põnev , andis elule sisu ning väärtuse . </s> <s> Truudust oma mehe vastu pidas ta otse naeruväärselt tarbetuks . </s> <s> Ja kui siis külasse et tea kust ilmusid kaks noormeest , Sirp ja poolakas Vaats , kelle kohta teati rääkida , et nad on äsja vanglast vabanenud vargad ja röövlid ning et nad sellest elavadki , leidsid nad otsekohe , nagu mingi lõhna peale tee Jõeperele ja olid seal oodatud külalised . </s> <s> Miilist sai Sirbi ja Vaatsi truu abiline ning kompanjon . </s> <s> Kuna noormehed olid külas võõrad , siis oli neil vaja inimest , kes neid sinna juhatas , kust midagi võtta oli . </s> <s> Ja Miili sobis selleks suurepäraselt . </s> <s> Ta teadis täpselt , kus ja millal kusagil siga tapeti , kes soomlastele müüdud kartulite eest kõige rohkem raha sai , kes hobuse või pulli laadale viis , kes metsaga kauples . </s> <s> Kogenud varastena tegutsesid Sirp ja Vaats väga ettevaatlikult . </s> <s> Mitte kunagi ei tulnud nad külla päeval , kui teedel inimesi liikus , vaid alati öösi ning lahkusid nad samuti siis , kui külas magati . </s> <s> Kui aga kellelgi tõesti juhus oli kahte võõrast tundmatut noormeest külas liikumas näha , siis oli teada , et lähemal ajal kusagile sisse murti või mingil muul viisil varandus kõrvale toimetati . </s> <s> Ei aidanud pidev organiseeritud valve ega ka muud abinõud , mida külas kasutusele võeti . </s> <s> Ikka juhtus , et siin-seal tallist kõige parem hobune kadus , rehealt eelmisel päeval tapetud nind aampalki riputatud siga maha võeti ning minema viidi – ja tuli ette sedagi , et maskides mehed õhtul üksikutes metsataludes sisselaskmist nõudsid ning pererahvalt piinamise ja ähvardamisega raha välja pressisid . </s> <s> Ja alati teati rääkida , et röövijateks oli see salapärane kolmik , kellest üks , kõige madalam ja matsakam , tundus olevat meesterahvariietes naine . </s> </p>
<p> <s> Mööda talvist reeteed , mis viis üle Umboja jõe Kivinõmme küla kõige viimase talu , Tagavälja juurde , liikusid ööpimeduses kaks heinakoormat . </s> <s> Kummagi koorma otsas kükitasid inimesed , esimese koorma otsas kaks , teise koorma otsas üks mees . </s> <s> Tee oli tuhmerjas , sest mööda maapinda vihises peen tuisulumi . </s> <s> " Peaks rohkem tuult tegema , tuiskaks jäljed tasa . " </s> <s> – " Ära muretse . </s> <s> Hommikul tulevad palgivedajad sama teed mööda üle Suuresulli , sõtkuvad kõik kinni . </s> <s> Ja kus see Paalipere Oskar ka just päevapealt sinna Naistemetsa läheb , " arvas lühem ja matsakam , kes esimese koorma otsas kükitas . </s> <s> " Aga jäljed , mis küüni juurde maha jäid ? " – " Ei nende järgi saa midagi teada . </s> <s> Ümber saabaste olid teil kaltsud seotud , jäljed on moonutatud . </s> <s> Teie viinanälja pärast kiskusin oma kleidi ja põlle puruks . </s> <s> Et te mulle selle eest kõvasti välja teete . " </s> <s> – " Eks näe , " urises mees ja sundis hobust kiiremale käigule . </s> <s> Tagaväljalt möödudes pistis koer õues lõrinal haukuma ning jooksis teele . </s> <s> " Kuradi koeranärakas ! </s> <s> Ajab pererahva üles . " </s> <s> – " Mine anna talle raisale , nii et jääb . " </s> <s> Esimese koorma otsast hüppas maha pikk mehevolask ning murdis tee äärest tubli lepatümika . </s> <s> Kuid Tagavälja Moksi oli julge koer , ega mõelnudki öistele rahurikkujatele nii kergesti alla anda , vaid taganes pisut ja ründas siis kaikaga vehkivat meest uuesti . </s> <s> " Mis sa seal jokutad . </s> <s> Pane kuradile , nii et jääb ! " õhutati koorma otsast . </s> <s> Ilmselt ei osanud Moksi pimeduses vastase löögiriista pikkust hästi näha – ja kui ta mehekolakale , hambad paljad , uuesti lähenes , et sellele säärde kinni karata , sai ta löögi vastu jalga ning jooksis kiljudes kodu poole . </s> <s> " Kuradi koeraraisk , see võib oma kisaga meile veel palju paha teha , " arvas mees koorma otsa tagasi ronides . </s> <s> Vaherpõllu kopli taga peatuti . </s> <s> " Soo , olemegi kohal , " lausus kõige lühem sõitjatest . </s> <s> " Mina ennast näole ei anna , nagu poleks mind olemaski . </s> <s> Teie minge ja äratage perenaine üles . </s> <s> Eks ta ise tea , milline kokkulepe teil oli . " </s> <s> – " Perenaine lubas valvata . </s> <s> Ta ütles , et parem kui vanamehenässakas ja lapsed ei tea . " </s> <s> – " Noh , minge siis . </s> <s> Igaks juhuks visake heintele põhku peale . </s> <s> Mine tea , kui suurt lärmi va Paalipere paksmagu lööb , kui heinad vajaka leiab . </s> <s> Tagasi tulles võtate mind siit ühes . " </s> <s> Ja heinakoormad libisesid Vaherpõllu hoonete vahele . </s> </p>
<p> <s> Vaherpõllu Ann-Leena istus , lambanahkne poolkasukas seljas , köögis akna all ja vaatas pingsalt õue . </s> <s> Juba nädal tagasi oli ta Sirbi ja Vaatsiga kokku leppinud , et nad talle paar koormat heinu toovad . </s> <s> Kust nad neid saavad , mis see tema asi on . </s> <s> Olgu või varastatud , ei tee tema selle pärast endale muret . </s> <s> Möödunud sügisel jäi neid loomi nagu ülearu palju talveks lauta , seepärast tundus olevat heinu napivõitu . </s> <s> Lihunikud käisid ringi , ei kõlvanud vana lehm ega noor härjavärss , karnid liha linnas täis , rahval aga raha pole , millega osta ja nii siis jäi ka Vaherpõllule aastane pullipruks ning vana Pugal laadale viimata . </s> <s> Nüüd aga vaata , kuidas nad kõik kevadel mättale saad . </s> <s> Olevat kriisiajad . </s> <s> Mida see kriis täpselt tähendas , ei teadnud Ann-Leena ega paljud teisedki inimesed külas . </s> <s> See oli uus sõna , mida varem keegi polnud kuulnud ning uus oli niisugune olukordki , kui linnarahvas toitu ninaga pildus ja midagi ei ostnud , justnagu oleksid nad söömise järsku sootuks unustanud . </s> <s> Kes seda enne kuulis ja nägi , et lehm laudast müümata jäi või et tema eest ainult kakskümmend viis krooni pakuti . </s> <s> Siis traavisid lihunikud üksteise võidu mööda küla ringi ja ostsid loomi kokku , oli ta siis vana või noor , kõik läksid . </s> <s> Ja missugust raha siis loomad maksid ! </s> <s> Ann-Leenale meenusid esimesed Vaherpõllule tuleku aastad tsaariajal , kui talust müüdi noor punane lüpsilehm . </s> <s> Kodunt viidi ära , ei laadale viimist ega midagi , ja maksti seitsekümmend rubla puhtas kullas . </s> <s> Ann-Leenal oli see lehmaraha veel praegugi kummutisahtlis plekk-karbis alles , vast hiljuti vaatas . </s> <s> Aga mis nüüd ! </s> <s> Tagavälja omad said sügisel tutvuse kaudu oma vanast Laugust veel kolmkümmend krooni . </s> <s> Oli sedagi naeruväärselt vähe , kuid nende Pugala eest ei lubanud ülesostja mitte mingil juhul üle kahekümne viie . </s> <s> Ennem jättis lehma ostmata . </s> <s> Nõnda siis jäidki vana lehmakraika ja härjavärss talveks sööma , nüüd vaata , et kõngevad kõik enne kevadet ära , kui midagi ette pole anda . </s> </p>
<p> <s> Sirp ja Vaats , nood Jõepere Miili tuttavad , olid varemgi Vaherpõllul käinud ning olid Ann-Leena pruulitud samagonniga juba üsna tuttavad . </s> <s> Ja ega nad seda märjukest üksi ei armastanud . </s> <s> Nad oskasid ka naisterahvale silma vaadata ning kui lapsi ja vana Jürit nägemas polnud , võtsid ka kaela ümbert kinni ning surusid rinnale , nii et Ann-Leenal kondid ragisesid . </s> <s> Väärt mehed , ei löönud nad risti ette millegi ees . </s> <s> Küllap oli Õllepoe ja Pajapõllu hobuste kaduminegi läinud sügisel nende uljaspeade töö . </s> <s> Kuid kellele see korda läks . </s> <s> Vaherpõllule lubasid nad kaks koormat heinu tuua ja tahtsid selle eest puskarit suuremal hulgal , sest olevat mingi pidu ees . </s> <s> Ann-Leena siis ajaski saunas suurema laari kui tavaliselt , peaasi , et loomad kevadel elusatena mättale saaks . </s> </p>
<p> <s> Niisuguseid mõtteid mõtles Vaherpõllu Ann-Leena , kui ta istus , kasukaturk seljas , köögis akna all ja ootas loogaga tehtud heinakoormaid , kott puskaripudelitega kõrval , et oleks kohe hea käepärast võtta , kui vaja läheb . </s> <s> Talvine öö hakkas juba hommikusse kiskuma , kui pliidi ees magav Polla järsku kõrvad kikki ajas ja urahtas . </s> <s> Ann-Leena oli õhtul koera ettenägelikult tuppa kinni pannud , et see oma haukumisega tulijaid ei vihastaks . </s> <s> Ta andis urisevale Pollale tubli jalahoobi ribide vahele , et see vait jääks , võttis raske kandami käe otsa ja astus õue . </s> <s> Lauda ees seisid heinakoormad . </s> <s> " Kuhu panna käsid , perenaisuke ? " küsis pikem mees ning krabas Ann-Leenal piha ümbert kinni . </s> <s> " Kõtt , vana kult ! " kihistas Vaherpõllu perenaine ning lõi krabajale käe peale . </s> <s> " Kas piisab või toome teinekord veel ? </s> <s> Meil on varutud , " küsiti Ann-Leena käest , kui koormad laterna valgusel sisse olid aetud . </s> <s> " Viskasime pisut põhku peale , et kohe silma ei torka , kui mõni võõras rehealla tuleb , " seletas taas meestest pikem , kuna teine , hark käes , eemal seisis ja sõnakestki ei lausunud . </s> <s> " Ehk tulen nüüd välja , " arvas Ann-Leena ja ulatas koti Sirbile . </s> <s> " Kas tegid hästi kange ? </s> <s> Veel kangema kui sa ise ? " küsis mees ning tõmbas Ann-Leena endale ligi . </s> <s> " Ole vait , lollakas . </s> <s> Kui järele proovid , küll siis teinekord tead öelda , " vastas Vaherpõllu perenaine ja mõtles seebikivilahule , mida ta hea sortsu iga pudeli peale kallas , et märjuke kangem saaks ja sisikonda hästi kõrvetaks . </s> <s> Mehed istusid regedele , keerasid hobused lauda ees ringi ja kadusid peagi Ann-Leena silmist pimedasse öhe . </s> <s> Rahuldustundega südames astus Vaherpõllu perenaine tuppa , sest loomatoit oli kevadeni kindlustatud . </s> </p>
<p> <s> Haraldiga üheaegselt tuli Allikale karjaplikaks heledapäine Liia . </s> <s> Tüdruku rõõmus sädistamine ning lapselikult muretu naer köitsid kõikide tähelepanu . </s> <s> Karja juures lõõritas laulda ning puhus pajupilli , nii et Umboja jõeäärne lepik vastu kajas . </s> <s> Asjatult nukrutsemist ja tusatuju Liia ei tundnud . </s> <s> Ka Haraldile meeldis valgejuukseline ning nägus tütarlaps oma elurõõmsa ja muretu olemisega ning ta püüdis temaga juttu ajada ja naljatada , ükskõik kus aga Liiaga kokku sai . </s> <s> Kuid tütarlapse rõõmus meel ja hea tuju ei kestnud kuigi kaua . </s> <s> Peagi märkas Harald , et Liia kõnnib karja järel noruspäi ja endine lustakas naer ja lõbusad lauluviisid olid vaikinud . </s> <s> " Mis sul viga on ? " küsis ta Liialt , kui see õhtul lehmad lauta oli pannud ning õues sulasele vastu juhtus . </s> <s> Tüdruk tõstis pilgu üles ja vaatas Haraldile otsa . </s> <s> Liia sinistest silmadest vaatas vastu ahastus . </s> <s> " Liia , mis sinuga on ? " küsis Harald uuesti ja sulges ukse , et tüdruku jutt tuppa ei kostaks . </s> <s> " Räägi ! </s> <s> On sinuga midagi juhtunud või ? " </s> <s> Liia silmad täitusid veega . </s> <s> " Peremees käib kiusamas . " </s> <s> – " Kas vana Kustu või ? " </s> <s> Tüdruk noogutas . </s> <s> " Mis ta sust tahab ? " – " Teadagi mida . </s> <s> Juba kaks õhtut . </s> <s> Eile öösi suutsin suure vaevaga ära joosta . </s> <s> Tuli , kui ma juba magasin . " </s> <s> – " Kus sa magad ? " – " Talli lakas . " </s> <s> – " Kas ust seestpoolt kinni panna ei saa ? " – " Saab küll , aga ega ta sealt tulegi . </s> <s> Lakka pääseb ka rehealuse kaudu , seal on ka redel . </s> <s> Ta tuleb sealt , " seletas õnnetu Liia nuuksudes . </s> <s> " Ma olen ka kuulnud , et tal sihuke komme on , et kõik tüdrukud ära närub . " </s> <s> – " Kui ta täna õhtul veel tuleb , karjun appi , nii et kõik kuulevad , ja homme lähen koju tagasi . </s> <s> Mina ennast küll kiskuda ei lase . </s> <s> Võtan või pussi lakka kaasa ja torkan , kui muidu ei saa . " </s> <s> – " Ära nüüd ikka nii ägedalt , et kohe pussiga . </s> <s> Peame nõu , ehk leiame midagi viisakamat , kuidas vanamehest lahti saab . </s> <s> Mine nüüd tuppa , söö kõht täis ja siis vaatame , mis me vana Kustuga teeme . " </s> <s> Liia läks . </s> <s> Harald aga võttis väikese käsisae ning saagis redeli keskelt paar pulka poolest saadik läbi . </s> <s> Liia raskuse all nad katki minna poleks tohtinud , rohkem kui sajakilose peremehe all aga küll . </s> <s> Siis ronis Harald tallilakka ning viskas tüdruku magamisasemele pikali . </s> <s> Kui Liial õhtusöök söödud ning toidunõud pestud , tuli ka tema üles . </s> <s> " Tead mis . </s> <s> Sina heida nüüd ilusasti siia minu kõrvale puhkama . </s> <s> Ära karda . </s> <s> Mina sulle häda ei tee . </s> <s> Võta riidest lahti ning uinu rahulikult , nagu poleks mind sinu kõrval olemaski . </s> <s> Kõik ülejäänu jäta minu mureks . </s> <s> Vaatame , kas saame vanamehest lahti või ei . </s> <s> Nagunii tuleb ta täna õhtul uuesti , kui ta juba kaks õhtut jutti on käinud . </s> <s> See vana jäär on visa ja järjekindel . </s> <s> Ta on sellega harjunud , et kõik teised karjaplikad tema tahtmist on täitnud . </s> <s> Kui madinaks läheb , ära sa minu nime nimeta , katsu täitsa vait olla . </s> <s> " </s> </p>
<p> <s> Liia tegi , nagu sulane õpetas , ning puges vaiba alla , Harald aga jäi tüdruku kõrvale teki peale pikutama . </s> <s> Lakas oli vaikne ja pime , kusagil heinte sees piiksusid hiired ning karjaaias tilksus lehma kaelas kell . </s> <s> Kevadsuvine öö laskus talu kohale . </s> <s> Siis kolksatas elumaja pool mingi uks ja üsna pea avati rehealuse värav . </s> <s> Lakas muutus momendiks valgemaks . </s> <s> Siis aga klõpsatas all ukse juures raudne riiv ning ruumis valitses endine pimedus . </s> <s> " Tuleb , " sosistas hirmunud Liia . </s> <s> " Tasa , " müksas Harald talle külge . </s> <s> Keegi tuli redelit mööda üles , pikkamisi ja kobades . </s> <s> Siis kostis raksatus ja veel teinegi ning miski kukkus mütsatades rehealuse savipõrandale . </s> <s> Liia ja Harald kuulsid kõige koledamaid vandesõnu ei kellegi muu kui vana Kustu suust . </s> <s> Tükk aega oli kõik vaikne , siis ähkis ja puhkis keegi , kolises suur raudne haak ja kolksatas välisuks . </s> <s> Natukese aja pärast kriiksus õueväravgi , mis oli märgiks , et tulija läks tuppa . </s> <s> " Vähemalt täna õhtul ei ole sul teda vaja enam karta , " arvas Harald ning lahkus , jättes Liia üksinda . </s> </p>
<p> <s> Hommikul teadis Aliide rääkida , et peremees olevat eile õhtul hobusetalli minnes künnisel komistanud ning kukkunud ja pealegi veel nii õnnetult , et ei saa täna voodistki välja . </s> <s> Jalg olevat paistetanud ja seljas valud . </s> <s> Harald ja Liia pidasid peent naeru . </s> <s> Natukese aja pärast ilmuski perenaine teenijate juurde , mida Allika talus väga harva juhtus , ning jagas peremehe antud käske ja korraldusi . </s> <s> Väliste tööde kõrval oli Haraldile eriülesanne , rehealuse lakka viiv redel ära parandada , kuna peremees olla juhuslikult märganud , et seal on paar pulka puudu . </s> <s> Sulane pani redelile puuduvate pulkade asemele uued ning oli veendunud , et sellega see asi veel pole lõppenud . </s> </p>
<p> <s> Kui Kustu mõne päeva pärast lagedale ilmus ning longates ringi ukerdas , läks Harald õhtul jälle tallilakka , et Liiale abiks olla , kui peremees peaks talle ligi tikkuma . </s> <s> Kui Kustu ka muudes ettevõtmistes , mis talumajapidamist puudutasid , erilist innukust ei ilmutanud , siis teenijatüdrukute ja karjaplikade võrgutamises oli ta erakordselt järjekindel ning visa . </s> <s> Jälle läks Harald Liia kõrvale ning heitis teki peale pikali , kuid seekord sootuks teistsuguste plaanidega kui eelmine kord . </s> <s> Redelipulki enam vigastada ei tohtinud , sest siis oleks peremees otsekohe taibanud , et see on sulase töö . </s> <s> Seepärast pidi midagi muud välja mõtlema . </s> <s> Ning Harald otsustas vana Kustu siinsamas Liia magamisasemel vastu võtta . </s> <s> Tulgu mis tuleb . </s> <s> Kuigi Harald päris kindlasti ei teadnud , kui tugev vana Kustu on , ja kas ta temaga üldse toime tuleb , lootis ta siiski oma noorusele , kaklustes saadud kogemustele ning oma kiirele reageerimisvõimele . </s> <s> Kivinõmme ja Väliku külas ei olnud kedagi , kes temaga oleks julgenud avalikku võitlust alustada , ka siis mitte , kui ta üksinda mitme vastase ees seisis . </s> <s> Kuid Kustu ei tulnud sel õhtul . </s> <s> Oli tal tervis ikka alles redelilt kukkumisest kehvavõitu või oli mingi muu põhjus , kes seda teab . </s> <s> Harald pikutas Liia kõrval teki peal kuni hommikuni ning läks alles siis , kui punetav päikesetera juba paistma hakkas . </s> <s> Kuid et peremees ükskord ikkagi tuleb , seda uskusid nii Liia kui ka Harald päris kindlasti . </s> <s> Seepärast läks sulane ka järgmisel õhtul tallilakka karjaplika kõrvale . </s> <s> Ja nende kartus polnud asjata . </s> <s> Kui talus kõik juba vaikseks jäi ja arvata võis , et keegi väljas enam ei liigu , kolksatas järsku maja välisuks ja seejärel õueväravgi ning pilguke hiljem urgitseti rehealuse suure raudse haagi kallal , mida oli noa abil võimalik väljast avada . </s> <s> " Jumal , kuidas ma kardan ! " habises Liia . </s> <s> " Mine kaugemale , muidu võid häda saada , " sosistas Harald . </s> <s> Redel nagises ja pilguke hiljem nõtkus peenikestest lattidest laotatud rehealuse lagi , kus oli ainult õhukene kord heinu peal , peremehe raskuse all , kui see pikkamisi ja käega kobades tüdruku magamisasemele lähenes . </s> <s> Harald oli valvel . </s> <s> Kui Kustu veendus , et õige koht käes on , hakkas ta lahti riietuma , kiskus saapad ning püksid jalast , tiris pluusigi üle pea ning laskus aluspesu väel voodiriietele . </s> <s> Nagu panter kargas Harald talle kaksiratsi peale , haaras ühe käega kõrist ning virutas teisega kõigest jõust peremehe lihavasse näkku . </s> <s> Kustu röögatas ning püüdis sulase haardest välja rabelda , kuid hoobid langesid nii ruttu ja niisuguse jõuga , et see ei läinud korda . </s> <s> Ei tea , kas ähvardas peremeest tõesti lämbumisoht või teeskles ta ainult seda , kuid Kustu suust kostis järsku imelik korin ning Harald pani tähele , et peremehe keha nagu lõtvus ja vastupanu nõrgenes . </s> <s> Sulane jahmus ning laskis peremehe kõrist lahti . </s> <s> Seda momenti kasutas vastane , tõukas Haraldi põlvede abil enda pealt maha ja tõusis istuma . </s> <s> Nüüd kargas sulane talle turja peale ja väänas peremehe käed selja taha . </s> <s> Kustu ähkis ja hingeldas , kuid ei suutnud ennast Haraldi raudsest haardest vabastada . </s> <s> Kui Kustu oleks olnud noorem mees , võib-olla poleks sulane temast nii kergesti jagu saanud . </s> <s> Nüüd ei suutnud aga aeglane ja kohmakas peremees Haraldiga kuidagi võistelda . </s> <s> Innustatud oma edust , jagas sulane vanamehele kuklasse põlvehoope . </s> <s> Kui ta lõpuks arvas , et peremeest juba küllalt on õpetatud , tõukas ta Kustu kõigest jõust eemale . </s> <s> Peremees langes maha ning äsas Haraldit jalaga , kes niisugust äkkrünnakut oodata ei osanud . </s> <s> Sulane sai hoobi kõhtu ning kukkus omakorda pikali . </s> <s> Seda momenti kasutas peremees ning püüdis põgeneda . </s> <s> Harald oleks valu ja viha pärast peaaegu suure häälega vanduma hakanud , kuid et ennast mitte reeta , hoidis suu kinni . </s> <s> Aga et saadud hoopi tagasi teha , kargas ta redeli poole roomavale Kustule uuesti selga ning ei tea kas sihilikult või kogemata sattusid Haraldile pihku peremehe niisugused kehaosad , mida mees teise mehe juures tavaliselt mitte ei katsu . </s> <s> Sulane pigistas kõigest jõust . </s> <s> Kustu suust kostis kõige koledam valukisa . </s> <s> Kui Harald kogu seda lugu hiljem meenutas , tundus talle , nagu oleks peremees tema haardes tapetava seana kiljunud . </s> <s> Kui läbikolgitud peremees lõpuks oiates redelit mööda alla laskus ning redeli alumistelt pulkadelt jahukotina rehealuse põrandale maha matsatas , haaras sulane tema saapad ning muudki riietusesemed ning virutas need talle järele . </s> <s> Hirmunud Liia , kes kakluse ajal heinavirna otsas kükitas , ei saanud erutuse pärast tervel ööl und silma . </s> <s> Kas Kustu taipas , kes tema plaanid karjaplika juures nurja ajas , seda ei saanudki Liia ja Harald teada . </s> <s> Küll aga märkas sulane , et peremees sellest päevast alates teda kuidagi erilise pilguga vaatas ning vaenulikult kohtles , otse kiusas , kus aga vähegi sai . </s> <s> Mõne aja pärast pani Harald tähele , et peremehe õrnemad tunded kaldusid jöntsaka ja tigedasilmse Vaherpõllu Aliide poole . </s> <s> Ja kui Harald hommikuti aida taha vett läks laskma , hiilis Kustu saunakambrist välja ning astus toa poole . </s> <s> Kas Aliide peremehe öiste külaskäikudega päri oli või mitte , seda Harald ei teadnud . </s> <s> Aga et Aliide temale ega ka teistele teenijatele midagi ei kurtnud , siis ei pidanud Harald vajalikuks ennast vahele segada . </s> </p>
<p> <s> Peremees aga lebas peaaegu nädala pärast ebaõnnestunud ehalkäiku voodis ning majapidamist püüdis juhtida taluasjades erakordselt rumal ning taipamatu perenaine . </s> </p>
<p> <s> Ehkki Umboja Mihklil aastaid juba üsna kenasti oli kogunenud , ei jätnud ta oma tembutamist võõraste naistega . </s> <s> Eriti meeldis talle nõtke ja peene kondiga Putkala metsatöölise naine Loona . </s> <s> Ja kuigi Loonal endal oli noor ja pealtnäha üsnagi nägus mees , ei jäänud Loona Mihkli lähenemiskatsetele ükskõikseks , vaid naeratas naabrimehele lubavalt . </s> <s> Ning õige varsti teati külas rääkida , et Umboja peremees külastab Putkala metsatööliste maja mitu korda nädalas , nagu oleks tal seal midagi hädalist just siis toimetada , kui Loona mees Jaan metsas tööl on . </s> <s> Kus tegijaid , seal nägijaid . </s> <s> Jutud kandusid ka Almiira kõrvu , kes otsekohe meest peale hakkas passima . </s> <s> Kuigi see talle mingi uudis polnud , sest pika kooselu jooksul oli taolisi asju üsnagi tihti tulnud üle elada , tegi asi ikkagi Almiirale viha ja ta otsustas vanamehele saba peale astuda , niipea kui tal vana Mihkli üleastumiste kohta kindlad andmed käes . </s> <s> Kuid vanamees oskas asja nii kavalasti ajada , et kunagi naisele lausa näppu ei jäänud . </s> <s> Kuid nagu ütleb vanasõna : unustab hoidja , tabab püüdja . </s> </p>
<p> <s> Kui Vaherpõllu Ann-Leenal mõni aasta pärast kaksikuid veel üks tütar sündis , vaevas naabrinaisi uudishimu , kas ka see on samasugune must tukiots nagu Tereesegi , kelle kahtlases päritolus enam ükski arudega inimene külas ei kahelnud . </s> <s> Ja naised otsustasid minna Vaherpõllule katsikule . </s> <s> Titekooki ei osanud aga sel ajal Kivinõmme külas peale Paalipere Liina keegi küpsetada . </s> <s> Liina oli noores eas Moskvas saksu teeninud ning teadis kokakunstist tunduvalt rohkem kui tavalised külanaised . </s> <s> Ka olid Liinal vastavad vahendid olemas , millega titekoogi nii kauniks võis teha , et aina imesta . </s> <s> Seepärast läksidki naised Umboja Almiira eestvedamisel ja algatusel Liina jutule , et see neile suure ja väärika tordi valmistaks , millega Vaherpõllu Ann-Leena tütart vaatama võiks minna . </s> <s> Et vanal Mihklil poleks aega sel ajal Putkalasse Loona juurde jalutada , ladus Almiira hommikul mehele terve hulga igasuguseid töid ette , mis kõik selleks ajaks valmis peavad olema , kui tema Paaliperest tagasi jõuab . </s> <s> Oma pooltohmakale pojale Jukule aga tegi Almiira salamahti ülesandeks , et niipea kui isa kodunt ära läheb või keegi tema äraolekul Umbojale tuleb , otsekohe Paaliperesse joosta ning asjast emale ette kanda . </s> <s> Siis võttis Almiira koogi küpsetamiseks vajaliku materjali kaasa , istus vana , igalt poolt logiseva ning kriiksuva ratta selga ning väntas Paalipere poole . </s> </p>
<p> <s> Juba hommikust saadik tundis Mihkel imelikku rahutut kihku veres . </s> <s> Loonaga polnud ta enam tükk aega kohtunud . </s> <s> Ilmselt oli vanal Almiiral tema suhetest metsatöölise naisega hais ninas , sest miks ta muidu teda igatsugu tobedate töödega tagant surkis ning hoolega selle järele valvas , et kõik tehtud sai . </s> <s> Nagu kurivaim käis kannul . </s> <s> Kuid täna paistis olevat Loona külastamiseks sobiv silmapilk . </s> <s> Almiira latrab võib-olla õhtuni Paaliperes , sest selles asjas Mihkel oma naist tundis . </s> <s> Kui kord jutu peale saab , pläriseb kuni õhtuni välja . </s> <s> Ja kus see Putkala Jaangi mujal olla võib kui metsas tööl ning Loona istub kodus ja vahib kambriaknast välja . </s> <s> Nõnda arutles Umboja peremees , kui pidas plaani oma pruuti külastama minna . </s> <s> Need tööd , mis vanamoor talle hommikul ette ladus , võib ta ka pärast lõunat ära teha . </s> <s> Ja Umboja peremees pani enda pühapäevaselt riidesse , sest ei sobinud ju ometi igapäevaste lapitud pükstega nii noort ja nõtket naisterahvast külastama minna , nagu seda oli Putkala Loona . </s> <s> Trepil seistes piidles Mihkel tükk aega siia- ja sinnapoole , kas ehk Juku kusagil lähedal ei longi . </s> <s> Kuid poega ei paistnud ei ligidal ega kaugel . </s> <s> Kes teab , kus see kõverkael ringi lidristab , mõtles Mihkel endamisi . </s> <s> Kuid Umboja peremehel ei tulnudki kuigi kaugele minna , sest parajasti , kui ta oma koplist välja sai , tuli Putkala Loona talle nagu kutsumise peale vastu . </s> <s> " Noh , kuhu nüüd ? </s> <s> Mõtlesin just sinu poole tulla , sina aga kodunt ära . " </s> <s> – " Tuled siis nii halval ajal. " – " Kust mida tean , millal sul aeg paras on . " </s> <s> – " Kus sa kõik need päevad olid ? </s> <s> Ma ootasin iga päev , nina vastu aknaruutu lössis , et ehk Umboja peremees astub ka viivuks sisse aega viitma , aga kus sa sellega . </s> <s> Istud nii truult oma vana Almiira perse taga , et ei tee enam noorematest naistest asjagi . " </s> <s> – " Ei saa ju tulla , kui tahaksin . </s> <s> Vanamoor surgib töödega taga , ei anna minutikski asu . " </s> <s> – " Vähegi mees laseb ennast niisugusest vanast ahjuluuast kamandada . </s> <s> Vanaks ehk hakkad jääma , Umboja peremees ! " õrritas Loona ning kudrutas naerda . </s> <s> " Või kurnab oma vanaeit su nii välja , et enam minu juurde teed ei leia . " </s> <s> – " Kurna ta midagi . </s> <s> Pole tast sitast enam ammu mehele õiget naist , kuiv nagu kasetael . </s> <s> Aga kuhu sa siis nüüd olid minemas ? " – " Tahtsin Oru poodi minna . </s> <s> Jaan nõudis õhtuks pannkooki , et temal täna raske töö . </s> <s> Sõre jahu oli aga otsas . " </s> <s> – " Sinna poodi võid sa hiljem ka minna . </s> <s> Astu minu poole sisse . " </s> <s> – " Lolliks oled läind või ? </s> <s> Mis laulu su vanamoor siis lööma hakkab , kui ma teile tulen ! " – " Almiirat pole koduski . </s> <s> Latrab Paaliperes ja klopib titekoogi jaoks munavahtu . </s> <s> Läheb Vaherpõllule katsikule . " </s> <s> – " Tõtt räägid või ? " – " Ikka tõtt . </s> <s> Mida sina siis mõtlesid , et ma su kohe nagu lõukoertekoopasse talutan või ? " – " No kui sedamoodi , siis võiks ehk tõesti momendiks tulla aega viitma , " arvas Loona ning mõlemad astusid Umbojale sisse . </s> </p>
<p> <s> Juku , kes igavuse peletamiseks niisama jõe ääres luusis , tuli parajasti kaldast üles ning nägi , kui isa Putkala Loonaga tuppa läks . </s> <s> Otsekohe meenus talle ema korraldus – jalamaid ütlema tulla , kui isa kodunt ära läheb või kui keegi nendele koju tuleb . </s> <s> Vaatamata oma napakale arule taipas Juku teiste külapoiste käest kuuldu põhjal üht-teist meeste ja naiste vahelistest suhetest ning teda hakkas vaevama uudishimu , kas ka Putkala metsatöölise naise ning tema isa ühine tuppaminek sel ajal , kui ema kodunt ära on , pole ehk viimati kuidagi sellega seoses , sest miks ema muidu teda ütlema käskis tulla . </s> <s> Ja Juku hiilis vargsi akna taha . </s> <s> Kuid Loona ja isa istusid sohva peal ning tema ei näinud seal midagi imelikku . </s> <s> Ta piilus tükk aega kardina vahelt ning pidi juba ära minema , kuid siis nägi ta midagi niisugust , mis oli sedavõrd uudne ja huvitav , et ta paigale tardus . </s> <s> Isegi ema korraldus ununes meelest . </s> <s> Kui Juku lõpuks esimesest üllatusest toibus , pistis ta nagu marutuul Paalipere poole punuma . </s> </p>
<p> <s> " Ema , tule appi ! " hädaldas Juku uksel seistes . </s> <s> " Mis sul on ? " vidutas Almiira poja poole silmi . </s> <s> " Isa on Loonaga sohva peal ja … " Taiplik Almiira mõistis poole sõna pealt , mida tema pooltohmakas poeg öelda tahtis . </s> <s> Ta saatis naiste poole , kes teises toas kollast munavahtu kloppisid , kiire pilgu ning asetas Juku poole pöördudes vaikimise märgiks sõrme suule , et poiss rumalast peast rohkem ei räägiks , heitis kitli toolile ning tormas tulisi jalu õue . </s> <s> Seal hüppas jooksu pealt ratta selga ning asus ähkides kodu poole väntama , et päästa veel , mis päästa annab . </s> <s> Ise aga siunas mõttes Jukut , kes teda niisuguse näotu asja juurde appi kutsus . </s> <s> Ei tea , mis abi seal veel vaja oli . </s> <s> Saab see Mihkel nüüd selle Loonaga isegi hakkama . </s> <s> Aga sellele naisenirule annab ta nüüd küll tappa . </s> <s> Peaks ta aga ennem koju jõudma , kui see mära sealt Umboja sohva pealt minema pääseb . </s> <s> Teab kui kaua poisitohman veel kodus jokutas ja asja pealt vaatas , enne kui märkas temale ütlema tulla . </s> <s> Küllap on linnukene ammu juba minema vuristanud ja tema ähib , hing hambus , jumalamuidu vastu tuult Umboja poole , et räpaseid raisku õpetada . </s> <s> Ja Almiira kartus polnud asjata . </s> <s> Juba eemalt , kui Umboja katkine korstnaots vahtrate vahelt ratta seljas ähkivale Almiirale ära paistis , nägi ta pikka naisevibalikku , kes parajasti õueväravast suurele teele rühkis . </s> <s> Ei keegi muu kui too täitmatu lits , kes tema vanamehega ajaviiteks ameleb . </s> <s> Aga nüüd ta alles oma suu lahti teeb ja too naisterahvas saab kuulda , mida saksem rahvas temast arvab . </s> <s> Et see vanamehenässakas ka ükskord vanaks ei jää ! </s> </p>
<p> <s> Almiira kahandas kiirust ja kui ta arvas , et vahemaa tema ja tolle lirva vahel on küllaldane , hüppas keksti ratta seljast maha ning esitas Loonale väga otsekohese ning konkreetse küsimuse : " Noh , kuidas siis vana Mihkli riist oli ka ? " </s> <s> Loona keeras aga pea kõrvale ning astus kiirel sammul küla poole ega teinud viha ja väsimuse pärast hingeldavast Almiirast väljagi . </s> <s> " Miks sa sealt nii kähku minema lennutasid ? </s> <s> Kas ei klappinud või ? </s> <s> Või oli Mihkli nässakal see asi nappi kätt , ei ulatunud , kuhu vaja ? " </s> <s> Ent ka nendele komplimentidele ei suvatsenud Loona vastata ning Almiiral ei jäänud muud üle , kui kargas taas logisevale rattale ja väntas Umboja poole , et kodus Mihkel korralikult läbi võtta . </s> <s> Oja kaldalt toomingapõõsast murdis endale hea sitke sõrmejämeduse vembla , et sellega ülekäte läinud vanameest nuhelda . </s> </p>
<p> <s> Mihkel lamas ristselili sohval ning oli just magusasse unne suigatamas , kui Almiira suure kolinaga tuppa tormas . </s> <s> Tükk aega põrnitses naine mõnusalt lesivat meest , enne kui küsis : " Miks sa keset tööpäeva voodis pikutad ? </s> <s> On sul siis juba kõik tööd tehtud , et nüüd , perse lookas , sohva peal magad ? " – " Enam-vähem . " </s> <s> – " Ah et enam-vähem . </s> <s> Vaata aga vaata . </s> <s> Kas tegid lauda korda ? </s> <s> Sõnnikuvall on varsti nii kõrge , et enam ronideski lüpsma ei pääse . " </s> <s> – " Sealt ma just praegu tulin , " valetas Mihkel . </s> <s> " Unerammestus tikkus peale , mõtlesin , et viskan pooleks tunniks pikali , et siis pärast nagu erksam olemine . " </s> <s> – " Ah või sedaviisi , ah et unerammestus tuli peale ? </s> <s> Ei noh , miks unerammestus peale ei tule , kui mees nii kõvasti vaeva näeb nagu sina . </s> <s> Mis see Loona siin käis ? " – " Mihuke Loona ? " vidutas Mihkel silmi . </s> <s> " Eks seesama lits ikka , keda sa natukese aja eest siin sohva peal tallasid . </s> <s> Tuli mulle lepiku nurgas luhvides vastu . </s> <s> Ise nägin , kui ta meie õuest suurele teele keeras . " </s> <s> – " Pole mina teda näinud . " </s> <s> – " Kui sul julgust ja häbematust oli teda siin lapse nähes lomada , siis võiks sul ka niipalju julgust olla , et oma tegu tunnistada ! " – " Mihukese lapse ? " – " Juku . </s> <s> Ta tuli mulle Paaliperesse ütlema , et sa selle lirvaga sohva peal aeled . " </s> <s> – " Ütle poisiraiska , või tuli sulle valetama , " vihastas Mihkel . </s> <s> " Ei valetanud . </s> <s> Ta ei oskagi valetada . </s> <s> Usun teda rohkem kui sind . " </s> <s> Sõjakas Almiira lähenes mehele . </s> <s> " Ja nüüd saad , näed , sellega , nii et su kerad kolksuvad . " </s> <s> Ja oma sõnade kinnituseks tõmbas naine toomingase mahlaka malaka selja tagant välja ning virutas lamavale mehele kõigest jõust üle kõhu . </s> <s> " Vaat nii tehakse sinusuguste meestega ! " </s> <s> Taas vihises toomingane vemmal õhus ja Almiira läigatas Mihklile teisegi täie . </s> <s> Kuid rohkem ta lüüa ei saanud , sest nagu välgust rabatud oli mees järsku jalul ning sasis uueks löögiks tõstetud malakast kinni . </s> <s> " Või peksma , kurat ! " kiristas Mihkel läbi hammaste ja püüdis löögiriista kätte saada , et sellega raevust naist omakorda õpetada . </s> <s> " Niisugune vanamooritüügas ! </s> <s> Või malakaga üle munade ! " – " Jah , sinna ma just rihtisin , et sul poleks enam põhjust siia lapse silma alla igasugu lipakaid vedada . </s> <s> Mina rühin tööd teha , et sa nälga ei kõngeks , ja sina … " Vemmal murdus ning mees ja naine seisid vastamisi , kummalgi toomingane pulk peos . </s> <s> Nutikas Almiira taipas silmapilk , et niisuguses avalikus võitluses jääb ta vanamehele alla . </s> <s> Selle toomingapulgaga ei tee midagi . </s> <s> Ning ta kargas Mihklile ligi , haaras mehe õrnematest kehaosadest kinni ning pigistas kõigest jõust . </s> <s> Mees karjatas ja vajus sohvale . </s> <s> Seda momenti kasutas ettevõtlik naine , kargas põlvili mehele otsa ja tagus rusikatega talle näkku . </s> <s> Mihkel rabeles , kuid ei suutnud korpulentse naise alt vabaneda . </s> <s> Kui Almiira arvas , et küllalt sai , tõusis ta ning andis jalaga veel ühe täie mehele vastu kõhtu . </s> <s> Mihkel kiljus ja vingerdas valu käes . </s> <s> Oma täieliku võiduga rahul , kohendas Almiira võitluses sassiläinud riietust ning lahkus , jättes oigava mehe sohva peale lamama . </s> <s> " Ole nüüd kõveras , nagu kirp koera persses ! </s> <s> Kus su vägi ja võim nüüd on ? </s> <s> Vaat , niimoodi õiendavad Umboja naised oma meestega arveid , pea seda meeles ! " </s> <s> Ütles ja astus uksest välja . </s> <s> Mihkel aga oigas veel tükk aega sohva peal , enne kui valu pisut järele andis , nii et ta tõusta võis . </s> </p>
<p> <s> Kui Allika Kustu oma teenijatega ning päevalistega esimest päeva heinamaale läks , alustas ta kõigepealt küüni ümbruse lahtiniitmisega . </s> <s> Kohe peremehe järele astus sulane , siis teenijatüdruk ning kõige lõpus päevalised . </s> <s> Nii oli see Allikal iidsetest aegadest kombeks ning sellest pidas ka Kustu kinni . </s> <s> Kuid selle asemel et heinamaa keskele sirge vastukaar ajada , keerutas peremees oma vikatiga küüni ümber edasi . </s> <s> Kustu valvas rangelt selle järele , et keegi heinakaarel temast maha ei jäänud . </s> <s> Ja kui mõni päevaline jäigi – ja seda ikka juhtus – võttis ta sellel päevapalgast otsekohe osakese maha . </s> <s> Kui aga peremees nüüd ümber küüni ümmargust tiirutas , tuli välimistel niitjatel palju pikem ringjoon teha ning nad ei suutnud enam esimestega sammu pidada . </s> <s> " Niisuguse niitmisega võtab ta küll hinge välja , " siunasid päevalised . </s> <s> " Ei tea , mis ta kurat ümber küüni keerutab . </s> <s> Niitku korralikult kaar heinamaale sisse , otse jõe äärde välja . " </s> <s> – " Noh , siis jõuame talle järele ja ta ei saa sul päevapalgast maha võtta . " </s> <s> – " No on kuradi tõuk ikka küll , " kirusid niitjad . </s> <s> Harald taipas otsekohe peremehe plaani ning selle asemel et talle järele kiirustada , võttis kursi otse jõe suunas . </s> <s> " Mulle järele ! " hüüdis ta päevalistele , kes otsekohe sulasele järgnesid … Peremehega jäi küüni ümber tiirutama ainult palavusest punetav Vaherpõllu Aliide , kes ei julgenud sulasega kaasa minna . </s> <s> " Miks sa mulle järele ei tule ? " küsis Kustu Haraldilt . </s> <s> " Sellepärast , et ümmarguse kaare niitmine pole aus . </s> <s> Need , kes rea lõpus on , peavad mitu korda pikema maa sama ajaga ära niitma kui sina ringi keskel . " </s> <s> – " Mis see sinu asi on ! " – " On küll . </s> <s> Mina kannatan niisuguse tobeda töötegemisega kõige vähem ja jõuan sulle igal juhul järele , aga mis peavad need tegema , kes välisringis on ? " – " Jäävad maha . " </s> <s> – " Ja sina kisud nende päevapalga alla . " </s> <s> – " Iseenesestki mõista , kui nad mulle järele ei jõua . " </s> <s> – " Sellepärast ma niidangi otse jõeni välja , et sul niisugust võimalust ei oleks tööinimesi nöökida , " lõpetas Harald ning jätkas vastaskaare niitmist . </s> <s> Sulase toon oli nii resoluutne , et Kustu rohkem rääkida ei julgenud . </s> <s> Ta ainult nohises viha pärast ning pungitas ninasõõrmeid nagu tige pull . </s> <s> " Kuidas sa peremehele vastu julged hakata ? " küsis üks päevalistest . </s> <s> " Miks ma ei julge , kui mul õigus on . </s> <s> Kui niisugusele vastu ei ütle , tallab sul iga päev jaluli seljas . " </s> <s> See oli esimene kord , kui Harald Kustule avalikult vastu hakkas ja sellest päevast alates suurenes peremehe vimm sulase vastu veelgi . </s> </p>
<p> <s> Allika Kustul oli kombeks sulasega heinakuhja tehes liiga suurest hargitäiest ülearune osa jalaga alla tagasi lükata . </s> <s> See täitis aga kõikide tööpoiste südamed põletava vihaga . </s> <s> Juba mitu suvilist oli ta sellega välja vihastanud , paljud nendest läbi peksnud ning päevapealt minema kihutanud . </s> <s> Millegipärast ei kasutanud Kustu kuhja tegemisel toetavat ning suunavat varrast , nagu kõik teised peremehed seda tegid , vaid tagus kuhjalava ümber tihedasti küünrapikkused vaiad ning ladus haod peale . </s> <s> Tema arvates polnud kuhjavarras muuks kui vaid heinte mädandajaks , sest mööda siledat latti jooksis sajuvesi kuhja südamesse ning ajas heinad tuliseks . </s> <s> Sulased aga , kes olid harjunud varda abil kuhja tegema , ei jaganud peremehe arvamist . </s> <s> Ka nõudis Kustu , et hanguga rangelt jälgima pidi , kas kuhi otse üles tõuseb või mitte , sest polnud ju varrast kuhja keskel , mille järgi orienteeruda . </s> <s> Väiksemagi kalduoleku korral pidi sulane peremehe tähelepanu sellele juhtima . </s> </p>
<p> <s> Oli kõrvetava päikesega tuuletu päev heinaaja lõpupoole . </s> <s> Allikal olid lähedasemad jõekäärud ja metsaheinamaad juba valmis , järele oli jäänud vaid viimane , kõige kaugem Mooritsa aas , kus kuhjalava ümber valmis veetud kuivad saadud juba mitu päeva tegijaid ootasid . </s> <s> Kohe peale lõunat saatis Kustu Haraldi heinamaale , et see kuhjalava nagu kord ja kohus valmis teeks , lubades ise paari tunni pärast järele tulla . </s> <s> Sulane võttis hargi , reha , köie ning kirve ja lonkis kõrvetavas kuumuses Mooritsa aasa poole . </s> <s> Kuigi Harald peremehe veidrat harjumust – ilma vardata kuhja tegemist – juba teadis , raius ta siiski jõekaldast sihvaka ja sirge haavalati , kooris ilusasti valgeks ja kinnitas keset kuhjalava , kandis haod valmis ning jäi peremeest ootama . </s> <s> Peagi ilmus kuumast ilmast higistav ja punetav Kustu . </s> <s> Ta põrnitses tükk aega sulase tööd , siis võttis sõnalausumata kirve , raius ilusa valge varda maarajalt maha , tükeldas ära ning viskas jõkke . </s> <s> Harald vaatas peremehe askeldusi lõbusalt muiates pealt . </s> <s> Kustu asus jaluli haohunnikule ning jäi ootama , et sulane talle heinu kätte hakkab andma . </s> <s> Harald viivitas . </s> <s> " Oota sa , kuradi tõuk . </s> <s> Ma sulle veel näitan , kuidas heinakuhja tehakse , " mõtles ta endamisi . </s> <s> Alguses läks töö , polnud vigagi . </s> <s> Harald ladus pool saadu korraga , sest kuhi oli alles madal . </s> <s> Punetav Kustu nohises ja ukerdas keset heinahunnikut , kuid ei öelnud midagi , kuigi ta enam hargitäite paigalepanekuga toime ei tulnud . </s> <s> Siis hakkas ta heinu tagasi lükkama . </s> <s> Igast vähegi suuremast sülemist lükkas ta jalaga poole tagasi . </s> <s> Harald peatus . </s> <s> " Miks sa pooled heinad tagasi lükkad ? </s> <s> Mitu korda ma üht ja sama hangutäit üles pean tõstma ? " küsis Harald ning langetas hargi otsapidi maasse . </s> <s> Kustu ei vastanud midagi , vaid pööras sulasele selja . </s> <s> Harald jätkas tööd . </s> <s> Jälle sama lugu . </s> <s> Igast ülesantud hargitäiest , oli see siis suur või väike , lükkas Kustu jalaga poole alla . </s> <s> Nüüd andis sulane üles ainult väikese topikese , et näha , mida peremees sellega teeb . </s> <s> Kuid sellest ei vaevunud Kustu kõrrekestki vastu võtma , vaid saatis kõik sulasele tagasi . </s> <s> Harald oli nõutu . </s> <s> Hea meelega oleks ta vanamehele hargivarrega äianud . </s> <s> Tükk aega seisid mõlemad , sulane all , hark otsapidi maa sees , peremees , seljaga sulase poole , üleval , ega vahetanud teineteisega sõnagi . </s> <s> Siis haaras Harald hargi ning hakkas nagu pöörane heinu üles kühveldama . </s> <s> Hanguvars nagises ja Kustu uppus üleval heinte sisse , ainult punetav , higist liimendav pea paistis . </s> <s> Kuhi kaldus juba tugevasti teisele küljele , kuid Harald ei teinud sellest väljagi . </s> <s> " Saab näha , kui kaua ta kurat seal üleval püsib . " </s> <s> Korratu heinahunnik , mis ei olnud õige kuhja moodigi , õõtsus tugevasti ning rippus ühe küljega allapoole . </s> <s> Harald upitas tohutu suure hargitäie meelega just selle ohtlikult rippuva külje suunas ning jättis kuhja serva peale , et peremees selle tagasilükkamiseks võimalikult ääre poole meelitada . </s> <s> Ta ei eksinud oma arvestuses . </s> <s> Vihane Kustu pahmas kinnitallamata heintes lähemale , sirutas jala välja , et sulase ulatatud heinasülemit alla tagasi saata , kaotas aga tasakaalu ning kukkus koos heintega poolikute saadude vahele . </s> <s> Niigi juba ohtlikult allapoole rippuv kuhjakülg ei pidanud vastu ning vajus Kustule järele . </s> <s> Sulase suust kostis kõige lõbusam naer . </s> <s> Tükk aega ei näinud ta muud kui korrapäratut heinahunnikut , mille all siples väljapääsu otsiv peremees . </s> <s> Siis ilmus lõpuks Kustu punetav nägu ja äpardusest maruvihane peremees ronis ähkides heinte alt välja . </s> <s> Ilma et ta oleks sulasele ainsatki sõna öelnud või kordagi tagasi vaadanud , hakkas ta kodu poole astuma , sulane , hark seljas , tema kannul . </s> <s> Vihane Kustu ei läinud isegi teed mööda , vaid virutas Alliku poole otse läbi metsa . </s> <s> Harald ei jäänud sammugi maha . </s> <s> Lõbusat vilet lastes , nagu tuleks ta meeldivalt jalutuskäigult , kõndis ta otse peremehe jälgedes . </s> <s> See ärritas niigi juba maruvihast Kustut . </s> <s> Kui peremees kodu lähedal püksid lahti nööpis ning vett hakkas laskma , tegi ka sulane sedasama . </s> </p>
<p> <s> Järgmisel päeval tuli sadu ning poolik heinakuhi vedeles aasal oma paar nädalat , enne kui sadu lakkas . </s> <s> Siis käsutas Kustu Haraldi ning Vaherpõllu Aliide vihmast leotatud heinu kuivatama ja kuhja tegema . </s> <s> Ise ei läinud ta aga enam ligigi . </s> <s> Sulane raius jõekaldast uue sihvaka haavalati , kinnitas selle kuhjalava keskele ning pani heinad kokku nagu kord ja kohus . </s> <s> Seekord oli Harald võitnud . </s> <s> Kuid seda ei unustanud ega andestanud peremees talle mitte kunagi ning hakkas teda sellest päevast peale veelgi rohkem kiusama , kus aga vähegi sai , et sulane lõplikult vihastaks ning Allikalt ära läheks , sest teist võimalust Kustu sellest vihatud inimesest lahtisaamiseks ei näinud , kuna Harald oli temast jõu poolest mitmekordselt üle . </s> </p>
<p> <s> Oli tintmust pilvine novembriõhtu . </s> <s> Mööda auklikku metsateed ratsutasid kolm ratsanikku . </s> <s> Kõrge männimetsa all võis kitsast rada pigem aimata kui näha . </s> <s> Sõitjad vahetasid harva mõne summutatud häälel lausutud sõna . </s> <s> " Oleme ikka õigel teel või ? " küsis kõige viimane ratsanik . </s> <s> " Oleme , " vastas esimene . </s> <s> Jälle astusid hobused edasi . </s> <s> Vahetevahel kolksatas kabjaraua vastu sattunud kivi ning praksatas jala alla jäänud kuiv oks . </s> <s> Tee viis mäest alla , üle suliseva oja ning tõusis siis uuesti mäkke . </s> <s> " Mis koht see on ? " – " Kivioja , " vastas esimene , kes hääle järgi otsustades tundus olevat naine . </s> <s> " On see talu veel kaugel ? " – " Mitte eriti . " </s> <s> – " On igaühel oma osa hästi teada ? " – " Peaks nagu olema . " </s> <s> – " Pidage veel kord meeles , mitte ainsatki sõna teie kummagi suust . </s> <s> Ei ainsatki nime , mis meid reeta võiks . </s> <s> Räägin ainult mina . " </s> <s> – " Tead sa ikka kindlasti , et sulast kodus pole ? " – " Tean . </s> <s> Alles täna kontrollisin . </s> <s> Ta on minu vennapoeg . " </s> <s> – " Ja peremehega saame hakkama ? " – " Kindlasti , kui te ikka mehed olete . </s> <s> Julgen igatahes loota , et te vedelaks ei löö . </s> <s> Naisi on neli : perenaine , kaks tütart ja teenijatüdruk . " </s> <s> – " Ja need paneme aita luku taha ? " – " Noh , see on ju lõppude-lõpuks ükskõik , mida te nendega teete . </s> <s> Kui arvate , et nad meid ei sega , eks jätke siis lahti . </s> <s> Sel juhul võid aga kindel olla , et homme samal ajal istud sa juba trellide taga . " </s> <s> Kõik kolm vaikisid järsku , sest puude vahelt vilkus kollakas , valgustatud aknasilm . </s> <s> " Olemegi kohal , " sosistas kõige esimene ja peatas hobuse . </s> <s> " Maskid ette ja vaadake , et nad teil maha ei lange , " käsutas kõige pikem . </s> <s> " Sina , Miili , ole eriti ettevaatlik . </s> <s> Meie astume ukse juurde ja nõuame sisselaskmist . </s> <s> Vaats teeb sel ajal koera vagaseks . </s> <s> Ikkagi ebameeldiv , kui ta kogu aeg ukse kõrval lõugab . " </s> <s> Ratsanikud lähenesid majale . </s> <s> Aeg-ajalt peatuti , et veenduda , kas kedagi kusagil ei liigu , keda karta tuleks . </s> <s> Öö oli aga täiesti tuulevaikne ning hääletu . </s> <s> Tee viis hoonetevahelisele avarale taluõuele . </s> <s> Unest ehmunud koer pistis raginal haukuma , vedades ketti kolinal kuudist välja . </s> <s> Kõik kolm ratsanikku tulid hobuse seljast maha , sidusid nad ratsmeidpidi aia külge kinni , võtsid laskevalmis relvad kätte ning lähenesid aia äärt mööda majale . </s> <s> Sees kolksatas mingi uks , siis lükati riiv kolinal välisukse eest ning tüse mehekogu astus , latern käes , trepile . </s> <s> " Mis on , Muri ? </s> <s> Kelle kallal sa ragistad ? " püüdis peremees koera rahustada . </s> <s> See aga karjus ja hüppas keti otsas nagu meeletu ega teinud peremehest väljagi . </s> <s> Mees astus trepist alla , tõstis laterna kõrgemale , et porist õue paremini valgustada , kuid ei näinud kedagi . </s> <s> Siis avas ta rehealuse väravad ning vaatas sisse . </s> <s> Kõik paistis olevat korras . </s> <s> Tapetud siga rippus kõrgel tala küljes nagu mingi hiiglasuur valendav lind . </s> <s> " Ole vait , Muri , " käratas peremees pahaselt koerale . </s> <s> " Haugu siis , kui miskit on , ära karju tühja karjumist . " </s> <s> Samas virutati talle selja tagant mingi raske esemega pähe . </s> <s> Peremees vajus otseti põhuhunnikule ja kaotas teadvuse . </s> <s> Silmapilk kargasid kaks meest talle kallale , kiskusid käed selja taha ning sidusid kinni . </s> <s> Keegi haaras laterna , mis oli vajunud küljeli põhkudele . </s> <s> " Noo , vana orikas ! </s> <s> Et sa lärmi ei saaks tõsta , seome sul esialgu suu ja silmad kinni . </s> <s> Pärast läheb sul aga suumulku vaja , siis teeme lahti . </s> <s> Ja nüüd läheme tuppa . </s> <s> Siin pole jutustamiseks sobiv koht . " </s> <s> Kõige lühem meestest asetas nuuskpiirituses niisutatud vatitopi peremehe nina alla , et see meelemärkusele tuleks . </s> <s> Peagi hakkas peremees ennast liigutama ning kõigest jõust rabelema . </s> <s> " Nonoh , rahulikumalt , rahulikumalt ! </s> <s> Muidu koksame sulle teise opaka veel . " </s> <s> Ilmselt taipas meelemärkusele tulnud peremees , mis temaga toimub , sest ta laskis enda jalule upitada ning tuppa talutada . </s> <s> Köök oli tühi , laual põles väike petrooliumilamp . </s> <s> Teisest , valgustatud toast kostis naiste hääli ja keegi küsis : " Keda see Muri seal nii hirmsasti murdis ? </s> <s> Kas vaatasid rehealla ? </s> <s> Oli siga ikka alles ? </s> <s> Ja mis pauk seal õues oli ? " ning perenaine ilmus uksele . </s> <s> Nähes kaetud nägudega mehi köögis ning kinniseotud meest nende keskel , karjatas surmani kohkunud perenaine : " Röövlid ! " ning taganes tuppa . </s> <s> " Röövlid ! </s> <s> Appi ! " kiljusid tütred ning kadusid , kes kuhu sai . </s> <s> Kaks meest tormasid neile järele , kolmas jäi peremehe juurde , laskevalmis revolver käes . </s> <s> " Pange riidesse , läheme aita ! </s> <s> Ja tehke ruttu , " käsutas kõige pikem meestest . </s> <s> " Miks me aita peame minema ? </s> <s> Mida te kavatsete meiega teha ? " küsis tütardest vanem , kes koolipreili ametit pidas . </s> <s> " See ei lähe praegu teile korda , " käratas kaetud näoga mees , võttis taskust tugeva nööri ning sidus kõigil käed selja taha kinni ning köitis lõpuks neli naist veel omavahel kokku , et keegi üksinda ära joosta ei saaks . </s> <s> " Andke meile ausõna , kui teil seda üldse on , kas te jätate meid ellu või tapate kõik ära ? " küsis taas koolipreilist tütar , kui nad juba aidas olid . </s> <s> " Ei , ära me teid ei tapa . " </s> <s> – " Kas ka isa mitte ? " – " See oleneb sellest , kuidas ta meiega käitub . </s> <s> Kui ta raha kohe kätte annab , jääb ka tema ellu . " </s> <s> Aidauks kolksatas kinni ning kõik neli hirmust ja külmast lõdisevat naist jäid luku taha . </s> <s> Peremees istus köögis põrandal , ikka veel seotud suu ja silmadega , käed ning jalad tugeva nööriga ühendatud . </s> <s> Üks röövlitest vabastas ta suu ja kiskus määrdunud taskurätiku hammaste vahelt välja , kuid jättis silmade ette seotud salli alles . </s> <s> " Raha ? </s> <s> Kus raha on ? </s> <s> Räägi , närakas ! </s> <s> Sa müüsid soomlastele kartuleid , viisid laadale noore hobuse , pulli , lehma ja sea . </s> <s> Kuhu sa raha panid ? </s> <s> Too lagedale ja ruttu , siis kingime sulle elu ! " </s> <s> Vaikus . </s> <s> Kõik kolm röövlit vaatasid pingsalt peremehe suu peale , kuid see jäi suletuks . </s> <s> " Ma küsin veel kord , kus on raha ? </s> <s> Meil pole sinuga tundide kaupa aega jokutada . " </s> <s> Ei ainsatki sõna . </s> <s> Röövlid muutusid kannatamatuks . </s> <s> " Kas naised teavad , kus raha on ? </s> <s> Tooge vanamoor siia ! </s> <s> Kuid pidage meeles , mis ma ütlesin . " </s> <s> Kaks röövlit täitsid kuulekalt käsu . </s> <s> Peagi ilmus seotud kätega , hirmust poolsegane perenaine . </s> <s> " Kus on peremehe raha ? " </s> <s> Ei mingit vastust . </s> <s> " Ma küsin , kus on see raha , mis te loomade ja kartulite müügist saite ? </s> <s> Kui te kohe ei ütle , teeme mõlemad siinsamas vagaseks ja pistame talule tule otsa . " </s> <s> Ning röövel tõstis käe revolvriga üles . </s> <s> Perenaine kiljatas ning langes meelemärkusetult põrandale . </s> <s> " Koristage ära , " käsutas ninamees ning osutas käega välisukse poole . </s> <s> Kaks röövlit kargasid ligi , haarasid minestuses perenaisel teine teiselt poolt kaenla alt kinni ning lohistasid välja . </s> <s> " Noh , kas nüüd tuli meelde , kus raha on ? " küsis kaetud näoga ninamees , kui perenaine ukse taha oli kadunud . </s> <s> " No on kuradi muhk ! </s> <s> Oota sa ! </s> <s> Küll sa lõpuks kõnelema hakkad ! " </s> <s> Ta võttis taskust kokkukeeratud kantsiku , kiskus oma ohvril alakeha paljaks ning hakkas peksma . </s> <s> Peremehe suust kostis mingi ebamäärane mulin , kuid ainsatki sõna ei suutnud peksja sellest eraldada . </s> <s> " Räägi , raisk , kus raha on ! </s> <s> Tee suumulk lahti , kurat ! " </s> <s> Teised tulid tagasi . </s> <s> " Kas aidas on kõik korras ? " </s> <s> Kaaslased noogutasid . </s> <s> " Tehke tuli üles ! " käsutas ninamees . </s> <s> " Ning hakkame otsima . </s> <s> Paistab , et vanameest tuleb tublisti ette valmistada , enne kui keelepaelad lahti lähevad . " </s> <s> Rehealt toodi õlgi , pliidi eest saadi pilpaid ning tuli tehti üles köögi paekivist põrandale . </s> <s> Peremees tiriti jalgupidi lähemale , nii et seotud jalad tulle ulatusid . </s> <s> Kostis kõige koledam valuröögatus . </s> <s> Kuid see oli ka kõik , mis piinajad saavutasid . </s> <s> Röövlid olid vihased ja nõutud . </s> <s> " Me peame raha kätte saama . </s> <s> Kuhu ta , kurat , selle ometi vajutas ? " </s> <s> Ning kolm kaetud näoga röövlit hakkasid majas ringi tuuseldama . </s> <s> Kapid kisti lahti , sahtlite sisu keerati kummuli põrandale , isegi suur seinakell tiriti maha ning uuriti selle sisemust , kuid kõik oli asjata . </s> <s> Pikk ninamees kargas uuesti peremehe juurde ning hakkas teda nagu hullumeelne peksma . </s> <s> " Ütle , raisk , kuhu sa panid raha ? </s> <s> Kuhu ? </s> <s> Räägi , kui sulle elu armas on ! " </s> <s> Peremees ainult halises vastuseks . </s> <s> Röövel süütas uuesti pika pirru ning torkas selle lõõmava otsa ohvrile jalataldade alla . </s> <s> Piinatav karjatas taas ning rabeles kõigest jõust . </s> <s> Loomastunud röövlid aga torkasid teda põleva tukiga , ükskõik kuhu juhtus . </s> <s> Säärtel ning kintsudel kõrbenud karvad levitasid vastikut lõhna . </s> <s> Põleva pirru puudutusest jäid valgele ihule punakaspruunid laigud . </s> <s> " Raha ! </s> <s> Raha ? </s> <s> Kus on raha ! " karjus igasuguse inimlikkuse kaotanud röövel . </s> <s> Täis võimetut viha heitis ta põleva tuki südametäiega nurka , haaras uuesti kantsiku , ulatas selle mehe riietuses naisele ning ütles : " Anna talle nii , et ta raisk enam ei tõuse . " </s> <s> Ja pöördudes teise mehe poole , käsutas ta : " Kõige parem hobune vankri ette , siga peale , siis tuli räästasse ja minema . </s> <s> Saame ehk niigi palju . " </s> <s> Ning mõlemad mehed lahkusid kiirustades . </s> <s> Naine vaatas enda ees põrandal lebavat poolalasti meest ning temas tärkas elajalik soov teda piinata . </s> <s> Ta virutas kõigest jõust ohvri paljastele reitele , kõhule ja kõrbenud jalataldadele . </s> <s> Ta püüdis kantsikuga tabada põlenud kohti , et ohvrile võimalikult palju piina tekitada . </s> <s> Peremehe valukisa teda ei häirinud . </s> <s> Ta peksis , kuni väsis . </s> <s> Siis haaras ta mehe õlgadest kinni ja lohistas ta tuleasemele lähemale , kus ikka veel elusad söed hõõgusid . </s> <s> Lohistamise tagajärjel aga nihkus peremehe silmi varjav sall allapoole ning ta pilk langes momendiks oma piinaja kätele . </s> <s> Sellest ainsast pilgust oli küllalt , et Jõepere Miilit ära tunda . </s> <s> Kuid ta sulges kohe silmad ning teeskles , hoolimata hirmsatest valudest , et ta on meelemärkuse kaotanud . </s> <s> Õues kolises vanker ja Miili ruttas välja , kus teised teda juba ootasid . </s> <s> " Noh , kuidas on ? " – " Ei see enam tõuse , " sosistas Miili . </s> <s> " Väga hea . </s> <s> Sina võta nüüd hobused ning mine tagasi . </s> <s> Meie läheme Liivoja metsa kaudu Haljala poole ning sealt Viitna laadale . </s> <s> Selle hobuse , kellega mina siia tulin , võtame kaasa . </s> <s> See on noor ja selle eest võib head raha saada . </s> <s> Samuti see , kes praegu aiste vahel on , saab laadal rahaks tehtud . </s> <s> Teised kaks vii aga sinna tagasi , kust võtsime . </s> <s> Ja nüüd mine torka põlev õletuust räästasse . " </s> <s> Vanker veeres minema . </s> <s> Miili läks rehealla , tõi sealt kaenlatäie pikki õlgi , süütas põlema ning upitas trepil seistes katuse serva alla . </s> <s> Samal hetkel kuulis ta aida poolt inimeste hääli ning kahtlast kolinat , nagu oleks seal keegi laudu kangutanud . </s> <s> Miili jahmus . </s> <s> Ega need naisenärakad ometi sealt mingil imeväel välja ei pääsenud ? </s> <s> Ning Miili viskas põleva õletuusti trepile ning jooksis tulisi jalu hobuste poole . </s> <s> Suure kiiruga ronis ta aiale , sealt hobuse selga , teise hobuse võttis ratsmeidpidi käekõrvale ja katsus , et ohtlikust kohast minema sai . </s> </p>
<p> <s> Miili polnud eksinud . </s> <s> Ühte punti seotud naised olid ettevõtliku teenijatüdruku Anni algatusel lõpuks neid ühendava nööri lahti harutanud ning siis oli juba lihtne üksteist köidikutest vabastada . </s> <s> Aidalagi oli lahtistest laudadest peale laotud . </s> <s> Et tegemist oli talu riideaidaga , siis oli seal seina ääres paar kõrget kirstu ning pink ja veel muudki koli , mida võis üksteise peale laduda ja niimoodi lae laudu kergitama pääseda . </s> <s> Toast kostis aeg-ajalt peremehe valukarjatusi , mida saatis kellegi räuskamine . </s> <s> Kui aga lõpuks röövlid õue tulid , tallist hobuse tõid ning vanker teel kolisema hakkas , olid vangid veendunud , et metsalised on läinud ning paras aeg on aidast lae kaudu välja tulla . </s> <s> Agar ja julge Anni ronis esimesena laudu kõrvale nihutades lakka ning aitas ka peretütred endale järele . </s> <s> Kõige viimasena tiriti perenainegi üles . </s> <s> Lakaluugi all oli redel ja kõik neli olid päästetud . </s> <s> Anni , kes esimesena alla ronis , märkas eemal aia ääres taeva heledamal taustal kahte hobuse siluetti ning aiale tõusnud inimkogu , kes aga kohe hobuse selga hüppas ning kähku ööpimedusse ära kadus . </s> <s> Suure vaevaga suudeti räästa all süttinud tuli ära kustutada ning anti poolsurnuks pekstud ja piinatud peremehele vajalikku esmaabi . </s> <s> Peremees oli pähe saadud löögist mitmeks päevaks kõnevõime kaotanud . </s> <s> Koolipreilist tütar teatas juhtumist otsekohe politseile ning uurijad sõitsid kohale . </s> <s> Anni seletust mööda olid aia ääres kaks hobust ja nendega sõitis üks ratsanik Kivioja poole . </s> <s> Leiti üles kahe hobuse jäljed , mis viisid Kivinõmme külasse Nigula tallu . </s> <s> Nigula talus oli ka hobune , kelle jäljed Moorasaare talu õuelt leitud jälgedega kokku läksid . </s> <s> Parempoolse esimese jala kabjarauast oli pool ära murdunud , see oli jälgedel selgesti märgata . </s> <s> Surmani kohkunud Nigula peremees ei osanud politseinike küsimustele mingit seletust anda . </s> <s> Tema ei teadvat midagi . </s> <s> Hobune jäi õhtul talli ning oli seal ka hommikul , kui tema loomi söötma läks . </s> <s> Öö veetis ta kodus , seda tunnistasid ka teised majalised . </s> <s> Teise hobuse jäljed pöördusid aga Nigula talu juurest tagasi , kuid kadusid siis kõval heinamaal käest ja neid ei õnnestunud enam üles leida . </s> <s> Nigula peremees , keda tunti Kivinõmme külas ausa ja tubli peremehena , oli hingepõhjani solvunud , et teda niisuguses räpases asjas kahtlustati . </s> </p>
<p> <s> Vankri jäljed läksid Moorasaare õuelt Liivoja metsa kaudu suurele teele ja kadusid seal . </s> <s> Et tallist oli võetud noor hobune , rehealt vanker ning eelmisel õhtupoolikul tapetud siga , siis oli päevselge , et röövlid olid need kaasa viinud . </s> <s> Moorasaare omad andsid hobuse täpse kirjelduse ning politseinikud sõitsid Viitnale röövlite jälgi ajama . </s> <s> Kohapealsed inimesed teadsid rääkida , et seal olevat nähtud küll kahte tundmatut meest , kes müütanud ilusat musta mära ning tapetud sigagi olnud vankris , aga et keegi Moorasaare röövimisloost midagi ei teadnud , siis ei osatud neid ka tähelepanelikumalt jälgida . </s> <s> Et röövlid olid kaetud nägudega , siis ei saanud pererahvas nende välimuse kohta midagi täpsemat öelda . </s> <s> Teati vaid seda , et üks nendest oli pikka kasvu ja et ainult tema rääkis , teine mees oli pisut madalam , kuid see-eest laiaõlgne ning rühikas . </s> <s> Kolmas aga olnud kõigi Moorasaare elanike kinnitust mööda madal ja matsakas naine meesterahva riietuses . </s> <s> Kui politseinikud küsisid , kas nad kedagi kahtlustavad , siis vastasid kõik eitavalt . </s> <s> Miks sulane sel õhtul ära läks , tundus uurijatele kahtlasena . </s> <s> Selle aga kummutas perenaine ise , kes saatnud sulase oma emale seamaksa ning värsket liha viima , kuna ema aidanud Moorasaares lambaid niita ega võtnud selle töö eest raha . </s> <s> Uurijad olid nõutud . </s> <s> Alles siis , kui Moorasaare peremees kolme-nelja päeva pärast kõnevõime tagasi sai , jutustas ta , mida tema teadis . </s> <s> Tema tundnud käte järgi ära Jõepere Miili . </s> <s> Käed olid surmkindlalt naise omad , üks valge ja teine erakordselt punane . </s> <s> Ainult Jõepere Miilil olid külas niisugused käed . </s> <s> Ja mitte üksi käed , vaid kogu keha oli selline , üks pool valge , teine lillakaspunane . </s> <s> Nägugi oli kehaga ühte moodi . </s> <s> Miili enda seletust mööda oli see kahjutulest , mida ema tema kandmise ajal naabertalus oli näinud . </s> <s> Miili kuulati üle . </s> <s> Politseinikele jäi mulje , et Miili on süütus ise . </s> <s> Ka oli tal küllalt usutav alibi . </s> <s> Ta viibinud tol saatuslikul ööl Ambla kandis oma ema pool . </s> <s> Uurijad sõitsid minema ja asi vaibus pikkamööda . </s> <s> Miili peale aga jäi kahtlusevari . </s> </p>
<p> <s> Sel raskel majanduskriisi ajal haaras inimesi eriline meeleolu . </s> <s> Ei tea kust ilmaotsast ilmus Kivinõmme külasse noor ja ilus naine pojaga . </s> <s> Keegi ei tundnud teda ega teadnud , kes ta on ja miks ta Kivinõmme külasse üldse tuli . </s> <s> Millest ta elas , ka seda ei teadnud keegi . </s> <s> Õige pea pärast tema tulekut levis aga kuuldus , et naisterahvas on sügavalt usklik inimene , mingi lahkusuliste koguduse liige ja et ta oskab imeilusasti kitarrimängu saatel laulda . </s> <s> Kivinõmme inimestele oli see asi võõras . </s> <s> Üldse ei hoolitud Kivinõmmel eriti usust ja Vainopea kabeliski käidi harva , ainult suurte pühade ajal , ning sedagi tegid vaid mõned üksikud . </s> <s> Seepärast ei leidnud kaua aega poolehoidu ka õde Eva palvused , laul ja pillimäng . </s> <s> Leidus isegi neid , kes tema kulul sündsusetut nalja heitsid . </s> <s> Oru kaupluse uksele ilmus sildike , kus paluti kõiki vendi ja õdesid palvetundi tulla , mis toimuvat igal pühapäeval Titvi suvilas , kus õde Eva elas . </s> <s> Ka suusõnalisi teateid saatis ta laiali . </s> <s> Ja vaata imet , Eva misjonitööl oli edu . </s> <s> Alguses ilmusid palvetundi jumalakartlikud eidekesed , kes tundsid , et nende ajalik elu maa peal hakkab lõpule jõudma ning vaja oleks ennast igaveseks eluks ette valmistada . </s> <s> Et õde Eva juures oli kõik nii ilus ja meeliülendav , tulid palvetundi lõpuks ka nooremad inimesed . </s> <s> Alguses lihtsalt uudishimust , ilusat laulu ja pillimängu kuulama , hiljem aga ka jumala armuõpetusest osa saama . </s> <s> Üks esimesi , kes õde Eva palvetundi tee leidis , oli Tingu Liine oma perega . </s> <s> Liine kohta teati rääkida , et ta enne Johannesega abiellumist linnas vägagi lõbusat elu elas ja kõiki elumõnusid üpris ohtrasti maitses ning sellest isegi elamiseks vajaliku sissetuleku sai . </s> <s> Kivinõmmele tulles oli aga Liine juba pisut närtsinud ning esimesest tütarlapseilust suure osa ära andnud naine . </s> <s> Mis teda õde Evaga otsekohe ühendas , seda ei mõistnud keegi . </s> <s> Niisama saladuslikult , kui oli ilmunud õde Eva oma kitarriga , saabus õige pea tema juurde palvusi läbi viima ka keegi tumedate juuste ning pruunide silmadega noor ja jumekas mees , vend Juljus . </s> <s> Tema saabumisega lõid noored naised ning neiud külas kihama . </s> <s> Oma kõlava baritoni , hea pillimänguoskuse ning ihaldusväärse välimusega köitis vend Juljus kiiresti naispere poolehoiu kogu ümbruskonnas . </s> <s> Kes kord tema palvetundi külastas , see läks sinna ilmtingimata ka teist korda tagasi . </s> <s> Tema sõnad olid nagu sütitavad tuleleegid . </s> <s> Tingu Liine istus palvetunnis kõige esimeses reas , otse vend Juljuse vastas ning neelas iga tema sõna , mis võidis hinge ja salvis südant . </s> <s> Ja Tingu Liinest sai vend Juljuse parem käsi . </s> <s> Isegi palvetunde hakati pidama Tingu eeskambris , mitte enam Titvi suvilas . </s> <s> Vend Juljus teatas kõigile , et jumal on teda selleks välja valinud , et inimestele teada anda viimsepäeva tulekust maa peale , karistuseks nende pattude eest , mida nad on teinud . </s> <s> Kes tema suu kaudu jumala armuõpetust kuulda võtab , ennast patust pöörab ning vennastekogudusega ühineb , võtab jumal viimsepäeva saabudes valgele laevale ning viib nad oma armuriiki , kus neid ootavad kõik eluhüved , mis kellelgi maa peal maitsmata jäid . </s> <s> Vend Juljuse sõnad olid nii veenvad , et kellelgi ei tulnud mõttessegi tema lubadustes kahelda . </s> <s> Eriti oodatud pidid aga olema need õed-vennad , kes maa peal jumala kümne käsu vastu eksinud on . </s> <s> Polnud siis ka mingi ime , kui palvetundi ilmusid ümbruskonna tuntuimad lapsetapjad – Raiesmiku tüdrukud Luise ja Hilda ning Laiatüki Salme . </s> <s> Tuli ka Putkala Loona oma noorema õe Ainaga . </s> <s> Ja kui Tingu Liine Maretsoosse heinaloole läks ning Vaherpõllu Maiet kohtas , kutsus ta ka selle vaikse ning nukrailmelise tütarlapse palvetundi . </s> </p></div2></div1>
    </body>
  </text>
</TEI>
</teiCorpus>
</teiCorpus>
