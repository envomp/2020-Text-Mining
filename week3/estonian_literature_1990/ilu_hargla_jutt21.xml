<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Uskmatuse hind </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Uskmatuse hind </head>
<p> <bibl> <author> <s> Indrek Hargla </s> </author> </bibl> </p>
<p> <s> Olen alati imestanud , miks see tee iial rohtu ei kasva , kunagi metsa pealetungile ei allu ega kitsaks läbipääsmatuks rajaks ei tõmbu . </s> <s> Autosid sõidab seda mööda harva , sest Eedul on vähe autodega tuttavaid . </s> <s> Ja ega Eedu juures tühja-tähja pärast käidagi , kui keegi siia teele keerab , siis rohkem ikka asja pärast . </s> </p>
<p> <s> Tee nagu mäletaks oma kohust ja tunneks oma tähendust . </s> <s> Ta ei hooli sellest , kas keegi siia kruusa kallab või mitte , tema kulgeb ikka omasoodu , viib aleviteelt eemale metsa vahele , kõrgub üle madalate küngaste , muutub kitsamaks , unustab tolmu ja kivipuru , kattub metsamulla ja oksterüsaga . </s> <s> Aga jääb ikka selleks samaks teeks , mis juba aastakümneid on Hargla alevikeskusest viinud Parksepa taluni . </s> <s> Ja alati , kui ma seda mööda sõidan või käin , soovin sisimas , et selliseks ta ka jääks , et jääksid alles nii alevikeskus , Parksepa talu kui inimesed , kel ikka on vahest asja ja aega minna Karula metsasügavustesse Eedu juurde , küsida üht-teist tühja-tähja , vaadata koeri , keda sealt alati leida võib . </s> <s> Soovin , et oleks inimesi , kes lasevad teel tunda tema otstarvet . </s> </p>
<p> <s> Nüüd võis olla juba hea kaks aastat sellest , kui ma viimati pöörasin oma autologu auguliselt Valga maanteelt aleviteele — umbes sealt , kus ühelpool männisalus kirik vanu aegu meenutab ja teisel pool kauplus ikka külainimesi lõuna ajal juttu puhuma toob ( sest nüüd on kohalikel rohkem asja poe kui kiriku manu ) . </s> <s> Ma ei pidanud hoolega Parksepa tee otsa otsima , sest teerist paistab kaugelt silma . </s> <s> Seda märgib suur tamm ning kinnitab sammaldunud piimapukk . </s> <s> Kõik nii nagu aastaid tagasi . </s> </p>
<p> <s> Tee on kitsas nagu kõik metsateed siinkandis . </s> <s> Ma lasin juhipoolse akna täiesti alla ja sõitsin esimese käiguga , väga aeglaselt ja rahulikult . </s> <s> Avatud aknast riivasid mu põske puuoksad ja see oli hea . </s> <s> Sõitsin nii umbes kaks kilomeetrit . </s> <s> Siis tuli üks lagedam paljak — Parksepa talu tee ristus endise Sõõru talu juurde viiva vana teega , mida enam aastakümneid ei kasutatud . </s> <s> Ometi oli kahe tee vahel pisike lagedik , kuhu oli paras jätta oma auto . </s> <s> Millegipärast ei tahtnud ma Eedu õule oma vankriga sisse vurada . </s> <s> Ei tea isegi miks , aga nii tundus õigem . </s> <s> See maa hingas omas rütmis ja tundsin , et autorattad on seda juba küllalt häirinud . </s> </p>
<p> <s> Seiskasin mootori , haarasin tagaistmelt oma kohvri ja kobisin autost välja . </s> </p>
<p> <s> Sõõru tee viis nüüdseks juba varemeks lagunenud maja juurde , mille elanike saatusest kunagi keegi rääkida ei tahtnud . </s> <s> Ei siis , vanal ajal , ega ka nüüd . </s> <s> Ja nüüd veel eriti , sest toonane tõde oli uue riigi jaoks liiga valus . </s> <s> Ei tahetud rääkida , küll aga teati ja mäletati . </s> <s> See oli olnud väga vaikne öö . </s> <s> Vanaisa rääkis , et paugud olid meiegi hoovi kostnud . </s> <s> Vanaisa oli sõjas käinud mees ja tundis kohe ära , kas tegu on laskmise või lahinguga . </s> <s> Tookord aga oli olnud puhas mahalaskmine , hukkamine , mõrv . </s> <s> Mäletan , et vanaisa ütles üks kord jommis peaga välja , et näe , polõss mõtsavinnä Sõeru Annu ja Liinat maha lasnu , olõss Liinast sinu esäle kobõda pruudi saanu . </s> <s> Metsavennad olevat hiljem kätte saadud , üks jäi ellu , saadeti kaugele maale ja tuli tagasigi . </s> <s> Siia aga enam mitte , olevat Järvakanti elama asunud , kus teda keegi ei tundnud ja tema mineviku vastu huvi ei tuntud . </s> <s> Sõõru metsatalu polnud aga keegi endale tahtnud . </s> <s> Kes ikka sooviks hommikul sellest kaevust vett ammutada , mille najale varises kuulidest läbistatud naine ning tema ja tütre veri valgus läbi mulla . </s> <s> Ja kes teab , mis seal enne mahalaskmist tehti ... </s> <s> Ei , Sõõru talu oli aastakümneid hääbunud , kuri vaim oli tema peal ja keegi seal uut elu alustada ei soovinud . </s> </p>
<p> <s> Teerist oli aga ikka kenasti alles , nagu valvanuks ta , et teeline õige suuna üles leiaks ega jääks pikaks metsa hulkuma . </s> <s> Siit — ristumiskohalt — jäi Sõõru peale umbes kilomeeter ja Eedu majani mõnisada meetrit . </s> <s> Ja kuigi siinkandis polnud kunagi maad niimoodi kellegi omanduseks peetud nagu maja või aita , oli see paarisajameetrine ring Eedu talu ümber ikkagi selle maja mets , ükskõik , kas siis seadusetäht seda kinnitas või mitte . </s> <s> Siin ei oldud kunagi usutud , et mets või maa saaks kellelegi päriselt kuuluda . </s> <s> Hoopis vastupidi peab olema — mets peab inimese omaks võtma , tunnistama teda osana endas , avanema talle ja olema kaitsjaks , toitjaks , hoolitsejaks . </s> <s> Kuidas saaks mets olla ühe inimese oma , kuis saab maa kuuluda inimesele ? </s> <s> Inimene saab ikka omada seda , mida inimkäed loovad . </s> </p>
<p> <s> Siit edasi algas Parksepa Eedmundi mets , mis on sellele talule kuulunud juba niikaua , kui üldse siinkandis elu tagasi mäletatakse . </s> <s> Siin on ikka olnud piir — käänaku taga on koiramihe maja ja maa . </s> <s> Aga kõndida ja jalutada võib siin metsas igaüks . </s> <s> Kartma ei pea kedagi ega midagi , sest Eedu on hea inimene , temal pole kurja silma , nagu tema isal ennemalt olevat olnud ja ükski Eedu koer ei kipu kunagi ühtegi võõrast hammustama , kui too just kurjade plaanidega ei tule . </s> <s> Aga selle tunnevad koerad kohe ära . </s> <s> Vähemalt Eedu õpetatud koerad — nii arvatakse . </s> </p>
<p> <s> Eedu isa ... </s> <s> Ma silmitsesin vana suurt mändi . </s> <s> Pettäi oli aina suuremaks sirgunud , aga märk oli ikka alles . </s> <s> Ma olin siis umbes nelja- aastane , vahest pisut vanemgi . </s> <s> Kõik oli toimunud täpselt sel samal kohal , kus ma praegu seisin . </s> <s> Vaevalt , et teegi siis laiem oleks olnud , sest autosid oli siis ju veel väga vähe . </s> <s> Eedu isa suri umbes kuuekümnendate keskel ja auto oli siinkandis haruldus . </s> <s> Surnut veeti vankriga . </s> <s> Imelik , ma mäletan isegi , et hobune oli tumepruun ja hirnatas teeristis valjusti . </s> <s> Naised sosistasid , et see olla halb märk , ma ei teadnud , miks . </s> <s> Ilm oli olnud palav ja ilmselt kiirustati kalmistule . </s> <s> Mehed olid pintsakud maha ajanud , õhus segunes higi , viinaauru ja odava tubaka lehk aga nii vist oligi parem , sest ilm oli tõesti väga kuum . </s> <s> Kõige ees läks hobune surnuvankriga , siis tulid Eedu ja minu isa , surnumatja ja seejärel kõik ülejäänud . </s> <s> Ristteel peeti pruun kinni , just kohe , kui ta hirnatas . </s> <s> Tahtsin emalt küsida , et miks me seisma jäime , ent ema pilk sundis mu vaikima — ei pea minusugune poisijunn kõiki täiskasvanute asju teadma . </s> <s> Isal oli seljas valge särk , mis juba higist laiguliseks oli muutunud , jalas mustad kottpüksid ja kirsasaapad . </s> <s> Tegelikult olid vist kõik mehed samamoodi riides . </s> <s> Matusevoor peatus ning vaikides vaadati , kuidas isa hiivas vankrist peitli ja haamri ja astus vana pettäi manu . </s> <s> Silmade kõrgusele , sinna , kust kellegi käed eelmisel päeval üleliigsed oksad kõrvaldanud , asus isa peitliga toksima ja mulle meenutas ta sel hetkel rähni . </s> <s> See pidi naljakas olema , kuid seda ma teadsin , et naerda ei tohtinud . </s> <s> Üldse oli imelik , et mind naabertalu matustele kaasa võeti — tavaliselt sellekandi inimesed lapsi matustel näha ei taha . </s> <s> Alles aastaid hiljem sain ma teada , et minu ema oli põrutanud , et enne , kui ristimärki puu sees ei ole , tema lapsi üksi koju ei jäta . </s> </p>
<p> <s> Pettäi , nagu siin mändi kutsutakse , asetseb täpselt teeristil , paistab mõlemalt poolt tulles kaugele kätte . </s> <s> See on sedasorti mänd , mis ei kasva üles kõrgesse ja pikaks , vaid kidurdub jässakaks ning sitkeks metsahiiglaseks . </s> <s> Mäletan , et matuselised vaatasid isa tegutsemist vaikse huviga , keegi ei lausunud sõnagi , vaid viinapudel käis käest kätte ringi . </s> <s> Isa töötas kiiresti ja vilunult , ristikuju uurdus puusse üsna kiiresti . </s> <s> Minu isa oli põhjalik inimene , usun , et ta oli puuse risti voolimist varem kuuri all harjutanud . </s> <s> Kui puurist valmis sai , joodi veel lonks viina , midagi poetati ka puu alla . </s> <s> Kõik toimus iseeneslikult , vaikselt ja loomulikult . </s> <s> Vaevalt keegi eriti hingedesse uskus , aga vanu kombeid tuli täita . </s> <s> Ma ei teagi tegelikult , mida siin üldse usuti — kristlust segunenult rahvakommetega või vastupidi . </s> <s> Kuid millesegi tuli uskuda , miskisse õnnetoovasse ja kurja eemalepeletajasse . </s> <s> Elu on siin Läti piiri ääres alati raske olnud — et elus läbi lüüa , oli vaja õnne . </s> <s> Oma ja lähedaste õnnesse pidi uskuma . </s> <s> Uskmatuse hind oli ränk — halb õnn . </s> </p>
<p> <s> Ka nüüd oli rist alles . </s> <s> Mänd säilitab kaua ja ilusti oma pealispinda . </s> <s> Kuulasin metsakoha ja silmitsesin vana pettäid . </s> <s> Ma ei teagi , mispärast ristilõikamisrituaal mulle Eedu isa matustest kõige rohkem meelde jäi . </s> <s> Kindlasti polnud see sellepärast , et pärast olin emalt aru pärinud , millega isa siis puu najal õigupoolest tegeles . </s> <s> Ema sõnu mäletan selgesti , kuid rituaal kinnistus mu mällu ilmselt mingil muul põhjusel . </s> <s> Mäletan ka seda , et isa oli ema peale üpris kuri olnud — milleks poisile vaja ajada seda soigu vaimudest ? ! </s> </p>
<p> <s> " Risti lõikas isa puusse sellepärast , et onu Teodor ei saaks tagasi tulla . " </s> </p>
<p> <s> " Aga ta on ju surnud . </s> <s> Surrakse ju päriseks . </s> <s> Nagu Hallu eelmisel sügisel ? " ei olnud ma ema juttu mõistnud . </s> <s> Hallu oli meie vana õuekoer , kelle isaga küüni taha matsime . </s> <s> Ilmselt siis , kui ma polnud veel nelja aastatki täis , mulle ka esimest korda surmast räägiti . </s> </p>
<p> <s> " Surnu hing tahab ikka kodu tulla . </s> <s> Ja ta tuleb seda sama teed , mida mööda ta surnuaeda viidi . </s> <s> Kui onu Teodori hing nüüd tahab kodu tulla , näeb ta risti puu peal ja edasi enam ei saa . " </s> </p>
<p> <s> " Aga miks ta siis ei või kodu tulla , kui ikka tahab ? " </s> </p>
<p> <s> " Oh , kes neid surnu asju ikka täpselt teab . </s> <s> Aga surnu vaim võib mõnikord kuri olla ja on parem , kui teda koju tagasi ei lasta . " </s> </p>
<p> <s> " Kas onu Teodori hing on sellepärast kuri , et onu Teodor ise ka kuri oli ? " </s> </p>
<p> <s> " Surnu hing võib kuri olla , " kordas ema . </s> <s> " Surnu koht pole kodus . " </s> </p>
<p> <s> Mäletasin neid sõnu hästi , sest kasvades tuli tihedamini matustel käia ning järgmisel korral , siis olin juba kümnene , seletasin ise õhinal sõpradele , miks matusevoor seiskus ja mehed puu sisse risti kukkusid õõristama . </s> <s> Surnu ei tohi kodu tagasi pääseda , olin üleolevalt asjatanud . </s> <s> Mind olid kuulatud suu ammuli ja ilmselt tundsin end tol hetkel väga tähtsana . </s> </p>
<p> <s> Lapsepõlvest olin talletanud teadmise puuristist ja selle tähendusest . </s> <s> Millegipärast tundsin , et see kehtis ainult maal . </s> <s> Ei kujutanud kuidagi ette linnasurnut mööda tänavaid uitamas ja kodu otsimas . </s> <s> Ometi olin ma ise , omaenese kätega samasuguse puuristi lõiganud ka siis , kui isa suri . </s> <s> Ma ei teinud seda kartusest isa vaimu ees , ei teinud rituaalisunnist . </s> <s> Ma ei pidanud matusevoori kinni . </s> <s> Läksin öösel , ihuüksinda ja purukainena ( ma ei joonud matusest saadik mitu kuud mitte tilkagi ) Pärnu kalmistule tagasi ja lõikasin risti noorde mändi , mis jäi maantee ja surnuaia vahele ja paistis kaugelt oma jändrikkusega silma . </s> <s> Ma ei tea , miks ma seda tegin , tundsin vaid , et tahan seda teha ja nii on õige . </s> <s> Ma ei uskunud ega kartnud tol hetkel midagi ega lootnud ka . </s> <s> Kummati tundsin seal puutüve najal , et minu mitteuskumine ei tähendanud siis uskmatust . </s> </p>
<p> <s> Heitsin männile viimase pilgu ja hakkasin astuma . </s> <s> Märkasin , et teepervele , kruusavalli oli pistetud otsapidi kolm suurt musta sulge . </s> <s> Ilmselt olid need kunagi rongale kuulunud , suled olid sünkjasmustad , istusid tugevalt kruusas , üksteisest mõne sõrme kaugusel . </s> <s> Ma ei teadnudki , mida arvata , ja läksin edasi . </s> </p>
<p> <s> Maja polnud kübetki muutunud . </s> <s> Kui , siis ainult ehk veelgi vanemaks saanud . </s> <s> Rohekasmustad seinad , kunagi valged olnud aknaraamid , tumepruun uks õllekappa meenutava lingiga . </s> <s> Eedu maja uppus metsarohesse — männid pressisid end igast küljest peale , aidakökats , puukuur ja koeraaedik olid end surunud maja ligi , peremehe eluasemelt metsa kõheda pealetungi eest otsekui kaitset otsides . </s> <s> Vaid saun seisis iseteadlikult puude all . </s> <s> Ja see oli hea saun — üks parimaid , kus kunagi olen olnud . </s> <s> Eedu saun , soolased kasevihad , aur ... </s> </p>
<p> <s> Seisatasin väraval — koerad olid mind juba märganud . </s> <s> Aga nad ei haukunud kunagi võõraste peale . </s> <s> Eedu oli nad niimoodi välja õpetanud . </s> <s> See oli omamoodi imelik , sest lähemalt ja kaugelt toodi koerakutsikaid Eedu juurde ikka sellepärast , et see neist korralikud jahi- või õuekoerad teeks . </s> <s> Haukuma hakkasid koerad aga alles kodus . </s> <s> Siin , metsa vahel ei sallinud Eedu tühja klähvimist . </s> </p>
<p> <s> Metsa-Eedu , nagu teda siin kutsuti , oli maast-madalast saati aina penidega tegelnud . </s> <s> Ta aretas , kasvatas ja õpetas koeri , nagu oleksid need tema omad lapsed . </s> <s> Lapsi Eedul ju üks oli — Laida — aga mina leidsin kohati , et vanamees ei tee tihtipeale koerte ja oma tütre vahel vahet . </s> <s> Koiramiis oli tuntud siin ja kaugemalgi , tema haruldane anne penidega läbi saada oli Harglasse kunagi ka paar ajakirjanikku meelitanud . </s> <s> Televiisorist võis kogu maa näha , kuidas Eedu penide eest hoolt kandes endale elatist teenib ja maanurka kuulsaks teeb . </s> <s> Eedul oli koerte jaoks mingi kuues või seitsmes meel ja koerad teadsid seda . </s> </p>
<p> <s> Praegu seletasin aediku juures viit koera , kõik jälgisid mind kõrvad kikkis , saba liputamas ja ninasõõrmed uuele lõhnale õieli . </s> <s> Mind ei tervitatud veel , mind uuriti ja katsuti selgusele jõuda , mis liiki tegelane üle õuevärava astumas . </s> <s> Viis silmapaari uuristasid mind . </s> <s> Aedik oli piisavalt suur , et kõik koerad saaksid vabalt ringi joosta — traatvõrguga eraldatud " koplid " ning nende sees asuvad majakesed lõid kõigile hoolealustele oma kodu tunde . </s> <s> Vaid üks koer — hästi suur ja must — polnud aedikus , vaid jooksis vabalt ringi . </s> <s> Kuid ka tema ei haukunud , küll aga silmitses mind tähelepanelikult ning lõrises vaikselt . </s> </p>
<p> <s> Seisin endiselt aiaväraval . </s> <s> Uskusin , et koerte ärevus kandub peagi ka peremeheni , kes ilmselt majas askeldas . </s> <s> Minna ja Eedu uksele koputada tundus kuidagi pentsikult linnalik . </s> </p>
<p> <s> Hingasin sügavalt metsaõhku , tundsin varajaste mustikate hõngu , mis segunes mändide tärkava suverõõmu ja rohetava sambla rõske lõhnaga . </s> <s> Aeg jääb siin Parksepa talu õuel seisma , mõtlesin . </s> <s> Kõik on nii nagu ikka olnud , vaid inimesed vananevad , mets kasvab suuremaks ja majale talletub rohkem sammalt . </s> <s> Koha vaim jääb aga ikka samaks ja tegelikult ei muutu midagi . </s> </p>
<p> <s> Ja Eedu tuligi . </s> <s> Uks avanes kolksatades ning vana tuttav habemetüükas puhmaskulmne nägu vaatas ukse vahelt välja . </s> <s> Vaatas otse värava poole , sest teadis , et külaline on saabunud . </s> <s> Eedu kuulis iga kujuteldavat kahinat , mis maja ümber toimus , teadis igast õhkõrnast muutusest , kõik ümbritsev rääkis temaga . </s> <s> Sellisena olin ma Metsa-Eedut endale alati ette kujutanud . </s> </p>
<p> <s> Kurat , kui rõõmus ma tegelikult olin . </s> <s> Ma olin kodus ja ma kohtusin vana Metsa-Eeduga ! </s> </p>
<p> <s> Ta tundis mu kohe ära , hoolimata , et olin habeme kasvatanud ja kandsin võõrastavat roheliskirjut kaitsekostüümi . </s> <s> Võisin päris pentsik välja näha . </s> </p>
<p> <s> " Valdek-poiss , kuramus ! " </s> <s> Uks lajatas kolksudes kinni ja Eedu astus pikal sammul värava poole . </s> <s> Enne kui ta mulle oma kohmaka kämbla sirutas , jõudis ta koerte poole rehmata — sõber tuli peremehele külla ! </s> <s> Ja siis nad haukusid , lühidalt ja kõvasti . </s> <s> See oli tervitus . </s> </p>
<p> <s> Eedu oli minust pea kolmkümmend aastat vanem . </s> <s> Minu isa ja tema kasvasid koos siin metsade vahel üles , nägid sõjajärgset viletsust ja õudust , käisid koos Koikküla lossis simmanitel kaklemas , langetasid metsa , pidasid jahti , olid sõbrad ja seltsimehed . </s> <s> Me kolisime Harglast ära , kui mina olin keskkooli lõpetamas ja isa jäi nii haigeks , et targem oli linna tohtritele lähemale kolida . </s> <s> Eedut mäletan igast lapsepõlvepildist — tema tõi meile kutsikaid , temaga koos tegime heina ja puid , tema õpetas mind puust kujusid voolima . </s> <s> Eedu oli alati olemas olnud , ta ei olnud ainult isa sõber , ta oli minu enda Eedu , kes teadis metsast kõike ja pani mindki metsa armastama . </s> <s> Ta oli lahke ja karm ühteaegu , ei hellitanud kunagi , aga ei proovinud ka enneaegselt ja õpetlikult poisile elust , tööst ja a s j a d e s t rääkida . </s> <s> Eedu polnud võlts , mets ei kannatanudki valskust , Eedu ei mänginud ega etendanud kedagi , ta jäi ikka iseendaks — minu lapseea kõige lähedasemaks kaaslaseks . </s> <s> Ärge saage minust valesti aru — Eedu ei olnud teine isa , ei saanudki olla , sest isa oli mulle kõike seda , mida ta olema pidi , ja sealt ei jäänud midagi puudu . </s> <s> Metsa-Eedu aimas mind ette , oli mulle kõike seda , mida saab olla kolmkümmend aastat vanem sõber . </s> <s> Tema rääkis mulle metsast , õpetas seda kuulama ja aru saama , tema v i i s mind metsa . </s> <s> Ja ei ükski õppejõud ega teadur ei suutnud mulle hiljem Lõuna-Eesti metsade salapära ning iseloomu paremini edasi anda kui Eedu . </s> <s> Tema jaoks polnud mets akadeemiline uurimisobjekt , vaid elukeskkond . </s> <s> Eedu ei uurinud metsa , ta elas selles . </s> <s> Metsas on alati kaks poolust , nii rääkis ta mulle , on mehelik ja naiselik pool . </s> <s> Neid tuleb osata ära tunda , mõista ja nendega rääkida . </s> <s> Võibolla täitis Eedu minuga seda tühikut , mis jäi tema elutunnetuse jõujoontesse kui ainult tütrele isaks olemisest . </s> <s> Eedu naine oli surnud noorelt , Eedu oli Laida üksinda üles kasvatanud . </s> <s> Ema rolli oli tüdrukule täitnud mets , sellepärast tüdruk oligi selline ... imelik . </s> </p>
<p> <s> Mina ka ei teadnud Eedu saladust . </s> <s> Seda saladust , miks ta jättis maha jahimehe ameti ja asus ainult koertekasvatusega tegelema . </s> <s> Kunagi oli tal jahil midagi juhtunud . </s> <s> Mis täpselt , ei tea vist keegi . </s> <s> Kuid sellest ajast saadik Eedu muutus ja kapseldus üha enam oma koertesse ja tütresse . </s> <s> Ma pole temalt kunagi pärinud , mis selle muutuse temas tingis . </s> <s> Olen kindel , et ta oleks mulle kõik ära rääkinud , aga ma lihtsalt ei taha küsida . </s> </p>
<p> <s> Kuid ikkagi oli mulle jäänud tunne , et Eedu maailmapildis oli minu suhe metsa olulisem , kui Eedu enda suhe minusse . </s> <s> Kunagi olime leidnud puu , millesse sõja ajal oli tunginud peaaegu pidemetäis kuule . </s> <s> Eedu oli seda nähes väga nukraks muutunud . </s> <s> Inimese sõjahaavu saab ravida , metsa omasid mitte . </s> <s> Puudesse jääb kõik meelde , ( just nii oli ta öelnud — puudõsse , mitte puudõle ) , puud ei taha enda ümber surma näha . </s> </p>
<p> <s> Alles hiljem , aastaid hiljem — kohalike pärimusi uurides — olin hakanud hoomama siinsetesse inimestesse imbunud uskumust puude esoteerilisest imamisjõust . </s> <s> Tihti arvati siin , et puuristi uuristamine on tegelikult surnud tagasipöörduja hingele varjupaiga pakkumine . </s> <s> Surnu vaim kinnistub puu sisse ja ei kipu enam kojujäänute meelerahu rikkuma ... </s> <s> Ja selline süsteemitus loodushõimude uskumustes on mind alati köitnud . </s> <s> Metsade keskel kasvanud inimpõlved kipuvad alati inimelu puude maagilise koosluseksisteerimisega seostama . </s> <s> Nii nagu puud elavad metsas oma elu , elavad ka inimsed oma tajutavas maailmas . </s> <s> Puud talletavad endasse kõike ümbritsevat , aastaringid räägivad ajaloost , kasvusuund ilmastikust , koorde uuristatud surmaristid jäädvustavad inimese ja metsa ühtsuse ... </s> </p>
<p> <s> Siin usuti metsa , sest metsa polnud võimalik mitte uskuda . </s> <s> Ta oli alati olemas ja pidi ka igaveseks jääma . </s> <s> Ehk ka seepärast oli siin igal kirikuõpetajal raske olnud — puude ja metsasaladuste külgetõmme on võimsam ja lihtsam kui kantslist pakutu . </s> <s> Ja kui kiriku issameie ei passi kohaliku maailmapildiga , tuleb teda lihtsalt veidi kohendada . </s> <s> Minu vanaema luges mulle alati sõnu peale , kui linna sõitsin . </s> <s> Ühe käega pigistas mu paremat kätt ja teisega tegi ristimärgi . </s> <s> Kurja silma ja halva õnne pidid minust eemal hoidma nii neitsi Maarja , tema poig ja kes kõik veel . </s> <s> Ta pomises kiiresti päheõpitud salmi , mis ilusti kohalikus murdes riimus . </s> <s> Vaevalt ta seda kantslist oli kuulnud . </s> <s> Ma ei usu , et vanaema oleks kunagi tõeliselt mõistnud , mida mustas kuues mees pühapäeviti pajatas . </s> <s> Aga ta uskus oma õnne . </s> <s> Ilmselt uskus omal kombel jumalatki , nagu uskus ka puuristi vajalikkusse ja võimesse . </s> <s> Uskmatuse hinda ei tahtnud ta kanda , hind võinuks teiste peale langeda , nende peale , kes usuvad . </s> </p>
<p> <s> Me ei läinud kohe tuppa , jäime õuele , Eedu näitas mind koertele ja hoobilt tundsin , kuidas mind omaks tunnistati . </s> <s> Viis peni hingasid minu poole oma lugupidamist ja nüüdsest olin oma . </s> <s> Suur must koer töllerdas kogu aeg Eedu ümber . </s> <s> Me istusime õuepoolsetele pakkudele , õngitsesin kotist viinapudeli , pakkusin Eedule suitsu ja kõik sai korraga nii mõnusaks ja koduseks . </s> <s> Koer asetas koonu Eedu põlvedele ja uuris mind oma külmade ja uudishimulike silmadega . </s> </p>
<p> <s> " Etskae , või linnasaksad saavad kah aega kodukanti tullõ , " ütles Eedu , kui esimese punnsuutäie alla kulistas . </s> <s> Ta võis rääkida suurepärast eesti kirjakeelt ja minuga suheldes kasutaski seda , sest ta ei tahtnud minu suust kuulda unustatud poolmurrakulist keelt . </s> <s> Linnaaastad hakkasid minu murrakuse võõrsõnu sisse tooma . </s> <s> Kummati rääkis ta ise minuga sellist imelikku segakeelt . </s> </p>
<p> <s> " Asja pärast tulen , Eedu , asja pärast . </s> <s> Mõtlesin , et saaks sinu juures mõne öö olla . " </s> </p>
<p> <s> " Kas siis kodutulek ei olegi asi , mille pärast iks tulla ? </s> <s> See ju see kõikse tähtsam asi üldse ilma peal . " </s> </p>
<p> <s> Kaks aastat polnud ma Harglas käinud . </s> <s> Kaks pikka aastat . </s> <s> Ma elasin linnas , aga Eedu pidas Harglat minu koduks . </s> <s> Olin talle selle eest tänulik , sest tal oli õigus . </s> </p>
<p> <s> " Kuhu sa auto jätsid , teeristile või ? " päris Eedu edasi . </s> </p>
<p> <s> " Sinna neh . </s> <s> Ei tahtnud koeri häirida . " </s> </p>
<p> <s> " Mis see neist ikka häirib . </s> <s> Ka mõtsavaht käve siin iks oma villisega . </s> <s> Talvel kah tule õkva läbi lumõ . </s> <s> Hea auto on tal . </s> <s> Õli kah ei võta , sõida nagu vanapagana saaniga . </s> <s> Kuis sul om ? </s> <s> Õli ikka võts , kulu on suur ? " </s> </p>
<p> <s> Eedu polnud eluski ühtki autot juhtinud . </s> <s> Masinaist ei teadnud ta suurt midagi . </s> <s> Aga alati päris ta minult ja ilmselt teisteltki , kel auto oli , kas õlikulu on suur või mitte . </s> <s> Ma ei tea , kust pärines tal see usk õli imelisse toimesse ja miks ta õli nii tähtsaks pidas . </s> </p>
<p> <s> " Sõidab , sunnik , tee peale ikka ei jäta , " vastasin ja tegin ise kah suu seks . </s> </p>
<p> <s> " Ä'a sa ta kohta sunnik ütlõ , tuu es tuu iad . </s> <s> Kuidas sääl insituudis , või kus tööl kah on ? " küsis Eedu edasi . </s> </p>
<p> <s> Mis ma ikka oskasin öelda . </s> <s> Töö on töö ja tuleb ära teha . </s> <s> Aga töö on ju hea , kui saab kodukanti komandeeringu . </s> </p>
<p> <s> " Hundi pärast tulõd vai ? " </s> </p>
<p> <s> " Hundi pärast ? " ei saanud ma aru . </s> </p>
<p> <s> " Nojah , meie mehed linna kirjutasid selle hundi pärast . </s> <s> On siia üks siginenud . </s> <s> Kentsaka olemisega teine . " </s> <s> Eedu hakkas murrakust vaikselt linnakeelele üle minema . </s> </p>
<p> <s> " Murrab ? " </s> </p>
<p> <s> " No nii arvatass . </s> <s> Ega ma's esigi ka täpselt tiia . " </s> </p>
<p> <s> " Ei , ma ei tulnud hundi pärast . </s> <s> Mind huvitavad muumiad . </s> <s> Von Bassermani sugulased on Saksamaalt üles leitud . </s> <s> Nad on nõus suure raha maksma , et kabeli korda saaks . " </s> </p>
<p> <s> " Säält ju puha kõikse ä' rüüvitu ! </s> <s> Paar laibakontsu vast ollõ allen . " </s> </p>
<p> <s> " Iks mõ kae perrä , vaist mitskist saas aissa kah , " proovisin oma murrakujäänuseid . </s> </p>
<p> <s> " No kae enne . </s> <s> Külanõukokust vast pead lua saama , ega nad muitu sind muumia ligi es lase . </s> <s> Hoiavad teisi kui silmaterasi . " </s> </p>
<p> <s> Külanõukogust oli ammu vallavolikogu saanud . </s> <s> Endine sovhoosi osakonnajuhataja oli aastaid aktsiaseltsi esimees . </s> <s> Rahvas kutsus teda aga ikka esimeheks edasi . </s> <s> Umbes sedalaadi muresid kurtsid ka 17. sajandi kirikuõpetajad . </s> <s> Jehoovat kutsuti pikka aega maaesäks . </s> </p>
<p> <s> " Räägi parem , mis muidu uudist on ? " </s> </p>
<p> <s> " Aga muidu on kõik vanaviisi , hunt nagu olekski uudis vai nii . " </s> </p>
<p> <s> Eedu küünitles jälle pudeli poole . </s> <s> Ta ei joonud palju , mitte nii , nagu siinkandis tihti kombeks on . </s> <s> Mets ja koerad ei kannata purjus pead . </s> <s> Ega ta polnudki selle ala mees . </s> <s> Aga praegu oli viinajoomine osa rituaalist . </s> <s> Viin pidi tegema minul kergemaks kohmetustunne üle elada . </s> <s> Eedu mõistis suurepäraselt , et mul on raske oma pika eemalviibimise tõttu loomulikult käituda . </s> </p>
<p> <s> " Räägi siis , mis teil vanaviisi on , ma pole ju nii ammu käinud ! " </s> </p>
<p> <s> Ja Eedu rääkis . </s> <s> Rääkida oli tal palju ja ta tegi seda põhjalikult ja mõnuga , pikalt ja värvikalt . </s> <s> Olen alati imestanud , kust võtab Eedu selle jutustamisoskuse , pole ta ju eriti koolitarkustki saanud . </s> <s> Aga ta pajatas oma nauditavas keeles , kõigest , mis viimaste aastate jooksul külas ja maanurgas aset leidnud . </s> <s> Kes surnud , kes sündinud , kes linna läinud , kes töö kaotanud , kes pätiks läinud , kes õnne otsa komistanud . </s> <s> Kohalik elu keerles ikka inimsaatuste ümber , poliitikast ega majandusest siin ei räägitud — liiga elukaugeks ja mõistmatuks jäid need asjad . </s> <s> Linnad olid kaugel ja niisama rahulikult , kui kohas ümberringi mets , arenesid ka inimeste elud . </s> </p>
<p> <s> " Kuidas Laidal läheb ? " küsisin , kui Eedu hakkas oma pajatustega lõpule jõudma . </s> <s> " On ta üldse kodus ? " </s> </p>
<p> <s> " Kodus ikka . </s> <s> Praegu on metsas , küll ta varsti tuleb . " </s> </p>
<p> <s> " Hunti ei karda ? " </s> </p>
<p> <s> " Laida ei karda ju ühtegi looma , tead küll . " </s> </p>
<p> <s> Muidugi ma teadisin . </s> <s> Laida proovis omal ajal õppida EPA-s , kuid ei pidanud linnas kaua vastu . </s> <s> Ta tahtis oma metsa tagasi — linn ahistas teda ja kooliteadused metsast ei asendanud talle seda sisekaemust ja isetunnetatud metsa , mida ta endasse imes . </s> <s> Mäletan , et kohtasin Laidat õpingute ajal tihti . </s> <s> Iga korraga muutus tüdruk üha nukramaks ja kinnisemaks . </s> <s> Aga õpingutes jõudis ta tegelikult hästi edasi , vähemalt saksa keele sai selgeks . </s> <s> EPA-s kutsuti teda Metsanõiaks . </s> </p>
<p> <s> " Oled ise ka seda hunti näinud ? " </s> </p>
<p> <s> " Üks kord ja väga kaugelt . </s> <s> Ta haistis mind ja jooksis minema . </s> <s> Aga oli siin päris maja lähedal . </s> <s> See on üks väga suur ja ilus hunt . " </s> </p>
<p> <s> " Kus ta elab , tead ? " </s> </p>
<p> <s> " Ma arvan , et ta tuli eelmisel talvel kuskilt lõuna poolt ja pesitses ilmselt Kaika kandis . </s> <s> Tead , seal on üks hundile hea soine kuusepalu . </s> <s> Aga siis tuli allapoole . </s> <s> Ja see ongi imelik , miks ta siis pidama on jäänud . </s> <s> Mets on siin liiga tihe , rebaseid palju . </s> <s> Siin ei ole hundimets , saad aru ... ? " </s> </p>
<p> <s> " Sellepärast ta siis murrabki ? </s> <s> Ei suuda sisse elada ? " </s> </p>
<p> <s> " Miks hunt murrab ? </s> <s> Süvva tahab , mis seal's muud ikka ? " </s> </p>
<p> <s> Kallaletunge loomadele oli olnud neli . </s> <s> Kaks korda oli inimesi rünnatud . </s> <s> Jõeäärsest külast , sellest , mis jääb kalmistu ja kaupluse vahele , oli ära viidud kaks lammast . </s> <s> Suurem hunt võib lamba küll hambu võtta ja minema tassida . </s> <s> Üks kord oli rünnatud päise päeva ajal vasikat , ilmselt oli lehm kallalekippuja minema peletanud . </s> <s> See toimus siit mitte kaugel , samuti ühes metsatalus . </s> <s> Neljas rünnakuohver oli olnud kalmistuvahi suur hundikoer . </s> <s> Loom oli murtud ja pool temast ära söödud , kui ta leiti , siis ta veel hingas . </s> <s> Aprillis oli keegi suur ja hunditaoline loom vanale kirikuõpetajale kallale tunginud . </s> <s> Mees oli küll pääsenud paari hammustusega , kuid küünisejäljed jäävad tema näole igaveseks , pärast seda juhtumit läkski ta Harglast minema . </s> <s> Teine rünnak oli olnud üsna hiljuti , kui puretud oli üht öö peale jäänud joomast külameest . </s> <s> Tema haavad olid päris tõsised , kuid kuna mees oli olnud üsnagi purjus , ei olnud ta kallaletungist suurt midagi mäletanud . </s> <s> Keegi oli metsa vahel kalmistu juures talle kallale hüpanud ning päris põhjalikult rapsinud . </s> </p>
<p> <s> Kohalikud kahtlustasid neis hirmutegudes suurt hunti , keda usuti talvehakul Hargla metsadesse elama asunud , pajatas Eedu . </s> <s> Paar korda olid mehed ka hundijahti läinud , kuid kätte saadi ainult mõned varased jänesed ja üks unine mäger . </s> <s> Hunti oli küll nähtud ja kaks hagijanässi olid jäljedki üles võtnud , kuid kriimsilm osutus äärmiselt kavalaks ja osavaks . </s> <s> Just selliste huntide järgi tuligi ütelus , et susil on ühe mehe jõud , aga üheksa mehe aru , seletas Eedu . </s> </p>
<p> <s> Ja linna , jahiametkonna poole oli vallavanem pöördunud just abi saamiseks , kardeti , kas võsavillem pole mitte marutaudis või muud moodi haige . </s> <s> Hunte pole Hargla kandis ammu olnud . </s> <s> Vallavanem osutus mõistlikuks meheks ja arvas , et äkki pakub juhtum ka teaduse seisukohalt huvi . </s> <s> Pakkus küll . </s> </p>
<p> <s> " Mis sa siis arvad sellest hundist ? " </s> </p>
<p> <s> " See on vana loom . </s> <s> Üks väga tark ja kaval emahunt . </s> <s> Ta võis siia tulla isaseotsingul , võis ka tulla söögijahil Läti poolt . " </s> </p>
<p> <s> Marutaudis hunt ... </s> <s> Harglas ja sealt põhja poole jäävais Karula metsades pole tegelikult hundi jaoks sobivat maastikku . </s> <s> Metsad on liiga tihedad ja kuivad . </s> <s> Kuid tugev hunt võib sooritada sadadesse kilomeetritesse ulatuvaid rännakuid . </s> </p>
<p> <s> Marutaudis hunt on haruldane nähtus . </s> <s> Ma ei teagi , millal siia kanti viimati oli põiganud marutaudis hunt . </s> <s> Kuid ühte juhtumit teadsin ma surmkindlalt , see oli juhtunud kunagi 18. sajandi esimesel poolel . </s> <s> 15. sajandil ehitati Karulasse , Harglast vast kümmekond kilomeetrit põhja poole kirik . </s> <s> Võõras võim tungis üha enam Oandi metsasügavustesse , et sealseid metsikuid ja võitlusihalisi hõime allutada . </s> <s> Võitlus ise pidi olema verine ja valus . </s> <s> Metsast ammutati võitlusvaimu , vanad sõjatavad ei lubanud end allutada võõrale võimule . </s> <s> Mõtsaesä oli lähedal ja õnnistas . </s> <s> Õnnistas rohkem , kui ükski siinkandis hiljem juuri ajanud võõrvõim kohalikku rahvast suutis relvile innustada . </s> <s> Kui " mõtsävenna " välja arvata , aga see juba teine lugu ... </s> <s> Kui ühele vanale lahingupaigale metsavendadele mälestuskivi pandi — see võis olla üks viis aastat tagasi — polnud tseremoonial ühtki vana kohalikku elanikku . </s> <s> Osalejad olid ainult noored , kes toonaseid sündmusi ei mäletanud . </s> </p>
<p> <s> Karula kirik ise tehti Vene vägede poolt Põhjasõjas maatasa ja kuna uut selle asemele ei ehitatud , jäid varemed pikaks ajaks kohalikele omalaadi kultuspaigaks , kus sakste võimu peale põlastamas käidi . </s> <s> Mis sest , et parunid edasi valitsesid , põletatud kirik oli ikkagi sümbol — see , mida ei suutnud maarahva vägi — tegi teoks võõrvõim . </s> <s> Kuid kirikuvaremete kõrvale jäi alles vana reheahi . </s> <s> Suur kivist hoone , mil pajatuste järgi olid tugevast tammepuust uksed , koledate rauast tabadega . </s> </p>
<p> <s> Palju neid seal suri ... ? </s> <s> Kirikuraamatud on sõnaahtrad . </s> <s> Veel suurema kurja ärahoidmiseks lukustati marutaudis hundi poolt hammustada saanud inimesed reheahju hoonesse . </s> <s> Rahvapärimus hoiab siiamaani alles mälestust mitmekümnest inimesest , kes elusalt müüriti . </s> <s> Mäletan , et vanaema rääkis , et kunagi olla siin olnud komme õitsiajal minna reheahju varemeile ja laulda seal lahkunud hingedele . </s> <s> Ka siis ei olevat keegi teadnud , kust hunt tuli . </s> <s> Võsavillem olnud kurjast vaimust vaevatu , kes tormanud läbi Hargla ja Karula , purenud tee peal kõiki , kes ette jäid , jätnud endast maha vaid veriseid jälgi ja kadunud metsasügavustesse . </s> <s> Puretud ja abi otsima tulnud inimesed , kes kõik kummalisel kombel osutunud neiks , keda pühapäeviti kirikus kõige harvemini näha saab , aeti loomakarjana reheahju kokku . </s> <s> Ja tammest uksed pandi lukku . </s> <s> Seniks , kuni kiviseinte tagant enam ühkti häält ei kostnud ... </s> <s> Laibajäänused põletati . </s> <s> Keegi ei tundnud huvi , miks ja kuidas . </s> <s> Räägiti , et on öid , kus rehe all surnud hinged kokku kogunevad ja võikalt häälitsevad . </s> <s> Nad pidavat jahti kirikumõisa pastorile , kes neid reheahju kokku ajanud ... </s> </p>
<p> <s> Eedu silitas suure musta koera pead . </s> <s> Too pani nüüd ka käpa peremehe põlvedele , ent jälgis mind siiski valvsal pilgul . </s> <s> Viinapudel hakkas poole peale jõudma ja sääsed tüütasid mind üha enam . </s> <s> Eedut ei paistnud sääsed häirivat . </s> <s> Nägin ta kämmaldel mitut vereimejat , kuid kummati ei tekkinud nende hammustusist ta nahale mingeid kuppe . </s> <s> Immuniteet . </s> </p>
<p> <s> " Mida te hundiga pihta hakkate ? </s> <s> Lasete tal rahus minna ? " </s> </p>
<p> <s> " Igal hundil omad rajad , " lausus Eedu paljutähenduslikult . </s> <s> " Kuni tema meid ei puutu , es puuttu meie ka teda . " </s> </p>
<p> <s> " Meie " pidi nüüd tähendama Eedut ja Laidat . </s> <s> Küla võis elada oma elu , Parksepa talu ei sekku looduse ja inimeste vahelisse arveteklaarimisse . </s> <s> See pole iseisoleerumine , see on eluviis , mida kõik austavad . </s> </p>
<p> <s> " Noh , aga kui susi on ikka inõmesi purenu ... </s> <s> Ega teilgi siin asu saa olema , " õhutasin siiski Eedut . </s> <s> " Ja kui ta veel marutaudis on ... " </s> </p>
<p> <s> Eedu tõusis ja läks oma suitsukoniga ukse manu , kus asus liivaämber . </s> <s> Muiates suges ta suitsuotsa liiva ja sügas oma habet . </s> <s> Must koer jäi peremehe istet valvama . </s> </p>
<p> <s> " Laida es lase hundul meile kurja tettä . " </s> </p>
<p> <s> Ta naases kasepakkude juude , võttis rohust pudeli ja ulatas minu poole . </s> <s> Rehmasin põselt sääse ja küünitlesin halja järele . </s> </p>
<p> <s> " Marutõbiseid loomi ei või teada . </s> <s> Terve loom hoiaks inimestest eemele , aga haige on nagu sõge kurat , ei või iial teda . " </s> </p>
<p> <s> " Mul koirad valvava , näed , kuidas Varro on ärkvel ? " ühmas Eedu ja sügas oma sõbral pead . </s> <s> Koer vastas talle andunud urinaga ja ühtlasi ajas tagumise käpaga eemale ligitikkunud sääse . </s> </p>
<p> <s> " Varro ? </s> <s> Ilus koer , miks tema aedikus ei ole ? " </s> </p>
<p> <s> Oma nime kuuldes tõstis koer pead . </s> </p>
<p> <s> " Jah , see on Varro . </s> <s> Üks väga tark koer on Varro . </s> <s> Ise tuli , tead , aga ma ei tea kust . </s> <s> Ja läheb ka ise . </s> <s> Huvitav koer , vahest on päevade kaupa ära , kolab ringi , nagu otsiks midagi . " </s> </p>
<p> <s> " Nii , et tema polegi sul kasvatada võetud ? " </s> </p>
<p> <s> " Ei ole . </s> <s> Ma ju räägin — ise tuli . </s> <s> On siin minu juures , valvab maja , saab süüa . </s> <s> Ja kuidas ma ta ketti pane , kui ta ise , omal vabal tahtel on minu juurde tulnud . </s> <s> Sõbraks minule . " </s> </p>
<p> <s> Varro oli üks kõige suuremaid ja mustemaid koeri , keda mina näinud olen . </s> </p>
<p> <s> " Kuidas siis Laida saab hullu looma tõrjuda ? " pärisin . </s> <s> " Kui hunt ikka haige on , ei aita siin mingid loitsuid . " </s> </p>
<p> <s> " Tead ju küll , tal omad meeled ja omad teed . </s> <s> Ei mina tea , kellega ta seal mõtsas räägib ja on . </s> <s> Meesterahvast ta ei taha , mõts annab tüdrikule kõik , mis vaja . " </s> </p>
<p> <s> Ükskõik kui palju Eedu ei pingutanud , jäi mets talle ikkagi " mõtsaks " ja tegelikult nii oligi õige . </s> <s> Aga Laida ja mees ... </s> <s> Ei , Laida küll iial mehele saa . </s> <s> Kuigi enam pole küll vanad ajad , mil Harglast pärit tüdrukutel nõiakuulsus ees ja taga käis ja mehelesaamine nii raske oli . </s> <s> Lihtsalt ei ole Laidale meest tarvis . </s> </p>
<p> <s> " Kas Varro ongi sul nagu kaitseks hundi vastu või ? " küsisin . </s> </p>
<p> <s> " Mis toda hunti ikka kardan . </s> <s> Varro tuli ise ja läheb ka ise . " </s> </p>
<p> <s> Hakkas hämarduma ning täiskuu kuma valgustas taluõue . </s> <s> Lõuna-Eesti lummuslik metsavari laskus meie peale ja haaras meid endasse . </s> <s> Öölinnud hakkasid viuguvaid kutsungeid hõikama , metsaöö laotas oma mantlit . </s> <s> Puude rõskus ja metsa hingus sundisid mind peremehe käest küsima , kas mitte pole äkki aeg tuppa minna . </s> </p>
<p> <s> Eedu oli nõus , Varro jäi ukse taha valvama , kui meie astusime üle alati omamoodi lehkava Parksepa talu ukseläve . </s> <s> Kõik oli nii nagu ennegi — rõskav uksematt , lehkav toaesine , kus peremehelikult hõikas silma säravvalge piimanõu . </s> <s> Toaukselt avanes alati soe Parksepa talu igiomane hubane hõng . </s> <s> Hoobilt unustasin sääskede kipeldavad kupud , nende tõbraste imetud verekoguse . </s> <s> Maja sisemus tervitas mind lõunaeesti omase südamlikkusega , ükskõik , kas olin oma või võõras — maja sisemine hingus tundis , et tarvis on soojust ja kaitset pakkuda . </s> <s> Eedu hakkas toimetama — andis koertele õhtusööki ja kui ta köögi ja aediku vahet askeldas , jooksis Varro tal kogu aeg sabas . </s> <s> Jätsin Eedu toimetama ja läksin ise tahatuppa , süütasin tule . </s> <s> Lasin pilgul üle toa käia , õigemini üle raamaturiiuli , sest muu mööbel oli harilik ja vana . </s> <s> Jah , viimased kaks aastat polnud Eedu raamatuid ostnudki , uuemast ajast oli vaid Laida para-ajakirjad kenasti kokku köidetud ja riiuli pandud . </s> <s> Võtsin kausta , lehitsesin , lugesin diagonaalis mõnda juhuslikku artiklit — täielik jama , kuidas võib midagi sellist uskuda ... </s> </p>
<p> <s> " Nuu omma Laida oma , " Eedu silmitses mind ukselävelt . </s> <s> " Ta esi ka iks kirutä sinna , saab vahest kopiku . " </s> </p>
<p> <s> " Laida ? </s> <s> Kirjutab ajakirjale ? " ei uskunud ma omi kõrvu . </s> </p>
<p> <s> " Paneb plika ühttõist mõtsan tähele , arvab , et vaja ka teistele rääki . " </s> </p>
<p> <s> Siis pole isa jutustamisand kaotsi läinud . </s> <s> Pean neid lugusid kunagi lugema , mõtlesin . </s> </p>
<p> <s> " Millest ta siis kirjutab ? " </s> </p>
<p> <s> " Ähh , kaarnakivist kirutä . </s> <s> Aga eks ta esi räägi . </s> <s> Save miskse auguga kivi . " </s> </p>
<p> <s> Kaarnakivi ? </s> <s> Huvitav , mis Laidale jälle pähe on läinud ? </s> <s> Peaks ta käest küsima , mõtlesin . </s> <s> Magama pidin minema üles lakka . </s> <s> Ka Eedu ise magas tihti maja peal lakas . </s> <s> Suviti tellis ta ikka koormatäie heinu , ja toppis pisukese pööningkorruse nendega täis . </s> <s> Laida luges sõnad peale , et hiired sisse ei läheks . </s> <s> Sügisel visati heinad jälle välja . </s> </p>
<p> <s> Ma ei tahtnud enne magama minna , kui olin Laidat ka näinud . </s> <s> Jäin hoovile paku peale mõtteid mõlgutama ja suitsetama . </s> </p>
<p> <s> Mul oli omamoodi hea lapsepõlv olnud . </s> <s> Poisse sündis Harglas alati rohkem kui tüdrukuid . </s> <s> Oli , kellega metsa vahel sõda mängida , rebaseurgu otsida , Põrgukoopasse kive pilduda . </s> <s> Ühesõnaga huvitav oli . </s> <s> Aga tüdrukuid oli vähe ja lapsena ma sellest veel aru ei saanud . </s> <s> Laidat aga nägin ma iga päev , päris tihti , ta oli osa minu lapseargipäevast . </s> <s> Kunagi olin pähe võtnud , et pean Laidat kindlasti suudlema , ja mitte lihtsalt sellise mopsti musu tegema , vaid niimoodi kallistades nagu filmides . </s> <s> Täie suuga . </s> <s> Ma vist üritasin selle sama tee peal , kus harilikult ikka kokku saime . </s> <s> Oli olnud parasjagu pime ja sumer õhtupoolik , kõik paistis justkui sobivat ... </s> <s> Kodus ütlesin , et kukkusin peapidi noore kuuse otsa , oksad , näe , kuramused kraapisid . </s> <s> Ja sain veel selle " kuramuse " ja valetamise eest rihma ka . </s> <s> Küünejäljed olid selgesti näha ja pakitsesid mitu päeva . </s> </p>
<p> <s> Mulle meeldis Laida juures kõige rohkem see , et hoolimata sellest , et sa pole teda mitu aastat näinud , võtab ta sind vastu nii , nagu oleks sa vaid pool tundi tagasi korraks ära käinud . </s> <s> Ei mingeid suurejoonelisi tervitusi , ei naeratusi ega pärimisi . </s> <s> Ta lihtsalt tuleb su juurde ja hakkab rääkima sellest , mis talle oluline , millega hiljuti tegeles , või küsib naerusui , kas mul on taskus jupp nööri , tal vaja aidauks kinni sõlmata . </s> <s> Olgu viimasest kohtumisest möödas või kümme aastat , ei tee Laida sellest kunagi välja . </s> <s> Kui me oleme sõbrad , siis mis tähtsust on sellel , kui kaua me näinud ei ole , umbes nii näikse ta arvavat . </s> </p>
<p> <s> Ta tuli metsast , eraldus sellest nagu haldjas hauast , õhkus puude vahelt välja , ilmus mu ette ja küsis : </s> </p>
<p> <s> " Kuule , kas isa sulle süvva ikka pakse ? </s> <s> Meil on head sardellid , isa koerte jaoks tõi , aga ma ei luba tal nii head asja loomadele anda , söögu konte , kõik ju toovad oma konte siia . " </s> <s> Ka naine läks kohe tavakõnele üle , ilmselt isa mõjude pärast . </s> </p>
<p> <s> " Tere , Laida , " ütlesin . </s> </p>
<p> <s> " Tere , Valdek , kas sa mind ootad siin üksi pimedas või ? " </s> <s> Ma teadsin küll , miks teda Metsanõiaks kutsuti . </s> <s> Kuigi siis — EPA-päevil veel — kandis Laida oma juuste eest hoolt ja vähemalt üritas noore naisena välja näha . </s> <s> Enam ta ei proovinud . </s> <s> Mets võib sobida inimese hingega , ent naisterahvas muutub metsas liiga rohmakaks . </s> <s> Laidal oli seljas tumepruun kampsun , mille varrukad juba narmendasid ja kohati olid teravad puuoksad riidesse auke puurinud . </s> <s> Kammimata juuksed , millesse olid pudenenud paar kaselehte , langesid lohakalt õlgadele . </s> <s> Käes hoidis ta pihlakaoksi . </s> </p>
<p> <s> " Hingasin värsket õhku ja ootasin sind kah . " </s> </p>
<p> <s> " Ma teadsin , et sa tuled . " </s> <s> Laida istus mu kõrvale pakule . </s> </p>
<p> <s> " Kuulsid automürinat ? " </s> </p>
<p> <s> " Ei , ma aimasin miskit muud moodi . </s> <s> Ma mõtlesin sinust , olen juba mitu päeva mõelnud . </s> <s> Eks sa sellepärast tulidki . " </s> <s> Ta istus ja koogutas ennast kergelt ette ning ümises mingit vaikset lauluviisi . </s> </p>
<p> <s> " Ma tulin muumiate pärast , Laida . </s> <s> Sugulased on välja ilmunud , tahavad kabeli korda teha . </s> <s> Aga kabel on ju muinsuskaitse all , meie seadustega on nii , et välismaalane sellele ligi ei pääse . </s> <s> Ja see on õige ja hea . </s> <s> Aga nende käest annaks palju raha välja pigistada . </s> <s> Ma tahan kabeli üle vaadata , siis saame summad kokku rehkendada . " </s> </p>
<p> <s> Laida noogutas . </s> <s> " Viige nad siit parem üldse minema või matke maha . </s> <s> Ei sellest midagi head tule , kui surnu matmata on . " </s> </p>
<p> <s> Siis hüppas ta äkitselt püsti , keeras end minu ette , pani käed mulle õlgadele ja sositas . </s> </p>
<p> <s> " Tead , mul ongi tegelikult sinu abi vaja . </s> <s> Aeg om täüs saanu . </s> <s> Ma kaitsen aga ma ei jõua esi . </s> <s> Kas sa aitad mind ? " </s> </p>
<p> <s> Siis tulid mulle need ronga suled meelde . </s> </p>
<p> <s> " Mida sa kaitsed , Laida ? " </s> </p>
<p> <s> " Midagi on sündimas , midagi koledat . </s> <s> Terve mets on märke täis , iga päevaga tuleb ainult juurde . </s> <s> Vaata linde , Valdek . </s> <s> Kohe maja man on rähnid , sääl , kus metsas on see väike küngas , tead , üle oja , seal on vähemasti kuus metsist . </s> <s> Aga metsistest mina ei saa aru . </s> <s> Ja metsa on kaaren siginenud . " </s> </p>
<p> <s> " Kas sina torkasid need rongasuled seal teepervel mulda ? </s> <s> Arvad , et hoiab kurja eemal ? " küsisin muiates . </s> <s> " Laida , sa oled täiskasvanud inimene , mis sa tühja mooride loba usud . " </s> </p>
<p> <s> " Kuri on juba platsis . </s> <s> Kaaren ei tähenda kunagi head . " </s> </p>
<p> <s> " Hunt on siin liikvel , võimalik , et marutõbine . </s> <s> See ongi see kuri . " </s> </p>
<p> <s> " Sa pole kunagi uskunud , Valdek . </s> <s> Sa pole kunagi uskunud , et inimesed , kes elasid meist sadu aastaid varem , on kõik märke maha jätnud . </s> <s> Keegi pole lahkunud jälge jätmata . </s> <s> Ja nendes metsades on elatud üle tuhande aasta . </s> <s> Nii kaua on inimesed õppinud metsa ja tema märke . </s> <s> Ära usu , kui ei taha . </s> <s> Aga on asju , mis lihtsalt on olemas . </s> <s> Sinu mitteuskumine ei muuda neid . " </s> </p>
<p> <s> " Rahune , Laida . </s> <s> Kui minu uskmatus neid ei muuda , siis mis tähtsust sel enam on ? " </s> <s> Laida ei ärritu tegelikult kunagi . </s> <s> Lihtsalt ta tahab kõike öelda suure rõhuga . </s> <s> Ta pole ju harjunud inimestega rääkima . </s> </p>
<p> <s> " Igal uskmatusel on oma hind . </s> <s> Sinu mitteuskumise peab keegi kinni maksma . " </s> </p>
<p> <s> Vaikisin . </s> <s> Eedu tuli ukselävele ja Laida hakkas isaga pahandama , miks mind söödetud ei oldud . </s> <s> Täiskuu siras taevas , hakkas külmemaks minema , öö võttis võimust . </s> <s> Aga mets hingas üha tugevamalt , tegi hääli , peibutas . </s> </p>
<p> <s> Eedu läks tuppa tagasi , Laida istus jälle minu kõrvale . </s> </p>
<p> <s> " Kas sa siis aitad mind ? " </s> </p>
<p> <s> " Milles , Laida ? " küsisin , kuigi juba teadsin . </s> </p>
<p> <s> " Rohud on vaja välja panna . </s> <s> Kaitset on vaja , siin jääb loitsudest väheks . </s> <s> Sa kaarnasulgi nägid ? </s> <s> Nad on seal teepeal , ristipuu lähedal . </s> <s> Nüüd on see väga hea koht , sealt ei saa ükski kuri läbi . </s> <s> Puude peale tuleb üht-teist riputada , sõnu lugeda , noh seda ma teen ise . </s> <s> Aga mul on abi vaja , " seletas Laida õhinal . </s> <s> " Ma lõikasin tee pealt paar pihlapuu oksa . </s> <s> Need aitavad kah , siis kui täiskuuöö on . " </s> </p>
<p> <s> Ma teadsin seda vana rituaali . </s> <s> Täiskuu ajal tuli lõigata pihlaoksi ja siis need värskelt ammutatud vette panna . </s> <s> Kui täiskuu täies hiilguses taevas särab , tõusevad oksad vees püstiasendisse . </s> <s> Ja jäävad sinna nõnda , kuni kuu taandub . </s> <s> Pihlaoksad pidid kurja vaimu vastu aitama . </s> </p>
<p> <s> " Kas sa siis usud puuristi ? " pärisin naiselt . </s> </p>
<p> <s> " Miks mitte ? </s> <s> Ma ei tea , et ükski surnu oleks siinkandis tagasi tulnud . " </s> </p>
<p> <s> " See ei tõesta midagi . </s> <s> See on absurd , surnud ei tule tagasi . </s> <s> Enamikele surnutele ei uuristata puu sisse riste . " </s> </p>
<p> <s> " Aga kust sa õieti tead , et nad tagasi ei tule ? </s> <s> Milles see avalduks ? </s> <s> Ähmases valguskogus , mis mööda tuba libiseb või teistpoolsuse häältes ? </s> <s> Kuidas me võime teada , et nad pole k ä i n u d ? </s> <s> Ehk on nad kogu aeg siin , meie juures ? </s> <s> Kust me seda teame ? </s> <s> Sa ju ise ütlesid praegu , et surnud ei tule tagasi . </s> <s> Järelikult sa usud , et see on võimalik , aga nad ei tule . " </s> </p>
<p> <s> No mida ma pidin talle vastama ? </s> </p>
<p> <s> " Kas sinu isa tuli tagasi ? " küsis Laida tasa . </s> <s> " Sa ju tegid ka risti . " </s> </p>
<p> <s> " Ei teinud , " valetasin . </s> </p>
<p> <s> " Tegid küll , pidid tegema , ma ju tunnen sind . </s> <s> Sa ei taha maksta uskmatuse hinda . </s> <s> Sa ei taha endale oma usku tunnistada . </s> <s> Aga sa oled siit pärit , sul on tarvis olla osake oma lapsepõlvest . </s> <s> Alati . </s> <s> Minul on ka ja ma ei häbene seda . " </s> </p>
<p> <s> " Minul on vaja muumiad üle vaadata . </s> <s> Lõpetame selle jutu ja parem kui sa metsas ei kolaks , isegi kui see hunt pole marutõbine , on ta ohtlik . </s> <s> Siia tuleb mõned paremad jahimehed kutsuda . </s> <s> Teie mehed ei saanud ju jahiga hakkama . </s> <s> Su isal on ju kah püss , ma räägin temaga , äkki vaatab ise jälgi . " </s> </p>
<p> <s> Kuid Laida nagu polekski mind kuulanud . </s> <s> Teadsin , et tegelikult ei lähe tal ükski sõna kaduma . </s> <s> Naine vahetab kiiresti oma näoilmeid , oleks nagu kaugel ja eemal , tegelikult aga kuulab väga tähelepanelikult kõike . </s> </p>
<p> <s> " Isa ei lase teda , " ütles ta siis vaikselt . </s> <s> " Tead , miks ? </s> <s> Tule ! " </s> </p>
<p> <s> Ja ta võttis mul käest kinni ja talutas hoovilt eemale , metsa poole . </s> <s> Läksime aida taha . </s> <s> Kuigi oli juba väga hämar , suutsin pimeduses ometi seletada üht väikest küngast . </s> <s> Minu üllatuseks võttis Laida põuest väikse taskulambi ja valgustas seda mühklikku moodustist . </s> <s> Paistis , et tegemist on kalmega . </s> </p>
<p> <s> " Läinud suvel tuli üks suur koer isale aedikus kallale . </s> <s> Ründas . </s> <s> Mitte kaitseks , tige oli . </s> <s> See koer ei meeldinud mulle algusest peale ... </s> <s> Ta oli marutõves . </s> <s> Mürki veel ei olnud , aga ta oli haige , kuri oli tal sees . </s> <s> Tuli maha lasta ... aga isa ei saanud . </s> <s> Ta ei saa ühtegi koera tappa . </s> <s> Ma siis ise ... " </s> </p>
<p> <s> " Sina lasid ? </s> <s> Eedu vanast jahipüssist ? " </s> </p>
<p> <s> " Ei ... </s> <s> Ma kardan pauku . </s> <s> Tead , meil on üks suur seatapunuga olemas . </s> <s> Vahe väits , suure teraga , " Laida andis taskulambi minu kätte ja kääris oma parema käise üles . </s> <s> Valgusvihk langes sinetavale piklikule haavale , mis ulatus mööda rannet küünarnukist peaaegu käelabani . </s> </p>
<p> <s> " Ta rabeles , isa sai ta küll köiega kinni ja ikka ta rabeles nagu oleks teadnud , mis teda ees ootab . </s> <s> Ta uskus , et sureb , teadis , et oli kurjaks läinud . </s> <s> Kuri oli tema sees . </s> <s> Ka see koer oli juba märk , kuid siis ma veel ei saanud aru . " </s> </p>
<p> <s> " Aga miks siis Eedu ei lasknud ? " </s> </p>
<p> <s> " Sa ei tea vist ... </s> <s> See oli ammu , jahil . </s> <s> Mina olin väga väike siis veel . </s> <s> Isa lasi meie koera maha . </s> <s> Oli arvanud , et mäger . </s> <s> Kaks korda tulistas . </s> <s> Oleks ühe paugu lasknud , ainult esimese , oleks koer ellu jäänud . </s> <s> Aga ta lasi kaks korda , sest midagi põõsas veel liikus . </s> <s> Ta näeb seda tihti unes . </s> <s> Karjub ... </s> <s> Jahimees ei tohi kunagi lasta põõsasse , umbropsu . </s> <s> Ei tohi ja isa teadis seda ... aga ikka lasi . </s> <s> Sellest ajast ei saa ta enam ühtegi koera tappa . </s> <s> Ja ma arvan , et hunti ka . </s> <s> Isa ju sellepärast neid koeri kasvatabki — et tapetu eest andeks paluda . </s> <s> Maksab võlga . " </s> </p>
<p> <s> " Hunt ei ole koer , " pomisesin segaduses . </s> <s> " Hunt on kiskja . " </s> </p>
<p> <s> " Hunt on ka elusolend , kellel on õigus toitu hankida . " </s> </p>
<p> <s> " Aga kui see hunt inimestele kallale läheb , pole see enam toiduhankimine . </s> <s> See on mõrv , inimene peab ennast kaitsma . " </s> </p>
<p> <s> Läksime hoovile tagasi . </s> <s> Öölinnud tegid metsas kriiskavaid ja võikaid hääli . </s> <s> Laida võttis mult taskulambi ja kustutas selle . </s> <s> Jäime taas pimedusse , ainult täiskuu valgustas kollaka õõvsa valgusega metsa ja taluõue . </s> <s> Ja siis ütles Laida väga vaikselt , peaaegu sosinal : </s> </p>
<p> <s> " Roika Mart , tead see , keda ükskord öösi pureti seal kalmistu lähedal , kutsus mind enda juurde . </s> <s> Haavu vaatama , ravitsema või nii . </s> <s> Ma siis läksin . </s> <s> Võtsin rohte kaasa ja paar leotist ... </s> <s> Need on väga halvad haavad . </s> <s> Imelikud , ei kasva kinni . </s> <s> Ja Mart pidi öösiti sonima . </s> <s> Mina teda ravida ei mõistnud . </s> <s> Huvitav , et kõik rünnakud on olnud kalmistu lähedal ... " </s> </p>
<p> <s> Ta vaikis hetkeks ja jätkas siis taas . </s> </p>
<p> <s> " Tead , mis ma metsast leidsin ? </s> <s> Üks kuu aega tagasi ? " </s> </p>
<p> <s> Loomulikult ma ei teadnud ja Laida jutustas mulle . </s> <s> Ta oli otsinud ronga pesa , jalutanud juba tunde ja lõpuks jõudnud ühte sallu , kus " midagi hakkas kohe minuga rääkima " . </s> <s> Koht jäi siit umbes kilomeetri jagu põhja , Karula poole . </s> <s> Salus oli Laida kogemata komistanud ja kukkunud . </s> <s> Ta oli käe ära löönud ja hakkas siis lähemalt vaatama , mis seal maas on . </s> <s> Ja ta oli keset metsa avastanud kivirea . </s> <s> Täiesti täissammaldunud kivid moodustasid enamvähem nelinurkse raami . </s> <s> Seal oli kunagi maja olnud . </s> <s> Kunagi väga , väga ammu . </s> <s> Karula metsad on tugevad , võimsad ja vanad . </s> <s> Viimase kahesaja aasta jooksul on aga maastik siinkandis palju muutunud . </s> <s> Inimesed on hakanud rohkem põlde harima , metsalt maad ära võtma . </s> <s> Kui aga juhtub inimene laisaks jääma , ei lase mets ennast kaks korda paluda ja hõivab hooldamata maa tagasi . </s> <s> Laida oli hakanud uurima vanu kirikuraamatuid , käinud isegi Valgas raamatukogus , tutvunud loodusalase kirjandusega , olnud arhiivideski . </s> <s> Ja nii paljugi huvitavat välja tuhninud . </s> </p>
<p> <s> Kunagi oli olnud seal üleval metsapiir . </s> <s> Ja metsa serval oli olnud maja . </s> <s> Väga halva kuulsusega maja , sest seal elanud keegi Liisu . </s> <s> Nõid . </s> <s> See olnud 17. sajandi lõpul . </s> <s> Liisu hauda , teist , seda päris hauda , seletas Laida , pole säilinud . </s> <s> Aga Liisu surnud kaks korda . </s> <s> Esimest korda suri ta noore tüdrukuna , siis elas ta veel rohkem põhja pool , päris Karula kandis . </s> <s> Tema vanemad olnud üpris rikkad . </s> <s> Sestap pandi talle hauda kaasa palju asju , et teises ilmas oleks kohe käepärast võtta . </s> <s> Pandi prosse , helmeid , paar sõrmustki . </s> <s> Kuid esimesel ööl peale matust tulnud hauaröövlid . </s> <s> Ajanud pehme mulla lahti , kangutanud kirstukaane valla — teadus rohkest kaasapanekust oli juba levinud . </s> <s> Röövlid saanud kerge vaevaga prossid kätte , kuid ühte sõrmust näpust ära ei jõudnud tõmmata . </s> <s> Otsustanud siis sõrmuse koos sõrmega võtta — mees roninud ise sügavamale kirstu , pannud põlve Liisu rinnale , hakanud väitsaga sõrme maha lõikama . </s> <s> Seepeale ärganud Liisu surnust üles , mehed pannud jooksu , Liisu neile järele . </s> <s> Üks mees saanud pakku , teine surnud sinnasamma hirmu kätte ära . </s> <s> Liisu läinud koju . </s> <s> Koputas uksele — oli ööaeg . </s> <s> Ema teinud ukse laiali . </s> <s> Ja temagi kukkus hirmust kokku ning suri ... </s> </p>
<p> <s> Liisu olla elusast peast maha maetud , varjusurmas oli ta olnud . </s> <s> Noalõige aga ajanud varjusurma ära ning tüdruk ärkas taas elule . </s> <s> Hiljem võttis ta põgenenud hauaröövli endale meheks — too ju ikkagi päästis Liisu matmissurmast . </s> <s> Aga õnnelik see abielu ei olnud . </s> <s> Liisu asus siis sinna metsaveerele elama . </s> <s> Varjusurmas oldud aeg oli tema mõistusele hakanud — midagi oli ta seal kirstus lebades näinud , midagi tundnud , millestki aru saanud . </s> <s> Liisust sai nõid , üks kuulsamaid tolleaegsel Liivimaal . </s> <s> Üks kurikuulsamaid , lisas Laida . </s> <s> Aga tema ei uskuvat , et Liisu varjusurmas oleks olnud . </s> <s> Eestlased pole kunagi varjusurmas olijaid matnud , vähemalt siin — lõuna pool — kunagi ja kindlasti mitte . </s> <s> Siin on alati olnud inimesi , kes ikka ära tunnevad , kas vaim on kehast lahkunud või mitte . </s> <s> Aga Liisust sai alguse üks nõiasuguvõsa . </s> <s> Hauasolemise mõjud kandunud veel Liisu tütretütardele edasi . </s> <s> Mis sellest suguvõsast sai , pole täpselt teada , ilmselt suguvõsa suri välja , ent mingi nõiavõim on nendesse paikadesse edasi jäänud . </s> <s> Aga mis Liisust sai , seda ei teata . </s> <s> Ükskord öösel oli Liisu maja hirmsa leegiga põlema lahvatanud — saatana karistus , nii on arvatud ja rohkem pole Liisut enam keegi näinud . </s> </p>
<p> <s> " Sa loed liiga palju neid paraajakirju , " sõnasin Laidale muheldes . </s> <s> " Ja usud igasugu joga . " </s> </p>
<p> <s> " Kas sina ei usu , et ma Liisu maja leidsin ? " päris Laida vastu . </s> <s> " See Liisu jutt on kõik kirikuraamatus sees . </s> <s> Elas siin üks pastor von Ungerholz , kogus igasugu vanu jutte . </s> <s> Tahad , lähme homme õpetaja manu , ta näitab sulle ka . " </s> </p>
<p> <s> Huvitav oli see , et Laida oli alati kohalike kirikuõpetajatega kiiresti ühise keele leidnud . </s> <s> Hoolimata sellest , et ta ei käinud kunagi kirikus . </s> <s> Ta lihtsalt uskus ennast teadvat asju , mis välistasid ametliku usu uskumise . </s> <s> Ja mulle meeldis see , et Laida ei kasutanud kunagi sõnu " issand " või " jumal " . </s> </p>
<p> <s> " Ei , maja võib ju tõeline olla , " kostsin vastuseks . </s> <s> " Ja see on väga huvitav . </s> <s> Aga seda varjusurma asja ma küll ei taha uskuda . </s> <s> Ja vanad jutud ongi ainult vanad jutud . </s> <s> Muistendid . </s> <s> Igas paigas on omad nõiad olnud . </s> <s> Rahvapärimust tuleb koguda , aga uskuma seda ei pea . </s> <s> Ei tohigi . </s> <s> Mina ei saa seda endale lubada . " </s> </p>
<p> <s> " Von Ungerholz kirjutab veel igasugu huvitavaid asju . </s> <s> Liisu oli tõesti olemas , maja ka oli . </s> <s> Veidi enne oma surma on ta kirja pannud ka ühe kuuldud loo , mida on nii raske uskuda , et ... " </s> </p>
<p> <s> " Ja ära usu siis ! </s> <s> Polegi tarvis . " </s> </p>
<p> <s> " Sina , Valdek , ei usu paljutki . </s> <s> Aga kui asjad , mida sa ei usu , osutuvad tõeks , siis oled sa oma uskmatusega juba liiga palju kahju teinud . </s> <s> Ma ei räägi sulle enam midagi ! </s> <s> Tule aita parem vett võtta . " </s> </p>
<p> <s> Ja ma vinnasin kaevust ühe ämbritäie vett , Laida pani sinna oma pihlaoksad . </s> <s> Need helplesid algul siia-sinna , kuid lõpuks tõusid püsti ja kuu kumas üle meie . </s> <s> Laida ei soovinud mulle head ööd ja läks aeglasel sammul toa poole . </s> <s> Enne võttis ta veeämbri ja asetas selle teeotsale , mis metsa poole viis . </s> <s> Mina süütasin veel viimase sigareti , tõmbasin suitsu sügavalt kopsudesse , nägin , kuidas sääsed ja muud ööputukad segadusse sattunult kuuvalgusega segunevas suitsuvihus keerlevad , ja mõtlesin oma muumiatest . </s> <s> Ja siis ronisin lakka ja jäin peaaegu kohe magama . </s> </p>
<p> <s> Ulg !!! </s> </p>
<p> <s> Terav , luust läbilõikav , kõrvetav ulgumine tungis mu meeltesse , pani kõrvad lukku , lõikas kriiskavalt läbi unemaailma , äratas mu üles , tõi kananaha ihule . </s> </p>
<p> <s> Ulg !!! </s> </p>
<p> <s> Siinsamas lähedal . </s> <s> Ulg tõusis taevasse , anuvalt ja võimsalt rebestas ta öövaikuse , tappis selle ja jättis kõlama ainult pideva ja pika loomaliku noodi , mis jäise noana lõikus mu veresoontesse . </s> </p>
<p> <s> Virgusin kiiresti , lükkasin endalt paksu vatiteki , ronisin heintesahinas lakaluugi poole . </s> <s> Kuulsin , kuidas koerad lõrisesid . </s> <s> Lükkasin luugi valla . </s> </p>
<p> <s> Kuuvalgus täitis õue , valas oma õõvast helki üle lagendiku , segunes ulgumise ja lõrinaga . </s> <s> Ma värisesin , ilmselt külmast , kinnitasin endale . </s> </p>
<p> <s> Ja siis nägin ma hunti . </s> </p>
<p> <s> Ta oli tõepoolest lähedal , seisis seal , kus rada viis metsa ja puud sulasid hämarusega ühte . </s> <s> Sealsamas rajal oli ka Laida pang , hunt seisis päris selle kõrval . </s> </p>
<p> <s> See oli suur loom . </s> <s> Tema karva ma ei seletanud , kuid kehakujult langev kuuvari võimendas looma piirjooni veelgi . </s> <s> Nägin hunti üpris selgelt . </s> <s> Ta seisis keset rada , tagumised käpad kõverdatult ja tugevalt maha surutud , keha oli vibutunud ettepoole ja üles , tugevate õlgade alt sirutusid esijäsemed võimsalt ette . </s> <s> Pea oli kuu poole püsti , lõuad avatud . </s> <s> Hunt ulus . </s> </p>
<p> <s> Kui ütlen , et tema karva ma ei seletanud , siis ometi pean tunnistama , et see paistis mustana . </s> <s> Ja mitte ainult sellepärast , et ümbrus valas kõik üle musta värviga . </s> <s> Olen kord elus musta hunti näinud ja see on mulle igaveseks mällu sööbinud . </s> <s> See oli Kasahstanis , kui olin kord väljakaevamistel ... </s> <s> Kohalikud ütlesid , et must hunt on siinkandis haruldus ja selle ilmumine head ei tähenda . </s> <s> Meil soovitati isegi väljakaevamised poolele jätta , pole mõtet vaime häirida ... </s> </p>
<p> <s> Ulg kuuldus kõige võikama helina , mida kunagi kogenud olen . </s> <s> Igatsus , valu , kättesaamatus , lootusetus . </s> <s> Samas ka ähvardav hoiatus , oma võimu kuulutamine . </s> <s> Kellele ? </s> <s> Kas kuule ? </s> <s> Või iseendale ? </s> </p>
<p> <s> Vaatasin lummatult kuuvalgel uluvat ilusat hunti ja ilus ta oli , seda pidin tunnistama . </s> <s> Eesti rahvajuttudes on hunti alati kujutatud pisut juhmakana , kes kavaluses alati inimesele ja rebasele alla jääb . </s> <s> See on pigem enesekompensatsioon hirmust võimsama ees . </s> <s> Hunti on suhtutud hirmuga , ärevusega , kurjaootusega . </s> <s> Hunti on kardetud , tema jõudu ülistatud , susile on omistatud üleloomulikke võimeid , Läänest on meile jõudnud inimhundi ehk libahundi müüt , mis sündinud kunagi hallil ajal lükantrofoobia tõlgendamisest . </s> <s> Kuid põlatud pole hunti kunagi . </s> <s> Rohkem on hunt siiski pälvinud austust ja lugupidamistki . </s> <s> Aga hunti ei põlata ... </s> <s> Susi , hallivatimees , kriimsilm — kui palju kentsakaid nimesid on rahvasuu hundile andnud . </s> <s> Kõike ikka selle nimel , et hunti mitte asjata välja manada . </s> <s> Hundi nimetamist kardeti , selle nime maagilisse toimesse usuti . </s> <s> Sest uskmatuse hind võis olla ränk . </s> </p>
<p> <s> Eedu koerad aedikus lõrisesid , kuid ei vastnud ulgumisele . </s> <s> Nüüd hakkas mu silm seletama ka ülejäänud hoovi . </s> <s> Nägin Laidat ja veel kedagi , kes tumeda varjuna tema taga seisis . </s> <s> Laida oli keset õue , ta seisis kivistununa käed ette , hundi poole sirutatud . </s> <s> Midagi oli temas äkki väga eemaletõukavat ja õudset . </s> <s> Laida taga — nüüd nägin selgemini — oli Varro , seisis samuti pingule tõmbunult , lõrises ja vaatas hunti . </s> </p>
<p> <s> Kui Laida nüüd lootis oma pihlaokstele , oli see kõige rumalam asi , mida ta eales teinud . </s> <s> Ta hakkas aeglaselt , käed endiselt ette sirutatud , hundi poole liikuma . </s> <s> Varro urises , ent jäi paigale . </s> <s> Hunt oli vaikinud , kuid seiras ikka hoovi . </s> <s> Paistis , et ta on enda jaoks mingi piiri loonud ja ei kavatse seda ületada . </s> <s> Ent Laida astus edasi . </s> </p>
<p> <s> Ma tean , et oleksin pidanud teda hüüdma , katsuma teda peatada , kuid mingi sisetunne käskis mul vait olla . </s> </p>
<p> <s> Siis kolksatas alumine toauks . </s> <s> Ma ei näinud sinna , kuid teadsin , et see on Eedu . </s> </p>
<p> <s> " Laida ! </s> <s> Varro ! " see oli Eedu . </s> <s> Ta oli ka toas tuled süütanud , õu sai korraga palju valgemaks . </s> </p>
<p> <s> Laida seisatas . </s> <s> Varro jooksis tema juurde . </s> <s> Hetkeks ei toimunud midagi . </s> <s> Siis ulus hunt taas . </s> <s> Ta tõi kuuldavale ainult ühe noodi ja tundus , et see ei lõppegi ära . </s> <s> Ulg haaras kõik endasse , minu meeltesse hakkas tungima selles ulus sisalduv valu . </s> </p>
<p> <s> Laida oli hundist paari sammu kaugusel . </s> <s> Lõpuks hunt vaikis , ent jäi paigale . </s> <s> Ta ei teinud katsetki Laidale läheneda , veel vähem kallale söösta . </s> <s> Varro paistis tigedamaks muutuvat , koera lõrin kõvenes ähvardavalt , sekka hakkas kostuma ka haukumisesarnaseid urahtusi . </s> </p>
<p> <s> Klõks-klõks ! </s> <s> Tuttav heli altpoolt . </s> <s> Eedu vinnastas püssi . </s> </p>
<p> <s> " Laida ! </s> <s> Tule tuppa ! " </s> <s> Eedu astus nüüd minu nägemisulatusse , püss oli tal käes , see oli seesama tema vana jahipüss , mis tal kogu aeg on olnud . </s> <s> Ilmselt seesama , millest ta kunagi siis oma koera oli tapnud ... </s> <s> Mul tuli meelde üks vana uskumus , et kui täiskuu ajal mõnd looma lüüa , siis põeb see hoopi senikaua , kuni ära sureb . </s> </p>
<p> <s> Laida langetas käed . </s> <s> Ta seisis kahe suure elaja vahel , nii kaitsetu ja abituna . </s> <s> Vinnasin end lakaluugist redelile , püksisäär jäi mingi ora taha kinni , kostus riide rebinat ja tundsin jalas valu . </s> <s> Eedu vaatas üles minu poole ja tegi püssipäraga tõrjuva liigutuse — ära tule , mine tagasi . </s> <s> Ajasin end redeli peal püsti , valmis iga hetk alla ronima kui tarvis . </s> </p>
<p> <s> " Miks , Eedu ? " sositasin . </s> <s> " Tulista ometi . " </s> </p>
<p> <s> Laida oli hundist piisavalt kaugel , möödalaskimist ei pruukinud karta . </s> <s> Eedu oli täpne kütt , õu oli valge . </s> <s> Hunt oli paigal ja vaatas õue . </s> <s> Varro lõrises üha tugevamalt . </s> <s> Kas tõesti see vana haav segab Eedul päästikule vajutamast ? </s> <s> Abrurd ! </s> <s> Eedu hoidis relva rinnakõrgusel risti käes , pigem rääkis ta asend valmidusest rünnak püssikabaga tagasi tõrjuda . </s> <s> Kuid Laida oli ju ometi hädaohus ! </s> <s> Või kartis Eedu viinauima ? </s> <s> Nägin , et Laida pomises midagi , see tundus olevat kui mingi loits või salm , igaljuhul midagi seosetut . </s> </p>
<p> <s> Siis sööstis äkki Varro paigalt . </s> <s> Ta hüppas õhku ja haugatas võimsalt . </s> <s> Keeras ennast õhus ümber ja sööstis vastassuunas , tagasi maja poole , möödus minu redeli alt ja kadus metsa . </s> </p>
<p> <s> Hunt pööras ennast aeglaselt ümber , tõmbas ninaga õhku ja astus vaiksel ja mulle tundus , et isegi väärikal sammul metsa tagasi . </s> </p>
<p> <s> Laida aga jäi rajale endiselt seisma . </s> <s> Eedu jooksis tütre juurde . </s> <s> Minagi ronisin mööda redelit alla . </s> <s> Ma ei saanud aru , mis oli toimunud , kuid keegi ei seletanud mulle ka midagi . </s> <s> Eedu võttis Laidalt ümber õlgade kinni ja talutas tuppa . </s> <s> Koerad rahunesid . </s> <s> Kõik jäi jälle vaikseks . </s> <s> Jäin hoovile üksinda . </s> <s> Ja mul oli tunne , et kõik oleks toimunud otsekui unenäos . </s> </p>
<p> <s> " Võtmed on minu käes , kui julgust on , lähme kohe kaema , " pakkus Väino Koidu — Hargla vallavanem — ning pühkis suure lihava kämblaga higist laupa . </s> <s> Kogu öine külmus oli kadunud , kuumakraade tuli iga tunniga juurde , kuigi oli alles keskhommik . </s> <s> Vallamaja paksud puuseinad ainult võimendasid palavust . </s> <s> Väino oli endine füüsik , kel linnaelust kõrini saanud ja kodukohta tagasi tulnud . </s> </p>
<p> <s> " Palju siis hinda ka pakutakse ? " päris Väino , kui alevikeskusest mööda rohtukasvanud teerada kalmistu poole suundusime . </s> <s> Jätsin oma auto vallamaja juurde , tahtsin lihtsalt kõndida . </s> </p>
<p> <s> " Saab näha — tuleks nii küsida , et jätkuks vallale ja kalmistule kah . </s> <s> Egas parunisaksad pea täpselt kõike teadma . " </s> </p>
<p> <s> " Nojah , muinsuskaitse . </s> <s> Eks te ise tea . </s> <s> Aga kabel on kole räämas küll . </s> <s> Kalmistu aed vajaks korrastamist . </s> <s> Vald on vaesem , kui kunagi vallavaene ! " hakkas ta naerma . </s> </p>
<p> <s> " Kas muumiate vastu ka tihti huvi tuntakse ? " </s> </p>
<p> <s> Ei pidavat tuntama . </s> <s> On see nüüd õnn või õnnetus , ei osanud Väino täpselt öelda . </s> <s> Ühest küljest on nagu hea , et iga möödasõitja ei taha kabelisse ronida , teisest küljest aga ei teeks maanurgale sugugi paha , kui hauakabel ja selle muumiad mõnda turistiteatmikku satuks . </s> <s> Selleks oleks aga vaja kabel korda teha ja vallal on seda raha just täpselt niipalju ... </s> </p>
<p> <s> Taheva mõisnikusoo von Bassermanide perekonna hauakabel ehitati Hargla kalmistule 1781. aastal . </s> <s> Õieti ehitati ta just kurikuulsa Gerhardt Erich Helmuth von Bassermani soovil ja nõudmisel . </s> <s> Sellest ajast saadik pandi veel neli von Bassermani mumifitseeritult kabelisse . </s> <s> Gerhardt ise suri 1791. aastal , olles Vene armees teeninud kindralmajori aukraadini , edukalt mõned lahingudki pidanud , haavata saanud ja lõpuks kodumõisa vanaduspäevi veetma saabunud . </s> <s> Milles seisnes tema kurikuulsus , seda ma päriselt lõpuni ei teadnudki . </s> <s> Räägiti , et ta oli elu lõpupoole peast pisut segi pööranud , hakanud mingeid katseid tegema ... </s> <s> Ei tea . </s> <s> Aga juba nooruses olla noor mõisnik olnud suur pujäänitseja , lakkekrants ja kaabakas . </s> <s> Armee oli temast siiski parunisoo väärilise järglase kasvatanud . </s> <s> Teadsin veel sedagi , et von Bassermani viimaseks teenistuskohaks oli Pskovi Keiserlik Püha Andrei Ratsaväediviis . </s> </p>
<p> <s> Kust oli von Basserman võtnud pealtnäha haiglase mumifitseerimisesoovi ? </s> <s> Ka selle kohta polnud mul õnnestunud täpset teavet saada . </s> <s> Ilmselt oli tegu olnud siiski omaaegse moega , mis ka siiakanti jõudnud . </s> <s> Mumifitseerija palgatud Saksamaalt ja see oli olnud üks parimaid . </s> <s> Siiski polnud muumiaist kuigi palju säilinud . </s> <s> Aeg , sõjad ja hauaröövlid on teinud oma töö . </s> <s> Sakste haudu poldud siinkandis kunagi eriti pühaks peetud . </s> <s> Ja kui Laida juttu uskuda , siis mõnikord ka hõimuvendade omi . </s> </p>
<p> <s> " Kas sina kirjutasid linna hundi kohta ? " küsisin Väinolt . </s> </p>
<p> <s> " Palusin nagu abimehi saata või nii , " muutus vallavanem süngeks . </s> <s> " Meil mõistetakse ainult sigu ja jäneseid lasta . " </s> </p>
<p> <s> " Räägitakse , et ta olla inimesi purenud ? " uurisin edasi . </s> </p>
<p> <s> " Roika Mart vaagub hinge . </s> <s> Viidi hommikul linna haiglasse , meie velsker ei osanud ka midagi peale hakata , ütles , siin on vaja mingeid rohte , mida temal ei ole . </s> <s> Kole lugu . </s> <s> Kas on marutõbine hunt või ... ? </s> <s> Mitte ei tea . " </s> </p>
<p> <s> Mingi veider sisemine süütunne ei lubanud mul Väinole öisest juhtumist rääkida . </s> <s> Ju ma ei tahtnud külameeste viha Eedu peale tõmmata — hunt oli sihikul , aga mees ei tulistanud ! </s> <s> Samas pidin möönma , et nii Eedul kui Laidal oli õigus olnud — hunt hoiti Parksepa talust eemal . </s> <s> Öist üleelamist meenutades tundus hundi käitumine üha kummalisem . </s> <s> Võsavillemil ei paistnud sugugi agressiivseid kavatsusi olevat . </s> <s> Tuli , ulus ja läks ära ... </s> <s> Kas tõesti Laida pominad ja pihlaoksad ... ? </s> </p>
<p> <s> Ajasin lollid mõtted peast ära . </s> <s> Kui hunt on tõesti vana ja tark , siis ei ründa ta mingil juhul seal , kus on kolm inimest , püss , viis koera aedikus ja üks hundisuurune elajas mööda hoovi jooksmas ! </s> <s> Pealegi , kust pidi võsavillem aru saama , et viis koera aedikus kinni olid ? </s> <s> Ei ! </s> <s> Pole siin midagi üleloomulikku — metsasusi oli piisavalt arukas , et saba jalge vahel ise metsa tagasi lonkida . </s> <s> Sedapuhku jäi tal saak saamata . </s> </p>
<p> <s> " Kuule , aga sa oled ju kah seal Eedu juures öösel . </s> <s> Parksepa Laida käis ju samuti Roika Mardi juures , posimas või nii . </s> <s> Kas Laida sulle sellest ei kõnelnud ? " oleks nagu Väino äkki ärganud . </s> </p>
<p> <s> " Midagi ta mainis . </s> <s> Ütles , et haavad on imelikud . " </s> </p>
<p> <s> " Haavad olid väga imelikud . </s> <s> Kiirabiarst ütles , et keegi nagu oleks Marti kohe põletanud . " </s> </p>
<p> <s> " Jama ! </s> <s> Hundi jäljed on hammastest . </s> <s> Hunt ründab hammastega , tal pole küüniseid nagu kaslastel või sellist jõudu nagu karul . " </s> </p>
<p> <s> " Sa oled vist palju hunte näinud ? " </s> </p>
<p> <s> Olen . </s> <s> Sealsamas , Kasahstanis . </s> <s> Kohalikud rääkisid meile huntidest nii mõndagi . </s> <s> Rääkisid , kuidas nende esivanemad olla huntide käest õppinud , kuidas rumalate sõraliste karjadele ajujahti pidada , kuidas loomi peibutada . </s> <s> Hunt andis oma iidsed tarkused inimesele edasi — hammaste asemel võeti tarvitusele püss . </s> <s> Ja hundidki said tunda ajujahi valu , sedasama , mille nad ise kunagi leiutanud olid ... </s> </p>
<p> <s> Kui kalmistuväravast sisse läksime , märkasin väravaposti juurde mullahunnikusse torgatud rongasulge . </s> <s> Sellest ei osanud ma enam midagi arvata . </s> </p>
<p> <s> " Muide , kas sa tead , et Laida on kah nagu väikselt koduloo uurimisega tegelema hakanud ? " </s> </p>
<p> <s> Nojah , seda ma teadsin . </s> </p>
<p> <s> " Otsib mööda arhiive Bassermane taga . </s> <s> Ajab jälgi nagu verekoer . </s> <s> Kirjutas midagi Venemaale , käis minu juures mingeid kirju näitamas . " </s> </p>
<p> <s> Aga seda ma juba ei teadnud . </s> </p>
<p> <s> " Imelik naine on ta , see Parksepa Laida , " jätkas Väino . </s> <s> " Vahest paistab , et täiesti normaalne inimene . </s> <s> Südamlik selline ja heasoovlik . </s> <s> Aga siis tuleb mingi hullu jutuga . </s> <s> Ei mina tast aru saa . " </s> </p>
<p> <s> Kabel asub surnuaia maanteepoolses osas , üsna värava lähedal . </s> <s> Ma polnud seda mitu aastat näinud ja tõesti ei kujutanud ette , kui halvas seisus see tegelikult oli . </s> <s> Vanad rauduksed olid üdini läbi roostetanud , nende ette olid paigaldatud inetud tammepuust laudväravad , millel rippus taba . </s> <s> Nelinurkne ehitis lagunes igast nurgast . </s> <s> Katus oli sisselangemise äärel . </s> <s> Trööstitu vana kivilahmakas , millel polnud pealtnäha midagi ühist ei matusepaiga ega pühakojaga . </s> </p>
<p> <s> " Vanadelt piltidelt on näha , kui illus see kunagi oli , " meenutas Väino , kui tabaluku kallal maadles . </s> <s> " Egas Bassermanid end kuhugi urkasse lasknud matta . </s> <s> Kogu kihelkonna kauneim kabel oli see . " </s> </p>
<p> <s> Noh , selle koha pealt Väino küll liialdas veidi . </s> <s> Puu-uks andis järele ja avanes . </s> <s> Edasi soris vallavanem oma kilisevas võtmekimbus ja hakkas roostetanud raudukse kallal jändama . </s> <s> " Jah , " olin nõus . </s> <s> " Selle kallal tuleb palju vaeva näha . </s> <s> Aga pisut rahvusvahelist turismi tuleks vist vallale kasuks . " </s> </p>
<p> <s> Väino peatus hetkeks . </s> <s> " Üldiselt on see ikkagi hauakabel . </s> <s> Matmispaik , noh . </s> <s> Ja kui ta sellisena ehitati , siis eks taheti lahkunuile igavest rahu pakkuda . </s> <s> Ma pole seda asja küll nii mõelnud , et müüme aga viie krooni eest pileteid ja las kõik kaevad . </s> <s> Ega see mingi muuseum ole ! " </s> </p>
<p> <s> " Muidugi , muidugi . </s> <s> Meile jõudis isegi üks vihje , et sugulased tahavad muumiad maha matta . </s> <s> See praegune seis tundub neile kuidagi võigas , " rahustasin vallavanemat , kes taas roostes taba kallale asus . </s> <s> Sealjuures surus ta tugevalt võtmele ja see libises tal valusti pihku . </s> <s> " Kirevase lukk , raisk , " vandus Väino . </s> <s> " Kuradi ... " ja jäi siis kohmetunult vait . </s> <s> Füüsik , nagu ta oli , ei lubanud temagi kohalik veri surnuaial vandumist . </s> <s> Aga ukse sai ta siiski lahti . </s> </p>
<p> <s> Ja siis hakkas kõik korraga juhtuma . </s> </p>
<p> <s> Kõigepealt kuulsin üht naisehäält karjumas . </s> <s> Sõnu ma ei eristanud , aga karje oli üheselt hädakisa ja sisaldas selgelt mingit meeleheitlikku sõnumit . </s> <s> See kostus päris lähedalt , karjujat polnud näha . </s> <s> Väino püüdis midagi öelda , ent ei jõudnud . </s> </p>
<p> <s> Kabeliukse kõrval kasvab suur sirelipõõsas . </s> <s> Kas ma kuulsin mingit veidrat sahinat või oli see lihtsalt juhus , aga hetk enne rünnakut pöörasin ma instinktiivselt pea sireli poole . </s> <s> Tundsin veel sireli lõhna , kui ... </s> </p>
<p> <s> Sirelist s e e välja sööstiski . </s> <s> Hiigelsuur must hundikujuline moodustis . </s> <s> Ma ei näinud seda täpselt , polnud aega . </s> <s> Käivitus automaatne enesealalhoiureaktsioon . </s> <s> Ma viskusin pikali ja samal hetkel kuulsin sähvatusesarnast visinat , midagi kõrvetavat lahvatas pea juurest mööda . </s> <s> Nüüd karjus ka Väino , õigemini möirgas . </s> <s> Möirgas valust . </s> <s> Nägin , kuidas mehe keha lahmatas leekidest , rinnale tekkisid piklikud veritsevad haavad , mis sedamaid söestusid . </s> <s> Tundsin kuuma valu , kõrbeva liha kirbet hõngu ja väävlihaisu . </s> </p>
<p> <s> Väino ülakeha süttis ainult hetkeks . </s> <s> Seejärel varises mees minu kõrvale pikali . </s> <s> See , mis meid rünnanud oli , kadus viivuks vaateväljast . </s> <s> Läbi aurupilve seletasin mingit ähmast kogu , mis oleks nagu õhus rippunud . </s> <s> Naisehääl karjus edasi , nüüd oli ta lähemal . </s> <s> Kuid sõnadest ma endiselt aru ei saanud . </s> </p>
<p> <s> Kõik värvid segunesid silme ees . </s> <s> Roheline , hall , must , punane . </s> <s> Ma ei suutnud mõista , kust tuli punane värv , sest Väino veritsevad haavad olid silmapilgu jooksul mustunud . </s> <s> Kuid midagi punast siin oli . </s> <s> Väino silmad olid lahti , nägin neis kõige kohutavamat piina . </s> <s> Ta käsi rehmas õhku ja kukkus siis jõuetult surnuaia mullale . </s> <s> Must ? ! </s> <s> Must oli keha , mis meid ründas . </s> <s> Mustad olid Väino haavad . </s> <s> Must oli kõrbenud laik lamava minu ja sireli vahel . </s> <s> Puud olid rohelised , rohi oli roheline . </s> <s> Hall oli kabelisein . </s> <s> Punane ... </s> <s> Verevärvi raev , mida ei saanudki näha , ainult tunda , hoomata ja karta . </s> <s> Olid need silmad ? </s> </p>
<p> <s> Kuulsin mingeid hääli — tervaid , kriiskavaid . </s> <s> Kriipis vastu ust ... </s> <s> Ohe . </s> <s> Ja siis jälle karje . </s> <s> Pruun ? </s> <s> Kust sai siia pruun värv ? </s> <s> Hoomasin valu , kuid sain ka aru , et mind pole rünnatud . </s> <s> Valu oli kukkumisest ja kõrvetusest , mis lahvatas Väinost . </s> </p>
<p> <s> Laida ? ! </s> <s> Laida pruun kampsun ? </s> <s> Midagi pruuni eraldus silme ees kokkusegunenud värveist . </s> <s> Kuulsin ulgu , sedasama luust ja lihast läbilõikavat ulgu . </s> <s> Ja korraga hakkas mul häbi , et olen pikali maas ja Laida tuleb ja näeb mind sellisena — nii hädisena . </s> </p>
<p> <s> Jah , see oli Laida hääl . </s> <s> Nüüd ta ei karjunud vaid l u g e s. </s> <s> Luges mingit loitsu . </s> <s> Aga see oli väga vanas murdes ja ma tõesti ei saanud sellest aru . </s> <s> Tahtsin end püsti ajada , aga selga rabas mind kiire löök . </s> <s> Kukkusin jälle ... </s> <s> Pilk fikseeris liikumist — must , punane , pruun — kõik oli liikumises . </s> <s> Must ? </s> <s> Varro ? ! </s> <s> Aga siis sain ma aru , et olen kukkudes pea vastu oksa ära löönud ja tundsin , et tahan minestada . </s> <s> Minestasingi . </s> </p>
<p> <s> Väino oli üleni sisse mähitud , keha , nägu — kõik — ainult suu ja ninaots paistsid sidemete vahelt välja . </s> <s> Ta oli üsna naljakas . </s> <s> Tema kogukas sissemähitud kere meenutas mulle ühte tegelast mingi kummifirma reklaamist . </s> <s> Aga millist , seda ma ei mäletanud . </s> <s> Kiirabi pidi tulema varsti — nii nad lubasid . </s> <s> Aga varsti võis tähendada ka õhtut või isegi ööd . </s> <s> Seisund pole kriitiline , ütles velsker ja soovitas ka minul siiski päevakese haiglas lebada , kuigi minul tegelikult haavu ei olnud . </s> <s> Oli paar verevalumit ja muhku , mis enam ei valutanud . </s> <s> Ruumis olin mina , Laida , konstaabel ja velsker . </s> <s> Laida oli kogu aeg vait ja ega tema käest ei küsitud ka midagi . </s> <s> Konstaabel püüdis mind rääkima panna ja ma soovisn teda kõigest hingest aidata , aga midagi seostatut ja loogilist " kurjategija " välimuse kohta mul öelda ei olnud . </s> <s> Lõpuks pani konstaabel ohates märkmiku käest ja seiras mureliku näoga Väinot . </s> <s> Teadsin juba , et lõuna ajal oli Valga haiglas tundmatu päritolu haavade kätte surnud Mart Saarepakk alias Roika Mart . </s> <s> Aga Väino oli teadvusel ja jälgis meid oma kurbade silmadega . </s> </p>
<p> <s> " Oli see siis hunt ? " küsis konstaabel väsinud ilmel , " Kas te siis tõesti aru ei saanud ? " </s> </p>
<p> <s> Laida tahtis midagi öelda , kuid mõtles siis ümber . </s> </p>
<p> <s> " Keegi ulgus , " vastasin . </s> <s> " Aga ma ei näinud hunti , saage aru ! </s> <s> Hetkeks välgatas midagi , mis nägi välja nagu hunt ... </s> <s> Ma tean küll , milline hunt välja näeb . </s> <s> See võis olla hunt . </s> <s> Aga hunt , kurat võtaks , ei kõrveta ega põleta . </s> <s> Kui see oli hunt , pidi ta olema leegiheitjaga . " </s> </p>
<p> <s> " Meil ei ole külas ühtegi leegiheitjat , " kostis konstaabel . </s> <s> " Piirivalvel kah ei ole . </s> <s> Ja isegi kui oleks , siis nad ei annaks . </s> <s> Ma tahtsin kunagi nende käest tsiipi laenata — oli vaja Koobassaarde minna , aga kevadine aeg ja minu auto ei lähe sealt mülkast läbi . </s> <s> Aga kus nemad midagi annavad ... " </s> </p>
<p> <s> Kusjuures , ta rääkis seda täiesti tõsiselt . </s> </p>
<p> <s> " Need olid põletushaavad , " ütles velsker . </s> <s> " See pidi siis tulihunt olema . </s> <s> Aga väga sarnased on need haavad Mardi omadega küll , " ja vaikis siis , Väino poole vaadates . </s> </p>
<p> <s> Väino aga ei saanud midagi öelda . </s> <s> Ta oli kõnevõime kaotanud , keegi ei saanud aru , kas ehmatusest või millest . </s> </p>
<p> <s> " Peab jahti minema , " sõnas konstaabel mornilt . </s> <s> " Kui te ikka ulgumist kuulsite , siis küllap see hunt oli , kes muu . </s> <s> Põletushaavad ... , noh , ma'i tea . </s> <s> Keravälk äkki ? " </s> </p>
<p> <s> " Keravälk ei ulu , " teatas väike velsker enesekindlalt . </s> <s> " Ja keravälk tekib äikese ajal. </s> <s> Aga teatavate anomaalsete psüühikahäirete korral võib inimene ise oma haavu ümber kujundada . </s> <s> Lugesin sellest ühest teaduslikust ajakirjast ... " </s> </p>
<p> <s> Täiesti juhuslikult olin ka mina seda " teaduslikku artiklit " lugenud . </s> <s> Artikkel oli ilmunud ühes ajakirjas , mis asus kokkuköidetult Parksepa talu tagatoas — Laida para-ajakirjade seas . </s> </p>
<p> <s> Väino hakkas liigutama . </s> <s> Ta tõstis teki alt oma lihava kämbla ja joonistas õhku mingeid zheste . </s> </p>
<p> <s> " Sonib . </s> <s> Allutsinatsoonid . " </s> <s> konstanteeris konstaabel . </s> <s> " Täpselt nagu Roika Mart . " </s> </p>
<p> <s> " Andke talle paberit ja pliiatsit ! " taipas Laida . </s> <s> " Ta tahab meile midagi kirjutada . " </s> </p>
<p> <s> Olgugi , et Väino oli shokist üle saanud , ei suutnud ta ometi rääkida . </s> <s> Kirjutada aga küll . </s> <s> Vaevaliselt kritseldas ta konstaabli märkmeplokki mingid sõnad ja rebis siis lehe ning ulatas meile . </s> </p>
<p> <s> Küünitlesime huviga vaatama . </s> <s> Konstaablist õhkas küüslaugu ja higi järele . </s> </p>
<p> <s> " Minge persse ! " seisis sedelil . </s> </p>
<p> <s> Aga Väino kirjutas juba teisele lehele edasi ja tegi seda päris pikalt . </s> <s> Võtsin siis Väino käest täiskirjutatud lehe ja lugesin selle ette . </s> </p>
<p> <s> " Maa all ka äike võimalik . </s> <s> Piezoelektri efekt . </s> <s> Maakoore nihete tõttu mõnedes kristalliühendites tekib elektriline potentsiaal . </s> <s> Tugevasti kokkupressitud maakihtides ülivõimsad elektrilaengud , võivad maast välja lüüa . </s> <s> AGA SEE OLI HUNT ! " </s> </p>
<p> <s> " Kui hunt , siis hunt , " sedastas konstaabel . </s> <s> " Vaja jääger üles otsida . " </s> </p>
<p> <s> Laida sikutas mind käisest — lähme ära , meil pole siin enam midagi teha . </s> </p>
<p> <s> Me läksimegi ära , istusime minu autosse , millega olime Väino haiglasse toonud ja sõitsime alevi poole tagasi . </s> <s> Mul oli Laidale palju küsimusi esitada , kuid praegu ei tundunud olevat õige aeg . </s> <s> Sõitsime vaikides , haigla asub kalmistust kahe kilomeetri kaugusel ja vaistlikult sõitsin ma kalmistu poole tagasi . </s> </p>
<p> <s> " Ära sinna mine , pole vaja , " ütles Laida lõpuks . </s> <s> " Keera siit üles ! " </s> </p>
<p> <s> " Tahad koju minna ? " </s> </p>
<p> <s> " Ei , me ei saa koju minna . </s> <s> Sõida , küll ma ütlen . " </s> </p>
<p> <s> " Laida ... " </s> </p>
<p> <s> " Sõida ! </s> <s> Meil on labidat vaja . " </s> </p>
<p> <s> Kui me eelmisel ööl Parksepa õuel puupakkudel istusime , oli Laida minult abi palunud . </s> <s> Kujunenud oli aga nii , et hoopis mina vajasin tema abi . </s> <s> Nüüd oli aeg tasuda . </s> <s> Kaevama pidin mina . </s> <s> Ikka veel ei tahtnud Laida mu küsimustele vastata . </s> <s> " Sa ei usuks ju niikuinii . </s> <s> Äärepealt oleks sa oma uskmatuse eest eluga maksnud — aga ikka veel sa ei usu . " </s> <s> Ilmselt oleksin uskunud , oleks vaid teadnud mida . </s> </p>
<p> <s> Metsasalu . </s> <s> Tihedam ja vanem , pisut kõrgema koha peal kui ülejäänud salud selles metsatukas . </s> <s> Siin peaks meeldima öökullidele , mõtlesin . </s> <s> Ma ei tea kust , aga äkki tuli meelde , et vanad roomlased kutsusid nõidu ja öökulle sama nimega — strix . </s> </p>
<p> <s> " Ja sa leidsid selle salu juhuslikult üles ? " </s> <s> Käed valutasid . </s> <s> Raske oli labidaga puujuuri läbi raiuda . </s> <s> Sääsed tiirlesid ümber pea . </s> <s> Hommikulõõsk oli kasvanud talumatuks õhtuleitsakuks . </s> <s> Higi tilkus labidavarrele , pani peod libisema . </s> </p>
<p> <s> " Ma ei tea enam . </s> <s> Mis üldse on juhuslik ? " </s> <s> Laida istus sammaldunud kännul ja näris metsmaasika vart . </s> <s> Ta oli põlved tugevalt kokku surunud ja keha ette kallutanud . </s> <s> Kusagil kukkus kägu . </s> </p>
<p> <s> " Ära hakka jälle peale , palun ! </s> <s> See kivimüür on poolenisti maa all ja sammal on tast nii läbi kasvanud , et juhuslikult selle peale kukkuda on võimatu . </s> <s> Sa teadsid , kust otsida ! " </s> </p>
<p> <s> Kivimüür jäi kaevamiskohast kümmekond sammu paremale , väikese lapliku künka peale . </s> <s> Õigemini ei meenutanud see sugugi kivimüüri , pigem harilikku samblakolooniat , mis seestpoolt oli pisut rohkem võsastunud . </s> <s> Ümberringi kasvasid männid . </s> </p>
<p> <s> " Mind tõmbas siia . </s> <s> See koht räägib minuga . " </s> </p>
<p> <s> " Ja ütleb , et just siia ... " </s> </p>
<p> <s> " On Liisu maetud ? </s> <s> Jah , on küll . </s> <s> Kui seda matmiseks saab nimetada . </s> <s> Kaeva ! " </s> </p>
<p> <s> Miks ma seda tegin ? </s> <s> Miks ma kaevasin higist leemendades ja labidaga männijuurikaid raiudes keset põlismetsa mingit kohta , kuhu " nagu Laida sisetunne " ütles , oli maetud nõid ? </s> <s> Oli sel midagi ühist meid täna rünnanud hunditaolise keravälguga ? </s> <s> Loomulikult ei olnud . </s> <s> Ometi oli Laida ilmunud kalmistule , karjunud hoiatussõnu , m i d a g i t e i n u d , ja salapärane ründaja kadus . </s> <s> Uskusin ma seda ? </s> <s> Või oli Laida seal juhuslikult ? </s> <s> Ta oli teadnud , mis juhtub , ta oli jooksnud , oli üritanud jõuda . </s> <s> Ja jõudiski , ehk pisut hilja , aga jõudis . </s> <s> Ja ma olin talle selle eest tänulik ning nõus juba kõike uskuma . </s> </p>
<p> <s> " Oled sa kunagi tahtnud kohtunik olla ? " küsis Laida . </s> </p>
<p> <s> " Mis ? " </s> </p>
<p> <s> " Kohtunik , küsin , oled tahtnud olla ? </s> <s> Otsustada teiste elude ja saatuste üle . </s> <s> Määrata kõigile õiglaselt seda , mis keegi ära teeninud . </s> <s> Kasutada sulle antud võimu , et maailm oleks pisutki õiglasem ja ausam . </s> <s> Parandada vana ebaõiglust ... niipalju kui see on võimalik . </s> <s> Oled sellele mõelnud ? " </s> </p>
<p> <s> " Loomulikult . </s> <s> Mingil määral oleme ju kõik kohtunikud . </s> <s> Kõik me otsime õiglust . " </s> </p>
<p> <s> " Sa siis usud õiglusesse ? " </s> <s> Jälle kukkus kägu . </s> <s> Ma teadsin , et Laida loeb need kukkumised kokku , need " tähendavad " midagi ja siis ta ütleb , palju mul elada on või midagi seesugust . </s> </p>
<p> <s> " Õiglus on meie ettekujutustes alati olemas . </s> <s> Ta võib olla erinev , aga on alati olemas . " </s> </p>
<p> <s> " Sa usud . </s> <s> Kui sa ei usuks , sa ei kaevaks . " </s> </p>
<p> <s> " Ma ei saa aru . " </s> </p>
<p> <s> " Õiglusesse mitteuskumisega me reedaksime need , kes ootavad meilt õigluse taastamist . </s> <s> Kaeva laiemalt , ega sa puud ei istuta . " </s> </p>
<p> <s> Andsin alla . </s> <s> Surusin labida veel tugevamini pihku , püüdes unustada valu ja palavust . </s> <s> Auk oli saanud meetrisügavune , nüüd püüdsin seda pikuti kaevata . </s> </p>
<p> <s> " Kägu kukub õhtul , " nentis Laida . </s> <s> " Tead , see on hea enne , toob õnne . " </s> </p>
<p> <s> Millegipärast tulid mul meelde kaks sõna , mis kõnevõimetu Väino mõned tunnid tagasi palatis paberile oli sirgeldanud . </s> <s> Kännu otsas istus Laida ja kamandas mind sellise iseenesest tuleneva loomulikkusega , nagu oleksin ma mõni poisike . </s> <s> Tema oli siin oma stiihias , teda sääsed ei söönud , nagu Eedutki , tema oli palavusega harjunud . </s> <s> Metsas oli ta kodus . </s> </p>
<p> <s> " Aitab ! </s> <s> Pea kinni ! " hüüatas Laida äkki . </s> <s> " Näed ! </s> <s> Mis see on ? " </s> </p>
<p> <s> Tuhmvalge könt õõnistas ennast männijuurika alt välja , vaatas mulle otsa , ootas , et ma talt mulla pealt lükkaksin . </s> <s> Kummardusin lähemale . </s> </p>
<p> <s> " Vist mingi sõjahaud , " pomisesin . </s> <s> " Siin olid ju suured lahingud . " </s> </p>
<p> <s> " Need männid on üle 150 aasta vanad , " ütles Laida kuivalt . </s> <s> " Ära peta ennast — sõjaaegne haud ei oleks olnud selle puu juurte a l l. " </s> </p>
<p> <s> Laida jalge ette lennanud mullakamakast eraldus söestunud puutükke ja üks roostes metallese . </s> <s> Ta võttis selle aeglaselt üles , puhus mulla ja silmitses lähemalt . </s> <s> Puhkisin , lükkasin laubalt higi ja ronisin august välja . </s> </p>
<p> <s> " Mis see on ? " </s> </p>
<p> <s> " Käevõru . </s> <s> Naise käevõru , kui tahad teada . " </s> </p>
<p> <s> " Paistab , et siia on keegi sisse põlenud . " </s> </p>
<p> <s> Kuid Laida raputas süngel ilmel pead . </s> </p>
<p> <s> Luukere kaevasime välja selleks ajaks , kui õhtupäike oli oma kuumust kaotamas , kui päevased laululinnud puhkama heitnud , kui mets hakkas oma malbet rõskust hingama . </s> <s> Ma ei olnud kindel , kas see on õige , mida me teeme . </s> <s> Kuid sellel polnud tähtsust — nii ütles Laida . </s> <s> Me ei kaeva lahti hauda , sest seda inimest pole tegelikult kunagi maetud . </s> <s> Ta on auku aetud nagu koer . </s> </p>
<p> <s> Olen mitmel pool palju haudu lahti kaevanud . </s> <s> Enamasti on need olnud nimetud matmispaigad , kus puhanute järeltulijailt polnud võimalik enam luba küsida . </s> <s> Sest nemadki olid surnud sadu , vahest tuhandeidki aastaid tagasi . </s> <s> Olin kaevanud eestlaseid ja kalmõkke , liivlasi ja sküüte , neidki , kelle keel ammu välja surnud ja kelle rahvust ei anna meile edasi ükski säilinud ajalookild . </s> <s> Olin pühkinud tolmu sõdalaste ja nende poolt tapetute säilmetelt . </s> <s> Ja sellepärast ma ka teadsin , kas inimest , kelle skelett maa alt välja ilmub , on enne matmist pühitsetud või on ta hauda lihtsalt ja brutaalselt aetud . </s> <s> Laidal oli õigus — seda naist pole kunagi maetud . </s> <s> Vähemalt sel kombel , nagu on üldine arusaam matmisest . </s> <s> Kord olin ma samasuguse haua juba avanud , kuid siis me teadsime , mis meid ees ootab . </s> </p>
<p> <s> Laida nuttis . </s> <s> Vaikselt , omaette tihkudes nagu väike tüdruk , kellele on haiget tehtud ja kellel pole kuhugi kaebama minna . </s> <s> Ta pigistas tugevalt peos väljakaevatud võru ja toetus minu najale . </s> <s> Enam ei saanud ta ainult metsalt tuge , nüüd oli tal vaja inimest , kes aitaks metsa saladustest üle olla . </s> </p>
<p> <s> " Mis me sellega teeme ? " küsisin ma lõpuks . </s> <s> " Me ei saa seda niimoodi ööseks lahti jätta . " </s> <s> Ise mõtlesin , et kirikuraamatu järgi vahest õnnestuks korraldada legaalne ümbermatmine . </s> <s> Kui sellelgi mingit tähtsust on . </s> <s> Aga hauda ei tohi lahti jätta ... </s> </p>
<p> <s> " Ära karda , teda valvatakse , " pomises Laida nuuksudes . </s> </p>
<p> <s> Ulatasin talle taskuräti . </s> <s> Laidal pole iialgi nohu , ta ei kanna kaasas kõiksugu naiste hooldusvahendeid , ta ei värvi ennast kunagi . </s> <s> Ma ei tea isegi , kuidas ta ... </s> </p>
<p> <s> Laida lükkas mu räti kõrvale ja pühkis nägu oma pruuni kampsunisse . </s> <s> " Kas sa nüüd usud ? " päris ta . </s> </p>
<p> <s> Ma ei teadnud ikka veel , mida täpselt pidin uskuma . </s> <s> Laida oli puhastanud käevõru ja proovinud seda kätte . </s> <s> See passis ja sinna ta jäigi . </s> </p>
<p> <s> " Kas sa tahad olla kohtunik , usud sa õiglusesse ? " küsis ta . </s> </p>
<p> <s> " Me ei saa enam midagi teha . " </s> </p>
<p> <s> " Sa pead uskuma , et saab . </s> <s> Muidu reedad sa selle , tema , " ja Laida viitas peaga lahtikaevatud hauale . </s> <s> " See pole juhuslik , et sa eile siia tulid . </s> <s> Pole juhuslik , et püüdsid von Bassermani kabelisse pääseda . </s> <s> Sa ju nägid hunti ! </s> <s> Ja , Valdek , see on ju ... eestlase haud . </s> <s> Eestlase , kelle tapsid sakslased . " </s> </p>
<p> <s> " Jumal , ma ei tea , kes ta tapsid ! </s> <s> Kas sa seletad mulle ükskord ära , miks me selle haua lahti kaevasime ? " </s> </p>
<p> <s> " Me peame minema , hilja on juba . </s> <s> Sa pead veel midagi nägema . " </s> </p>
<p> <s> Mida ma pean veel nägema , ma ei taha enam midagi näha ! </s> <s> Tahan teada , miks ma kaevan lahti ammu tapetud inimeste haudu , miks mind ründavad ulguvad keravälgud ! </s> <s> Ma tahan Eedu juurde , tahan sauna . </s> <s> Olen läbihigistanud , minu ihu ei saa enam hingata , paakunud ja kleepuv higi lämmatab mind . </s> <s> Ma tahan ... </s> </p>
<p> <s> Ulg !!! </s> </p>
<p> <s> Mitte nii lähedal kui eelmisel ööl . </s> <s> Ja erinev — vaiksem . </s> <s> Meeleheitlik , valus , lühikeste vahedega , uu-uuu-uuu . </s> <s> Ei olnud veel hämarduma hakanud , mets ootas ööd , seadis end selleks valmis , avanes pimedusele . </s> <s> Ja puude vaikus võimendas ulgumist , nii et see ulatus meieni kaugusest . </s> <s> Ja kauguses peituski selle ulu õudus ! </s> <s> Puud ümbritsesid meid tiheda summana , varjates üha rohkem sünkjate varjude taha oma saladusi . </s> </p>
<p> <s> Haarasin labida tugevamini pihku , otsustasin seda kasutada löögivahendina . </s> <s> Ja hakkasin juba soovima , et oleks täiskuu , sest täiskuu ajal saadud löögist loom sureb . </s> </p>
<p> <s> Ma kartsin ! </s> <s> Kas ma kartsin välku , hambaid või tuld — ma ei teadnud . </s> <s> Olin just näinud surma — siinsamas , lahtikaevatud hauas ja ma ei tahtnud olla järgmine . </s> <s> Pealegi oli siin Laida . </s> <s> Mitte Laida loitsud ei hoidnud meist mõrtsukhunti eelmisel ööl eemal ! </s> <s> Mitte pihlaoksad . </s> <s> See oli olnud jõud , mida susi tundis õhkavat Parksepa talust , koertest ja püssist . </s> <s> Aga surnuaial olime vaid meie kaks ja ei mingit püssi . </s> <s> Kes on kiskjaks sündinud ... </s> </p>
<p> <s> Ulg !!! </s> </p>
<p> <s> Veel mitte lähemal , kuid ikkagi seal puudevilus . </s> <s> Tuulest allpool , seal kus ohvrite lõhn ninasõõrmeisse ulatub . </s> </p>
<p> <s> Laida sikutas mind käisest . </s> </p>
<p> <s> " Tule , lähme ! " </s> <s> Ta oli nüüd täiesti rahulik , kuid tema rahu ei kandunud minusse edasi . </s> <s> Aga me läksime siiski , läksime tee poole tagasi , sinna , kus seisis mu auto . </s> <s> Ja me ei kiirustanud , sest Laida ütles , et karta pole midagi . </s> <s> Aga sel ööl jõudsin ma veel metsa tagasi . </s> </p>
<p> <s> Olin täiesti apaatne , ei küsinud , kes siin elab või mis meil tema juurde asja oli . </s> <s> Aga selgus , et majas elas Hargla uus kirikuõpetaja Joonas , Riho Joonas . </s> </p>
<p> <s> " Nüüd kuula ! " ütles Laida , kui olime end tagatoas sisse seadnud ja Riho viinapudeli lauale pannud . </s> <s> See pidi ilmselt minu jaoks olema , sest Laida ei joonud üldse ja kirikuõpetaja teatas vabandades , et sellise kuuma ilmaga tema ei võtvat , mis sest , et juba õhtu , aga siiski . </s> <s> Aga minule pidavat ära kuluma . </s> <s> Kulus küll . </s> </p>
<p> <s> Tuba oli viisakas . </s> <s> Mõeldudki külaliste vastuvõtuks , ei mingit liigset luksust . </s> <s> Palju raamatuid , mille välimus rääkis mulle sellest , et enamuses on nad kõik läbi lugemata . </s> <s> Koridoris olin märganud seinal jahipüssi . </s> <s> Olime alevikeskuses tagasi , elus ja terved . </s> </p>
<p> <s> " See siin , " Laida osutas laual lebavale paksule vanaaegse moega kõvaköitelisele raamatule , " on pastor von Ungerholzi ülestähendused pärimustest ja rahvajuttudest , mis ta Harglast ja selle ümbrusest kogus . " </s> </p>
<p> <s> Riho ütles : " See on üks väga huvitav raamat . </s> <s> Ja mitte ainult kirikuloo seisukohast . </s> <s> Omal ajal jõudis see isegi Õpetatud Eesti Seltsi . </s> <s> Aga mingil põhjusel pole mitte kõik siin käsitletavad pärimused registreeritud ja talletatud . </s> <s> Raamatut trükiti ilmselt väga vähe ja oli puhas juhus , et ma selle üldse avastasin . </s> <s> Õigemini — Laida avastas . " </s> </p>
<p> <s> " Kas sellest sa leidsiki selle Liisu-nõia loo ? " pärisin Laidalt . </s> </p>
<p> <s> " Noh , see Liisu lugu on üldtuntud , " vastas Riho . </s> <s> " Jutt sellest on säilinud , tegemist oli ikkagi kohaliku elu jaoks täiesti vapustava sündmusega . </s> <s> Vanemad inimesed jutustavad seda meelsasti siiamaani . </s> <s> Aga Ungerholzi ülestähendustes peaks olema säilinud selle loo kõige vanem kirjapanek . </s> <s> Juhtus see kole lugu 1707. aastal . " </s> </p>
<p> <s> " Ungerholz räägib paljust muustki , " kostis Laida . </s> <s> " Sina seda kõike ju ei usu . </s> <s> Aga ehk panevad sind tänased sündmused mõningaid asju teise pilguga vaatama . " </s> </p>
<p> <s> Katsusin mitte mõelda monstrile , kes meid päeval rünnanud oli . </s> <s> Katsusin mitte mõelda ulgumisele , millest mul hakkas juba kõrini saama ja mis mind igal pool jälitas . </s> </p>
<p> <s> Riho naeratas , " Laida hakkab nüüd sulle seda hundilugu ümber jutustama . </s> <s> Tema ise usub seda , aga ma ei pane seda talle pahaks . " </s> </p>
<p> <s> Me kõik uskusime midagi erinevat . </s> <s> Laida uskus metsa ja vaime ja üldse kõigesse , mida koges ja tunnetas . </s> <s> Seda vist nimetatakse ebausuks . </s> <s> Aga Laida ebausk oli täna võibolla päästnud minu elu ja ehk Väino omagi . </s> <s> Riho uskus oma jumalat , keda mina kunagi mõistnud pole . </s> <s> Liialt maa- ja looduslähedane on minu ilmavaade . </s> <s> Ka kohalik ebausu ja kristluse segu pole minuni teed leidnud . </s> <s> Me kõik uskusime millesegi ja millesegi mitte . </s> <s> Ma ei teadnud , mis oli meid täna rünnanud , kuid sain aru , et oma uskmatuse hinda oleks võinud täna väga kallilt maksta . </s> <s> Oma eluga . </s> <s> Laida oleks otsekui minu mõtteid lugenud . </s> </p>
<p> <s> " Minu jaoks pole asju , mida ei saa uskuda , " ütles ta . </s> <s> " Usk ei ole veendumus ega teadmine . </s> <s> Usk on hirm , et kui sa ei usu , siis võid selle eest kallilt tasuda . " </s> </p>
<p> <s> Riho raputas pead ja tahtis vist vastu vaielda , kuid Laida avas raamatu ja hakkas tasasel häälel pajatama lugu , mis toimus Harglas 1741. aastal . </s> <s> Loo peategelaseks oli jälle üks naisterahvas , üpriski õudsa elusaatusega ( nagu lõpuks selgus ) Savimäe Madli . </s> <s> Tüdruku sünd on kirikuraamatus kenasti fikseeritud — see toimus 1726. aastal . </s> <s> Loo pani von Ungerholz kirja oma surma eel , kui oli saavutanud kohalike elanike seas mõnese lugupidamise . </s> <s> Oli ta ju ikkagi võõras — kuid eesti keele , õigemini kohaliku murraku oskus lähendas vana pastorit inimestele . </s> <s> Niisiis kirjutas von Ungerholz ühest pärimusest , mille ta mõneti ootamatultki täpselt dateeris . </s> <s> Kummati kumasid ridade vahelt läbi pastori enese vihjed , et lugu pole pelgalt pärimus , vaid pigem pealtnägija tunnistus . </s> <s> Ja kui ma selle lõpuni kuulasin , sain aru , miks rahvasuu seda kellelegi eriti usaldada ei tahtnud ja pastorgi vaka all hoidis . </s> </p>
<p> <s> Madli olnud väga ilus tüdruk . </s> <s> Kosilased hakkasid tema peale silma heitma , vanemad rõõmustasid , veimevakk paisus . </s> <s> Kuid oli ka kuri mõisnik , noorsaks , toosama hiljem kurikuulsaks ( ja veel hiljem muumiaks ) saanud Gerhardt von Basserman . </s> <s> Noor ja jõhker saks , kellele orjapiiga au samapalju korda läks kui jahil lastud jänes . </s> <s> Ja ühel parajalt pimedal õhtul , kui mõisasaksad jälle prassimas olid ning õlleuimast julgust saanud , lõi Gerhardtile pähe noore mehe ihuvimm ning talle meelestus taas kaunis neidiseõis , kes lähedal talus kasvamas . </s> <s> Edasi läks kõik nagu ühes korralikus legendis ikka . </s> <s> Vägisi võetud rõõm pidi olema kõige magusam ja üheskoos on sellist rõõmu ka põnevalt võigas jagada . </s> <s> Gerhardt koos oma julmuritest sõpradega kapanud mõisast välja , hagijad sööstnud hobustele järele , sest aimasid penidki midagi erutavat toimumas . </s> <s> Seltskond ratsutanud Savimäe talu poole , sest mis orjadel ikka vastu hakata , kui mõisahärra tahab . </s> <s> Ometigi jäädud ühes teeäärses kõrtsis pidama , et viinatoobist veel julgust juurde ammutada ja üks vapper külapoiss juhtunud sakste juttu pealt kuulma . </s> <s> Tormanud see siis ummisjalu Savimäe poole , et Madli vanemaid ja tüdrukut ennast läheneva hädaohu eest hoiatada . </s> <s> Arvatakse , et poisski ei olnud Madli suhtes ükskõikne , kuid mis tähtsust sel ikka , peaasi , et inimene ikka hoiatama läks . </s> </p>
<p> <s> Ja ega polnudki noormehel palju öelda , kui ta vaeseke , endal hing paelaga kaelas , lõpuks Savimäele jõudis . </s> <s> Jookse metsa , sest innalised saksad on siiapoole teel , hobused puhanud ja meeled kuumad eelseisva kuritöö ootusest . </s> <s> Ja samal hetkel hakanudki tee poolt kostma hirmsat kabjaplaginat — autute röövlite armee lähenes . </s> <s> Ei olnud siis Madlil enam aega mõelda , ummisjalu pani ta metsa — sest kuhu mujale tal ikka minna oli . </s> <s> Oli ju mets saanud aastasadade vältel taluinimesele kohaks , kuhu läheneva õnnetuse eest põgeneda . </s> <s> Ja edasi juhtus nii , nagu ikka sellistel puhkudel tavaks . </s> <s> Jõudsid saksad majja ja tüdrukut , kelle pärast tormatud , ei kuskil . </s> <s> Siiski oli mõisameestel niipalju tervet mõistust veel peas , et Madli vanematele suuremat kurja ei tehtud ja pandi edasi öisesse metsa . </s> <s> Sest külapoiss nähti ära , ehk sai temagi kui hoiataja koerapiitsaga paar verist nähvakat . </s> <s> Kuid aega polnud raisata ning nii sööstiski kiimaline seltskond öisesse laande , et põgenik üles leida ja sealsamas ka tema au põrmu tallata ja omi vägivaldseid ihasid õnnetu kallal rahuldada . </s> </p>
<p> <s> See mets oli seesama , mille ühes ääres on nüüd Parksepa talu ja mis nüüdseks on hõlvanud ka endise Nõia-Liisu eluaseme . </s> <s> Tollal elas aga Liisu veel teisel pool metsa , saluveerel , kuhu ka Madli ummisjalu tormanud oli . </s> <s> Külapoiss aga ei jäänud joomasest seltskonnast maha , ehk teadis tema ka laaneradu paremini ning aimas Madli suunda ette ja teadis kuhupoole pimedas laanes joosta . </s> <s> Sest see pärimus ongi edasi antud selle vapra noormehe suu läbi , temalt tema sõpradele ja nii edasi . </s> <s> Von Ungerholzile oli lugu igatahes jutustanud üks külamees , kes ise seda poisi käest kuulnud . </s> </p>
<p> <s> Kuid ju siis oli Savimäelt mõni Madlile kuulunud riideese kaasa haaratud ja see hagijaile antud , igaljuhul ei eksinud jahiseltskond kauaks teelt . </s> <s> Nii talupoiss kui tagaajajad jõudnud enamvähem ühel ja samal ajal Nõia-Liisu taluni . </s> <s> Selleks ajaks olnud Liisu juba lesepõlve pidamas , elas laaneserval ihuüksi ja tegeles oma nõiaasjadega . </s> <s> Tütreid oli tal mitu olnud ja kõik needki mööda kihelkonda ja maad laiali . </s> <s> Võis arvata , et Madli ka varem Liisu juures oli käinud , kes teab , ehk salatarkusigi õppinud , et Liisu majake oli see , kust ta lootis enesele varju ja abi leida . </s> </p>
<p> <s> Kui vapper noormees puudehämust talu hakkas aimama , olid jahikoerad juba üpris lähedale jõudnud . </s> <s> Siiski jõudis poiss taluni veidi enne , et näha , mis õuel sündis . </s> <s> Ja kas oli see pahaendeline nõiakuulsus või jahiseltskonna kurjakuulutavad hüüded ning verekoerte haukumine , kuid maja ümbritsevatest põõsastest poiss kaugemale ei söendanud minna . </s> <s> Sellel koledal ööl paistis täiskuu , mille õhedas valguses seisid taluõuel Liisu ja Madli . </s> <s> Ja silmapilk enne , kui hagijate verejanulised koonud puude vahelt välja kargasid , sähvatas välk . </s> <s> Liisu ümber kargles ja hüppas hoopis suur ja tugev hunt ! </s> <s> Talupoiss olevat kuni oma surmatunnini vandunud , et just tema silme all moondas Liisu Madli libahundiks . </s> <s> Sest muud kaitset ei osanud vana nõid noorele neidisele pakkuda . </s> <s> Kuid ometi polnud vastsel libal veel niipalju julgust , et hagijatele vastu astuda ja tagaajajate hobused hirmu sunnil märatsema sundida . </s> <s> Hunti nähes läksid verekoerad veel rohkem indu täis ja sööstsid hoovile . </s> <s> Nende järel tormasid hirmsa ragina saatel metsast välja joomauimas jahimehed . </s> <s> Ja ka nemad nägid emahunti , kes saba jalge vahel võpsikusse kadus , sest tagaaetava õud oli libal veel selgelt meeles ning päris hunt polnud temas veel ärganud . </s> <s> Ja kui senini oli lugu olnud omaagsete hinnangute järgi veel üsna süütu ja harilik , sest ikka juhtus , et noorel mõisahärral tuli kole kange tahtmine noore ja puutumata talutüdruku ihu järele , siis edasine oli ka selle rikutud ja " valgustatud " sajandi jaoks igati kuritöö mõõtu välja andev . </s> <s> Noorte vägivallaihalejate joomas pea ei peljanud libahunti sugugi . </s> <s> Sest põgenes too ju ära , jättes talu ja selle perenaise jahtijate küüsi ! </s> <s> Küll oli aga nõiatöö ära nähtud ja nõid pidi saama nõia palga ! </s> <s> Kellegi piitsahoop paiskas Liisu hoovile pikali , kõlasid vihased hõiked , koerte lõrin , kes Liisule kallale sööstsid ning ratsemehed pidasid aru , kuidas oma lõbujanule rahuldust saada . </s> <s> Ega olnudki siin pikka mõtlemist . </s> <s> Liisu oli ümbruskonnas teada-tuntud . </s> <s> Naine oli hauas ümbersündinud nõiamoor ja temale väärilise surma väljamõtlemine polnud kuigi keeruline . </s> <s> Kohutav kuritöö sündis taluõues — kuritöö , mille ilmsikstuleku kartuses oli ka vapper pealtnägija oma suumulgu kõvasti kinni hoidnud ja pealtnähtut ainult kõrtsi juures vahest sõpradele usaldanud . </s> </p>
<p> <s> Liisu nõiavõimed olid kõik libahunti moondamiseks läinud — on ju ka nõid ainult inimene , kes puhkama ja taastuma peab . </s> <s> Ei olnud vanal naisterahval enam jaksu võidelda võõra ja kurja kire vastu , mis neitsiau röövimise asemel vanamoori elu võtmisega pidi rahulduma . </s> <s> Kiiresti haarati labidad ja muu tööriistad , mis kätte puutusid . </s> <s> Kiiresti kaevati pehmesse mulda hauaauk . </s> <s> Ei soovinud keegi nõialt enne aukuajamist elu võtta ... </s> <s> Liisu maeti teist korda elusalt . </s> <s> Seejärel süütasid mõrtsukad ka nõia maja põlema ja ei lahkunud lõõmava vareme juurest enne , kui see kurteo varjajana haua peale ragises . </s> <s> Alles seejärel ratsutas mõrtsukakamp minema , hakates alles ülemineva jooma tõttu taipama , millega hakkama saadud . </s> <s> Õudusest poolsurnud külapoiss ei saanud enam kuidagi leegitsevat hauda lahti kaevata . </s> <s> Ja siis , kui ta segasena kodu poole tagasi hakkas minema , kostunud läbi tulekuma kaeblik ulgumine . </s> </p>
<p> <s> Poiss ei rääkinud aastaid juhtunust kellelegi . </s> <s> Liisu arvati juhusliku ( või nõiajõul väljamanatud ) tulesurma ohvriks olevat langenud ning paiga kurikuulsus hoidis ka kohalikke varemeid lahti kaevamast . </s> <s> Madlit pole keegi enam kunagi näinud . </s> <s> Peagi pärast mõrva lahkunud noor Gerhardt aastakümneiks sõjateenistusse . </s> <s> Kuid kübemed ja kuuldused hirmsast mõrtsukatööst elasid taludes koldevalgel siiski oma habrast elu edasi . </s> <s> Madli määrati igaveseks libahundiks jääma . </s> <s> Nii ekslebki ta mööda maid ja ilmu ringi ning otsib oma mõrtsukaid ja nende järeltulijaid , et enda ja Liisu eest kätte maksta . </s> <s> Kui metsast kostub hundiulg , siis on see Madli , kes kurjategijatele hirmsast karistusest kuulutab . </s> </p>
<p> <s> Toas oli muutunud pimedaks . </s> <s> Laida lõpetas oma ümberjutustuse , pani raamatu käest , jäi mulle otsa vaatama . </s> <s> Õpetaja Riho muigas kergelt ja valas uue pitsitäie . </s> </p>
<p> <s> Kõrgele üles sirutatud kronksus sõrmedega luud , mis veel poolkõdununa rääkisid sellest hirmsast surmaviisist ... </s> <s> Ma olen elusalt maetute haudu varem näinud . </s> <s> Võigas pilt metsast viirastus mul endiselt silme ees . </s> </p>
<p> <s> " See kirjutis oli pistetud raamatu lehtede vahele . </s> <s> See minu eelkäija ei tahtnud ilmselt seda pärimust väga laialt levitada . </s> <s> Bassermanidel oli omal ajal kõva võim . </s> <s> Ja rahvasuu oli samuti ettevaatlik , võõrastele seda lugu eriti ei räägitud ... " </s> </p>
<p> <s> Kui me õpetaja juurde olime tulnud — mullased ja ehmunud — oli Laida ühe hingetõmbega kõik Rihole ära jutustanud . </s> <s> Õpetaja oli kogu aeg mõistvalt pead noogutanud , otsekui oleks ta midagi sellist juba ammu aimanud . </s> </p>
<p> <s> " Need luud ... need luud ju tõendavad , et kõik oli tõsi . </s> <s> Kõik ! </s> <s> Et Madlist sai liba ja Liisu maeti elusalt . </s> <s> Kui te ainult näeksite neid luid seal salus — kohe on aru saada , et vaeseke on elusalt maetud . " </s> </p>
<p> <s> Vahetasime Rihoga mõistva pilgu . </s> <s> Linnaharidus , praktiline elumeel ... </s> <s> Riho lasi selle minul välja öelda . </s> </p>
<p> <s> " Laida ! " sõnasin rõhutatult . </s> <s> " Libahundi mõtles ju see külapoiss ise välja . </s> <s> Et oleks õudsam . </s> <s> Leitud luustik kinnitab ainult elusalt matmise osa ja sedagi kaude . " </s> </p>
<p> <s> " See hunt , keda me eile nägime on ju Madli , kuidas sa ometi aru ei saa ? " ütles aga Laida üpris rahulikult . </s> <s> " Kogu see aeg on ta oodanud ja lootnud , kätte maksnud ja vihanud . </s> <s> Nüüd on ta tagasi . </s> <s> Ma ju rääkisin sulle , et mets on märke täis . </s> <s> Midagi kurja on sündimas . " </s> </p>
<p> <s> " Ja mind ja Väinot ründas samuti Madli — ligi kahesajaaastane libahunt , kes meid leegiheitjaga kõrvetas ? ! " </s> </p>
<p> <s> " Teid ju rünnati sellesama Gerhardt von Bassermani jäänuste juures , " pomises Riho mõtlikult . </s> <s> " Mingi seos võib siin olla . " </s> </p>
<p> <s> " Palun , " rehmasin kannatamatult õpetaja suunas . </s> <s> " Ärge teie nüüd kah hakake mulle seda jama ajama . </s> <s> See pidi olema keravälk ja meil kõigil on pea sellest hundijutust veidi sassis . </s> <s> Inimesed kipuvad ikka nägema seda , mida kõige rohkem kardavad . " </s> </p>
<p> <s> " Sa unustad , et mina ju n ä g i n , kes teid ründas ! " ütles Laida vaikselt . </s> <s> " Mina sain kurjaga toime , aga mind aidati . </s> <s> Järgmine kord ei pruugi enam õnneks minna . </s> <s> Te ei tea ju veel midagi ! </s> <s> Ja mina sain ka alles eile öösel aru . </s> <s> Ja see , mis kabeli juures juhtus ... </s> <s> Ma jõudsin viimasel hetkel . </s> <s> Tulin postkontorist , ma sain hommikul ühe kirja . </s> <s> Näete , selle siin , " ta tõmbas oma rohmakate pükste tagataskust määrdunud kirja ja viskas selle lauale . </s> <s> Nägin , et kiri oli tulnud Pskovi oblastist , kellelki Zinaida Skvorcovalt . </s> <s> " Tema hoiatas ka mind , ütles , et pean kiirustama . </s> <s> Aga tädi Zinaida ei tea eestikeelseid loitse ... </s> <s> Kuigi ka kuulist võib aidata , ma ei tea täpselt . </s> <s> Võibolla aitabki , kui ma sedasama loitsu loen . " </s> </p>
<p> <s> Äkki kostus mootorimürinat , kellegi rasked sammud jooksid hoovist eeskotta , ukselt kostus tugevat prõmmimist . </s> <s> Riho läks avama ja meieni jõudis konstaabli kõmisev bassihääl . </s> </p>
<p> <s> " Hundijahti tuled ? </s> <s> Me saime piirivalvuritelt tsiibi , jääger ja mehed ootavad ! " </s> </p>
<p> <s> " Nüüd vastu ööd ? </s> <s> Kuhu me nüüd ikka oskame minna ? " </s> </p>
<p> <s> " Mehed on ammu metsas , Räpasalust , tead , ülesse Parksepa pealt , kostab ammu ulgumist . </s> <s> Ei ta nüüd pääse . " </s> </p>
<p> <s> " Oodake , mul läheb veidi aega . " </s> <s> Rihol ei läinud mõtlemisaega tarvis . </s> <s> Jahimehe veri ei lase ennast kaua paluda . </s> <s> Uks kõmatas kinni ja automootor keerati välja . </s> <s> Õuest kostusid ainult rämedad mehehääled . </s> <s> Riho naases tuppa ja jäi meile pisut kohmetunud ilmega otsa vaatama . </s> <s> Laida näppis kivinenud ilmel kirja ega vaadanud üldse õpetaja poole . </s> </p>
<p> <s> " Noh , olgu või libahunt , aga ega ta õige mehe kuuli eest ikka pääse , " hõikas Riho pisut pingutatult lõbusalt . </s> <s> " Me läheme siis kaeme üle , mis puust too hunt siis ikka on . " </s> <s> Kirikuõpetaja silmis põles jahikirg . </s> <s> Olen seda pilku liiga palju näinud , et seda mitte ära tunda . </s> <s> Kilavad silmad , närvilised näpud ... </s> </p>
<p> <s> " Ammu olete jahimees või ? " pärisin huvita . </s> </p>
<p> <s> " Lapsest saati , isa kõrvalt õppinud . </s> <s> Ma olen Avinurme kandist pärit , teate . </s> <s> Kolm hunti lasknud , " teatas ta mitte ilma uhkuseta ning hakkas toas kohmitsema . </s> <s> Oli aeg lahkuda ja ma ei teadnud , kuhu minna . </s> <s> Laida vaikis endiselt . </s> <s> Eneselegi ootamatult taipasin , et ootasin naiselt juhiseid ! </s> <s> Viimased tunnid oli tema mind talutanud , oma tahtele allutanud , öelnud , mida teha , kuhu minna . </s> </p>
<p> <s> " Jaht on tapmine , " sõnasin Rihole . </s> <s> " Kas usk ei sega ? " </s> </p>
<p> <s> " Need inimesed vajavad abi , " kuulutas Riho kapis tuhlates . </s> <s> " Minu ülesanne hingekarjasena on seda maanurka hingerahuga toita . </s> <s> Viimasel ajal on aga just see mõrtsukhunt rahu häirinud . </s> <s> Tuleb kohaliku eluga ühte jalga astuda . " </s> </p>
<p> <s> " Tema usk on liiga tugev , " sositas Laida äkki . </s> </p>
<p> <s> " Mis ? " pöörasin pead . </s> </p>
<p> <s> " Temaga pole mõtet rääkida , ta usub liiga palju . " </s> </p>
<p> <s> Riho sulges kapiukse . </s> <s> " Kuulge , selle hauaga tegeleme homme , praegu aga vist pean teid paluma ... , " ta hoidis käes jahiülikonda . </s> <s> " Sõit läheb Parksepa teed mööda , ma vaatan , vast on autos ruumi . " </s> <s> Pakkumine oli täiesti asjakohane , minu sõiduriist oli kilomeeter enne alevikeskust lahkumisavalduse kirjutanud ja meid Laidaga jalameesteks teinud . </s> </p>
<p> <s> Autos o l i ruumi . </s> <s> Pidin ainult Laida sülle võtma ja ise ennast poole väiksemaks tõmbama . </s> <s> Dzhiibis lõhnas tubakasuitsu ja bensiinivinguga segunenud higi järele . </s> <s> Naise habras keha istus mu põlvedel vagase ja tasasena . </s> <s> Kui auto raputas , lõid Laida kondid mulle tugevalt kõhtu . </s> <s> Oli valus . </s> <s> Keegi ei rääkinud , kuigi kõik teadsid , et ka mina olin see , keda hunt täna rünnanud oli . </s> <s> Dzhiibi katusetuled valasid metsatee üle ebaloomuliku valgusega . </s> <s> Kaks korda hüppas tuledevihku jänes ja tormas paaniliselt mööda teed . </s> <s> Kuid keegi ei küünitanud püssi järele , sest paugud võinuksid hundi enneaegselt ära ehmatada . </s> <s> Meie järel sõitis teine auto , mis samuti oli jahimehi puupüsti täis . </s> <s> Kõik parimad jõud olid aetud jahile , mis pidi tegema lõpu hundile , kes oli muutunud kohalikuks nuhtluseks . </s> <s> Laida oli sirutanud ühe käe mu kaela ümber ja hooti tundsin , kuidas naise küüned kraapsid valusalt lihased . </s> <s> Kolm hagijat istusid vaikselt auto pagasiruumis , tundsin nende hingeõhku ja haisu . </s> <s> Koerad kiunatlesid kogu aeg ootusrõõmust , ka nemad teadsid , kuhu ja milleks sõidetakse . </s> <s> Mõtlesin , kas ei võinud mõni neist olla ka Eedu treenitud , kuid ei uskunud seda eriti . </s> <s> Eedu ei kasvatanud jahikoeri . </s> <s> Enam . </s> </p>
<p> <s> Autod peatusid sealsamas Sõõru teeristis . </s> <s> Edasi mindi jala , jahimeestel olid mütside küljes jaapani küklooplambid . </s> <s> Seltskond suundus endiselt vaikides ja pühendunud ilmel metsa , meile jäeti üks taskulamp . </s> <s> Jäime Laidaga teeristile kahekesi . </s> </p>
<p> <s> Hoobilt oli naisest apaatia ja ükskõiksus kadunud . </s> <s> Ta rebis mind käest ja ütles tungivalt : </s> </p>
<p> <s> " Nüüd , Valdek , nüüd pead sa otsustama , kas sa usud . " </s> </p>
<p> <s> Tulin talle järele . </s> <s> " Mida ma siis pean uskuma ? " </s> </p>
<p> <s> " Nad lasevad Madli surnuks , kui me midagi ette ei võta , egas libahuntki päris surematu ole . </s> <s> Haud on lahti , ta valvab seda , ei jookse sealt ära . </s> <s> See on ju ainus koht , kust see vaene hing ikka veel loodab lohutust leida . " </s> </p>
<p> <s> " Laida , nad jahivad hunti , kes tapab inimesi ! " </s> </p>
<p> <s> " Aga nad peavad jahtima deemonit , kes tapab inimesi . </s> <s> Madli pole kedagi tapnud , " sositas Laida kõvasti , hääles nutumaik . </s> <s> " Me peame jõudma , meil on kiire ! " </s> </p>
<p> <s> " Kes meid siis ründas ? </s> <s> Sa ju räägid , et nägid , kes see oli ! " </s> <s> Mul hakkas kõigest kõrini saama . </s> <s> Nii Laida jonnakusest , kui enda lontusest . </s> <s> Ma ei ole jahimees ja Laida teadis seda . </s> <s> Mida ma siis pidin tegema ! </s> </p>
<p> <s> " Ka sa saad ükskord aru , et sa pead otsustama . </s> <s> Sinu uskmatuse hinda peab praegu maksma Madli . </s> <s> Aga milles tema süüdi on ? </s> <s> Kas selles , et keegi ei usu ? </s> <s> Sinu uskmatuse hind on liiga kõrge . </s> <s> Süütu peab surema ! </s> <s> Rebi ennast lahti oma vastikust egoismist . </s> <s> Sa ise ütlesid , et igaüks soovib olla kohtunik — taastada õiglust , surmata ebaõiglust . </s> <s> Otsusta nüüd ! " </s> </p>
<p> <s> " Kes siis ründab , kes tapab inimesi , kui mitte ... hunt ? " sain sõnasabast kinni , et mitte öelda " Madli " . </s> <s> Reaalsus ja legendid hakkasid segunema . </s> </p>
<p> <s> " See kiri , Valdek , see kiri andis mulle vastused . </s> <s> Nägid , see tuli Pihkvast , tädi Zinaidalt . </s> <s> Ta on tark ... umbes nagu kohalik nõid või nii . </s> <s> Ta teab , ta on uurinud . </s> <s> Mäletad , Basserman teenis ju ka Pihkvas ? </s> <s> Kas sa Nõiavälust oled kunagi kuulnud ? </s> <s> See on Pihkva lähedel , üks mets , kus on Must Värav . " </s> </p>
<p> <s> Me jooksime mööda teed , kust läbi kuukuma hakkas jälle paistma Parksepa talu üksildane siluett . </s> <s> Laida hoidis mu käest ja hüüdis oma sõnu hingeldades ja konarlikult . </s> </p>
<p> <s> " Kes meid siis ründas , kes see deemon on ? " </s> </p>
<p> <s> " Koer , must koer . </s> <s> Varro ! </s> <s> Kas sa siis ometi ükskord aru ei saa ? " </s> </p>
<p> <s> Varro ? ! </s> <s> Must välgatus kalmistul , punased kurjad silmad , leegisähvatus , valu , väävlihais ... </s> <s> Seal oli Varro , nüüd ma mäletasin . </s> <s> Kuid ikkagi olin kuulnud ulgu ... </s> <s> Kas mitte Varro polnud see , kes meid oli päästnud ? </s> <s> Keegi oli hüpanud mulle selga , kellegi tugevad käpad oli paisanud mind pikali , kui kuum tulejuga lahvatas kabeliseinale . </s> </p>
<p> <s> " Madli ju päästis teid , " jätkas hingeldades Laida , " Madli hüppas sulle selga , päästis sind , Madli ehmatas deemoni minema . </s> <s> Ainult minu sõnad ei pruukinud aidata , ta teadis seda , ta teadis kogu aeg , kus deemon ründab , ta on kogu aeg aidanud . </s> <s> Madli päästis vasika , ta ju armastab lehmi endiselt , ta pole üldse muutunud . " </s> </p>
<p> <s> " Varro ? " küsisin ma lõõtsutades . </s> <s> " Varro on ju sinu isa koer , Varro hirmutas hundi eile öösel minema . " </s> </p>
<p> <s> " Madli rääkis minuga . </s> <s> Varro kartis teda . </s> <s> Või mitte Varro , see on ju Basserman , seesama , kes Liisu elusalt mattis . </s> <s> Tema ka piinleb , pole leidnud rahu , on pettunud ja raevus . </s> <s> Kurjus on metsas tagasi , kas sa siis ei näe märke ? " </s> </p>
<p> <s> Ei , ma ei näinud mingeid märke , nägin , et olime hoopis jõudnud Parksepa talu õuele . </s> <s> Maja akendes põles tuli , kuid Eedut ei ilmunud . </s> <s> Koerad ähkisid aedikus . </s> <s> Midagi oli korrast ära . </s> <s> Kus oli Eedu ? </s> <s> Laida ütles , et ma läheks majja ja võtaks püssi , ise sööstis ta metsa poole . </s> <s> Seal ma nüüd siis olin — pidin minema loata võtma võõrast püssi , pealegi veel üsnagi kahtlase eesmärgiga . </s> <s> Uks oli loomulikult lahti — miks ta ei pidanudki olema ? </s> <s> Püssi aga ei olnud . </s> </p>
<p> <s> Laida karjatus kostus üsna lähedalt . </s> <s> Aida tagant metsast , sealtpoolt , kuhu ta äsja tormanud oli . </s> <s> Lihtsalt instinkti ajel haarasin köögist kirve ja jooksin aida poole . </s> <s> Laida karjed kasvasid üle nutuks , leidsin nad kohe üles , Laida taskulambi valgus näitas mulle teed . </s> <s> Eedut oli puretud , ta oli üleni verine , kuid lisaks oli õhus taas kärsahaisu ja väävlihõngu . </s> <s> Eedu haavad oli põletatud , täpselt samuti naguVäino ja ilmselt ka Roika Mardi omad . </s> <s> Vanamees oli poolteadvusel , silmad suletud , kuid pomises midagi seosetut . </s> <s> Nägin , et tal puudusid kaks sõrme , köndid isegi kärssasid veel . </s> <s> Laida oli peaaegu hüsteerias , nägin teda esmakordselt sellisena . </s> <s> Ilmselt oli viimaste tundide pinge ka tema jaoks olnud liiga suur . </s> <s> Kuid kaheraudne oli alles , see lebas Eedu käeulatuses . </s> <s> Tegin ruttu kindlaks , et mõlemad padrunid olid veel rauas , püssist polnud kordagi tulistatud . </s> <s> Laida hüsteeria ja Eedu seisund andsid mulle kummalisel kombel rahu , julgust ja enesekindlust . </s> <s> Enam polnud kuhugi taganeda , nüüd tuli olla olukorra peremees , enam ei võtnud Laida mult käest kinni ega vedanud mind enda järel . </s> <s> Katsusin olla rahulik ja keskendunud . </s> <s> Siis avas aga Eedu silmad . </s> </p>
<p> <s> " Eedu , mis juhtus ? " küsisin . </s> <s> Laida nutt vaibus , ta hoidis isa kätt ja silus ta juukseid . </s> </p>
<p> <s> " Varro ! " </s> <s> Eedu sosin oli vaikne , tundsin tema valu . </s> <s> " Varro läks põlema , hõõgus ... </s> <s> Punased silmad ... tulid kallale . </s> <s> Põletas ... " </s> </p>
<p> <s> " See on tema , " Laida pühkis oma pisarais nägu . </s> <s> " Deemon Nõiavälult . </s> <s> Põrgukoer . " </s> </p>
<p> <s> Ma ei pööranud Laidale hetkel tähelepanu . </s> <s> Oli tarvis otsustada , mida teha Eeduga . </s> <s> Mulle meenus , et jahiseltskond oli oma autod jätnud Sõõru teeristile . </s> <s> Kui nad ainult lahti oleksid ... oleks neil ainult võtmed ees . </s> <s> Väheusutav , aga võimalik . </s> <s> Eedu rabas mul käest . </s> </p>
<p> <s> " Valdek , mine lase see maha . </s> <s> See pole koer ... </s> <s> Mina ei jõudnud . " </s> </p>
<p> <s> Tasapisi tõstis minus pead raev . </s> <s> Ma vihkasin seda elajat , kes ta poleks olnud , vihkasin kõigest hingest lõpuni ja otsatult . </s> <s> Ma ei kavatsenud midagi uskuda ega midagi uskumata jätta . </s> <s> Tahtsin kõigele lõpu teha . </s> <s> Laida pidi jääma isa juurde . </s> <s> Tõusin ja haarasin püssi . </s> <s> Kastemärg kaba mõjus rahustavalt ja julgustavalt . </s> <s> Ma tundsin ammu seda kaheraudset , vana 20- kaliibrine MC , Tuula meistrite kindel töö , mis polnud küll aastaid kedagi tapnud , kuid Eedu oli oma püssi alati korras hoidnud , õlitanud , puhastanud . </s> <s> Tundsin vaid üht — mina vastutan , et Eedu jääks ellu ja elajas tapetud . </s> <s> Eedu lasi mu käe lahti ja sulges vaikse ohke saatel silmad , ta hingas aga väga nõrgalt . </s> </p>
<p> <s> " Isa on meie kõigi uskmatuse ohver , " soigus Laida , " Ka mina oleksin pidanud varem uskuma , varem nägema . " </s> </p>
<p> <s> " Mida , Laida , mida ? " </s> </p>
<p> <s> " Ta ju tuli isa juurde , sest on nii kaua koer olnud . </s> <s> Mis sest , et põrgukoer , isal on kõigi koerte jaoks hea süda . </s> <s> Aga kuri oli tal nii sügaval sees , hinge enam ei olnud . </s> <s> Otsusta nüüd , Valdek , otsusta ! </s> <s> Ära lase teistel maksta oma uskmatuse hinda ... " </s> </p>
<p> <s> Olin minekul . </s> <s> Aega ei saanud olla enam palju , sest kõigi tunnuste järgi oli Eedu seisund palju raskem , kui Väinol . </s> <s> Valushokk oli vanamehelt teadvuse võtnud , keha oli nõrk , verekaotus suur . </s> <s> Jahihääled või õieti kogu see häältesumm jõudis meieni korraga . </s> <s> Nii nagu varem kalmistul olid mul silme ees hetkeks segunenud värvid , segunesid nüüd hundiulg , koerte haukumine , jahimeeste hõiked ja mingi vastik sisin . </s> <s> Instinktiivselt astusin metsa ja maaslamajate vahele , tõstsin püssi . </s> </p>
<p> <s> Ta hõõgus nagu põrgukoer — see oli esimene mõte , mis pähe tuli , kui pimedusest väljus see olend . </s> <s> Pole siiani kindel , kas olin tol hetkel üldse võimeline midagi mõtlema , tõenäoliselt sellel momendil kõik minu ratsionaalsed mõtteprotsessid peatusid ja ma lihtsalt kivistusin õudusest lummatult . </s> <s> Punased sähvivad vihkavad silmad tormasid metsapimedusest välja , rippusid meie ees , lähenesid meile kui vältimatult otsaajava auto laternad . </s> <s> Silmad kasvasid ja heitsid ümbrusele võigast punast valgust . </s> <s> Aga keha hõõgas kahkjat punakasmusta valgust , mille kumas paistsid hiiglaslikud verejanulised pärani lõuad . </s> <s> Ma ei eristanud hambaid ega kihvu , ilmselt olid nad seal kõik olemas , kuid kõik mu meeled vallasid lõugade vahelt lahvatavad leegid — surmamõistvad , valikuta tapaleegid . </s> <s> Kihvad ja leegid segunesid , moodustades ühe terviku , millele ainsaks mõistetavaks keeleks oli surm — tulesurm . </s> </p>
<p> <s> Tulistasin . </s> <s> Tulistasin tegutsemata , sihtimata . </s> <s> Mu käed panid otsekui iseenesest püssi palge ja vajutasid päästikule . </s> <s> Kui pauk kõlas , jõudis mu teadvusesse mõte , et seal taga võivad olla inimesed , kes samuti seda põrgusigitist jahivad . </s> <s> Kuid tol hetkel oli mul ükskõik . </s> </p>
<p> <s> Hukutavate lõugade vahelt lahvatas leek , valgustas veel tugevamalt salu , süütas paar puuoksa , mis samas söestusid ja kahinal maha pudenesid . </s> <s> Kuid peletis peatus , tema kuma kahanes ning hetkeks vajus taas kõik pimedusse , ainult Laida peost pudenenud taskulamp valgustas lamavat Eedut . </s> <s> Mu käed värisesid , surusin neid kramplikult püssikaba ja raua ümber , otsekui otsides relvast sidet tõelisusega . </s> <s> Kuulsin taas koerte haukumist , nüüd oleks see nagu kostnud pisut rohkem läänekaarest , umbes sealt , kus taas ulus hunt oma võigast ja valusat ulgu . </s> <s> Kas tõesti olime selle pimedusesigitisega üksi jäänud ? </s> </p>
<p> <s> Punane tuli lahvatas taas — loomulikult polnud ma midagi tabanud . </s> <s> Või kui olingi , siis järelikult ei olnud tabamusel mingit mõju . </s> <s> Jälle need kurjad , hukku tõotavad silmad . </s> <s> Ta hõõgus meie ees , valmistudes hüppeks , lõrises , lubas surma . </s> <s> Eristasin vist nüüd tõesti hunti või koera , kelle kohal lõõmasid purpurpunased leegid . </s> <s> Leegitsevad , vastikud lõuad . </s> <s> Kogu koletise olek rääkis ainult ühest — ta kogus jõudu , ahmis oma vulkaankopsudesse tuld , et seda meieni paisata . </s> <s> Siis kuulsin ma häält , tasast , kuid visa naisehäält . </s> <s> See oli Laida , kes üritas lausuda oma loitsu , ilmselt sedasama , mida päeval kalmistulgi . </s> <s> Tõstsin püssi — läbi võika kuma nägin täpselt , kuidas toru keskendus põlevate silmade vahele . </s> <s> Nüüd ! </s> <s> Nüüd ma vajutan päästikule ja kui see lask ei tapa seda elajat , olen valmis uskuma kõike , ükskõik mida — põrgut , deemoneid , libahunte , kaarnakivi . </s> <s> Sõrm kõverdus päästiku ümber . </s> <s> Nüüd ! </s> </p>
<p> <s> Tõrge ! </s> <s> Püssilukk klõpsatas nõrgalt , kuulsin metalli kaapimist vastu metalli . </s> <s> Ei !!! </s> </p>
<p> <s> Võibolla olid need Laida poolt nii vanas murdes soiutud laused , millest suutsin eristada vaid üksikuid fragmente sõnadest ; võibolla peletise ettevaatus , nähes endale suunatud püssitoru . </s> <s> Ma ei tea . </s> <s> Kuid ta ei rünnanud , ei , veel mitte ! </s> <s> Võibolla oli see ka hundiulg , mis kostus nüüd palju lähemalt kui varem . </s> <s> Jälle hoomasin inimeste hõikeid , kuulsin oksteraginat ja lõõtsutamist — see oli juba päris lähedal . </s> <s> Veelkord klõpsatas püssilukk , mu sõrmed oli uuesti ja tulemusetult päästikule vajutanud . </s> <s> Proovisin uuesti ... </s> </p>
<p> <s> Siis kõlas lask ja samaaegselt tuhises raginal ja lõrinal minust mööda üks raske keha . </s> <s> Ma ei tajunud relva tagasilööki , ( aga sel vanal MC mudelil oli see üpris tugev , vähemalt siis , kui Eedu ja isa seltsis laskmist harjutasin ) mu sõrmed pressisid lootusetult päästikule , kuigi sel enam mingit tähendust ei olnud . </s> <s> Laida kargas püsti ja tormas maja poole . </s> <s> Metsast välja tormanud keha — ja see oli hunt , niipalju jõudsin ma punaka valguse taustal eristada , lendas otse selle valguse sisse . </s> <s> Siis vajus taas kõik pimedusse , kostus ainult võitlushääli ja haukumist , mis nüüd oli juba kahel pool minust . </s> <s> Rabasin püssi samamoodi kätte , kui Eedu eelmisel ööl , olles valmis igasugust rünnakut sellega tagasi tõrjuma . </s> <s> Lõrin , ragin , viha ... </s> <s> Need polnud kahe pureleva koera hääled , selleks oli liharebenemise saatel toimuvate urinate pühendumus liiga suur . </s> <s> Kostis raksatus , kellegi kondid murdusid , viimast korda lahmatas tuleleek , sedapuhku juba nõrgem kui eelmised . </s> <s> Maja poolt tormasid viis koera , kes olid oma peremehe ja õpetaja verd juba kaugelt haistnud . </s> <s> Ja neile piisas sellest , et taibata , keda rünnata , kellele kätte maksta . </s> <s> Laida oli Eedu koerad valla päästnud ! </s> <s> Siuglevad kered sööstsid võitlusesse , ja siis veel — need olid juba mulle samuti tuttavad kolm jahimeeste hagijat . </s> <s> Viimast korda kõlas üle lahinguvälja võimas ulg ning selles eristasin ma võidurõõmu . </s> <s> Kõik ümberringi ragises , lõrises , hammustas ja pureles . </s> <s> Kuuma vere pritsmed lendasid mu näole , nad kõrvetasid , tõstsin vaistlikult käe ja põletasin ka näpud . </s> <s> Püss kukkus maha , taas tajusin , kuidas midagi suurt sööstis põõsastikku . </s> <s> Siis lahvatasid puude vahelt valgusvihud ja need olid juba head ja kodused jahimeeste küklooplambid . </s> <s> Kõik karjusid läbisegi , ka mina karjusin — Eedu on siin haavatud , tooge oma auto siia , viige ta haiglasse ! </s> <s> Kõik sai üha valgemaks . </s> <s> Eristasin nüüd endast vaid kümmekonna meetri kaugusel rabelevat ja tõmblevat verist tompu — need olid koerad , kes kõik kisklesid ühe surmmusta keha ümber . </s> <s> Ühtegi hunti polnud kusagil — poolenisti lõhkirebitud keha oli kunagi kuulunud Varrole ! </s> <s> Nüüd segunesid veri , karvad ja soolikad visklevates valgusvihkudes . </s> <s> Laida jõudis tagasi . </s> </p>
<p> <s> " Hunt ! </s> <s> Kas see on hunt ? " </s> <s> Konstaabli hääl . </s> </p>
<p> <s> " Kurat , kas keegi sai pihta ? </s> <s> Kes siin maas on ? " </s> </p>
<p> <s> " Eedu ! " </s> </p>
<p> <s> " Kes need koerad on ? " </s> </p>
<p> <s> " See ei ole hunt , see ... see on koer . " </s> </p>
<p> <s> " Tema ründas isa ja ulgus metsas , kuid meie koerad murdsid ta maha . </s> <s> See ongi teie mõrtsukhunt , " ütles Laida hääl . </s> <s> " Ja viige nüüd isa ruttu haiglasse ! </s> <s> Väga ruttu ! " </s> <s> Ta oskas käskida . </s> </p>
<p> <s> Hommik . </s> </p>
<p> <s> Hommik ja Laida — ööd nagu polekski kunagi olnud . </s> <s> Päikesevalgus ketras end üle puulatvade ja tervitas mind värskes vees , mille Laida mulle pähe kallas . </s> <s> Ma ei tea , kus ja kas ma üldse olin maganud . </s> <s> Lihtsalt sellest hetkest oli reaalsus tagasi , ma olin üleni märg , lõdisesin külmast . </s> <s> Ja Laida naeratas . </s> </p>
<p> <s> " Isa jääb ellu , ta viidi öösel kohe Valka , aga jääb ellu . </s> <s> Väino kah . </s> <s> Kõik on nüüd möödas . </s> <s> Vähemalt meie jaoks . " </s> </p>
<p> <s> Tundsin , kuidas käsivartel ja näos pakitsesid haavad . </s> <s> Olid need nüüd hammaste või tulejäljed ? </s> </p>
<p> <s> " Mis juhtus , Laida ? </s> <s> Said sa millestki aru ? " </s> </p>
<p> <s> " Köögis on kohvi . " </s> </p>
<p> <s> " Laida ... " </s> </p>
<p> <s> " Mine joo kohvi , sa uskmatu hing ! </s> <s> Ma ise keetsin . </s> <s> Ja laual on võileivad , sulle ju maitsevad suitsulihaga võileivad ? " </s> </p>
<p> <s> Maitsevad küll . </s> <s> Olin näljane kui hunt ... </s> </p>
<p> <s> " Tead mis ? </s> <s> Ma mõtlesin , et asuks õige sinna Sõõru tallu . </s> <s> Teeks sellest endale suvekodu või nii . </s> <s> Vähemalt esialgu , eks siis pärast vaata . </s> <s> Mis see maja ikka tühjana seisab . " </s> </p>
<p> <s> Ma istusin saunalävel , jõin külma kaevuvett ja tundsin ennast kõigest hoolimata hästi . </s> <s> Öised ilmutised olid kadunud , päev polnud enam talumatult kuum nagu eelmine . </s> <s> Laida kükitas mu kõrval , ka temal oli ümber niiske saunarätt , naine peletas maasikavarrega sääski , kes ei proovinudki teda hammustada , vaid sumisesid niisama ümber auravate juuste . </s> </p>
<p> <s> " Aga muumiad ? </s> <s> Ja sinu töö ? " </s> <s> Õhtupäike säras läbi naise juuste , mis nüüd langesid kammitult ta plekilistele õlgadele ja raamitsesid ta väikseid , linasse mähitud rindu . </s> </p>
<p> <s> " Tehku oma muumiatega , mis tahavad ! </s> <s> Pole meile seda sakste raha tarvis . " </s> </p>
<p> <s> " Kellele meile ? </s> <s> Vallale , sulle või mulle ? " </s> </p>
<p> <s> " Üldse mitte kellelegi . </s> <s> See kabel on siin võõras . </s> <s> Parem kui seda üldse ei oleks . " </s> </p>
<p> <s> " Aga ta on siin . </s> <s> Ja Bassermani säilmed ka . " </s> </p>
<p> <s> " Need vist tuleks maha matta ? " </s> </p>
<p> <s> " Sa siis usud nüüd ? " </s> </p>
<p> <s> Midagi ma ei uskunud ! </s> <s> Lihtsalt ei teadnud , mida uskuda . </s> <s> Kuid vähemalt ei pidanud keegi maksma minu uskmatuse hinda . </s> <s> Mitte keegi ! </s> <s> Sest Eedu oli mulle haiglas naeratanud oma südamlikku naeratust ja soovitanud kõik unustada . </s> <s> Ja hunt , kes meid saladusliku koletise ( kelle eksistentsis ma üha rohkem kahtlema hakkasin ) leekide eest päästis , oli ise samuti pakku pääsenud . </s> <s> Eedu vana jahipüssi oli keegi öösel tuppa toimetanud . </s> <s> Ainult üks haavelpadrun oli tulistatud , teine istus endiselt kinnikiilununa rauas . </s> <s> Järelikult polnud mina kedagi tapnud . </s> </p>
<p> <s> " Mis tähtsust sel enam on , mida ma usun ? " </s> </p>
<p> <s> " Ega olegi . </s> <s> Varro viisid nad hommikul ära , sa magasid veel . </s> <s> See oli vastik pilt — pool keha oli ära rebitud . </s> <s> Ma ei teagi , kas isa koertest enam asja saab , nad nägid ja tundsid liiga palju vägivalda . " </s> </p>
<p> <s> " See oli siis ikkagi hunt , kes Varro tappis ? " </s> </p>
<p> <s> " Madli ! </s> <s> See oli Madli , Valdek . </s> <s> Teda aeti taga , ta oleks võinud põgeneda , kuid tuli meid päästma , sest tema oma kättemaks oli talle kõige tähtsam . </s> <s> Vana kurjus ei sure nii lihtsalt . </s> <s> Meie koerad poleks Bassermani iialgi tapnud , ainult libahundi jõud oli see , mis põrgukoera murdis . </s> <s> Mäletad — Püha Jüri kutsikad ? </s> <s> Hundid , kes kurjust hävitasid . " </s> </p>
<p> <s> " Kust see Varro siis tuli ? </s> <s> Mis seos tal Bassermaniga on ? " </s> <s> Mitte , et ma oleks seda uskunud ... aga seosed ju olid . </s> <s> Rüüpasin külma kaevuvett , hammastes jäine mõnusähvatus . </s> </p>
<p> <s> Laida viskas näritud maasikaoksa põõsasse ja seiras mind mõtlikul pilgul . </s> <s> Siis suges ta omi pruune juukseid ja ohkas . </s> </p>
<p> <s> " See on valus lugu , Valdek . </s> <s> Ära mind palun katkesta ... </s> <s> Mäletad seda kirja , mida ma sulle näitasin ? </s> <s> Selle kirjutas tädi Zinaida Pihkva oblastist . </s> <s> Ta elab umbes seal , kus asub kuulus Nõiavälu . </s> <s> Koht , kuhu ikka läbi aegade koguneb kurje jõude , mis tõmbavad ligi inimesi , kes otsivad teistpoolsusest pagu ja väljundit oma ebaloomulikele ihadele . </s> <s> Seal on värav põrgusse , Must Värav . </s> <s> Ma ütlen " põrgu " , sest ei oska seda teistmoodi nimetada , kuigi tegu pole selle põrguga , mida isand Riho näiteks kuulutab . </s> <s> See on lihtsalt üks väga halb koht , kus mõned inimesed saavad sõlmida lepingu Kurjuse endaga . </s> <s> Räägitakse , et neetud inimesed , kes teavad reegleid , saavad seal omandada surematuse . </s> <s> Nad peavad Nõiavälu toimesse aga väga uskuma ja nad peavad enne tooma ohvri . </s> <s> Ma arvan , et elusalt maetud Liisu oligi see ohver , kelle Basserman oli tahtmatult Kurjusele toonud . </s> <s> Sest vaata , Liisu polnud ka enam päris tavaline inimene , temagi oli osa saanud teistpoolsuse jõududest , kuid ta kasutas neid inimeste heaks . </s> <s> Liisu polnud kuri nõid , nii ma saan aru . </s> <s> Gerhardt teenis ju Pihkvas , eks ta seal siis pühendaski oma hinge Kurjusele , otsis igavest elu . </s> <s> Siin on pärimus , et kui Gerhardt teenistusest tagasi tuli , tõi ta kaasa ühe suure ja musta koera . </s> <s> Vanast peast oli mees üldse õige hull ja õudne . " </s> </p>
<p> <s> Laida tõusis ja valas mulle uue kapatäie külma kaevuvett . </s> <s> Kuulasin teda vaikides . </s> </p>
<p> <s> " Igavest elu otsis ta , " jätkas Laida , kui oli taas mu ette kükitanud ja puhmast uue maasikavarre rebinud . </s> <s> " Seepärast ta ei lubanud ka end matta — tahtis jääda igaveseks maa peale . </s> <s> Aga see koer oli põrgukoer , Kerberos , nagu ka tihti öeldakse . </s> <s> Mõned inimesed , väga kurjad ja võimetega inimesed saavad Nõiavälul Musta Värava avada — nii kirjutas tädi Zinaida . </s> <s> Ma ei tea täpselt , millise Tehingu Basserman sõlmis , kuid ta avas Värava , kutsus enda juurde põrgukoera , kelle sisse läks tema hing , kui mees ise suri — nii ma saan kõigest aru . </s> <s> Koer suudab elada igavesti — kui teda just ei tapeta — kuid ainult oma koeraelu . </s> <s> Kuid ilmselt ei otsinud Basserman s e l l i s t elu . " </s> </p>
<p> <s> Avastasin , et Laida jutt pakkus mulle suurt huvi . </s> <s> Naine võis ju olla müstik , kuid selles muinasjutus klappisid kõik detailid tegelikkusega . </s> <s> Aga põrgukoer ... ? </s> </p>
<p> <s> " Inimesed on ikka näinud leegitsevat koerasarnast põrgusigitist , " sõnas Laida . </s> <s> " Ammu ja igal pool — Havail , Mesopotaamias . </s> <s> Vanad inglise legendid lausa kubisevad sellisest monstrist . " </s> </p>
<p> <s> " Paljugi mis , " kostsin ettevaatlikult . </s> <s> " Sõna sünnib sõnast , keegi on midagi näinud ... </s> <s> Sa ju ise ütlesid , et legendid . " </s> </p>
<p> <s> " Kas sa nägid öösel legendi ? " </s> </p>
<p> <s> " Hallutsinatsioon ? </s> <s> Marutõbine Varro koos keravälguga ? " pakkusin mitte eriti veenvalt . </s> </p>
<p> <s> " Valdek ! " </s> </p>
<p> <s> " Hästi , olgu peale . </s> <s> Ma kuulan . " </s> </p>
<p> <s> " Ma usun , et libahundiks nõiutud Madli on pool maailma läbi rännanud . </s> <s> Ta otsib mõnda nõida , kes suudaks needuse maha võtta , et ta taas inimeseks muuta . </s> <s> Kas sa kujutad ette , mida ta kõike võib näinud olla , ta on ju nii vana ! </s> <s> Kuid ikka ja jälle tõmbab teda siia nõiapaika , kunagise Liisu talu juurde tagasi . </s> <s> Selle koha suhtes tunneb ta külgetõmmet , siin ta ulub oma ahastust . </s> <s> Mäletad üleeilset ööd , kui ta siia talu juurde tuli ? </s> <s> Ma tundsin ta siis ära , olin kindel , et Madli rääkis minuga . </s> <s> Tal polnud kavatsustki kedagi rünnata . </s> <s> Ilmselt olen minagi midagi sellelt kohalt pärinud , ehk voolab minuski Liisu tütarde verd , kes teab ? </s> <s> Kuid ta tuli minu juurde . </s> <s> Aga siin oli ka ju Varro ... " </s> </p>
<p> <s> " Jah , just , mida see põrgusigitis siis siin tegi ? " </s> </p>
<p> <s> " Tema ju ründaski neid loomi ja inimesi . </s> <s> Kõik kallaletungid toimusid kabeli ja kalmistu lähistel . </s> <s> Basserman kaitseb oma hauda , ta on tagasi ja tahab kõiki oma maiste jäänuste puhkepaigast eemal hoida . </s> <s> Usun , et temagi on palju ringi rännanud ja pettunud oma igaveses elus . </s> <s> Teda pole , nagu libahuntigi , kerge tappa . </s> <s> Ainult Madli sai Bassermanist lõpuks jagu , jõudis oma kättemaksuni . </s> <s> Mingil hetkel löövad koerast välja põrguleegid , ilm muutub siis kuumaks , kui ta oma energiat imeb . " </s> </p>
<p> <s> " Aga ikkagi , miks ta tuli sinu isa juurde ? " </s> </p>
<p> <s> " Isa armastab koeri . </s> <s> Varro või Basserman tundis seda . </s> <s> Ka tema vajas mingit inimlikku lähedust , arvan ma . </s> <s> Ehk ihkas temagi andestust . </s> <s> Ja võimalik , et nõiapaik tõmbas tedagi sinna . </s> <s> Ta pole oma koeraelus ju kunagi rahu saanud . </s> <s> Tol ööl siin hoovis ... nad kohtusid . </s> <s> Ja Varro lõi kartma , mäletad ? </s> <s> Pihlaoksad peletasid teda eemale ja ta põgenes . </s> <s> Aga kurjus on tal sees ja nii ta lõpuks isa ründaski . </s> <s> Kuskilt olen ma lugenud , et niikaua , kuni teispoolsusega Tehingu teinud kurja inimese säilmed on matmata , on tal veel võimalik hing uuest kandjast eemaldada ja rahu leida . </s> <s> Ma ei tea , äkki ongi nii ? </s> <s> Mis sa arvad ? " </s> </p>
<p> <s> Lõin käega ja mõtlesin , et peaksime saunalavale tagasi kobima . </s> <s> Hakkas jahedaks tõmbuma , aga Laidale ütlesin , et muumiad tuleks vist tõesti maha matta . </s> <s> Eriti veel nüüd , kus see koer on surnud . </s> </p>
<p> <s> " Tead , mis ma mõtlesin ? " küsis Laida , kui end üles hiivas ja saunarätikut kohendas . </s> <s> " Basserman uskus ainult sellisesse mittesurmalisse surematusesse . </s> <s> Ta ei uskunud , et muud moodi , kui kurja tehes , on võimalik surematuks saada . </s> <s> Selles suhtes oli ta uskmatu . " </s> </p>
<p> <s> " Ja maksis lõpuks oma uskmatuse hinda ? " </s> </p>
<p> <s> " Täpselt ! </s> <s> Oma uskmatuse hinna maksis ta oma pärissurmaga kinni . " </s> </p>
<p> <s> " Nii , et tema uskmatuse hinnaks oli surm ? " </s> </p>
<p> <s> " Sest ta uskus ainult kurjusesse ... " </s> </p>
<p> <s> Laida ulatas mulle käe ja me läksime pimedasse ja kuuma sauna , kus kõik nõidused , libahundid , põrgukoerad ja muud ebamaised peletised olid väga kaugel . </s> <s> Mõneks ajaks sai saunast meie oma väike maailm , kuhu kellelgi teisel polnud asja . </s> </p>
<p> <s> Sõõru teerist . </s> </p>
<p> <s> Võibolla juba üsna varsti hakkan ma tihti siit ära pöörama ja sihvakate männitüvede vahelt nägema oma talu , oma maa ja metsaga , mis ei kuulu kunagi päriselt mulle , jääb ikka osakeseks endast ja loodusest ning mina lihtsalt naudin seda ürgset kooslust , kust meie esiisad on õppinud elamise jõudu . </s> <s> Aga seda ma veel ei tea , sest lähen praegu linna ja linn ei lase mind lihtsalt lahti , tal on alati veel üks tähtis asi , veel üks ülesanne , veel üks vajadus . </s> </p>
<p> <s> Teerist oli aga kuidagi erinev . </s> <s> Midagi oli siin teistmoodi kui kaks päeva tagasi . </s> <s> Tee oli sama , uuristatud ristiga mänd oli sama , lõhnad olid samad , ent midagi oli erinev . </s> </p>
<p> <s> Muidugi ! </s> <s> Kaks päeva tagasi ei istunud ristipuu all helepruun suur ja tugev hunt , ei sulanud metsaga ühte ega uuristanud mind oma sügavate kurbade silmadega . </s> <s> Hundi keha oli räsitud , hüübinud veri oli ta karva katnud tumedate laikudega , kohati paistsid kõrvetusjäljed ja haavad . </s> <s> Aga hundi silmist kumas elujõudu , usaldust ja ... tänutunnet . </s> <s> Looma silmad olid märjad . </s> </p>
<p> <s> Ta istus seal puu all ja vaatas mind . </s> <s> Lihtsalt vaatas . </s> <s> Võibolla sain ma isegi aru , mida ta tahtis öelda . </s> <s> Aga see oli ikkagi ainult hunt . </s> </p>
<p> <s> Ja kaarnakivi kohta läks mul meelest Laidalt küsida . </s> <s> Sedapuhku . </s> </p></div1>
    </body>
  </text>
</TEI>
</teiCorpus>
</teiCorpus>
