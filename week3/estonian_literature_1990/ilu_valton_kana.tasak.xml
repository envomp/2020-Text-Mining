<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> KANAROMAAN </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos">
        <head> KANAROMAAN </head>
        <div2 type="alaosa"><head> 1 . </head>
<p> <s> Kui kana siia maailma sündis , ütles ta : </s> </p>
<p> <s> " Piiks . " </s> </p>
<p> <s> Võimalik , et see tähendas tema keeles " tere " . </s> </p>
<p> <s> Ta vaatas ringi ja nägi maailma , mida muna sees olles polnud märganud . </s> <s> Kõigepealt oli seal üks puuriit , kus halgude otsad moodustasid iseäraliku mustri . </s> </p>
<p> <s> Halli mulla peal puude ääres liigutasid end rohututid.Vastsündinu veendus , et kõik rohelist värvi asjad ongi rohelised . </s> </p>
<p> <s> Puuriida kohal kõrgus sinine taevas , see tundus olevat kaugemal kui rohi . </s> </p>
<p> <s> Maailmas oli väga palju erinevaid asju ja need kõik näisid seal olevat ammu enne kui tibu sinna saabus . </s> </p>
<p> <s> Kõige tähtsam aga oli valge kanaema , kes vaatas tibu peale sellise pilguga , nagu kuuluks too täielikult temale . </s> <s> See mõjus nõnda , et tibu tahtiski talle kuuluda ja tema juurest kaitset otsida . </s> </p>
<p> <s> Kui ta munakoore seest välja astus , tundis ta kahesugust tunnet . </s> <s> Oli tahtmine pugeda kanaema tiiva alla , et taas oleks pehme , soe ja pime . </s> <s> Teisalt aga ajas uudishimu teda emast eemale . </s> <s> Ta tahtis proovida oma jalgu , silmi , tiivakesi , et teada saada , miks need olemas on ja mida nendega annab teha . </s> <s> Ka kõrvad pidid tal kusagil olema , sest ta kuulis tasast , kuid nõudlikku häälitsust : </s> </p>
<p> <s> " Kok , kok , kok . " </s> </p>
<p> <s> Selles lauses oli väga palju tähendusi . </s> <s> Seal oli hoiatust ja kutset , oli rangust ja armastust . </s> <s> See seletas põhjalikult ära , et nii noorel olevusel nagu munakoore igaveseks maha jätnud tibu , ei maksa üle kümne sammu eemalduda emast , sest maailm on väga suur ja tulevikus on piisavalt aega , et seda tundma õppida . </s> </p>
<p> <s> Tibu ei teadnud , misasi on tulevik . </s> <s> Kui oled alles ühe minuti olnud munakoorest väljas , siis sa veel kella ei vaata . </s> <s> Ja polegi vaja liiga vara teada saada , et kõik asjad siin maailmas on ajutised . </s> <s> Paraku ka kanad . </s> <s> Praegu tundus tiivaalune , kuhu kanaema kutsus , olevat kindel ja igavene paik , tibu võis sinna sukelduda midagi mõtlemata . </s> <s> Seal kohtas ta oma õdesid ja vendi , kes esimesel hetkel näisid olevat tema sarnased , aga tegelikult olid üsna erinevad , nii et tal polnud hirmu end kellegi teisega ära vahetada . </s> </p>
<p> <s> Kummagi tiiva all oli peidus kuus vähkrevat pallikest , kes ainult une ajal paigal püsisid . </s> <s> Ema tiivad olid nõndaviisi ehitatud , et kõik külmavaresed sinna ära mahtusid . </s> <s> Ja kuigi emal oli tegemist selle rabeleva vennaskonnaga , oli ta üsna uhke ja ümmargune oma tiibade alla peidetud saladusega . </s> </p>
<p> <s> Tiiva alla ei jäänud kanapoeg kauaks . </s> <s> Ega ta selleks maailma tulnud , et pimedas tiiva all lösutada . </s> </p>
<p> <s> Kui sulepallike oli sooja saanud , oli ta esimene , kes hakkas rabelema . </s> <s> Emale vähkremine ei meeldinud , ta kergitas tiiba ning laskis lapsukesed laia maailma . </s> </p>
<p> <s> Tibupoeg oli targa marjulise moodi , ei asunud kohe esimest laastukest imetlema ega jooksnud ka pea laiali otsas kanaemast võimalikult kaugele , vaid astus mõned sammud , vaatas ringi ning mõtles , mida selles kirjus maailmas kõige enne lähemalt uurida . </s> </p>
<p> <s> Et pesa oli peidus mulluste puupinude vahel , siis oli loomulik , et kõigepealt nägi ta halgusid . </s> <s> Need moodustasid kõrge seina , mis viis pilgu taevasse . </s> <s> Mõned halgude otsad olid ümmargused , mõned kandilised või kiiljad . </s> <s> Ükski polnud teisega päris sarnane . </s> <s> Halud olid tihedasti üksteise vastas , läbi vahede ei pääsenud , pinu taga oli teine riit , mis sulges selle riida arvukad aknad . </s> </p>
<p> <s> Aga enne kui meie tibu puuriidaasjus suuremale selgusele jõudis või seda paika oma sünnikoha ja koduna omaks võttis , mindi siit ära veelgi laiemasse maailma . </s> <s> Kanaema nägi , et tiiva all sooja saanud pallikestel on kange himu igasse ilmakaarde laiali joosta ning ta otsustas nad taluõuele viia ning pererahvale näidata , kuidas üks kaval kana on kõiki ninapidi vedanud tänu sellele , et ta suutis hoiduda valjusti kaagutamast kohe kui muna oli munetud , vaid tegi seda pisut hiljem , kui oli riitade vahelt väljas ning parajal kaugusel nendest . </s> <s> Nõnda ei teadnud inimesed pesa otsida , munad jäid alles ja tibu sai maailma sündida . </s> </p>
<p> <s> Kanaema polnud üksi kaval , tal oli ka suure väejuhi mõistus . </s> <s> Nõudlikult kok-kokutades käskis ta tibudel enese läheduses püsida ning uhke salgana marssisid nad avarale õuele , kus oli nii palju erinevaid asju , et esimese ehmatusega ei osanud ühtegi tähele panna . </s> </p>
<p> <s> Kanaema tahtis uhkeldada oma pesakonnaga ning viis selle majatrepi eest läbi lauda juurde , kus kanadele tavaliselt teri puistati , mis seetõttu oli üks huvitavamaid paiku lähikonnas . </s> </p>
<p> <s> Vastu tuli teisi kanu , kellest osa olid meie tibule sugulased , osa aga täiesti võõrad . </s> <s> Viimastel oli koguni naljakas väljanägemine : neil olid valgete asemel kirjud suled seljas . </s> </p>
<p> <s> Kohe esimeses õues näidati meie udupallile palju erinevaid asju ja elusolendeid . </s> <s> Üks huvitavamaid nende seas oli väike tüdruk , kellel oli pikk pats selja taga ja paljad jalad . </s> <s> Ta tuli majatrepile , haigutas mõnusasti ja tahtis just ringutama hakata , et päikesele näidata oma ilu , nagu ta seda oli igal hommikul harjunud tegema , kui äkki märkas kohevil kana , kelle nimi oli Valge Neljas , ning selle ümber kahtteistkümmend kollast pallikest , kes näisid veerevat ilma jalgade abita . </s> <s> Et ümmargusi oli just kaksteist , seda ta ei jõudnud kohe kindlaks teha . </s> <s> Ta vaatas üllatunult , kuidas laevastik tema eest mööda ujub ning hüüdis : </s> </p>
<p> <s> " Ema , ema , tule vaata , Valge Neljandal on tibud . " </s> </p>
<p> <s> Uksele ilmus pikem olevus , kes lõi käsi kokku ja ütles : </s> </p>
<p> <s> " Seda ma arvasin ! </s> <s> Seda see nurjatu oli viimased päevad kadunud ! " </s> </p>
<p> <s> " Mitte kadunud , vaid ta haudus tibusid välja , " parandas tütar , millest oli tunda , et ta on valmis Neljandat koos tibudega kaitse alla võtma . </s> </p>
<p> <s> Aga ega ema halvustav sõna " nurjatu " nii kurjalt kõlanudki , selles oli rohkem imestust ja isegi tunnustust . </s> </p>
<p> <s> Tõe huvides peab ütlema , et tibu kuulis küll sõnu , aga ta ei saanud nende tähendusest aru . </s> <s> Need ei jäänud isegi meelde , aga niipalju oli küll selge , et väiksema inimese hääles helises soe toon , nõnda et tibukese üheksas meel , mis oli tal juba enne sündi hästi arenenud , ütles talle , et selle inimesega tasub edaspidises elus arvestada . </s> </p>
<p> <s> Tibu ei taibanud millestki , et need olevused on talus kõige tähtsamad . </s> <s> Õue teises servas oli ohjadega aida trepi külge seotud hobune . </s> <s> See oli hoopis suurem ja ilusam kui inimesed ning oli täiesti mõistetav , et tibu pidas just teda peremeheks majas . </s> </p>
<p> <s> Aida kõrval , ketiga kuudi küljes kinni , hüples peni ja tegi lärmi , aga teda ei saanud tibu kuidagi peremeheks pidada . </s> <s> Kuigi ta oli näiliselt kuri , oli tema olekus alandlikkust ja alluvust , mida ema Neljanda olekus sugugi polnud . </s> <s> Et koer lipitses inimeste ja mitte hobuse ees , seda ei mõistnud tibu veel tähele panna . </s> </p>
<p> <s> Kui nad seal sedaviisi läksid , jäid õed ja vennad tibule ühtelugu ette , aga ta mõistis , et vist oleks kurb elada , kui keegi sulle ette ei jää . </s> </p>
<p> <s> Siis jõudsid nad terade puistamise platsile ning kanaema hakkas kohe nokkima . </s> <s> Tibud ei teadnud , mida nemad peavad tegema . </s> <s> Ema eeskujule järgneda polnud võimalik , sest terad olid suuremad kui tibude nokad . </s> </p>
<p> <s> Juba tuligi paljasjalgne ja pikapatsiline taldrikuga , millele oli puistatud peent tangu , ning pani selle tibude keskele maha . </s> <s> Kanaema uuris asja ning lubas söögi kallale asuda . </s> </p>
<p> <s> Tibud olid nii head õpilased , et neid polnud tarviski õpetada . </s> <s> Peagi hüplesid kõik ümber taldriku ning üks kargas isegi peale , nõnda et tanguterad laiali lendasid . </s> <s> Noomida ta selle eest kanaemalt ei saanud , kuid pikapatsiline võttis ta õrnalt sõrmede vahele ning tõstis taldrikult maha . </s> <s> Nõnda õpetati seal talus lauakombeid ning meie tibu ei teadnud , kas olla kade või rahul , et tema polnud eksija , et mitte teda ei puudutanud inimese käed , kes söögi toomisega kõvasti tähtsust ja tähendust juurde oli saanud . </s> </p></div2>
        <div2 type="alaosa"><head> 2 . </head>
<p> <s> Sel tähtsal päeval oli veel üks suur sündmus : söögiplatsile lauda ette ilmus kukk . </s> </p>
<p> <s> See oli kirju ning üpris suurelise olemisega isand . </s> <s> Kuni kuke ilmumiseni oli siin kõige enam kohevil kanaema , tema pikast loksumisest kõhnunud keha näis olevat kopsakam kui kõigil teistel kanadel . </s> <s> Nüüd kahanes tema tähtsus märgatavalt . </s> <s> Ta näis nagu süüdlaslikult ootavat , kas isand võtab tibukarja omaks . </s> </p>
<p> <s> Kukel olid pikad kookus sabasuled ja kõrge hari , mis koos kõvera nokaga andsid talle ähvardava ilme . </s> <s> Ta vaatas oma kanad rahulolevalt üle , tibudest aga ei teinud üldse välja . </s> <s> Vahest ta silmanurgast märkaski neid , kuid nad olid veel liiga armetud , et neid tõsiselt võtta . </s> <s> Polnud teada , kellest siin üldse elulooma saab , ning kukk ei mõtelnud veel , et peagi saabub aeg , mil ühest sellisest pallist kasvab noor ja tugev kukk , kellega tal tuleb võimu pärast võidelda . </s> <s> Ta oli varem noorkukkedega kokku puutunud ning neid alla surunud enne , kui nood täisjõu kätte said . </s> <s> Ta pidas oma võimu täielikult enese teeneks ega arvestanud , et siingi on mängus inimeste käsi . </s> <s> Kui nad ühel mustal päeval leiavad , et vanast kukest pole enam õiget asja kiremisel või kanade kamandamisel , siis lasevad nad mõnel noorel täiskasvanuks saada . </s> <s> Ja siis läheb võitluseks elu ja surma peale , kus seisavad vastamisi jõud ja kogemus . </s> <s> Inimesed asjast osa ei võta , aga nende poolehoid kuulub noorele . </s> <s> Et nad vana kukke asjata ei kõrvaldaks , peab ta noorest selgelt üle olema ning teda nõnda kõvasti sarjama , et inimesed ta poolsurnuna leiaksid ning veenduksid , et nad on teinud vea , kui otsustasid , et vana kuke päevad on loetud . </s> <s> Nad peavad nägema , et vana on veel täis võimu ning väärib oma kohta kanakarja keskel . </s> </p>
<p> <s> Niisugune oli kuke elu , temal tuli end mitte üksi kanade , vaid ka inimeste ees maksma panna , nõnda et tühistele pallikestele tal tõepoolest tähelepanu ei jätkunud . </s> <s> Aga seda kõike meie tibupoeg ei teadnud , ta vaatas kukke imetlusega ning tundis oma noore meelega , et selle olevusega tuleb tal edasises elus arvestada . </s> <s> Nagu arvestab täna tema ema . </s> </p>
<p> <s> Kukk astus väärikal sammul toiduplatsile ning kanad tõmbusid kõrvale . </s> <s> Suuremat söögiisu tal polnud , ta nokkis mõned terad , otsekui sooviks teistele näidata , et tema võib seda igal ajal teha , kui tahab . </s> </p>
<p> <s> Tibu ei jõudnud veel kuke imetlemist lõpetada , kui juhtus midagi ootamatut : kogu tibude pesakond pandi vangi olematute kuritegude eest . </s> <s> Toast ilmus välja veel üks olevus , keda nimetati pereisaks , ta läks sõna lausumata kuuri alla ning tõi sealt varbadest kasti , mille kaaneks oli traadist võrk . </s> <s> Ta asetas selle lauda seina äärde ning ütles : </s> </p>
<p> <s> " Siin see kast on . </s> <s> Pole ta midagi kadunud või ära lagunenud . </s> <s> Võite kohe oma tibud sisse panna . " </s> </p>
<p> <s> Tulid suurem ja väiksem naine , võtsid kinni kanaema ning torkasid kasti . </s> <s> Nüüd polnud tibudel soovi kasti juurest eemale joosta , nad lasid ennast kinni võtta ja ema juurde kasti panna . </s> <s> Aga kui see oli tehtud , võeti kanaema kastist välja ning traadist võrk tõmmati üleni peale . </s> <s> Enne pandi küll kasti taldrik tangudega ning veekausike , aga sellest polnud palju rõõmu . </s> <s> Tibud olid vangis mis vangis . </s> <s> Suurest maailmast oli neile jäetud vaid väike tükike . </s> <s> Seda ümbritsesid neli seina , lõputu taeva ja tibu vahel oli metallist võrk . </s> </p>
<p> <s> Hea oli vaid see , et päike oli vahepeal kõrgemale tõusnud ja soojendas hästi , tibudel polnud külm . </s> <s> Nad ei teadnud veel , et ees ootab õhtu ja päike läheb taevast ära . </s> <s> Ent seda teadmatagi tundus meie tibule , et päike ei asenda ema , ta asub kaugel ja talle ei saa kurta oma pisikesi muresid . </s> </p>
<p> <s> Tibusid puuri pannes ei öelnud pikem inimene midagi , aga pisemal süda vist natuke valutas , nõnda et ta kõneles järgmist : </s> </p>
<p> <s> " Paneme teid ilusasti siia kasti sisse . </s> <s> Siis ei saa kuri kull ega verejanuline tõhk teid kätte . </s> <s> Ja te ise ei jookse ka rumalast peast igale poole , kus tibukest ootavad kõiksugused ohud . </s> <s> Ma võin teile jutustada lugusid , aga ei taha teid ilmaasjata hirmutada . </s> <s> Ühel kirjul kanal ammu enne teid jäi kolmeteistkümnest tibust lõpuks järele ainult üks . </s> <s> Te ei taha ju ometi , et teiega sama lugu juhtuks . </s> <s> Sellepärast elage kastis ja ärge arvake , et me oleme teid vangi pannud ... " </s> </p>
<p> <s> Öelda võib nii või teisiti , aga vangimaja oli see tibudele ikka . </s> <s> Kui tibu poleks enne kogenud maailma ehmatavat suurust , mis lubas teha lõpmatult jalaasteid , ilma et ühtki takistust ette oleks tulnud , oleks ta võibolla arvanud , et maailm ongi selline nelja seinaga piiratud ala . </s> <s> Mõni vennaskonnast vahest unustas varsti , mida ta oli näinud teekonnal puuriitade vahelt lauda seina äärde ja pidas kasti ainuvõimalikuks koduks , aga meie tibu ei unustanud ning oli esimene , kes proovis varbade vahelt välja pugeda , kuid jäi kinni ja sai hädavaevu kasti sisse tagasi . </s> </p>
<p> <s> Tema vabadusearmastust ei hinnanud keegi , inimesed arvasid seda ainult enda jaoks heaks . </s> <s> Isegi pikapatsiline , kelle hääl oli ikka soe , ütles : </s> </p>
<p> <s> " Kuhu sa , lollike , tükid . </s> <s> Ma ju ütlesin sulle , et väljas varitsevad ohud . " </s> </p>
<p> <s> Küllap oli inimestel kombeks oma vangimaju pidada turvalisuse paikadeks . </s> <s> Tibu hing aga otsis väljapääsu . </s> <s> Niisugune kord elav olend on , ta ei lepi , jooksb peaga vastu seina , proovib ikka ja uuesti , lõpuks teeb küll näo , et on leppinud , püüab ka ennast petta , tegelikult loodab ja ootab aega , mil võib oma tahtmist saada . </s> </p>
<p> <s> Kodu tunnet meie tibul kasti suhtes polnud . </s> <s> Ema tiiva all oli . </s> <s> Ohtudest ei teadnud tibu midagi , tüdruku sõnadest sai ta vaid niipaljukest aru , et too soovib neile head , kuid tegi seda omamoodi , küsimata , kas see hoolealustele meeldib . </s> </p>
<p> <s> Talle sai selgeks just inimese osa selles loos . </s> <s> Mitte hobune , keda ta peremeheks pidas , ei pannud teda kasti , vaid inimene . </s> <s> Hobune konutas ikka sama ükskõiksel ilmel aidatrepi ees ja tema suurusest polnud kasu talle enesele ega teistele . </s> <s> Tibu võis juba oletada , et ka hobune ootas oma saatust , mida määrab inimene . </s> </p>
<p> <s> Inimene jagas oma lähedastele hirmu ja armu , pani neid kasti kinni või tõi tangutaldriku ette . </s> <s> Ta nimetas koduloomi sõpradeks ja surus põse vastu hobuse kaela või hellitas kassi süles . </s> </p>
<p> <s> Kass oli ainus , kes säilitas inimese majapidamises iseseisvuse , ta nurus küll hellitust ja vahel pakkus seda ise vastu , kuid kõndis , kuhu tahtis ja teda ei ähvardanud miski . </s> <s> Just kass oli tibudele ohtlikuks vaenlaseks , võre kaitses neid ilusa pehme käpa eest . </s> <s> Teine suhteliselt hoitud loom talus oli koer , ta maksis oma elumugavused kinni orjaliku truudusega . </s> <s> Head hobust , talumehe kõige suuremat varandust , sundis inimene tegema rasket tööd , kanadelt võttis ta ära nende munad , lehma laste eest jõi ta ära piima ning sarviline püüdis ikka rohkem lüpsta lootuses , et siis ehk jätkub ka vasikale midagi . </s> <s> Lammastelt võttis ta ära nende kasuka , vaene siga aga oli tema jaoks vaid liha . </s> <s> Ükskõik mis looma ta oma tallu võttis , ikka tahtis temast kasu saada . </s> </p>
<p> <s> Tüdruk tõi tibudele kõvaks keedetud muna , mis oli peeneks hakitud , ja see maitses kõigile väga hea . </s> </p>
<p> <s> Muna anti tibudele ette niisugusel kujul , et sellele ei osanud nad üldsegi mõelda , et nüüd söövad üht omataolist , kellel polnud määratud siia maailma sündida , selle ilu ja vastuolulisust kogeda . </s> </p></div2>
        <div2 type="alaosa"><head> 3 . </head>
<p> <s> Kasti paistis ära , et päike liikus taevas ja maa peal liikusid varjud . </s> <s> Varsti varjas laudsein päikese hoopis ära ja kasti tibude juurde pandi ema . </s> <s> Vangipõli muutus rõõmsamaks . </s> <s> Ema kedagi ei hellitanud , aga seda temalt ei oodatudki . </s> <s> Piisas tema kohalolekust ja tibu tundis ennast palju kindlamalt . </s> <s> Ema nokkis ära mõned tanguterad taldrikult , aga need ei näinud talle maitsevat . </s> <s> Siis lükkas ta tibud laiali ja lösutas maha . </s> <s> Ükshaaval kadusid pallikesed tema tiiva alla . </s> </p>
<p> <s> Meie kangelane ei märganud seda kohe ning imestas , kuhu vennad ja õed on saanud . </s> <s> Siis tundis ta jälle külma ning teadis , kust sooja leida . </s> <s> Kui ta tiiva alla puges , imestas , et teised on juba ees . </s> </p>
<p> <s> Vennad rabelesid ja püüdsid teda tõugata tiiva alt välja . </s> <s> See pahandas tibu nõnda , et ta tegi enesele tiibade ja jalgadega ruumi ning ronis kuheliku keskele , kus oli kõige soojem . </s> </p>
<p> <s> Hommikul ärkas ta üles ja tundus , et maailm on samasugune , kui oli eile . </s> <s> Ja järgmisel hommikul ärkas ta üles ja kõik oli samamoodi . </s> <s> Ja nii see kordus , nõnda et polnudki aru saada , kas päev on uus või kestab ikka seesama hetk . </s> <s> Kirkana püsis meeltes esimene hommik , mil ta oli pisut uimasena munakoorest väljunud ning näinud taevast . </s> <s> Sealt oli kostnud helisid ja hääli , mis olid temastki kõnelnud ning arutanud , miks ta küll munakoore purustas ning kaitsvast lossist sinikirjusse maailma ilmus . </s> <s> See hommik ja tunne ei kordunud enam . </s> <s> Kollase pallina veeres tibu üle taluõue , nägi seal koera ja hobust . </s> <s> Ta püüdis meenutada ka uhket kukke , kes oli ajanud peale hirmu ja õndsuse judinad , aga see ei tulnud ta silmade ette . </s> </p>
<p> <s> Ühel päeva märkas tibu , et ta on kasvanud suuremaks . </s> <s> Ta udusuled olid muutunud karedamaks või olid need hoopis uued suled ta seljas , ta tundis end nende varjus kindlamalt ning kujutas enesele ette , et varsti on ta samasugune kui ema . </s> </p>
<p> <s> Nüüd lasti neid kastist välja jalutama ning nendega tegeles peamiselt pikapatsiline tüdruk . </s> <s> Tibule näis , et ta hellitab eriti teda , võtab pihku , teeb pai , mis üldiselt aga ei olnud meeldiv . </s> </p>
<p> <s> Taluõuel kohtus ta mitmel korral kukega , see ei teinud temast väljagi , ometi tundus tibule , et ta jälgib silmanurgast nende kasvamist . </s> </p>
<p> <s> Terad muutusid suuremaks ja asjad väiksemaks . </s> <s> Hobune oli ikka suurem kui inimesed . </s> <s> Mõlemist tasus eemale hoida . </s> <s> Eriti ühest pahurast mehest , kes tuias mööda talu ringi ja torises . </s> <s> Ta käis põllul tööl , siis polnud teda õnneks näha , aga kui ta nähtavale ilmus , oli parem kõrvale hoida , ta võis jalaga äiata . </s> </p>
<p> <s> Hoiduda tuli ka kassist , kes vaatas ahne rohelise silmaga , kuratlik kavalus sädeles igas ta karvatutis . </s> <s> Õnneks oli ta arg ning jälgis mitut asja korraga . </s> <s> Kui sihuke sind ainiti sihiks , halvaks vist küll tahte ära ja sa sammuksid talle ise suhu . </s> </p>
<p> <s> Hoiduda tasuks ka suurest seast , kes lösutas haisvas sulus ega võtnud tagumisi jalgu alla . </s> <s> Ta oli valmis iga pala lõugade vahele haarama , kas lõppematust söögiisust või rumalusest , kuid temast ei kiiranud tapahimu nagu kassist . </s> </p>
<p> <s> Hobuse nina ees võis rahulikult nokkida kaerateri , pidid ainult vaatama , et ta sulle kogemata peale ei astuks . </s> </p>
<p> <s> Koera kilkamises ja karglemises oli rohkem rabelemist ja käratsemise lusti kui kurjust . </s> <s> Mõnikord näis , et ta kaitseb kõiki kodakondseid võõraste eest , siiski oli parem tema keti liikumise piirkonda mitte sattuda . </s> </p>
<p> <s> Jalgu ei tohtinud kellelegi jääda , lehmale ega vasikale . </s> <s> Ainult lambad näisid päris ohutud olevat , nad astusid ise kõrvale , kui just parajasti kuhugi kabuhirmus ei tormanud . </s> </p>
<p> <s> Paljud asjad maailmas said selgemaks . </s> <s> Näiteks see , et kui päike on keset taevast , on ta kuum , kui laskub taeva servale ning on suurem , järelikult peaks olema lähemal , pole temast üldse enam sooja . </s> <s> Või see , et vesi voolab allapoole , aur ja udu ülespoole . </s> <s> Hommikuti on kaste , seda on rohukõrtelt hea juua . </s> <s> Mõnus on supelda tolmu sees ja üldse pole mõnus märjaks saada . </s> <s> Kui taevast kallab vett , on mõistlik aida laia räästa alla varjule minna . </s> <s> Vahel lööb välku , see teeb maa valgeks , aga kustub ruttu ära . </s> <s> Äikesele järgneb koletu kärgatus , see ei tee kellelegi häda , aga ajab hirmujudinad selga . </s> </p>
<p> <s> Väikesel tibul oli mõnes suhtes parem elada kui suurel kanal : ta mahtus igasse kitsasse pilusse . </s> <s> Aga sellest hoolimata tahtis ta suuremaks saada .. Ema ei võtnud neid enam ammu tiiva alla , ta väsis ära ja oli kanapoegadega kuri . </s> <s> Märkamatult , tasahaavalt hakkasid nad üksteisest võõrduma . </s> <s> Kukk pani ema tähele , tuli mõnikord tema juurde , ema lösutas siis alandlikult maha . </s> <s> See tegi kadedaks . </s> <s> Ka tema oleks tahtnud tunda mõnusat hirmu , kui isand , punane hari püsti , tuleb ähvardavalt ta poole . </s> </p>
<p> <s> Vahel kanapojad kaklesid omavahel . </s> <s> Niisama lustist , ilma et neil suuri asju olnuks omavahel jagada . </s> <s> See oli siiski rohkem kukepoiste asi , nemad pidid harjutama . </s> <s> Tibu oli tulevane kana , tema hoidis kaklustest kõrvale . </s> <s> Kuid oli ka sõjakaid kanu isegi täiskasvanute seas . </s> <s> Ühe oma valge tädiga , keda tüdruk kutsus kuueteistkümnendaks , oli tibul pingeline vahekord . </s> <s> See püüdis teda igal põhjusel nokata . </s> <s> Tibu tundis , et ka temasse koguneb tigedust , ta ootas , et nokk kasvaks tugevamaks , küll ta siis äigab vastu . </s> </p></div2>
        <div2 type="alaosa"><head> 4 . </head>
<p> <s> Aeg , mis alguses liikus aeglaselt , muutus ikka kiiremaks . </s> <s> Ühel sombusel hommikul märkas meie kangelane , et ta pole enam tibu , vaid on kana . </s> <s> Arvanud oli ta endast seda juba varemgi , aga nüüd tundis selgesti ära . </s> <s> See tuli mitmest asjast ilmsiks . </s> <s> Kasvõi näiteks tema suhetest kurja tädi Kuueteistkümnendaga , keda ta enam ei peljanud , vaid astus talle väärikalt vastu ja see ei julgenud enam nokata . </s> <s> Kuigi püüdis mõista anda , et tema vihaalune pole ikka veel päriskana . </s> </p>
<p> <s> Mida tähendab olla kana ? </s> <s> Kus on piir , millest algab kana ? </s> <s> Tüdruk oli ühel päeval vennaskonna üle lugenud ja kõigile nimed pannud . </s> <s> Neid oli siis järel veel kaheksa . </s> <s> Osa oli eluraskustele alla jäänud . </s> <s> Kui tibu esimest korda sellega kokku puutus , et üks nende seast ei taha üles tõusta ja rõõmsalt teri nokkida , oli ta väga imestunud . </s> <s> Mõni teine oli koguni pahane ja lõi lamajat nokaga . </s> <s> Sellest said teised julgust ja läksid talle samuti kallale . </s> <s> Mis see oli , et nad nõrgemat nokkisid , kas mingi iseäralik tarkus ? </s> <s> Et nende tõug nõrkade hävimise läbi tugevamaks saaks ? </s> <s> Ühe tibu vaatevinklist oli see julm , aga kõikide seisukohalt nähtavasti paratamatu . </s> </p>
<p> <s> Kanahakatised said tüdrukult pahandada , et nad oma eluisu kaotanud kaaslasele terava noka abil elamise tarvidust hakkasid sisendama . </s> <s> Ta võttis nõrkenud ja mitu valusat vopsu saanud tibu nende keskelt ära ning viis tuppa . </s> <s> Aga välja ta sealt enam ei ilmunud , nähtavasti polnud teda enam elule tarvis . </s> </p>
<p> <s> Ühel päeval tundis ka meie tibu , et on haige . </s> <s> Ta pea oli norus ja juba sihtis vend , kes oli eriti agar ja igalpool esimene , teda viltuse silmaga ning oli valmis nokaga eluusku jagama . </s> <s> Tibule oli see kuidagi ükskõik , ta poleks suutnud vastu hakata , ta oli valmis saatusega leppima : kui ta nokitakse ära , ju siis peabki nii olema , saab vaevast lahti . </s> </p>
<p> <s> Kuid tuli tüdruk ja märkas kohe oma lemmiku seisundit . </s> <s> Kaks eelmist juhust olid teda õpetanud . </s> <s> Ta ütles : </s> </p>
<p> <s> " Kuule , sa oled ju haige . </s> <s> Tule minuga tuppa . " </s> </p>
<p> <s> Ta võttis kanaplika ning viis kööki , kus pliidi kõrval oli pisike kast . </s> <s> Nõnda sattus tibu esimest korda inimeste eluasemesse . </s> <s> Kuid tal oli nii halb olla ja ellujäämisega tegemist , et ta ei osanud seal alguses midagi tähele panna . </s> <s> Kui ta kosus , olid asjad juba harjunult omal kohal , jäi ära avastamise värskus , mis kõik eredalt mällu talletab . </s> <s> Ta lihtsalt teadis , mis leidub inimeste köögis ning võis seda ka teistele kirjeldada , kui see neid oleks huvitanud . </s> </p>
<p> <s> Kanadel sõnu ei olnud , nende häälitsused väljendasid tundeid . </s> <s> Üks noor kana ei saanud teistele öelda : </s> </p>
<p> <s> " Teate , köögis seisab leivamõhk . " </s> </p>
<p> <s> See oleks eeldanud , et kuulajad teavad , misasi on leivamõhk . </s> <s> Seda ei tea enamik linnalapsigi . </s> <s> Võibolla ei tea seda tänapäeval isegi kõik maalapsed , sest leiba ostetakse poest ja mõhku pole tarvis , see vedeleb pööningul või rehetoas kolu hulgas . </s> <s> Meie loo ajal oli see veel olemas , kuid kanad ei teadnud sellest midagi , nad polnud toas käinud . </s> <s> Mõni julgem oli tikkunud , kuid teda oli ära aetud . </s> <s> Leivamõhul oli huvitav kuju ja hea lõhn , oli tahtmine tema sisse lennata ning seal natuke nokkida . </s> <s> Aga see jäi ära , sest inimesed olid oma asjade juures kiivalt valvel ning ütlesid : </s> </p>
<p> <s> " Kõss , kana ! " </s> </p>
<p> <s> Meie tibu oli armust tuppa võetud , ta käitus seal korralikult ja sai kiiresti terveks . </s> <s> Kui ta teiste hulka tagasi viidi , võis ta neile julgesti otsa vaadata ning nokalöögile vastata samaga . </s> <s> Tema elujõud oli korraks vääratanud ning ta oli tüdrukule tänulik , et see oli ta õigusemõistjate käest päästnud . </s> <s> Sellest võis teha järelduse , et nõrgemate äranokkimine ehk polnudki alati tark tegu . </s> <s> Nõrkades on tihti andeid , mis tulevad teinekord kõigile kasuks . </s> </p>
<p> <s> Kaks tibuperest olid hiljem otsa saanud . </s> <s> Üks päris arusaamatutel asjaoludel . </s> <s> Ta leiti nõgesepõõsast , kui tal olid juba kärbsed kallal , ja keegi ei teadnud , mis temaga oli juhtunud . </s> <s> Teise viis ära rebane , kui ta oli majast kaugele metsaservale kõndima läinud . </s> <s> Rebane viis ta suus ära kõigi teiste kurjast kaagutamisest ja peni klähvimisest hoolimata . </s> <s> Võib arvata , et mitte õilsal eesmärgil . </s> <s> Ei mõelnud vist keegi , et rebane viis ta ära selleks , et kusagil teises riigis teha temast kanade prints . </s> <s> Küllap sõi ta ettevaatamatu vennakese ära , see oli elu julm seadus : ise oled süüdi , kui tugevamale hambusse sattud . </s> </p>
<p> <s> Nii et otsa said mitte üksi nõrgad , vaid ka liiga agarad ja uudishimulikud . </s> <s> Just seesugune oli rebase kätte sattunud kukepoiss . </s> </p>
<p> <s> Nüüdseks oli neid niisiis järel veel kaheksa . </s> <s> Tüdruk pidas arvet ja oli uhke , et neid niigi palju on . </s> <s> Ta pani kõigile nimed . </s> <s> Kõige vilkam noor kukk nende seast sai enesele nimeks Aa , meie kangelane oli sellest päevast alates Tsee . </s> <s> Nimi oli tarvilik inimestele , tibu ise ei arvanud sellest midagi , hiljem harjus ära . </s> <s> Ükski koduloomadest ei kutsunud teda nime järgi , ei siga ega koer , nendele olid nad ühed kanad kõik . </s> </p>
<p> <s> Inimestele oli ta aga nüüdsest Tsee . </s> </p></div2>
        <div2 type="alaosa"><head> 5 . </head>
<p> <s> Ühel hommikul ronis Tsee sõnnikuhunniku otsa , nagu oli näinud kukke tegemas , ning ütles : </s> </p>
<p> <s> " Mina olen kana . " </s> </p>
<p> <s> Tal oli keha , seda sai katsuda . </s> <s> Ta võis vehkida tiibadega ning lennata . </s> <s> Teiste lindudega võrreldes lendas ta halvasti , kuid noorele kanale ei teinud see suurt muret . </s> </p>
<p> <s> Jalgadega sai siblida ning muuta ümbrust . </s> <s> Kõik elusolendid siblisid , mõned uuristasid enesele maa sisse käike , teised lendasid telefonitraatidele . </s> <s> Kana oli keskmine . </s> <s> Ta lendas õrrele , kuid veel osavamalt lendas õrrelt alla . </s> </p>
<p> <s> Kas oli Tsee saanud kanaks sellest hetkest , kui ta lendas esimest korda koos teiste kanadega õrrele ning jättis kastvangla igaveseks maha ? </s> <s> Või juhtus see siis , kui kukk tuli esimest korda tema juurde ja käskis muneda ? </s> </p>
<p> <s> See oli mälestusväärne sündmus , kuid liiga ilus , et sellest kõigile rääkida . </s> <s> Veel tagantjärelegi puperdas süda , kui ta sellele mõtles . </s> <s> Mõnikord ta kahtlustas ennast selles , kas mitte ta ise ei meelitanud kukke enda juurde tulema . </s> <s> Ta oli ammu tundnud , et on küps , kukk peab teda ükskord tähele panema . </s> <s> Ta oli kõndinud tähtsa näoga täiskasvanud kanade seltsis , et kukk ei saaks aru , et ta on veel plikaohtu , aga see polnud palju aidanud . </s> <s> Aeg pidi päris täis saama , et see juhtuks . </s> <s> Et kukk oma peremeheõigused ka tema puhul maksma paneks . </s> </p>
<p> <s> Mõnus oli teadmine , et tema on nüüd kuke silmis teiste kanadega võrdne . </s> <s> Ja kui kukk oli käskinud , otsis ta enesele pesa . </s> <s> Päris enese pesa , teiste omadesse ta ei tahtnud muneda . </s> <s> Selles Tsee isepäisus avalduski , et ta valis laudanurka uue aseme , mida oli juba varem , õieti selgelt aimamata milleks , välja vaadanud ning kujutlenud . </s> <s> Ta siblis selle kallal , oli veel oskamatu , kuid siiski ei kukkunud pesa , nagu talle näis , just halvasti välja . </s> </p>
<p> <s> Siis Tsee muneski . </s> <s> Esimene muna oli tibatilluke ja Tsee vaatas seda pettunult . </s> <s> Munemine oli valus , ärgu need öelgu midagi , kes ise pole munenud . </s> <s> Kas nii tillukese muna peale tasus kaagutada , mõtles Tsee . </s> <s> Ta proovis , aga ka kaagutamine ei kukkunud veel kenasti välja . </s> </p>
<p> <s> Kukk tuli tema juurde ja käskis uuesti muneda . </s> <s> See oli kuke töö , tema oli suur käskude jagaja . </s> <s> Ta pidas seda palju raskemaks kui munemist , aga kaagutama ta sellepärast ei hakanud . </s> </p>
<p> <s> Tsee muneski ja järgmine muna oli juba natuke suurem . </s> </p>
<p> <s> Munemine muutus igapäevaseks tegevuseks , esialgu olid Tsee munad veel väiksemad kui täiskasvanud kanade omad ning talle ei tulnud mõttessegi , et nendest võiks tibusud haududa . </s> </p>
<p> <s> Kaagutamise õppis Tsee kah ära , aga ikka ta küsis endalt : </s> </p>
<p> <s> " Kas ma siis olen nüüd kana ? " </s> </p>
<p> <s> Vahel tundus , et kana on kõige tähtsam olevus looduses . </s> <s> Et kõik teised on loodud selleks , et kanu teenida . </s> </p>
<p> <s> Tegelikult oli kana loomult alandlik . </s> <s> Kukk oskas ennast tähtsaks pidada , ta ei võinud enesele nõrkusi lubada . </s> <s> Kord proovis Tsee kuke moodi kireda , aga sellest ei tulnud midagi välja . </s> <s> Tema kõri oli loodud teistsuguse hääle tegemiseks . </s> <s> Aa kõris oli kuke hääl , aga kuigi ta oli pesa kõige agaram mehike , palju lootust peremeheks saada tal polnud , sest kirju kukk oli võimu täis . </s> <s> Aa esimesed katsed kireda kukkusid armetud välja . </s> <s> See polnud sugugi parem kui Tsee kaagutamine pärast esimest muna . </s> </p>
<p> <s> " Mina munen , mina olen kana , " ütles Tsee enesele sõnnikuhunniku otsas , aga päris veendunud ta ei olnud , et ta just munemise pärast kana on . </s> </p>
<p> <s> Kõht oli tühjaks läinud , sõnniku seest ei roomanud kedaga välja ning Tsee kõndis terade platsile , mis oli täiesti puhtaks nokitud . </s> <s> Ta läks maja ukse juurde , et pikapatsilisele tema kohustusi meelde tuletada . </s> <s> Selleks oli tal häält küllalt . </s> </p>
<p> <s> Aga uksest kedagi ei tulnud . </s> <s> Õuele ilmus hoopis kukk . </s> </p>
<p> <s> Ka tema oli täna iseäralikus tujus . </s> <s> Iga natukese aja tagant laulis ta oma laulu , mis näis lihtne ja ühesugune , kuid tegelikult oli vahelduv ja täis mitmesuguseid teateid . </s> <s> Ta tõusis mõne kõrgema koha peale või lendas aia otsa ning kires . </s> </p>
<p> <s> Alguses oli huvitav , et kukk nii hoos on . </s> <s> Laulmine näitas jõudu ja vägevust . </s> </p>
<p> <s> Kui päike juba kõrgel oli ja kukk ikka laulmist ei jätnud , läks üks julge kana ta juurde ja küsis : </s> </p>
<p> <s> " Kas sul on midagi viga ? </s> <s> Kas miski häirib sind ? " </s> </p>
<p> <s> " Ei , ma laulan rõõmu pärast , " teatas kukk . </s> </p>
<p> <s> " Mille üle sa rõõmustad ? " küsis Kirju Kuninganna , kes oli suur ja kuke moodi , kuigi oli teada , et ta on kana . </s> <s> Tema kohta sosistas mõni õel valge , et ta peab ennast vahel kukeks . </s> <s> Ta munes märksa vähem kui teised kanad ja ta munad ei olnud suuremad , aga tähtsust oli ta täis . </s> <s> Kukega kõneles ta kui võrdne võrdsega , kukele see vaevalt võis meeldida ning sellepärast polnud teised kanad tema peale kadedad . </s> </p>
<p> <s> " Ma rõõmustan sellepärast , et ma niisugune olen nagu olen , " teatas kukk ning kires uue hooga edasi . </s> </p>
<p> <s> Ka Tseele näis see imelik . </s> <s> Kui oled korda kolm maailmale kuulutanud , et oled tark ja ilus , siis sellest peaks piisama . </s> <s> Maailm nagunii ei usu , kire või õhtuni . </s> <s> Ja kui panebki tähele , siis hakkab arvama , et sa ise ei usu ennast , miks sa muidu nii palju korrutad . </s> </p>
<p> <s> Suur kirju kana tegi " Ähh ! " ja pööras kukele selja . </s> </p>
<p> <s> Kuke kiremisest olid lõpuks ka inimesed häiritud . </s> <s> Perenaine tuli uksele ja ütles : </s> </p>
<p> <s> " Kõss , kurivaim , mis sa karjud , päike juba pooles taevas . " </s> </p>
<p> <s> Päike oli muidugi seal , kus ta olema pidi . </s> <s> Selle üle kukk ju rõõmustaski . </s> <s> Aga polnud aru saada , et päike sellest kuidagi teistmoodi liikuma oleks hakanud . </s> <s> Pilverüngad sõudsid endistviisi üle tema ja siis ta hoidis oma tulisust tagasi . </s> </p>
<p> <s> Trepile tuli pikapatsiline ja ütles : </s> </p>
<p> <s> " Võibolla nägi ta kulli või rebast ja on sellest häiritud . </s> <s> Ei saa hirmust võitu . " </s> </p>
<p> <s> " Ma laulan rõõmust ! " hüüdis kukk kõigile , aga inimesed ei saanud tema keelest aru . </s> <s> Nad olid nii uhked omaenese keelele , et ei tahtnud teiste omi õppida . </s> </p>
<p> <s> Tüdruk kükitas Tsee juurde maha . </s> <s> Ta vestles temaga vahel . </s> <s> Küllap ta mäletas , et oli kord Tsee surmast päästnud , omaenese heategu seisab ikka meeles . </s> <s> See tegi teda kana vastu lahkeks , aga ta oli muidu kah hea tüdruk . </s> <s> Kui ta mõnikord tõi leivatüki toast kaasa , siis pudistas ka Tseele . </s> <s> Praegu ta rääkis : </s> </p>
<p> <s> " Kullid on teie vaenlased , aga kas sa ka tead , et neid on nii vähe alles jäänud , nad on võetud kaitse alla . </s> <s> See tähendab seda , et inimene ei tohi neid enam hävitada . " </s> </p>
<p> <s> " Võibolla jääb neid tulevikus veel vähemaks - kas oma pahategude või elujõuetuse tõttu - ja siis te hakkate neile kanu söödaks pakkuma , " vastas Tsee . </s> <s> Tähendab , nii pikalt ta just ei rääkinud , vaid ütles " kok-kok-kok " , aga just nõndamoodi sai tüdruk tema häälitsusest aru . </s> </p>
<p> <s> " Minu isa ütles , et ka röövlid on looduses vajalikud , " selgitas tüdruk . </s> <s> " Kullid hoiavad teid pinge all ja võibolla panevad isegi paremini munema . </s> <s> Te ju peate hoolitsema selle eest , et kanade tõug maailmast otsa ei saaks . </s> <s> Kui teil ühtegi vaenlast ei ole , kohkute oma paljunemisest ära ja mõtlete : ah mis me ikka muneme , kanu niigi ilmas liiga palju . " </s> </p>
<p> <s> " Selliselt võivad inimesed mõelda , " arvas Tsee . </s> <s> " Teised ei suuda teile midagi teha , siis hävitate ennast ise , et liiga palju ei sigineks . </s> <s> Kanade hävitamise eest hoolitsevad inimesed jõudsamini kui kullid , kui neid ka miljon korda rohkem oleks . " </s> </p>
<p> <s> Nõnda arvas tüdruk , et Tsee arvas nõnda oma kok-kok-keeles . </s> <s> Ta vastas : </s> </p>
<p> <s> " Sul on kahjuks õigus . </s> <s> Aga kui sa näeksid suuri kanafarme , siis sa nii ei räägiks . </s> <s> Sul on siin vabadus käes , kuipaljukest sa seda kasutad ? </s> <s> Ka seal on iga kana kordumatu , aga neid on nii palju koos ja kõik elavad ühesugust elu . </s> <s> Taevast nad ei näegi , sünnist surmani on katus pea kohal . </s> <s> Sa oled õnnelik , et võid kulli karta . </s> <s> Nii et kurda koos minuga , miks neid küll on nii väheks jäänud . " </s> </p>
<p> <s> " Seda ma küll ei tee ! " hüüdis Tsee . " </s> <s> Kull on minu vaenlane ja teda ma ülistama ei hakka . </s> <s> Rääkige oma looduslikust tasakaalust , mida tahate . </s> <s> Mina vaatan , mis minule hea on . </s> <s> Keda ma pean selle eest kiitma , et ma siia tallu sündisid ? </s> <s> Igatahes mitte inimesi . </s> <s> Võibolla leidub ka selliseid kohti , kus kanad jalutavad keiserlikus aias kui iluasjad ja nende eest hoolitsetakse hommikust õhtuni . " </s> </p>
<p> <s> Kas Tsee võis teada midagi kunagistest Hiina palee ilukanadest , on üpris kahtlane , aga nõnda kuulis tüdruk teda kõnelevat , kuigi mõnele kehvemale kuulajale ei kostnud muud kui mõni üksik " kok " . </s> </p>
<p> <s> " Kas tahad öelda , et mina hoolitsen sinu eest halvasti ? " küsis tüdruk solvunult . </s> </p>
<p> <s> " Ei taha , " leppis nüüd Tsee ja nokkas tüdrukut õrnalt . </s> </p>
<p> <s> Kukk aga kires sel ajal edasi ja trepile tuli lõpuks peremees ise . </s> <s> Ta ütles : </s> </p>
<p> <s> " See on päris hulluks läinud . </s> <s> Tuleb vist pea pakule panna . </s> <s> Mõni noorem asub asemele . " </s> </p>
<p> <s> Alles nende sõnade peale jättis kukk kiremise . </s> <s> Paku peale ta küll ei tahtnud minna . </s> <s> Laula siis veel rõõmust ! </s> </p></div2>
        <div2 type="alaosa"><head> 6 . </head>
<p> <s> See võis olla pühapäev , kui Tseega oli juhtunud üks iseäralik seiklus . </s> </p>
<p> <s> Majast tuli välja mees , kes oma tigeduses vahel jagas kanadele jalahoope . </s> <s> Enamasti oli ta päevasel ajal põllul või töökojas , aga täna lonkis ringi . </s> <s> Perenaine jooksis talle järele , püksid näpus , ja hüüdis : </s> </p>
<p> <s> " Pane ometi paremad püksid jalga ! " </s> </p>
<p> <s> Mees aga lõi käega ja ütles : </s> </p>
<p> <s> " Ähh ! " </s> </p>
<p> <s> Jalas olid tal igapäevased püksid , millega ta tööl käis . </s> <s> Tsee pööras sellele tähelepanu perenaise sõnade tõttu . </s> <s> Ta vaatas neid pükse ja nägi äkki , kuidas püksisäärest kukub välja tera . </s> <s> Tsee ei mõelnud pikalt , jooksis tera juurde ja nokkis selle ära . </s> </p>
<p> <s> Terasid oli ta mitmel viisil näinud maha langevat , aga kurja mehe püksisäärest pudenemas nägi esimest korda . </s> <s> Sellepärast silmitses ta pükse huviga , ja vaata : tuligi järgmine tera . </s> <s> Tsee jooksis juurde , neelas alla . </s> <s> Mõne aja pärast pudenes jälle tera . </s> <s> Mees oli selle ajaga mitu sammu edasi läinud . </s> </p>
<p> <s> Nõnda nad kõndisid , mees ees ja kana järel . </s> <s> Vahemaa oli katsumiseks pikk , vaatamiseks paras , kuid mees kana ei märganud ja Tsee polnud nii rumal , et endast häälitsemisega märku anda . </s> <s> Nad jõudsid külavaheteele , möödusid mitmest majast , kuni mees astus ühte sisse . </s> <s> Selle maja avaras eeskojas soputas ennast , kohendas pükse ning nendest pudenes teri välja hulganisti . </s> <s> Mees vaatas neid imestunult ja talle meenus , et oli need kuivati juurest läbi tulles tasku pistnud , et tee peal näsida . </s> </p>
<p> <s> " Jälle auk sees , " ütles mees ja lükkas terad jalaga laiali . </s> </p>
<p> <s> Siis märkas ta , et üks kana on teradel jaol . </s> <s> Tseed ta mõistagi ära ei tundnud , sest temal oli oma pere kanade jaoks ainult niipaljukest silma , et neid endast eemale peletada , kui kogemata ette jäid . </s> <s> Aga teda tundsid juba kõik kanad ning ette ei jäänud . </s> <s> Nüüd näis talle koguni meeldivat , et kana teeb põranda teradest puhtaks . </s> <s> Mees astus läbi poolavatud ukse saali , kus istus juba enne teisi inimesi , peamiselt lapsi . </s> <s> Seda võis aru saada sumina järgi . </s> </p>
<p> <s> Kui Tsee oli terad põrandalt ära nokkinud , piilus ta läbi ukse saali . </s> <s> See oli pime . </s> <s> Aga saali lõpus inimpeadest kõrgemal oli helendav sein , selle peal liikusid jänesed ja üks rebane . </s> <s> Tsee nägi rebast esimest korda elus , kuid tundis ta kohe ära . </s> <s> Ta tahtis juba valjusti kaagutades põgeneda , aga ei jõudnud teha rohkem kui üheainsa " kok " , sest taipas , et too hirmus loom ei pääse seina pealt tulema ja pealegi polnud tal kanaga asja . </s> <s> Jänesed olid ümber , narrisid teda ja rääkisid inimese häälega , tõsi küll , pisut ebaloomulikult , selliselt ei rääkinud pererahvas iialgi . </s> <s> Isiklikult Tsee jäneseid ei tundnud , kuid ei arvanud , et nad nõndaviisi räägiksid . </s> </p>
<p> <s> Siis kadus rebane seinalt ära , kõndis vist üle ääre välja ning Tsee vaatas igaks juhuks saali , ega ta sinna pole tulnud . </s> <s> Aga kana silmad ei suutnud pimedas seletada , järelikult polnud ka midagi karta . </s> <s> Pealegi köitis sein Tsee tähelepanu , sest sinna oli ilmunud iseäranis uhke ja kohevil kana . </s> <s> See võis olla tõendiks selle kohta , et rebane enam läheduses ei viibi . </s> <s> Jänesed küsisid koheva kana käest mune , tahtsid vist hauduma hakata , aga kana ei soovinud anda . </s> <s> Ta seletas samuti inimkeeli , mis erines sellest siiski ülemäärase kokutamise poolest , et munad on tema lapsed ja lastega ei kaubelda . </s> <s> Selle tarkuse teadasaamiseks ei tarvitsenud Tsee küll nõnda kaugele tulla . </s> <s> Aga kana oli seda rääkides nii uhke ja tähendusrikas , et teda vaadates läks ka Tsee kohevile . </s> </p>
<p> <s> Siis kolistas keegi eeskojas ja Tsee põgenes igaks juhuks . </s> <s> Teri nokkida polnud Tseel enam isu , kõht oli täis . </s> </p>
<p> <s> Seikleja läks õue ja kartis juba , et eksib küla vahele ära , aga jalad viisid iseenesest edasi ning tunne ütles , et suund on õige . </s> <s> Ta jõudis kõige otsemat teed koju . </s> </p>
<p> <s> Tsee arvas , et peaks nüüd koosoleku kokku kutsuma nagu teevad seda paljud , kes midagi põnevat teada saavad . </s> <s> Ta oli veel noor , aga ükskord pidi ka tema oma kanalugudega alustama . </s> <s> Ta kaagutas kutsuvalt . </s> <s> Talle tuli filmikana meelde ja suled läksid iseenesest kohevile . </s> <s> Esimest korda tahtis ta jutuajamist juhatada . </s> </p>
<p> <s> Kõik kanad ei tulnud kokku , isepäiseid leidus alati . </s> <s> Ka kuningas kukk ei ilmunud kohale ühe tühise kana kutsumise peale . </s> <s> Mida seesugusel ka teatada , mõtles tema . </s> <s> Aga enamik kogunes Tsee ümber , et nooremalt põlvelt uut tõde teada saada . </s> <s> Tsee ütles : </s> </p>
<p> <s> " Palun tähelepanu . </s> <s> Mul on teatada , et ma käisin täna kinos . </s> <s> See on niisugune koht , kus jänesed ja rebased jooksevad seina peal . " </s> </p>
<p> <s> " Ära ainult valeta , noor kana ! " ütles vaenulik tädi ja tahtis minema kõndida . </s> <s> Talle oleksid ka paljud teised järgnenud , seepärast ütles Tsee kiiresti : </s> </p>
<p> <s> " Oma silmaga nägin . </s> <s> Võite kah minna läbi küla , astuda rahvamajja sisse ja vaadata . </s> <s> Seina peal oli ka üks kana . </s> <s> Ta polnud samasugune kui meie , ta oli pilt , kuid ta kõndis , nokkis teri ja rääkis tähtsa häälega . </s> <s> See kõik oli väga huvitav . " </s> </p>
<p> <s> Kirju kana küsis : </s> </p>
<p> <s> " Mida sa meile selle jutuga ütelda tahad , kas selles tera kah sees on ? " </s> </p>
<p> <s> Tsee vastas : </s> </p>
<p> <s> " Ma tahtsin ainult teatada , mis huvitavaid asju võib maailmas leida , kui võtad oma silmaringi laiendada . " </s> </p>
<p> <s> " Ära tule meile rääkima hariduse kasust , oleme seda ennegi kuulnud . </s> <s> Mune parem suuremaid mune , " ütles vaenlasest tädi . </s> </p>
<p> <s> Nagu ikka kanade koosolekul , kiskus asi laadaks , nõnda et esimest kõnelejat ning koosoleku kokkukutsujat ei kuulanud enam keegi . </s> <s> Ta võis lihtsalt minema kõndida . </s> </p>
<p> <s> Tsee oli veel hulk aega filmi mõju all . </s> <s> Ta kõndis kohevil ringi ja igaüks võis näha , et ta tahab filmikanaks saada . </s> <s> Üks heatahtlik tädi küsis murelikult : </s> </p>
<p> <s> " Kas sa oled haige , et nõnda imelikult kõnnid ? " </s> </p>
<p> <s> Tsee ei hakanud talle seletama , et iga kunstnik on haige oma kunstist . </s> <s> Iseäranis siis , kui ta alles tahab kunstnikuks hakata . </s> </p>
<p> <s> Paha tädi oli läbinägelik , ta ütles : </s> </p>
<p> <s> " Ma olen ikka öelnud , et lai maailm rikub noored ära . " </s> </p>
<p> <s> Teda toetas suur kirju kana : </s> </p>
<p> <s> " Oma õue peal on ikka ausam elada . " </s> </p>
<p> <s> Tsee kujutles mõnikord , et ta on uhke kanaprintsess , otsa ees sätendab tal kalliskivi , mida mõnigi heal meelel ära nokiks . </s> <s> Rebased ja tõhud roomavad ta ees kõhuli ning on alandlikud . </s> <s> Tema võib armulikult noogutada ning seepeale puistatakse headele tädidele ja õdedele rammusaid teri , pearaputamise peale aga viiakse pahad tädid ja kirjud kanad tumedasse tulevikku . </s> </p></div2>
        <div2 type="alaosa"><head> 7 . </head>
<p> <s> Koosolekuid kutsuti kanade seas mitmel puhul kokku . </s> </p>
<p> <s> Ühel päeval leidis kukk iseäranis rasvase vihmaussi . </s> <s> Ta hoidis sellel teraselt silma peal ning kokutas valjusti ja kutsuvalt , et kõik kanad , viimne kui üks kohale ilmuksid . </s> <s> Tema kutsumist arvestati , ta ei jätnud , kutsus , kuni kõik seisid aupaklikult ümber . </s> </p>
<p> <s> Tsee oma lihtsameelsuses arvas , et lahke isand ja kanade valitseja tahab armulikkust üles näidata ning ulatada igale valitsusalusele tükikese oma rammusast leiust . </s> <s> Ent hoopiski mitte . </s> <s> Kukk vaatas , kas kõik on kohal , kallutas siis pea viltu , nokkas ussi ära ja neelas alla . </s> <s> See oli nii pikk , et andis tükk aega neelata , tuli mitu korda kaela jõnksutada . </s> </p>
<p> <s> Nähtavasti ei raatsinud kukk oma erakordset leidu teistega jagamata jätta . </s> <s> Eks nood ju armastanud teda ning said selmoel oma isanda õnnest osa . </s> <s> Tsee polnud pettunud . </s> <s> Ta mõistis , et selline on komme . </s> <s> Võibolla tahtis kukk eeskuju anda . </s> <s> Viidata sellele , et üks tubli kana peaks ennast selliste suutäitega toitma . </s> <s> Või siis sellele , et looduses leidub haruldusi , olgu kanad virgad siblima , siis võib neilegi õnn naeratada . </s> </p>
<p> <s> Koosolekuid toimus ka teistsuguseid , kus kõik soovijad sõna said . </s> <s> Üks selline peeti maha munade asjus . </s> </p>
<p> <s> Inimesed oma koosolekul oleksid nõudnud , et munetagu ikka rohkem , ikka suuremaid mune , nende rebud olgu kollased ja koor kõva . </s> <s> Kanad nii rumalad ei olnud . </s> <s> Nemad tegid mis suutsid , munesid tuleviku pärast ning soovisid hingest , et munadest tuleksid terved ja tublid tibud . </s> <s> See sõltus ninaesisest ja kanade tervisest . </s> <s> Nad olid virgad siblima , sest kõht andis enesest alati märku . </s> <s> Nad pidasid tervet eluviisi , ei joonud halbu jooke ega hinganud sisse mürgiseid aineid . </s> <s> Aga maailma sündisid nad erinevatena . </s> <s> Üks oli tugevam , teine nõrgem , see polnud enese teha . </s> <s> Nad ei rikkunud meelega oma tervist , vaistud hoiatasid . </s> <s> Nad püüdsid vältida ka kahjulikku toitu , kuid alati see ei õnnestunud . </s> <s> Neil oli hea silm , see tundis maitse ära veel enne , kui nokk külge puutus . </s> <s> Umbes nad midagi ei teinud , ülearu ei katsetanud , uudishimu rahuldasid mõistlikkuse piires , neil olid terved meeled . </s> </p>
<p> <s> Koosolek toimus sellepärast , et levis kuuldus , nagu muneksid selle talu kanad kehvi mune . </s> <s> Mis neil just viga , seda täpsemalt isegi ei teatud . </s> <s> Polnud ühtegi ilma kooreta või verise rebuga , seda võisid kanad kinnitada . </s> <s> Osa olid täiesti valged , osa tumedama koorega . </s> <s> Kes alatu jutu lendu oli lasknud , jäigi saladuseks . </s> <s> Kas keegi pererahvast või mõni võõras , kes mune käis ostmas . </s> </p>
<p> <s> Kanad kaagutasid pool päeva selle asja kallal ning jõudsid üksmeelsele järeldusele , et ärgu arvustagu teiste mune see , kes ise muneda ei oska . </s> <s> Ainult kukele tehti erand , sest tema juhatas koosolekut ning avaldas selles asjas kanadele tulist poolehoidu . </s> <s> Nii kuulutatigi : </s> </p>
<p> <s> " Kukk on meie kriitik , ainus ja õiglane , las tema ütleb ! " </s> </p>
<p> <s> Ja kukk lausus : </s> </p>
<p> <s> " Mina isiklikult ja seega kogu meie kanakari leiame , et me muneme vägagi korralikke mune . </s> <s> Ma ei taha üldsuse eest varjata asjaolu , et minu osa munade kvaliteedi parandamise ürituses on määrav . " </s> </p>
<p> <s> Kui koosolek oli vastutusrikas , siis tuli rääkida keeruliselt ning tarvitada võimalikult palju arusaamatuid sõnu . </s> <s> See tekitas muljet ning iga osavõtja tundis ennast targemana . </s> </p>
<p> <s> Koosolekud andsid kanade ühiselule sisu . </s> <s> Üksinda oli koosolekut raske läbi viia , kuid Tsee õppis sellegi ära . </s> <s> Ta pidas koosolekut oma kujutluses . </s> </p></div2>
        <div2 type="alaosa"><head> 8 . </head>
<p> <s> Ühel hommikul , kui Tsee laudast välja tuli , nägi ta oma ehmatuseks , et maa on haigeks jäänud . </s> <s> See oli üleni kaetud valge korraga ning oli külm . </s> </p>
<p> <s> " See on lumi , " ütlesid vanad kanad , kes tema ehmatust märkasid . </s> <s> Seejuures tegid nad nii tähtsat nägu , otsekui oleks lumi nende tellimise peale maha sadanud . </s> </p>
<p> <s> Lund nähes oli Tsee ütelnud " kok " , aga see ei tähendanud veel , et pärast hüüatust oleks ta kohe maha rahunenud , umbes nii : mina olen oma " kok " öelnud , nüüd las lumi olla , sellega on kõik selge . </s> <s> Otse vastupidi , ta hakkas lund lähemalt uurima ja kui sa üht asja uurid , siis ta hakkab sulle natuke meeldima kah . </s> <s> Sa harjud temaga ära ja kui liiga palju uurid , siis hakkad arvama , et lumi ongi kõige tähtsam nähtus maailmas . </s> </p>
<p> <s> Lumi sätendas meeldivalt ja Tsee proovis seda natuke nokkida , et ta muutuks veelgi lähedasemaks . </s> <s> Nokkides aga selgus , et see pole lumi , vaid vesi , sest lumi sulas suus ära . </s> <s> See oli vaid pisut magedama maitsega , kui kaevuvesi , mida tüdruk mõlkkis kausiga tõi . </s> </p>
<p> <s> Tsee tahtis juba teistele öelda , et tegemist on pettusega : siblid sõredat lund , aga tuleb välja , et see on hoopis vesi , kui asjasse soojalt suhtuda . </s> <s> Tsee oma mõtet siiski avalikkuse ette ei toonud , alati on targem vaikida ja ära oodata , mida teised arvavad . </s> <s> Eriti mida arvab uhke kukk , kelle suur punane hari võib mahutada palju toredaid mõtteid . </s> <s> Tsee oletas , et kui kuke hari on püsti , siis on ta mõtted edasiviivad , kui hari on lontis , siis mõtted puhkavad . </s> <s> Kanade harjad on väiksemad , nad näitavad rohkem munemist kui mõtteid . </s> <s> Kui hari on punane , võib kanalt muna oodata , kui on kahvatu , siis võibolla kana mõtiskleb selle üle , miks ta küll ei mune . </s> </p>
<p> <s> Kukk igatahes ei teinud lumest väljagi , ta läks seitse sammu õue keskpaiga poole ning temast jäid lume sisse jäljed . </s> <s> Toredad nagu kõik muugi , mis kukega seotud . </s> <s> Aga siis keeras kukk otsa ringi ja tuli lauta tagasi . </s> <s> Kas oli ta midagi unustanud või ei meeldinud talle see uus valge vaip maas , seda ta ei seletanud . </s> <s> Tema tegemistega oli üldse nii , et ta ei andnud sellest kellelegi aru , seepärast näis iga ta samm olevat läbimõeldud ja tähenduslik . </s> </p>
<p> <s> Oli teada , et kuke sammuga mõõdavad inimesed isegi oma päevi . </s> <s> Üks susija ütles , et kuke samm olevat inimestel väga väike mõõtühik , Tsee seda ei uskunud . </s> <s> Palju tähtsam oli , et kuke sammudega asju mõõdetakse kui see , kas ta on pikk või lühike teiste mõõtude kõrval . </s> <s> Kuke sammul oli üks iseärasus : ta võttis hoogu nagu hästi pikaks sammuks , kuid pani jala üsna teise jala ette maha . </s> <s> Ta ei teinud seda vaatajate petmiseks , see oli lihtsalt tema komme ja nagu öeldakse , kombed on kõik head , kui neid õiges kohas kasutatakse . </s> </p>
<p> <s> Kuni Tsee isanda astumist imetles , oli lumi pisut muutnud oma värvi . </s> <s> See võinuks huvi tema vastu elevil hoida , aga kanal oli laudas tegemist . </s> <s> Hilissügisel , kui maa külmaks muutus , toodi terad lauta sisse ning puistati vana vineertahvli peale , nõnda et kanade söömise töö käis nüüd suure klõbina saatel . </s> <s> Selle vineerist söögilaua vastu ilmutas Tsee igal hommikul suurt huvi . </s> <s> Seda nõudis kõht , kes ühtelugu nurises , kui polnud sisemistele veskitele jahvatamist anda . </s> <s> Aga hommikuti oli laud enamasti tühi . </s> <s> Mõned kanad ei läinud esmalt õue maailma uurima , vaid komberdasid unise peaga , vaevalt õrrelt alla saanud , vineeri juurde ja puhastasid kõik ära , mis õhtust järele oli jäänud . </s> <s> Inimesed magasid kaua ja kui olidki ärkvel , polnud nende esimesks mureks terade puistamine kanadele . </s> <s> Enne tehti igasuguseid muid töid . </s> <s> Isegi siga söödeti enne ära , sest see ruigas nii nõudliku häälega , et inimene ei julenud teda ilma jätta . </s> <s> Söömine oli sea lemmiktegevus , see näis inimestele meeldivat , isutut siga nad põlgasid . </s> <s> Oleks siga hingest aimanud , miks see nii on ! </s> </p>
<p> <s> Kanad olid tagasihoidlikud , nad tuletasid ennast meelde vaid väärika kok-kok-kokiga . </s> </p>
<p> <s> Nende eesmärgiks polnud inimese kõrvu lukku panna , et ta selle vältimiseks teradega kiirustaks . </s> <s> Teadagi , tagasihoidlik jääb tihti ilma . </s> </p>
<p> <s> Niisugune oli ka Tsee . </s> <s> Ta ei tormanud unise peaga esimese asjana vineertahvlit uurima , vaid tahtis enne tervitada päikest ning noogutada valgusele , nagu uskujale kohane . </s> <s> Viimaseks ta söögilaua juurde kah ei jäänud , kõhu sai täis ning munes toredaid mune . </s> <s> Kukk neid ei uurinud , kuid näis , et ta on oma noore kanaga rahul . </s> </p>
<p> <s> Hommikune valgus avas silmad , see oli päevaseks tegevuseks vajalik . </s> <s> Tühi kõht halvendas nägemist , neid kahte asja tuli tasakaalus hoida . </s> </p>
<p> <s> Tsee läks vineertahvli juurde ja veendus , et seal on juba puhas töö tehtud . </s> <s> Küna uuretesse oli pisut rokka jäänud , aga see polnud maitsev . </s> <s> Tsee korra nokaga toksas , näitamaks enesele , et ta pole peps . </s> <s> Kausis oli vett , aga külma vett kõht ei tahtnud , kui seal midagi muud ei olnud . </s> <s> Tsee vaatas natuke ringi , siblis põhku , kuigi teadis , et selle all midagi pole . </s> <s> Siis andis kõht jälle endast teada ning Tsee mõtles , et läheb õige maja trepi ette ning tuletab inimestele nende kohustusi meelde . </s> </p>
<p> <s> Kui ta välja sammus , lund enam ei olnud . </s> <s> See oli peaaegu sama suur üllatus kui lume nägemine varahommikul . </s> <s> Maailm näitas Tseele oma mitmekesisust . </s> <s> Kas olid inimesed lume ära koristanud ega saanud selle töö pärast mahti kanadele teri tuua ? </s> <s> Vaevalt küll , ega need inimesed nii vägevad olnud . </s> <s> Küllap seda tegi maa ise , ta oli veel piisavalt soe , et lund alla neelata . </s> </p></div2>
        <div2 type="alaosa"><head> 9 . </head>
<p> <s> Ühel talvisel päeval tuli tüdruk lauta ja hüüdis : </s> </p>
<p> <s> " Tibu , tibu ! " </s> </p>
<p> <s> Osa kanu jooksis ta juurde , Tsee kah . </s> <s> Polnud tavaline terade puistamise aeg , seepärast kõik kanad ei uskunud , et tal on midagi tarka öelda . </s> </p>
<p> <s> Tüdruk vaatas kokku jooksnuid ja võttis siis Tsee sülle . </s> <s> Loomusund käskis vastu rabeleda , aga Tsee püsis siiski paigal , sest tüdruk polnud talle iialgi liiga teinud . </s> </p>
<p> <s> Tüdruk viis Tsee laudast välja . </s> <s> Hirmsa külma , paksu lume ja hämaras puude järgi sai Tsee teada , et püsib ebaloomulik aastaaeg , mil loodus on tõmbunud kössi ning ootab . </s> <s> Kanad polnud hulgal ajal laudast väljas käinud , maailma uudised piirdusid laudaga . </s> <s> Seal elas isegi rotte , keda suvel nägi harva . </s> <s> Üks oli munavaras . </s> <s> Kanad kurjustasid temaga , aga mis nad talle ikka teha said . </s> <s> Olid nad ju munade varastamisega harjunud , rott või inimene . </s> <s> Väike vahe siiski oli : inimesed puistasid teri , rott aitas neid ära süüa , kui seakünasse polnud rokka jäänud . </s> <s> Uudiseid oli laudas muidki , sest elu läks edasi . </s> <s> Lehmal sündis vasikas , igavene suur , aga lehm ei kaagutanud , ainult inises . </s> <s> Kaagutasid tema eest inimesed , kes vasikat lehma seest välja tirisid , või mis nad seal tema ümber tantsisid . </s> <s> Siga viidi rehealla , seal ta karjus , et mehed ta lahti laseksid , lõpuks jäi hirmsa ohkega vait ning rohkem pole teda nähtud . </s> <s> Aga lõhnad ütlesid mõndagi ja koduloomade hulgas püsis hulk aega masendunud meeleolu . </s> <s> Kuigi keegi siga eriti ei armastanud , tema oli omaette härra , laiskles sulus , teiste elust võttis vähe osa , siiski oli ta üks nende seast . </s> <s> Tema saatuses olid süüdi kaks võõrast meest , kuid oma maja mehed olid kah asja juures . </s> <s> Ühed arvasid , et omad püüdsid siga kaitsta , kuid teised ütlesid mürgiselt : </s> </p>
<p> <s> " Või veel ! </s> <s> Nemad see kurja juur olidki , kes teisi üles ässitasid ! " </s> </p>
<p> <s> Laudas juhtus mitmesugust , kurba ja lõbusat . </s> <s> Tsee jätkas munemist , ta oli noor ja jõudu täis . </s> <s> Tibude peale ta eriti ei mõelnud , munemine oli harjumuseks saanud . </s> <s> Suur Kirju kana hurjutas : mis te vehite talvel muneda , pidage vahet ja puhake , aga kes vanu ikka kuulab . </s> <s> Tsee polnud ainus , kes talv läbi iga päev munes ning käheda häälega kaagutas . </s> <s> Käheda sellepärast , et laudas ei võinud ometi teistel kõrvu lukku panna . </s> <s> Tsee uskus , et vanad head ajad tulevad tagasi , siis saab häälepaelad jälle valla päästa ning oma munemist taevani kuulutada . </s> <s> Vanemad kanad olid rääkinud , et külmad ei jää igaveseks . </s> </p>
<p> <s> Ehmatavad olid need küll . </s> <s> Nagu nüüdki , mil Tsee oli tüdruku süles ja see viis teda mööda lumme tallatud rada majaukse poole . </s> <s> Taevas sirasid tähed , needki näisid külmetavat . </s> </p>
<p> <s> Tsee pandi keset toapõrandat maha , tal tuli kunstliku valgusega harjuda . </s> <s> See oli isemoodi kuri ja ihnus tuli , sellel puudus päikesevalguse lai lahkus , mis hajus ühtlaselt kõikjale ega valinud enesele paremat seltskonda . </s> </p>
<p> <s> Kõik pereliikmed vaatasid Tseele otsa , nagu peaks ta neile nüüd otsekohe midagi lausuma . </s> <s> Tsee mõtles , kas öelda neile üks " kok " , aga arvas , et nagunii nad ei saa aru , midas' häält kulutada . </s> <s> Seepärast ütles ta ainult " ko " ja sellestki jäi pool kurku kinni . </s> <s> Aga näis , et toasolijad temalt pikemat kõnet ei oodanudki . </s> <s> Tüdruk ütles : </s> </p>
<p> <s> " Noh , kas sa ei näe või ? " </s> </p>
<p> <s> Tsee vaatas ringi ning nägi põrandal teri . </s> <s> Tal oli kõht parasjagu tühi , aga teri tuleb nokkida ka siis , kui kõht tühi ei ole , kes teab , millal jälle saab . </s> <s> Kui nad kord maas vedelevad . </s> </p>
<p> <s> Siis märkas Tsee , et terad olid kuidagi isemoodi ridadesse asetatud . </s> <s> Ta mõistis , ilma et ta oleks mingi kirjatark olnud , et sinna on kirjutatud " kana " . </s> </p>
<p> <s> Tsee oli korralik kana juba sünnist saadik . </s> <s> Pahandust tegi ta vaid kogemata . </s> <s> Ta hakkas teri nokkima esimese tähe ülemisest servast ja liikus nokkides viimase tähe alumise servani . </s> <s> Kui viimane tera oli nokitud , kilkas tüdruk vaimustunult : </s> </p>
<p> <s> " Näe , oskabki lugeda ! </s> <s> Mis ma ütlesin ! </s> <s> Tsee on tark kana . " </s> </p>
<p> <s> Tsee oli kiitusest meelitatud , aga natuke oli ebamugav kah , et kas ta ikka on selle ära teeninud . </s> </p>
<p> <s> " Kas ta kirjutada kah oskab ? " küsis mees , kellele meeldis kanu jalaga tonksata . </s> <s> Praegu ta seda ei teinud . </s> <s> Küllap oli selline õhtu , mil inimesed üksteistki ei tonksanud . </s> <s> Vaidlesid küll . </s> <s> Tüdruk ütles : </s> </p>
<p> <s> " Siis ta peaks terad enda seest põrandale tagasi laduma , seda ta ei saa ju teha ! " </s> </p>
<p> <s> " Noh , siis ta ikka eriti tark ei ole , " ütles mees ja naeris , mis oli kah tonksamise moodi . </s> </p>
<p> <s> Tüdruk võttis valge plekist kana , pani teri täis , keeras võtmega üles . </s> <s> See hakkas kentsakalt , külg ees , keksima , iga hüppega pudenes noka vahelt välja tera . </s> <s> Need moodustasid hõreda rea . </s> <s> Kui vedruvõim oli lõpuni maha käinud , seisis põrandal teradest sõna . </s> <s> Aga see polnud " kana " , vaid hoopis " kukk " . </s> </p>
<p> <s> " Miks ta " kukk " kirjutas ? </s> <s> Las kirjutab parem " tüdruk " ! " nõudis tonksaja . </s> </p>
<p> <s> " Mis sa kiusad lapsest , " ütles perenaine . </s> <s> " On ju tal tore mänguasi ? " </s> </p>
<p> <s> Mees oli heas tujus , ta ütles : </s> </p>
<p> <s> " Kui tarka kana tahad saada , seo need kaks omavahel paari . </s> <s> Üks oskab kirjutada , teine lugeda . </s> <s> Üks kirjutab terad ees maha , teine loeb need järjelt kohe üles . " </s> </p>
<p> <s> Ta ise naeris oma nalja peale , mõni teine naeris kah , aga niisuguse häälega , et kas tasub kanadele nii palju tähelepanu pöörata , olgu nad kaetud sulgedega või plekiga . </s> </p>
<p> <s> Tsee oli segaduses . </s> <s> Ta ei teadnud , kas ta võib ennast nüüd pidada targaks kanaks või mitte . </s> <s> Kui toodaks siia näiteks suur Kirju kana , siis ta ei nokiks kindlasti teri ära järjest , vaid hüpleks vastavalt oma iseloomule sinna ja tänna ning nokiks teri sealt , kus neid on tihedamalt koos . </s> <s> Tsee ütleks talle : </s> </p>
<p> <s> " Ära puutu ! </s> <s> Need pole lihtsalt terad , need on tähed . </s> <s> Neid võib nokkida ainult see , kes lugeda mõistab . " </s> </p>
<p> <s> Laudas õrrel kükitades tuletas ta meelde , kuidas kord ilusal sügispäeval oli tüdruk istunud majatrepil ja raamatut lugenud . </s> <s> Tseed oli uudishimu vaevanud , ta oli kangesti teada tahtnud , mida tüdruk sealt nõndaviisi nokib . </s> <s> Siis ta oligi esimest korda tähti näinud . </s> <s> Need olid mustad kribulad . </s> <s> Tüdruk jooksis korraks tuppa , jättis raamatu lahtiselt trepile . </s> <s> Tsee proovis mõnda tähte ära nokata , aga ükski ei maitsenud talle . </s> <s> Need lõhnasid võrdlemisi ebameeldivalt . </s> </p>
<p> <s> " Mis seal on , et sa seda silmadega sööd ? " küsis Tsee oma kok-kok-keeles . </s> </p>
<p> <s> " Ma ei söö , ma loen , " vastas tüdruk . </s> <s> " See raamat räägib lõvidest ja armastusest . " </s> </p>
<p> <s> " Siis pole huvitav . </s> <s> Oleks see parem kanadest , " ütles Tsee , kuid ta polnud päris kindel , kas see oli unenäos või tegelikult . </s> </p>
<p> <s> Tüdruk ütles : </s> </p>
<p> <s> " Kui ma suureks saan , kirjutan ise ühe raamatu kanadest . </s> <s> Ma ju tunnen teie rahvast , miks ma ei võiks kirjutada . " </s> </p>
<p> <s> See oli nii ilus lubamine , et võis tõesti unes olla . </s> </p>
<p> <s> Tsee ütles : </s> </p>
<p> <s> " Ära siis seda tegemata jäta , " ning ärkas seepeale üles . </s> <s> Esimene küsimus , mille ta enesele õrrel esitas , oli järgmine : kas ta ikka täna kah veel tark on . </s> <s> Terad seal toas olid head , vahest oli ka lugemine maitsev . </s> </p></div2>
        <div2 type="alaosa"><head> 10 . </head>
<p> <s> Laudaelu kitsikuses otsisid kanad tegevust , et elu liiga üksluiseks ei läheks . </s> <s> Nii jutustasid nad näiteks lugusid omas keeles . </s> </p>
<p> <s> Eriti meeldis jutte rääkida valgel kanal , kelle nimi oli Siibu . </s> <s> Ta oli tüdruku kunagine lemmik , Tseele mitmenda põlve tädi . </s> <s> Kui tüdruk temast hiljem vähem välja tegi kui Tseest , ei olnud ta kade , vaid pidas Tseed sõbrannaks , tahtis teda harida ning lõbustada . </s> <s> Aga et tal vananedes silmanägemine oli kehvaks jäänud , siis ta teadis halvasti seda , mis tegelikult toimus , ning oli kange välja mõtlema . </s> </p>
<p> <s> " Kui ma noor olin , " jutustas Siibu , " leidsin kord nii pika ussi , et neelasin seda hommikust õhtuni . </s> <s> Hakkasin ühest otsast peale ja muudkui neelasin , lõppu ei tulnud . </s> <s> Pärast otsis peremees nööri , mille ta oli vihtade sidumiseks valmis pannud . </s> <s> Vaata siis , kuidas kaks asja võivad kokku sattuda . " </s> </p>
<p> <s> Sellest tegi Tsee järelduse , et Siibu silmanägemine polnud mitte vanadusest hägusaks muutunud , vaid tal oli juba varakult eeldusi . </s> <s> Seda ta sõbrannale ei öelnud , vaid küsis : </s> </p>
<p> <s> " Kas see pikk uss oli maitsev ? " </s> </p>
<p> <s> " Kes nii hulga aja taha enam maitset mäletab , " vastas Siibu , " aga eks ta võrdlemisi takune olnud . " </s> </p>
<p> <s> Siibul oli palju lugusid . </s> <s> Tsee ei mäletanud neid just sellepärast , et neid palju oli . </s> </p>
<p> <s> Kord tuli Siibu ähmis jutuga , et lauda otsa kõrge sõnnikuse trooni peale on ilmunud võõras kukk ja tal on neli jalga . </s> </p>
<p> <s> Oma kukk vihastas selle peale ning hüüdis : </s> </p>
<p> <s> " Ei või olla ! </s> <s> Ei või olla ! " , kuid läks siiski vaatama , äkki ongi võistleja . </s> </p>
<p> <s> Läksid ka kanad ning selgus , et sõnnikuhunniku otsas on kass . </s> <s> Tal oli tõesti neli jalga , nõnda et pool Siibu jutust oli õige . </s> <s> Teine pool oli küll vale , aga seda ei võinud talle pahaks panna , ta tahtis , et kanadel laudas igav ei oleks . </s> </p>
<p> <s> Kõige halvem oli see , et vahel rääkis Siibu õigust , seepärast ei teatudki , kas teda uskuda või mitte . </s> </p>
<p> <s> Tema oli see , kes avastas , et lauda lähedusse on siginenud tõhk . </s> <s> Midagi hullemat juhtuda ei võinud , kuigi öeldakse , et tõhk oma kodust ei murra . </s> <s> Isegi kukk hakkas kana moodi kaagutama , kui ta sellest kuulda sai . </s> <s> Kutsuti koer appi , aga tema ei pääsenud ketist . </s> <s> Kass teatas , et tõhk tema poegi verest tühjaks ei ime , pole tema asi tõhuga võidelda . </s> <s> Siis räägiti asjast tüdrukule , see ei saanud läbisegi kaagutamisest aru . </s> <s> Ta kutsus ema ja isa appi , üheskoos leiti tõhu pesa üles . </s> <s> Selles olid nii ilusad pojad , et keegi ei tahtnud neile häda teha . </s> <s> Perenaine ütles : </s> </p>
<p> <s> " See ka Jumala loomake , las elab . " </s> </p>
<p> <s> Et ilus tõhk tibudele ohtlik on , sellest polnud enam juttu . </s> <s> Keegi süüdistas koguni Siibut , et see teate tõi ja inimesed halba valgusesse asetas . </s> <s> Tüdruk pidi sellest päevast alates igal õhtul õrrele viiva redeli ära võtma , et verejanuline üles ei pääseks . </s> </p>
<p> <s> Kord jutustas Siibu Tseele järgmist : </s> </p>
<p> <s> " Meie pesakonnas oli palju tibusid , ainult mina ja lombakas Seete oleme alles . </s> <s> Mina sellepärast , et ma oskasin kohaneda , Seete on jäänud puhtalt oma rumalusest , sest tal on ikka vedanud . </s> <s> Isegi kulli küüsist pääses ta tulema , sest just sellel hommikul oli kull unustanud küüsi teritada , kui jahile tuli . </s> <s> Mitmed vendadest ja õdedest said hukka oma kanguse pärast , näiteks üks armas tibu , kellel ei olnud veel nime , sest tüdrukul oli kooliminekuga palju tegemist ja polnud aega panna , teatas ühel hommikul , et tema on part . </s> <s> Läks ujuma ja uppus ära . </s> <s> Nüüd tagantjärele sellest vahest väga kahju polegi , sest oma kange iseloomu tõttu poleks ta nagunii tänaseni elanud , aga temast on vähemalt midagi rääkida . </s> <s> Ma loodan , et sina jutustad temast oma lastele ja nõnda edasi . </s> <s> Ärgu ta kadugu kanade mälust , teadku kõik , et vesi pole kana sõber . " </s> </p>
<p> <s> Tsee mõtles siiski , et ta ei räägi pardipojast kellelegi , ta polnud kindel , kas Siibu jutt on õige . </s> <s> Sest kanapoeg vette ei lähe , ka jonni pärast mitte , pardipoeg jälle ei upu . </s> </p>
<p> <s> Kõige mõjuvam Siibu jutt aga oli ühest erilisest kukest . </s> <s> Ta rääkis seda suure saladuskatte all , ning nagu ta kinnitas , ainult Tseele . </s> <s> See kukk olnud korda kolm või neli suurem nende oma kukest . </s> <s> Ta sulestikus helkinud kõik vikerkaarevärvid , hari olnud tumepunane , peaaegu must , kannused ülipikad ja teravad . </s> <s> Siibu eluajal oli ta mõned korrad ilmunud talu õuele , vahel aga nähtud teda kaugemal kas suure kivihunniku otsas või maamõõtjate torni tipus . </s> <s> Ta sirutanud tiivad laiali , need katnud poole taevast . </s> <s> Ajanud noka pärani , nagu kireks , aga kuuldavat häält sealt ei tulnud . </s> <s> Ometi tajunud kanad sel ajal , nagu võnguks õhk nii tugevasti , et on tegemist jalule jäämisega . </s> <s> Siibu polnud kindlasti ainus nägija , ent kanad sellest iialgi omavahel ei rääkinud . </s> <s> See oli nagu mingi saladus nende kohal , millest ei tohi iitsatada . </s> <s> Pere kukk teda igatahes polnud näinud , muidu ta oleks viha ja kadeduse pärast lõhki läinud . </s> <s> Kui mõni kanadest vahel tundvat trotsi oma kuke vastu , siis tulevat see asjaolust , et ta on näinud toda teist . </s> </p>
<p> <s> Niisugune oli Siibu jutt ja Tsee kujutas enesele ülikukke elavalt ette . </s> <s> Ühtki Siibu pajatust ta päriselt ei uskunud , kuid midagi erutavat oli selles ometi . </s> <s> Tsee armastas oma kukke ega tahtnud , et kujutluspilt seisaks nende vahel . </s> <s> Pärast kuuldut oli ta veelgi hellem kuke vastu , sest tundis süüd , et on toda teist enesele silme ette loonud . </s> </p>
<p> <s> Hiljem oli ta Siibu jutu nagu unustanud , ometi tabas end kevadel mõnikord sellelt , et vaatab maaparanduse kivihunniku poole , mis kõrgus keset uudismaad . </s> <s> Kui teised kanad olid toda saladust oma silmaga tõepoolest näinud , siis miks ei võiks temagi näha . </s> </p>
<p> <s> Pärast sellist hetke oli ta Siibu peale pahane , et see muudkui luuletab ja eksitab kergeusklikke . </s> <s> Ja ta mõtles : hoidku selle eest , et ta ise vanaduses nii jutukaks muutuks . </s> </p></div2>
        <div2 type="alaosa"><head> 11 . </head>
<p> <s> Laudas olid kõik kanad üksteisel silma all ja koosolekuid peeti siin harvemini kui õues . </s> <s> Otsaukse alla kogunes enne kevadet võrdlemisi suur sõnnikuhunnik . </s> <s> See oli kuke troon . </s> <s> Tema jaoks seda suureks kuhjatigi , et uhkel linnul oleks mõjus paik ülejäänud koduloomade valitsemiseks . </s> </p>
<p> <s> Kõik allusid tema valitsemisele rahulikult , sest keegi teine laudas valitseda ei tahtnud . </s> <s> Tema oli ainus , kes tõusis sõnnikust trooni otsa ja kires seal tähtsalt ning valjusti . </s> <s> Suured neljajalgsed kireda ei osanud ning seetõttu valitseja mõõtu välja ei andnud . </s> <s> Ka sõnnikuhunniku otsa ronida neist keegi ei soovinud , sellega andsid nad valitsemise ohjad vabatahtlikult kuke kätte . </s> </p>
<p> <s> Tema käis tähtsalt ringi ja mis aeg kevade poole , seda sagedamini viibis ta oma troonil . </s> <s> Alluvatest hoolis ta kõige rohkem kanadest ja nagu Tseele näis , iseäranis temast . </s> <s> Võibolla mõtles mõni teine samuti , Tsee võis seda aimata , aga parem ta niisugust mõtet enese ligi ei lasknud , vaid tuletas meelde kordi , kus kuke kogu tähelepanu oli koondatud temale . </s> <s> Mida ta muul ajal tegi , polnud Tsee asi . </s> <s> Valitseja võis oma vabast ajast teha mis tahtis . </s> <s> Ja kui ta oma valitsejakohuste tõttu pidi tegelema ka ülejäänud kanadega , siis kindel oli see , et lehmadest ja lammastest ei hoolinud ta põrmugi . </s> </p>
<p> <s> Ühel päeval oli kukk eriti mõtlik ning kutsus kanad sõnnikuhunniku juurde kokku . </s> <s> Ta ütles : </s> </p>
<p> <s> " Varsti on kevad . </s> <s> On aeg munele hakata ! " </s> </p>
<p> <s> Kanad näisid sellega nõus olevat , sest enamik neist juba munes . </s> <s> Tsee oli ainult suure külma ajal mõne päeva vahet pidanud . </s> <s> Mõni teine , kes praegugi veel polnud asjaga alustanud , vaatas häbelikult maha või tegi mujale asja . </s> <s> Kukk jätkas : </s> </p>
<p> <s> " Mõnel on olnud pikem vahe ja ta võibolla ei mäletagi enam , kuidas muneda . </s> <s> Ma tuletan seda asja teile lühidalt meelde . " </s> </p>
<p> <s> Üks ninatark kana kokutas omaette : </s> </p>
<p> <s> " Huvitav , huvitav . </s> <s> Eks kaeme , mis tal ütelda on . " </s> </p>
<p> <s> Kukk oli kõrgel trooni otsas ning seepärast ei teinud ta välja kokutamisest , mis kostis madalalt . </s> <s> Õiendajale vastas teine kana . </s> <s> Võimalik , et see oli suur Kirju , kes tõesti polnud pikemat aega munenud . </s> </p>
<p> <s> " Kukel on aega mõtelda , las räägib . </s> <s> Meie muudkui muneme , meil pole üldistuste tegemiseks mahti . </s> <s> Tema võib asja tõepoolest paremini teada . " </s> </p>
<p> <s> Kukk vaatas pahaselt nende poole , kes isekeskis kõnelesid , ning jätkas : </s> </p>
<p> <s> " Kõigepealt peab olema mõte . </s> <s> Mõte sellest , et muna on hea ja tarvilik . </s> <s> Miks muna peab olema hea ? </s> <s> Sellepärast , et ta halb ei oleks . </s> <s> Kuidas muneda ? </s> <s> Kui on olemas tõsine tahtmine ja piisav vastutustunne , siis tuleb enesele ette kujutada üht väga täiuslikku muna , mis on ilusa kujuga ning mille sees võib areneda tibu . </s> <s> Muna teie silmade ees peab olema nii kaunis , et teis tekib vastupandamatu soov sellist ise muneda . </s> <s> Keegi ärgu enesele ette kujutagu lapergust või koguni kandilist muna , sellise munemisest ei tule nagunii midagi välja . </s> <s> Kui mõnel peakski selline pilt kogemata silmade ette tulema , siis on kohe tarvis oma kujutlust parandada . </s> <s> Kui kana ise sellega hakkama ei saa , tulgu minu juurde , ma aitan . </s> <s> Kirjeldan talle , milline üks õige muna peab olema . </s> <s> Kas on arusaadav ? " </s> </p>
<p> <s> Kanad kuulasid . </s> <s> Mõni – nagu Tsee - tähelepanelikult , mõned muigasid . </s> <s> Mõni oli koguni tüdinud näoga , sest ta oli varemgi viibinud kuke korraldatavas munemise koolis . </s> <s> Kuke küsimiste peale , kas senine jutt on arusaadav , pidid kanad noogutama . </s> <s> Terade nokkimisega olid nende kaelad noogutamiseks hästi välja treenitud . </s> <s> Kukk rääkis edasi : </s> </p>
<p> <s> " Kui teil kindel tung ja tahtmine on olemas , ka kujutlus ilusast munast silmade ees , siis istuge pesale ... " </s> </p>
<p> <s> Siinkohal näitas kukk ette , kuidas seda teha . </s> <s> Tsee ei pannud tähele , kas teised teda jälgisid , et enese istumise viisi selle järgi parandada . </s> </p>
<p> <s> " ... </s> <s> Kui te olete õige ning mugava asendi võtnud , siis mõtelge muna peale . </s> <s> Nüüd juba selle peale , mis teie sees on küpsenud ning kipub välja . </s> <s> Kuidas muna enda sees valmistada , seda te juba teate , sellest ma olen teile varemalt rääkinud . </s> <s> Kes mäletab ? " </s> </p>
<p> <s> Ükski kana ei vastanud . </s> <s> Kas ei teadnud , polnud meelde jätnud või polnud iialgi mõelnud , miks ja kuidas ta muneb . </s> <s> Asi käis kuidagi iseenesest . </s> <s> Õnneks polnud see õppetunni küsimine ning kukk jätkas : </s> </p>
<p> <s> " Munakoor tuleb valmistada lubiainest . </s> <s> Selleks on tarvis nokkida asju , mis sisaldavad lupja . </s> <s> Kuidas te need ära tunnete ? </s> <s> Aga selle järgi , et nendes on piisav lubjasisaldus ning juba peale vaadates on selge , et neid peaks nokkima . </s> <s> Ma olen korduvalt soovitanud ka inimestel muneda , siis nende veresoontesse ei koguneks lupja ning nad ei vaevleks haiguste käes . </s> <s> Aga see pole teie asi , inimesele ma pean eraldi loengu . </s> <s> Kuulake teie , mis edasi . </s> <s> Munavalge peate valmistama valkainest . </s> <s> Kust seda saada ? </s> <s> Ikka toidust , mida te sisse sööte . </s> <s> Teie sees on tehas , mis valmistab söödavast valkainest munavalget . </s> <s> See on kasulik tegevus , te peate valvsad olema , et tehas halba kaupa ei toodaks . </s> <s> Näiteks et ta ei paigutaks munavalge sisse muid aineid , mis tal on käepärast ja millest ta tahaks lahti saada . </s> <s> Jääkainetega tegelevad teie kehas muud organid , igaüks teadku oma töölõiku . </s> <s> Kas on arusaadav ? " </s> </p>
<p> <s> " Kas sa küsid meie või organite käest ? " päris lihtsameelne kana , kes võibolla polnudki lihtsameelne , vaid hoopis teravmeelitseja . </s> <s> Kukk jättis küsimuse tähelepanuta ning jätkas : </s> </p>
<p> <s> " Järgmiseks räägime pisut munakollasest . </s> <s> Seda on tarvis valmistada iseäranis hästi ja ka heast materjalist . </s> <s> Nii kollase kui ka valge jaoks on kasulik süüa usse ja kõike muud , mida kätte saate . </s> <s> Iseäranis keeruline aga on valmistada seda rakku , millest areneb tulevane tibu . </s> <s> Keeruline sellepärast , et see on väga väike ja te ei pruugi seda muna valmistamise ajal märgata . </s> <s> Tegelikult on just see rakk ehk idu kõige tähtsam ja vastutusrikkam osa muna valmistamisel . </s> <s> Siin te ilma minu abita toime ei tule . </s> <s> Ilma minuta te muneksite mune , millel istu või terve aasta otsas , ära mädaneb , aga tibu ei tule . </s> <s> Kas kõigile on arusaadav minu panus munemise edukal läbiviimisel ? " </s> </p>
<p> <s> Seepeale noogutasid kanad üsna rõõmsalt . </s> <s> Tahtsid ju nemadki tunda , et kukk on nende elus kõige tähtsam . </s> </p>
<p> <s> " Mis puutub muna valmistamise keerukusse , siis on mul teile üks kasulik soovitus : ärge liialt mõelge asja kulgemisele , võib sassi minna , kõik tuleb iseenesest välja . </s> <s> Muna kujutamisest piisab , teinekord on üksikasju kasulikum mitte teada . </s> <s> Kehaosad teie sees , mis on selleks seatud , tulevad oma ülesannetega ise toime . </s> <s> Kas ma räägin arusaadavalt ? " </s> </p>
<p> <s> " Räägid küll , " ütles Tsee kuri tädi . </s> <s> Küllap oli tema üks nendest , kes suuremat aru ei saanud , kuid kellel munemine sellest hoolimata üsna hästi õnnestus . </s> <s> Ausalt üelda oli Tsee samasugune . </s> <s> Ka tema tundis , et parem mitte mõelda , kuidas muna tema sees valmib , muidu läheb kõik keerdu ja ta hakkab munade asemel väikesi siile munema . </s> <s> Muna tulek on isegi valus , mis veel siis saaks , kui sel oleksid okkad küljes . </s> </p>
<p> <s> Kukk jätkas : </s> </p>
<p> <s> " Nagu ma teile korduvalt olen rääkinud , tuleb kollane ehk rebu pakkida munavalge sisse , kõige ümber asetada koor , et muna laiali ei laguneks . </s> <s> Nahkmunade munemise keelan ma teil ära , sellepärast tuleb ainete hankimisel olla hoolas . </s> <s> Kui muna on teie sees küps , on tarvis see enesest välja lasta ehk teisisõnu sooritada munemise akt . </s> <s> Kas selles osas küsimusi on ? " </s> </p>
<p> <s> Küsimusi ei olnud , sest kukk näis olevat ainus , kes polnud veel õppetunnist väsinud . </s> <s> Ta jätkas : </s> </p>
<p> <s> " Mida ma ütlen munemise enda kohta ? </s> <s> On täiesti ilmne , et tuleb pressida . </s> <s> Muna on küllalt suur , kuid loodus on valmistanud ka teed tema liikumiseks . </s> <s> Need on palju kitsamad kui muna , kuid neil on omadus laieneda , nii et piisavate kogemuste korral tuleb muna hõlpsasti siia maailma . </s> <s> Et see on raske töö , on pärast muna eraldumist teie kehast kasulik mõni aeg kaagutada . </s> <s> See alandab pingeid . </s> <s> Kaagutamise kestvus ja valjus oleneb iseloomust , kuid kehtivad ka üldised reeglid . </s> <s> Kaagutamisest räägin pikemalt järgmises tunnis ning näitan ka ette , millised kaagutamise viisid on kõige kaunimad ja mis võikisid au teha kogu kanade tõule . " </s> </p>
<p> <s> Sellega oli kukk lõpetanud , aga kanad ei läinud veel laiali . </s> <s> Tsee küsis : </s> </p>
<p> <s> " Kas sa ütled meile veel midagi ? " </s> </p>
<p> <s> Kukk tegi näo , nagu oleks ta kanad ja äsjase õppetunni juba unustanud ning ütles : </s> </p>
<p> <s> " Ei , asuge asja juurde , minge munele ! " </s> </p>
<p> <s> Mõned kuulasid kohe käsku , teised võtsid pikemalt hoogu . </s> </p>
<p> <s> Tunni lõpuosa oli kuulnud ka tüdruk , kes oli lauta astunud . </s> <s> Tema arvas , et alustama peaks hoopis kaagutamisest . </s> <s> Inimesed tegevat just nõnda : enne kaagutavat omavahel hulk aega ja siis ka ei jõua alati munemiseni . </s> <s> Ta kaagutas ise ka – kanad arvasid , et narrib neid . </s> <s> Aga võibolla ei narrinud kah , läks ehk pärast kaagutamist tuppa ja munes seal ilusa inimeste muna , mida kanadele iial ei näidata , söögilauale toomisest kõnelemata . </s> </p>
<p> <s> Lammas kurtis , et tema ei leia kusagilt lupja . </s> <s> Kukk ei teinud temast välja , sellega oldi harjunud . </s> <s> Tsee sosistas lambale sõbralikult : </s> </p>
<p> <s> " Ta pidas selle loengu ainult meile . </s> <s> Sul polegi tarvis muneda , jäta see meie asjaks . " </s> </p></div2>
        <div2 type="alaosa"><head> 12 . </head>
<p> <s> Lõpuks ometi tuli kevad ja kanad võisid jälle õue minna . </s> <s> Nad olid laudaeluga juba nii harjunud , et esimesi samme tegid areldi . </s> <s> Nad olid koduloomadest esimesed , kes luurele läksid , see pani nende õlule vastutuse . </s> <s> Nad pidid lauta tagasi tulles teistele teatama , kas maailm ikka on endine ja kas temaga tasub arvestada kui elamiskõlbliku paigaga . </s> </p>
<p> <s> Koer oli väljas olnud muidugi terve talve , ainult käredate pakaste ajal võeti ta tuppa . </s> <s> Ei pandud teiste loomade juurde , kes oma kehaga pidid ruumi sooja hoidma . </s> <s> Peremees oli mõneks päevaks ka lauta soojenduse sisse seadnud , suure elektrikamina . </s> <s> See õhkas soojust , kuid usaldust ei äratanud , kanadki ei läinud liiga lähedale . </s> </p>
<p> <s> Kass ja koer olid majas kõrgem klass . </s> <s> Küllap sellepärast , et neil polnud inimestele midagi anda . </s> <s> Maailm on algusest saadik ebaõiglaselt üles ehitatud . </s> <s> Koer , kes ühtegi tööd ei teinud ja ainult käratses , võeti külmal ajal tuppa , kuigi ta oli Põhjamaalt pärit ja tal oli paks kasukas seljas . </s> <s> Lõunamaise päritoluga kanu ei võtnud keegi . </s> <s> Ainult Tsee korraks käis . </s> <s> Inimestel näärikombeid aitamas täita . </s> <s> Siis kah vaadati , et kanakene , hoidku Jumal , musta põrandale ei teeks . </s> <s> Tuppa sattudes võib igal ausal loomal kõht ehmatusest lahti minna . </s> <s> Ühe hunniku oli Tsee tookord neile tõepoolest mälestuseks jätnud , suurt lärmi sellepärast siiski ei tõstetud , tüdruk koristas ära . </s> </p>
<p> <s> Kassist ei maksa üldse kõneldagi . </s> <s> See priileivasööja ning tibude ohtlik vaenlane pikutas terve talve inimeste juures ahjunurgas ja lõi rahulolevalt nurru . </s> <s> Nii et ütle , kes on su sõbrad . </s> <s> Kui inimesed sõbrutsesid kõige enam just sellise röövlinäoga nagu seda on valelikult pehme kass , siis ei saa ka nende endi plaanid puhtad olla . </s> <s> Mõelda vaid vaese sea kadumise peale . </s> <s> Inimesed hangivad vähemasti teri , kassist pole veel kellelegi kasu olnud . </s> <s> Räägitakse , et mõni nendest püüdvat hiiri . </s> <s> Uuemast ajast on teada kasse , kes hiiri kardavad , pagevad neid nähes laua peale ja kui oskaksid , siis kiljuksid " Uihh-aihh ! " . </s> <s> Võibolla teevad hiired inimestele tõepoolest kahju , sest nad hoiavad end inimeste varutud toiduga ületalve . </s> <s> Aga kust nad ikka peaksid saama , nad ju majahiirteks loodud . </s> <s> Ega keegi oma sünnis süüdi ole . </s> <s> Kui elusolendite , nagu hiirte , hävitamine käib inimese kurjade plaanide hulka , siis tibude murdmist ei õigusta isegi nemad . </s> <s> Aga pole teada , et nad pärast mõne tibu kadumist oleksid kassi eriti valjult karistanud . </s> <s> Hunt hunti ei murra , ühed mustad mõlemad . </s> <s> Inimesed ainult manitsevad omasugust . </s> <s> Manitsetud kass teeb näo , nagu oleks tal häbi , ise mõtleb sel ajal , et saaks veel mõne tibu hambusse . </s> </p>
<p> <s> Niisugune inimeste kehtestatud ebavõrdsus valitseb koduloomade seas . </s> <s> Tänu sellele hoiavad laudaloomad kokku , nad on omavahel sõbralikud ja harva esineb juhtumeid , kus keegi oleks teisele meelega liiga teinud . </s> <s> Kui rumal ja kõike õgima harjunud siga välja arvata , aga temagi puhul ei mäletatud , et ta oleks mõnd kana hammustanud . </s> <s> Kukk muidugi vahel karistab , aga kord peab laudas olema , ega kanu või ülekäte lasta . </s> <s> Hobust hoitakse eraldi , aga isegi tema pole oma suurusest hooimata teiste vastu kõrk . </s> </p>
<p> <s> Niisugused olid Tsee kokkuvõtted lauda-aja kohta . </s> <s> Nüüd oli see aeg läbi . </s> <s> Ta jalutas mõõdetud sammuga uksest välja ning tegi seda nõnda , nagu oleks see igapäevane asi . </s> <s> Tegelikult oli süda ärevil ja meeled põnevil , missugune see maailm välja näeb pärast seda , kui ta oli nii kaua tema vaatluse alt väljas . </s> </p>
<p> <s> Lumi seisis veel laiguti õues , oli ka lagedaid kohti ning mõni rohututtki näitas oma rohelist palet . </s> <s> Tsee tegi näo , nagu nokiks ta armsa musta mulla pealt paremaid palasid . </s> <s> Ega see vale olnudki . </s> <s> Pugu nõudis liivateri , et nende abil jahvatada viljateri seeditavaks seguks . </s> </p>
<p> <s> Kuldnokad olid juba saabunud . </s> <s> Nad otsisid enesele pesakasti.Emalinnud kavatsesid muneda vaid mõne muna ja nad ei kartnud , et need varastatakse sügavast kastist ära . </s> <s> Kõigist munadest pidid tulema linnupojad . </s> <s> Isegi röövlinägu kass ei pääse poegade kallale , kuigi ajab käpa lennuavast sisse . </s> <s> Lennuvõimelised pojad aga ei karda mööda maad hiilivat kassiroju enam , võivad teda lennult narridagi . </s> </p>
<p> <s> Nõnda oli lindudega , kes saabusid kaugelt rännult . </s> <s> Töökad kanad olid sel ajal aplaid inimesi munadega varustanud . </s> <s> Kevadine ärevus oli nendegi hinges , see aga ei tähendanud kindlalt , et varsti õnnestub neil oma pojad ilmale tuua . </s> </p>
<p> <s> Tsee oli sündinud suve hakul , natuke hiljem kui enamik metsalinde , kes peavad suve jooksul tugevad tiivad selga saama , et sügisel pikki rännukaugusi ületada . </s> <s> Kanadel niisugust ülesannet polnud , hea kui nad õrrelegi jõudsid lennata . </s> <s> Taeva all liuglevate lindude kõrval olid nad rasked ja rasvased . </s> <s> Ent kevadel vaatas ka Tsee igatsevalt taevasse ning mõtles , miks ei võiks temagi olla lennulindude hulgas . </s> <s> Kuldnokkadest teadis ta rohkem kuuldu põhjal . </s> <s> Igatsus ei sõltunud alati kogemustest . </s> <s> Seegi oli talle sünniga kaasa antud , kollasest munarebust või rakust , millest oli kõnelnud kukk . </s> </p>
<p> <s> Kevad oli saabunud , elu pidi nüüd muutuma mitmekesisemaks ja rõõmsamaks . </s> </p></div2>
        <div2 type="alaosa"><head> 13 . </head>
<p> <s> Munemise peale tuli juba hommikul varakult hakata mõtlema . </s> <s> Kui just mitte kuke kuulsa õpetuse kohaselt , siis mõtlemata kah olla ei saanud . </s> <s> Sest muna paisus ja pakitses sees ning Tsee tahtis temast õigel hetkel lahti saada . </s> <s> Enne kui ta temast enesest suuremaks paisub . </s> </p>
<p> <s> Pererahvas kuulutas välja võistluse , kes muneb suurema muna . </s> <s> Vanasti Tsee mõtles , et ka tüdruk muneb vahel , sest ta kilkas väga valjusti ; Tsee arvas , et inimesed nõndaviisi kaagutavad . </s> <s> Uurimisel selgus , et tüdrukust mune järele ei jää . </s> <s> Jäid mõned lõhutud kannid , üks oma käega tikitud laudlina ja enese valmistatud toit , mille pere kohe ära sõi ja vahel andis seale kah . </s> <s> Kevadel oli tallu võetud uus siga , see oli pisike , aga ruigas mitme suure eest . </s> <s> Ja inimesed rõõmustasid , et ta nii näljane on . </s> <s> Siis pidavat hästi kosuma . </s> </p>
<p> <s> Tüdruk oli perenaise munast koorunud tibu , keda ta kaua enese sees oli kasvatanud . </s> <s> Taoliselt peitsid oma mune ka koduloomad , ainult linnud tõid need ausalt lagedale . </s> <s> Perenaine oli hoidnud tütart mitte tiiva all , sest tiibu tal õnnetul ju polnud , vaid oma kõhus ja kandnud teda selviisil hulk aega enesega kaasas . </s> <s> Võibolla ta ei taibanud , et palju hõlpsam olnuks muna välja võtta ja siis haududa . </s> <s> Inimesed ei tule selle peale , kuigi kanad pakuvad neile iga päev eeskuju . </s> </p>
<p> <s> Talvel oli lehm vasika toonud , kohe suure ja ilusa , aga eks tal olnud tema kandmisega vaeva küll . </s> <s> Võibolla ei jätkunuks tal kannatust munade peal kükitada üheksa ja pool kuud järjest , ta jääks nälga ning saaks juba kolmandal nädalal otsa . </s> <s> Inimesed võiksid muidugi talle pesa juurde heina tuua , kui nad vasikast huvitatud on , nagu selgus saginast , mida nad vasika sündimise puhul korraldasid . </s> </p>
<p> <s> Kanal polnud lehmalt midagi õppida , tema teadis hästi , et parim viis järglasi saada on munemine ja munadest tibude väljahaudumine . </s> <s> Ka sellega on palju vaeva , aga kui loodus käsib , siis tuleb see rõõmuks võtta . </s> </p>
<p> <s> Mõni võib mõelda pesa poole vaadates ka nõnda , et kas ikka on mõtet munadega jantida . </s> <s> Tibudega on palju tüli ja hoolt , võta neid tiiva alla , otsi ninaesist ja valva . </s> <s> Pärast kasvab suureks ja ei tunnegi sind , nokib veel terad eest ära . </s> </p>
<p> <s> Aga siis pole kah elul mõtet , kui tibusid ei tule , lased muudkui munad enese järelt ära varastada , vaatad iga päev rumala näoga pesa poole , et eile oli seal nagu rohkem , ühe tegid juurde , aga täna on vähem , kas sa üldese oled need päevad munenud või petab sind mälu . </s> <s> Inimesed puistavad ihnsa käega teri , aga kas tasub maiustamise pärast munemise vaeva näha ? </s> <s> Vahel harva võiks ju mõne hästi väikese muna teha , igatahes mitte lasta end ahvatleda suurte munade munemise võistlusesse . </s> </p>
<p> <s> Aga loodus liigub oma rada . </s> <s> Kuni sina mõtled ja kõhkled , muna muudkui paisub su sees ja lõpuks saad aru , et on viimane aeg see välja lasta . </s> </p>
<p> <s> Kui muna munetud , tahad mõistagi kaagutada ja uhkustada , et oled niisuguse ilusa asja maailmale kinkinud . </s> <s> Pingutus ja valu , mida muna välja tulles teeb , võtavad silmade eest mustaks ja siis on varmas tulema mõte , et oled munenud ilmamaa piraka . </s> <s> Kui vaatad seda teost hiljem kaine pilguga , siis selgub , et see pole suurem kui kõik teised . </s> <s> Pettumust pole , sest oled harjunud , igapäevane asi , võiksid ju kaagutamata ja kiitlemata olla , aga seda kah hästi ei raatsi . </s> </p>
<p> <s> Kuigi sinu hooplemisest ei tee keegi välja . </s> <s> Teised kanad istuvad ise pesal ja plaanitsevad sinu munast paremat teha . </s> <s> Keegi ei tule su teost vaatamagi . </s> <s> Mõni noor kukk veel kiitleb , et tema võiks palju suurema muneda , aga ei hooli . </s> </p>
<p> <s> Need kõik polnudki nagu Tsee enese mõtted . </s> <s> Ta mõistis noori , kes käisid mööda õue ringi ja rääkisid õhinal , kuidas nemad munenud muna , mis on maailmast enesest suurem ja kõik see , mida me ümberringi näeme , asub tema tehtud muna sees . </s> </p>
<p> <s> Suurustavad mõtted võisid ka haududes peale tulla . </s> <s> Näiteks , et ühest munast tuleb välja auto , teisest traktor , kolmandast kombain . </s> <s> Kõik põllumajanduse masinad on mõne rekordkana toodetud . </s> </p>
<p> <s> Sellise , kes munenud iga päev kaks muna ja aastas on tal seitsesada päeva . </s> <s> Tegelikult tõelised kanad rekorditest ei hoolinud , see oli inimeste harrastus . </s> <s> Kui nad ise rekordeid ei püstitanud , pidasid nad arvet teiste rekordite üle , selleks kõlbasid neile ka poole aruga kanad , kes ise ei teadnud , miks nad nõnda palju vehivad muneda . </s> </p>
<p> <s> Mõistlikud inimesed munemise võistlusi ei korraldanud . </s> <s> Alguses oli ka tüdrukule meeldinud hästi suurt muna leida , aga hiljem sai ta teada , et munemine on valus , ja siis ta leppis väiksematega . </s> <s> Ta silmitses pisikest muna ja ütles : </s> </p>
<p> <s> " Noh , sina ei teinud oma emale vähemasti palju haiget . " </s> </p>
<p> <s> Kuigi hääles oli ka niisugust kõla , nagu tahaks ta selle ütlemisega oma pettumust varjata . </s> </p>
<p> <s> Tüdruk oli elus mitmel korral valu kogenud ja tundis kanadele kaasa . </s> <s> Aga ta pani siiski imeks , et kana , kes oli tillukese muna munenud , kaagutas teinekord valjemini kui kaaslane , kes munemist rahulikult võttis kui igapäevast asja . </s> <s> Võibolla ta häbenes ja tahtis valju kaagutamisega tasa teha seda , mis munemisel puudu jäi . </s> </p>
<p> <s> Üldiselt oli ju nii , et ega munade suurus enese teha olnud . </s> <s> Kana munes , nagu loodusest antud . </s> <s> Enamik oli end suureks meistriks harjutanud – jutt munemise valulisusest oli nende puhul ilmselt liialdus . </s> <s> Kanu oli mitmesuguseid , ühele oli hõlbus muneda suuri mune , teine nägi väiksemategagi vaeva . </s> </p>
<p> <s> Tüdruk tuli kord Tsee juurde , kui see pesal istus ja hakkas pärima , kas ta kaagutab pärast munemist valu pärast või sellepärast , et tal on hea meel , sai vaevast lahti , pingutus on möödas , võib terve päeva rahulikult elada , ei pea enam munema . </s> <s> Või siis kaagutab ta tõesti kiitlemiseks . </s> <s> Aga enne kui ta kõik oma küsimused Tseele ette jõudis laduda , tuli kukk ja ütles : </s> </p>
<p> <s> " Ole tasa , meie muneme . " </s> </p>
<p> <s> Kui tüdruk pärast pesast ainult ühe juurde tulnud muna leidis , küsis ta kuke käest , kus siis tema teos on . </s> <s> Kukk vastas : </s> </p>
<p> <s> " Mina panin muna kana sisse hoiule . </s> <s> Tänu minule on see muna terve ja tark . " </s> </p>
<p> <s> Kaagutamise asja selgitas kukk järgmiselt : </s> </p>
<p> <s> " Nagu sa oled tähele pannud , mina ei kaaguta , see käiks mu väärikuse pihta . </s> <s> Aga kaagutamise alal olen ma siiski sama hea asjatundja kui munemise alal . </s> <s> Kaagutamise kestvus , hääle valjus ja kaagutamises sisalduv muusika sõltuvad ühest küljest kana iseloomust , teisest aga mõistagi minu korraldustest . " </s> </p></div2>
        <div2 type="alaosa"><head> 14 . </head>
<p> <s> Tseele tuli ähmaselt meelde , et ta oli ilmale tulnud puuriitade vahel . </s> <s> Õigemini polnud see niivõrd meenumine , kuivõrd segane tunne , mis ajas teda neid puuriitasid otsima . </s> <s> Karm talv ja maja arvukad ahjud olid halgudeks lõhutud puud ära neelanud . </s> <s> Kaks riita tervenisti ja kolmandast poole . </s> <s> Vaid pool riita seisis mahajäetuna ning ootas uut talve . </s> </p>
<p> <s> Kevadel olid sara kõrvale veetud uued puud . </s> <s> Need lõhnasid metsa ja niiskuse järele . </s> <s> Kuid nad olid selliselt laotud , et Tsee ei suutnud kõige paremalgi tahtmisel nende vahele pugeda . </s> <s> Ta tegi mitu katset , kuid jäi ikka kinni . </s> <s> Tüdruk nägi seda juhtumisi pealt ja ütles : </s> </p>
<p> <s> " Kas sind huvitavad üraskid ? </s> <s> Ma toon sulle parem teri . " </s> </p>
<p> <s> Puud olid toored ja üraskid ei huvitanud Tseed põrmugi . </s> <s> Kuid ka terad ei huvitanud teda täna . </s> <s> Kõik ta mõtted olid koondunud sellele , et leida varjatud pesapaik ning mälestused sidusid selle võimaluse tükeldatud ahjupuudega . </s> </p>
<p> <s> Sara all seisid ammused riidad . </s> <s> Puid oli miskipärast võetud väljast , mitte sara alt . </s> <s> Need lõhnasid teisiti kui talvel maha võetud kased . </s> <s> Sara uks seisis kinni , sisse oli võimalik pääseda harvalt löödud laudade vahelt . </s> <s> Et aga sara oli puid tihedasti täis , siis laudade vahelt edasi ei pääsenud . </s> <s> Ainult päris räästa all olid mõned tühimikud . </s> <s> Tsee lendas üles ja uuris võimalusi . </s> <s> Puude peale pesa teha ei saanud . </s> <s> Mõtelda tuli sellele , kuidas tibud , kes ei oska veel lennata , sealt alla pääsevad . </s> <s> Tühja ruumi oli ukse all maas , kuid nii järsult alla lennata Tsee ei suutnud . </s> </p>
<p> <s> Tsee kõndis kogu riidapealse läbi , kuid kusagil ei tekkinud tunnet , et just siin on õige paik . </s> <s> Siis nägi ta saras suurt rotti . </s> <s> Kuigi kanadel polnud rottidega erilisi arusaamatusi , kerkis siiski umbusk kogu sara vastu . </s> <s> Polnud sugugi kindel , et nad ei ründa tibusid . </s> <s> Mune nad ju varastasid . </s> <s> Pinualused võisid rotikäike täis olla . </s> </p>
<p> <s> Tsee lendas õue . </s> <s> Kõndis kõrgete nõgeste vahel , aga teda kiskus puude poole . </s> <s> See mälestustest tulenev tung , millest ta endale aru ei andnud , oli nii tugev , et ta nägi turvalisust ainult paikades , kus lõhnasid halgudeks lõhutud puud . </s> <s> Laut ja lakad olid inimestele teada , sinna polnud võimalik pesa peita , et nad üles ei leiaks . </s> <s> Parem oli riskida kohaga , mille peale nad ei oska tulla , mis näib neile isegi kana kohta rumala valikuna , kuivõrd on ohustatud tõhkudest , kassidest , kullidest . </s> <s> Kui kana enesele järglasi tahtis saada , pidi ta inimestest kavalam olema . </s> </p>
<p> <s> Tsee valis munemise paigaks risuhunniku , mis oli paksult nõgestesse kasvanud . </s> <s> Esimesel nägemisel oli ta selle paiga vastu jälestust tundnud , aga mida rohkem ta süda ja mõistus tegelesid kujutlusega kollastest tibupallidest ja mida pikemalt ta seda vanakraami puutumatut kohta takseeris , seda enam ta harjus ning ühel hetkel küpses kindlus , et see ongi koht , kust inimesed iial ei tule mune otsima . </s> </p>
<p> <s> Roostetanud niidumasina kõrval oli maas selle iste , mille polstrist olid veel räbalad järel . </s> <s> Tsee vooderdas seda pisut heinaga ning pesa oligi valmis . </s> <s> Kana polnud paljude teiste lindudega võrreldes hoolikas pesaehitaja , mõne kõrre taipas ta siiski noka vahele võtta . </s> <s> Tsee munes oma munad ammuse niidumasina istmele , kaagutama aga läks lauda ette , otsigu inimesed tema pesa laudast . </s> <s> Pesapaika ei avaldanud ta ka teistele kanadele , nende lobisemishimu oli tuntud . </s> <s> Tulevad tühisest uudishimust pesa vaatama ning juhivad inimese jälgedele . </s> <s> Tüdruk hoidis neil silma peal , just talle oli teada , millisesse pessa see või teine kana oma munad poetab . </s> <s> Kui tal Tsee suhtes kahtlusi tekkis , pidi kana mitmesuguseid haake tegema , et tüdruku terase pilgu alt pääseda . </s> <s> Ta teeskles nagu huvitaksid teda lauda taguse peenramaa ussid ning lipsas märkamatult mõnest uuest kohast nõgestesse risuhunniku juurde . </s> <s> Ühte rada ei võinud sisse tallata , see oleks kergesti silma hakanud . </s> <s> Vahel ta kippus haake tehes ja kavaldades hiljaks jääma , muna tahtis ära tulla , ent otsejoones pesa juurde ruttamist ta enesele ei lubanud . </s> <s> Ainult kukk aimas ta käitumisest , et midagi on teoksil . </s> <s> Aga teda võis usaldada , ta oli ükskõikne haudujate vastu . </s> </p>
<p> <s> Niisiis munes Tsee tosina jagu päevi vanasse , pooleldi maa sisse vajunud niidumasina istmesse ning ta pidi välja kannatama metalli puutumise vastu keha . </s> <s> Selline oligi elu edasiminek põlvkonniti : ema naabriks oli sõbralik puit , aga Tsee südamele peab armsaks saama külm metall . </s> <s> Tsee vaatas need päevad hoolikalt ringi , et keegi ei märkaks tema valmistumist haudumiseks . </s> <s> Ta ei sarnanenud loksujatele , kel õiget pesagi pole , kuid kes käivad valus ja vaevas ringi , leidmata oma tungidele rakendust ja paika . </s> </p>
<p> <s> Ühel päeval tundis Tsee , et munade jagu on täis , ei tohtinud ahnitseda , tuli arvestada oma kehaga , kui palju see mahutab enese alla . </s> <s> Tsee istus pesal , teda ei huvitanud söök ega jook , ta tahtis kangeslaslikult vastu pidada , kuni tibud on ilmale tulnud . </s> </p>
<p> <s> See oli tema kirglik soov , ta ei mõelnud kordagi , kas talle ikka on niisugust tüli tarvis . </s> <s> Looduse sund oli tugevam kui nälg ja kõik ebamugavused , mida ettevõtmine kaasa tõi . </s> </p>
<p> <s> Ta teadis , et tema järele luuranud tüdruk on esimene , kes tibude üle rõõmustab . </s> <s> Sellised need inimesed on . </s> <s> Algul nad ei taha , et kana hauduma läheks , parem lepivad tema loksumisega ning tühja pesa peal kükitamisega . </s> <s> Hiljem aga kiidavad needsamad inimesed kana , kes neist kavalamaks osutus , ning hakkavad tema tibude eest hoolt kandma . </s> </p>
<p> <s> Inimestest on kõiksuguseid koledaid lugusid kuulda . </s> <s> Nad uputavad oma koera ja kassi järeltulijaid . </s> <s> Kassid püüdvat samuti pesa peita , ja olevat pärast hirmsat tapatööd hulk aega inimeste peale vihased , aga lõpuks lasevad ennast ikka ära osta toidupalast ja soojast nurgast pliidi ääres . </s> <s> Koertel aga polevat sedagi mehisust , ahastavad , aga samas liputavad inimestele saba ja on valmis oma elu hinnaga kaitsma nende kolu . </s> </p>
<p> <s> Tsee kükitas pesal , tema haudus oma tibusid . </s> <s> Mitte inimeste jaoks . </s> <s> Tsee järgis looduse käsku . </s> <s> Ja vahest arvestas ta ka sellega , et olukorras , kus kanu nii hoolimatult petetakse ega lasta neil oma liigi paljunemise eest hoolitseda , peab leiduma selliseid , kes suudavad järglastele kangust ja kavalust pärandada . </s> <s> Nii oli tema ema inimestest kavalam olnud ja nüüd oli tema ning ta lootis : kord on ka mõni nendest , kes praegu veel munakoore all , tubli , kes oma tibud välja haudub . </s> <s> Seepärast oligi tarvis kükitada just enda munetud munadel . </s> <s> Talus oli ka inkubaatorist toodud kanu , nendel vist polnudki õiget tahtmist hauduma hakata . </s> <s> Või kui oli , jäi kavalusest ja tarkusest puudu . </s> </p>
<p> <s> Öeldakse , et kana ise ei tea oma saatust , vaid elab päevast päeva . </s> <s> Küllap loomadki näevad ette tulevasi asju . </s> <s> Platsile puistatud teradest on hõlpsam kõhtu täita , kui et peaks toidu ise hankima . </s> <s> Aga ainult nina ette tooduga oleks kah igav elada . </s> <s> Nagu farmikanad elavad . </s> <s> Söök ja peavari , soe laut ja kaitstus vaenlaste eest on asjad , mille eest annad lõpuks suled seljast . </s> <s> Farm on vangla . </s> <s> Vabadus on täis ohtusid . </s> <s> Kõigud kahe soovi vahel . </s> <s> Tahad mõlemat , turvalisust ja vabadust . </s> <s> Kord eelistad ühte , kord teist , sulust tahad vabadusse , vabaduse kõheduse eest otsid varju . </s> </p>
<p> <s> Mis mõtet on elada , kui sa ei ela igavesti . </s> <s> Kui ära väsid , siis puhkad . </s> <s> Kui oled puhanud , ärkad uuesti elule . </s> <s> Võibolla mõne teise kanana . </s> <s> Mis päris lõpus saab ? </s> <s> Aitab sulle nendest kana eludest , öeldakse ühel päeval , ela nüüd mõned korrad kassina . </s> <s> Kuidas sa siis hiilid ja varitsed neidsamu tibusid , kes sa ise alles äsja olid ? </s> <s> Võibolla alguses ei varitse ka , osa kasse näivad mõistlikud olevat , kuigi usaldada ei või ühtegi . </s> <s> Võibolla need taltsamad ja paremad olidki eelmises elus kanad , pärast harjusid kassielu kuritegudega ära ja hakkasid ilma süümeta murdma . </s> </p>
<p> <s> Kui oled kassi korrad ära elanud ja kõik teised loomad-linnud ka , mis siis saab ? </s> <s> Võibolla elad inimesena , oleks uhke küll , sest nemad on kõige suuremad röövlid , aga see-eest oskavad niidumasinat valmistada ja seda isegi roostetada lasta . </s> <s> Üks selline oli Tseel iga hetk silmade ees , rauast ja roostest võis kah mõelda . </s> <s> Mitte üksi elu polnud looduses igavesel muutel , vaid ka elutud asjad . </s> <s> Kas maailm isegi on igavene , kui ta nõndaviisi kobrutab ja kihutab ühest olekust teise ? </s> </p>
<p> <s> Kui Tsee on inimeseks kah mõned korrad ära olnud , kas ta siis saab uuesti kanaks ? </s> <s> See oleks ehk kõige parem , vähemasti harjunud asi ja võibolla on kana ainuke , kellena Tsee oskab hästi elada . </s> <s> Seepärast tundub , et kanaelu on ehk kõige mõnusam , kuigi on tülinat ja muret . </s> <s> Või saab ta hoopis putukaks ja vihmaussiks . </s> <s> Inimene võiks saada Jumalaks ja Jumal võib end ohverdada kõige elava eest ning muuta end kõige lihtsamaks loomakeseks . </s> <s> Aga kui Tsee vaatab vihmaussi enese ees vingerdamas ja mõtleb , et alles üleeile oli see uhke jumal või inimene , siis võib uss kurku kinni jääda . </s> </p>
<p> <s> Ei , kõige parem oli olla kana , mõtles Tsee mune enda all sättides . </s> <s> Ta ei tahtnudki kassiks või inimeseks saada . </s> <s> Ammugi siis vihmaussiks mulda või Jumalaks jahedasse õhku . </s> <s> Kassil on hing must ja küllap see teda ennast ka vaevab . </s> <s> Inimene peab kõik aeg muretsema , kust ta kanadele teri saab . </s> <s> Jumalal pole vist midagi teha , tal on hirmus igav . </s> <s> Vihmauss aga värisegu ja kartku , kas äkki ei tule mõni kana ja teda ära ei nokka . </s> <s> Mis kanal viga , muudkui mune ja vaata , kas terad on platsis või peab inimesega tõrelema : " kok-kok-kok . " </s> </p>
<p> <s> Niiviisi oli hea mõelda ja aeg läks kah rutemini , haudumine ei tundunudki tüütu tegevusena . </s> <s> Sest oli lootust , et varsti sibab su ümber kari pallikesi ja võid mööda kõndida kanadest , kes sellega kordagi elus pole hakkama saanud . </s> <s> Kõrkus oli muidugi inetu joon , aga eks taha igaüks ennast upitada , seda sai ikka teha vaid võrdlemise abil . </s> <s> Kui sa oled juba parem vihmaussidest ja jumalatest , miks sa ei võiks siis olla natuke parem ka teistest kanadest . </s> <s> Ja selline täiuslik kana ehk määraski maailma saatust . </s> </p>
<p> <s> Nõnda hullu mõtteni jõudis Tsee lõpuks välja . </s> <s> Hakkas juba kahtlema , kas ta ikka elab õiget elu . </s> <s> Kõnni või munade pealt minema . </s> <s> Aga nendest aimus juba liikumist . </s> <s> Kui oled aina ühes asendis , pea sa siis peast segi ei lähe . </s> <s> Tsee vaatas roostetanud niidumasinat , see rahustas teda . </s> </p>
<p> <s> Niidumasina kõrval oli vana kohver . </s> <s> Tsee kujutas ette , kui kaugele see kohver on reisinud ja mida ta enda sees on kandnud . </s> <s> Kohvril oli kindlasti ka naljakaid juhtumisi elus , kuigi tal enesel ei tarvitsenud naljasoont olla . </s> <s> Mõnikord seda unustati maha , siis oli unustaja süda ahastust täis . </s> <s> Kui ta kohvri jälle üles leidis , kallistas ta seda rõõmu pärast , aga kui see ta enda süü ja trööpamise tõttu ära kulus , siis viskas nõgesepõõsasse . </s> </p>
<p> <s> Või niidumasin ise . </s> <s> Kindlasti oli peremehe isa suurt rõõmu tundnud , kui ta pärast kõhklmisi ja rahalugemist oli selle ostnud . </s> <s> Masin tegi töö hõlpsamaks , veeretas selle rohkem hobuse kaela , kes masinat vedas . </s> <s> Pärast võeti heinamaa talult ära ja niidumasinaga polnud enam midagi teha , nii ta siin roostetab . </s> <s> Pole ka poisse , kes sellega mängiksid ja nõgestesse raja tallaksid . </s> <s> Selles osas Tseel vedas , siin elas üksainus tüdruk , kanade sõber . </s> <s> Miks perenaine nii laisk oli ja rohkem ei viitsinud muneda , seda Tsee ei teadnud ja temast eeskuju võtta ei tahtnud . </s> <s> Tema sai tänu niidumasinale siia pesa teha ning iste , mille kallal marakrattide käsi oli nähtavasti käinud , et ta masinast eraldi vedeles , leidsis nüüd kasutamist ja teenis looduse suurt elu . </s> <s> Või polnudki iste selle masina küljest , peremees oli seda ehk proovinud ja siis nõgestesse virutanud , seda polnud istme peale kirjutatud . </s> </p>
<p> <s> Ümberringi oli muidki asju vaadata . </s> <s> Kõige rohkem mõtteid aga oli sinises õhus , need lausa sähvisid seal . </s> <s> Kinni neid sealt püüda ei õnnestunud , mõni lõi ise kui välk pähe ja siis imestasid , kust küll see mõte võis tulla . </s> </p>
<p> <s> Nõnda kulus aeg ja vaata : ühel hommikul lõi esimene vapper tibu munakoore katki , pisti oma imeilusa pea välja ning ütles : </s> </p>
<p> <s> " Piiks ! " </s> </p>
<p> <s> Ime küll , kuidas ta oskas kohe sedasama keelt , mida Tseegi oma tibupõlves oli rääkinud ? </s> </p>
<p> <s> Tsee vaatas esmasündinut heldinult . </s> <s> Et üks oli väljas , siis seda suuremat hoolt oli tarvis jagada teistele munadele , et nendest sama tublid järglased tuleksid . </s> </p></div2>
        <div2 type="alaosa"><head> 15 . </head>
<p> <s> Üksteise järel tulid tibud ilmale ja Tsee võis nendega varsti oma redupaigast välja kõndida . </s> </p>
<p> <s> Haudumise aeg oli olnud raske . </s> <s> Tsee tundis , et ta on nõrgaks jäänud . </s> <s> Esimesed päevad oli ta järjest pesal istunud ning uskunud , et peab nõndaviisi lõpuni vastu , elab vanast rasvast ära . </s> <s> Siis võtsid nälg ja janu võimust , silmade eest läks mustaks , oli tarvis söömas käia . </s> <s> Seda oli parem teha inimeste pilgu alla sattumata , need võisid taibata , et ta on haudumas ja kes teab , mida võtavad asja vastu ette . </s> <s> Kuigi nad ju teadsid , et munad , mida mõnda päeva on soojendatud , pole neile enam kõlblikud , parem las kana haudub lõpuni . </s> <s> Et ta oli saanud oma munad segamata pesasse koguda ja nende peal kaks päeva lösutada , oli võit käes , ning asi oleks võinud ka avalikuks tulla , aga igaks juhuks hoidis Tsee inimestest kõrvale . </s> </p>
<p> <s> Mitmel korral oli tüdruk teda nimepidi hüüdnud ja siis oli kange kiusatus oma sõbra juurde joosta , aga Tsee surus kiusatuse maha ning jäi paigale . </s> <s> Ta kujutas isegi ette , kuidas tüdruk võib tema pärast nutta , mõtleb rumaluke , et Tsee on otsa saanud , kuna teda õue peal enam näha ei ole . </s> <s> Las ta natuke nukrutseb , pärast on rõõm seda suurem , kui kana koos tibudega välja ilmub . </s> </p>
<p> <s> Kõige hirmsamad olid ööd . </s> <s> Kuigi aeg oli varasuvine ja ilmad püsisid kuivad - küllap oli Tsee seda ette teadnud , muidu olnuks haudumist lageda taeva all riskantne alustada - , siiski oli õudne olla üksinda tähtede paistel , kui sul pole õrrel külje vastas teisi kanu , kes on kõikidest nääklemistest hoolimata sinu head seltsilised , ja nende keskel on valvas kukk , kes kõigi eest seisab ja ei lase liiga teha . </s> <s> Siin olid sina ihuüksinda oma munadega , pimedus oli midagi koledat , ainult mõte tulevastele tibudele suutis Tseed paigal hoida . </s> <s> Ta pidi olema tugev , pidi kaitsma mune ja nendest kooruvaid tibusid , ta ei tohtinud hirmul lasta enesest võitu saada . </s> </p>
<p> <s> Silmade ette ilmusid pildid , kuidas mööda puhmastikku hiilivad verejanulised ööloomad ning aina ootavad seda , et mõni rumal kana õrrele pakku ei lendaks . </s> <s> Tsee pigistas siis silmad kinni ja mõtles : tulgu mis tuleb , ehk läheb õnneks . </s> </p>
<p> <s> Nii oligi . </s> <s> Südamevärinat oli kulunud hirmudele ja mõtetele tibudest , kuidas nad seal muna sees arenevad , kas on tublid ja terved , kas suudavad koore katki lüüa ning päikese palge ette ilmuda . </s> <s> Lõpuks oli kõik möödas . </s> <s> Ainult viimasest munast ei tahtnud kuidagi tibu välja tulla . </s> <s> Tsee uuris seda ja purustas ise ettevaatlikult koore : tibu selles polnudki . </s> <s> Üks muna oli kandnud nigelakest , kes ei suutnud õieti jalul seista , rääkimata teiste kombel keksimisest või rõõmuahnest piuksumisest . </s> </p>
<p> <s> Tsee läks tibukarja eesotsas õuele . </s> <s> Juba esimesest hetkest alates pidi ta neid aina korrale manitsema . </s> </p>
<p> <s> Erilist tähelepanu vajas nõrguke , kes ei jõudnud teistele järele , ta kukkus lühikese tee peal mitu korda küljeli ning suutis vaevalt end püsti ukerdada . </s> <s> Tsee ei tohtinud teda aidata , selline oli looduse seadus . </s> <s> Ellu jääb see , kes elada suudab . </s> <s> Kui iga väetikest tugede najal püsti hoida , muutub kanade sugu lõpuks nii nõrgaks , et võib väljagi surra . </s> <s> Suured kanafarmid ja inkubaatorid on niigi neid nõrgendanud , ainult talukanad on veel endises jõus , aga kõikide kanade hulgas on neid vist vähemus . </s> <s> Ka taludesse tuuakse ju nüüd tibusid haudejaamast . </s> </p>
<p> <s> Nõrka tibukest ta jälgis , kuid ei aidanud . </s> <s> Saagu ise enesega hakkama . </s> <s> Muidugi oli erandeid , kus nõrgast tibust kasvas tublim kana kui teisest elujõulisest , kuid sellele loota ei saanud . </s> </p>
<p> <s> Et Tseel oli tibukarja manitsemisega tegemist , siis ei pannud ta tulles õieti tähelegi , kas teised ikka imetlevad tema perekonda . </s> <s> Kui kõik lapsed oleksid olnud tublid ja targad , kobaras tema ümber püsinud ja muidu igati kombekad olnud , siis oleks ta kogu tähelepanu pühendanud enese näitamisele . </s> <s> Alles siis , kui rumalukesed taipasid , kuhu ja kuidas nad peavad minema ja kui ka nõrguke järele jõudis , vaatas Tsee ringi , mida teised temast ja ta järglastest arvavad . </s> <s> Sealt tuligi kukk . </s> <s> Tsee pettumus oli suur : kukk tegi näo , nagu poleks Tseed üldse olemas . </s> <s> Ometi oli ta palju kordi käinud Tsee juures , et tal need toredad tibud oleksid . </s> <s> Saa nendest kukkedest aru . </s> <s> Vaata , on veel pahane , et Tsee nii kaua on silma alt ära olnud . </s> <s> Solvunud Tsee mõtles , olgu , tema ei tee kukest kah nüüd hulgal ajal välja . </s> <s> Samas lisas mõttes : see aeg ei tohiks siiski liiga pikale venida , küllap nad varsti ära lepivad . </s> </p>
<p> <s> Ka kõik kanad ei teinud Tsee tulekut nägema , võibolla mustast kadedusest . </s> <s> Juurde tulid pigem need , kellega Tseel kõige parem läbisaamine polnud . </s> <s> Ainult suur Kirju kana ütles põlglikult : </s> </p>
<p> <s> " Ena asja , sellega saab iga kana hakkama . " </s> </p>
<p> <s> Polnud tast endast enam õiget munejatki ja perenaine oli kord öelnud : </s> </p>
<p> <s> " See ei kee vist iialgi pehmeks . " </s> </p>
<p> <s> Tsee ei teadnud täpselt , mida ta sellega öelda oli tahtnud , küllap nimelt seda , et pole temast enam tibude haudujat . </s> </p>
<p> <s> Kuri tädi , kellest Tsee ammu jõu poolest üle oli , tuli esimesena ja ütles : </s> </p>
<p> <s> " Oh kui armsakesed . </s> <s> Küll sina oled aga tubli , et niisuguse vaeva ette võtsid . " </s> </p>
<p> <s> Mis vaev , see oli elu loomulik käik , aga natuke uhkust võis selle üle ikkagi tunda . </s> </p>
<p> <s> Tädi oli üks nõrgemaid karjas , sellepärast talle meeldis oma võimu näidata . </s> <s> Tsee pidi silma peal hoidma , et ta ei hakkaks tema järglastele liiga tegema , kui need juba noore kana mõõdu välja annavad . </s> <s> Muidugi siis ta enam nende eest hoolitsema ei pea . </s> <s> Karastumine kulub igale elusolendile ära . </s> </p>
<p> <s> Imetlejaid oli teisigi . </s> <s> Head sõnad olid peaaegu sama mõnusad kui päikesepaiste , mis nõgesepuhma hämaruses oli meelestki läinud . </s> </p>
<p> <s> Kui tüdruk trepile ilmus , kilkas ta just samuti kui Tseed esimest korda nähes . </s> </p>
<p> <s> " Ema , tule vaata ! </s> <s> Meil on jälle tibud . " </s> </p>
<p> <s> Ka perenaine tuli trepile ja ütles : </s> </p>
<p> <s> " Peab selle vana kasti üles otsima . " </s> </p>
<p> <s> Vaata siis , mille peale inimene esimese asjana mõtleb . </s> <s> Saaks aga väikesed vangi panna . </s> <s> Mitte vangi , vaid kaitse alla , parandas Tsee ennast kohe . </s> </p>
<p> <s> " Küll sina , Tsee , oled kaval . </s> <s> Seda ma arvasin , et sa oled kusagil peidus , kui ma sind hüüdsin , " vadistas tüdruk . </s> <s> " Muidu sa tulid alati esimesena joostes , aga nüüd polnud sind kusagil ja ma juba mõtlesin , et sa oled linna kooli läinud . " </s> </p>
<p> <s> Eks seesugused jutud olnud lapsikud , väärikas kanaema kaasa kaagutada ei saanud . </s> <s> Kõik need lood lugeda oskavast kanast oli see võrukael ise välja mõtelnud . </s> <s> Ainult plekist kana oli tõepoolest olemas . </s> <s> Ka tema tuli Tsee tibudele vastu ja ütles : </s> </p>
<p> <s> " Mina toon kah varsti oma tibud lagedale , oota ainult ! " </s> </p>
<p> <s> Mis tal viga rääkida , plekki oli maailmas palju . </s> </p></div2>
        <div2 type="alaosa"><head> 16 . </head>
<p> <s> Tseel algas kanaema elu . </s> <s> Suure osa ajast lösutas ta kanavõrgu alla ja soojendas kehaga tibusid . </s> <s> Päeval abistas päike , öösel pidi ainult enda peale lootma . </s> <s> Väikesed unimütsid magasid nii kaua , et tiivad väsisid ära ja rinnalihased hakkasid valutama . </s> <s> Aga selleks sa siin maailmas kanaema oledki , et kõik ära kannatada ja tibukeste eest hoolitseda . </s> <s> Kuigi vahel oli tüdimus nii suur , et oleks jätnud kõik sinnapaika ja läinud kuke kõrvale õrrele . </s> </p>
<p> <s> Seegi aeg pidi kord tulema , seniks jätkus Tseel jõudu oma kohust täita . </s> <s> Rõõmu oli siiski rohkem kui muret . </s> <s> Või millega sa seda mõõdad . </s> <s> Mure ja hool olid pidevad , mured möödusid , rõõmuhetked aga jäid venivast päevast meelde . </s> </p>
<p> <s> Vahetevahel jälgis Tsee oma nõrka tibu . </s> <s> Kui teised ei lasknud tal tangu nokkida , Tsee vahele ei seganud , sest ainult võitlemine oma elu eest võis teda tugevaks teha . </s> <s> Tseel oli meelest läinud , kuidas tüdruk oli teda haiguse ajal tuppa võtnud , ja näe , nüüd oli ta ainsana oma pesakonnast tibudeni jõudnud , agaraid kukepoisse aga polnud enam olemas . </s> </p>
<p> <s> Kuid niiviisi võisid inimesed mõelda , kanad mõtlesid teisiti . </s> <s> Kas Tsee oleks tahtnud , et tüdruk ka tema nõrgukese oleks enda juurde võtnud ja tugevana tagasi toonud , sellele mõttele polnud ta kordagi tulnud . </s> </p>
<p> <s> Ühel hommikul jäi pisike küljele lamama ja teised tibud olid valmis teda nokaga lööma . </s> <s> Selline oli ürgne seadus , Tsee ise oleks pidanud armulöögi andma , aga ta pööras pea kõrvale . </s> <s> Ja siis oligi nõrguke surnud ja keegi ei teinud temast enam välja . </s> <s> Tuli tüdruk , viis tibu ära ja mattis ta nõgesepuhma äärde niidumasina lähedusse , pani kahest kokkuseotud pulgast ristigi hauale , selline oli inimeste komme . </s> </p>
<p> <s> Tüdruk käis seda kohta vahel vaatamas , aga Tsee unustas peagi , et tal üldse selline tibu on olnud . </s> <s> Mõni teine oleks ehk isegi häbenenud , et üks tema järglastest nii vilets oli , ja teda teiste kanade eest kohe alguses ära peitnud . </s> <s> Tsee polnud seda teinud , ta lootus polnud aga siiski täitunud . </s> <s> Kanaemal oli tegemist ellujäänud tibudega , ta pidi hoolas olema , et teistega sellist asja ei juhtuks . </s> </p>
<p> <s> Selleks tuli neid õpetada . </s> <s> Kanadel olid omad viisid . </s> <s> Eraldi tunde selleks tarvis ei läinud , kogu elu oligi õppimine ja vana kana teadis seda . </s> <s> Rõõmsad ja elujõulised tibud olid täis õppimise lusti . </s> <s> Varsti teadsid nad , mis kõlbab süüa , kust mida leida . </s> <s> Nad eraldasid ema häälitsusi , läksid talle järele , toimisid tema eeskujul . </s> <s> Asjad ja elu õpetasid neid samuti . </s> <s> Vastu laudkasti seina ei tasunud tormata , valus oli . </s> <s> Läbi traatvõrgu ei pääsenud . </s> <s> Mõni iva , mida võis maast leida , oli kibe . </s> <s> Raskem oli tundma õppida vaenlasi ja ohte . </s> <s> Jutud aitasid vähe , pidi ise kogema . </s> <s> Omavahelisi suhteid määrasid jõud , pealehakkamine ja tarkus . </s> <s> Ema suurt vahele ei seganud ja sellepärast juhtus harva , et mõni jooksis kaebama . </s> </p>
<p> <s> Osa tarkusi pärines veel sellest ajast , kui kana kauged esivanemad elasid soojal maal . </s> <s> Soe meeldis tibudele kohe , kui nad munast välja tulid . </s> <s> Hiljem aga harjusid külmaga ära . </s> <s> Kunagi elasid esikanad vabalt tihnikutes ja inimesi ei olnud nende läheduses , keegi ei puistanud teri ega hüüdnud : " Tibu , tibu , tibu ! " </s> <s> Toitu leidsid nad ise kõikjalt ja nende söök oli mitmekesine . </s> <s> Ka praegu sõid kanad paljusid putukaid , lehti , pungasid , aga et teri söödaplatsilt oli kõige hõlpsam võtta , siis harjusid nad ühekülgsusega ära . </s> </p>
<p> <s> Farmikanadel polevat üldse valikut . </s> <s> Söövad , mis ette antakse ; kui ette ei anta , siis ei söögi . </s> <s> Ja muidugi ei mune kah . </s> <s> Talukanad on nendega võrreldes vabad ja iseseisvad . </s> <s> Nad on farmikanade suhtes sama mis tihnikutes metsikult elavad kanalised kodukanade suhtes . </s> <s> Tsee ja ta õed-vennad ei tundnud neid ega teisi , kuid võisid oletada , et just nende keskmine elu on kõige parem : ohtude eest enam-vähem kaitstud , toit peaaegu alati olemas ja vabadus samuti käes . </s> <s> Mis kellestki lõpuks saab , sellele ei tasunud mõelda , elu oli elamiseks , kuni seda antud . </s> <s> Kõik lõpeb kord , igavesti ei jää keegi alles . </s> <s> Farmis munejale ei antud eluiga palju üle aasta , kodustel kanadel oli see hoopis pikem , olenes ka pererahva iseloomust ja vaadetest . </s> </p>
<p> <s> Igast perekonnast sai palju tibusid otsa , enne kui nad täis kasvasid . </s> <s> Kes väga noorelt elust ära läks , sellel jäi mõndagi nägemata , aga elu üldine mõte oli üks : elada . </s> </p>
<p> <s> Talus oli peale suure Kirju ja Siibu veel üks väga vana kana . </s> <s> Nad ei munenud enam üldse , ainult õpetasid teisi ja jutustasid , kuidas nende ajal olevat paremaid mune munetud ja õigemini pesa peal kükitatud . </s> <s> Vahel oli neid päris huvitav kuulata , kui nad oma elujuhtumistest pajatasid , see tuli tõesti õpetuseks . </s> <s> Kas nende elu selles eas väärtusetu oli , seda ei pidanud arvama , kuidas saabki keegi teise elu ja kasulikkuse üle otsustada . </s> <s> Ometi inimesed otsustasid ja too kolmas vana kana oli ühel päeval kadunud . </s> <s> Sama juhtus mõni aeg hiljem Siibuga ning oleks võinud ka suure Kirjuga juhtuda , sest perenaine nurises , et ta ei mune ega kaaguta . </s> <s> Aga tüdruk ei lasknud sel juhtuda , sest kirju paistis oma suurusega teiste seast silma . </s> <s> Vahel ta koguni pettis ema ja ütles mõne teise mune tuppa viies , et need on Kirju munetud . </s> </p>
<p> <s> Mida rohkem sa munesid , seda paremini inimesed sinusse suhtusid , aga ülearu püüdlik kah ei tasunud olla , jõud sai varakult otsa . </s> <s> Nagunii oli iga päev munemine loodusest võõrdumine . </s> <s> Kauged eelkäijad munesid ainult nii palju , kui jõudsid ära haududa . </s> <s> See oli nende elu mõte ja sisu . </s> <s> Mitte inimeste toitmine maisvate munadega . </s> </p>
<p> <s> Maailm õpetas ja Tsee eriti ei muretsenud . </s> <s> Tüdruk käis nendega tihti vestlemas , aga Tseele näis , et märksa vähem kui aasta tagasi , mil tema veel tibu oli . </s> <s> Vahest oli tal nüüd tegemist rohkem ja ise suuremaks saanud , huvitasid ka suuremad asjad . </s> </p>
<p> <s> Kõige paremini ütles loodus ise ette . </s> <s> Kõik tuli omal ajal. </s> <s> Kasvasid suled selga ja tekkis himu tiibade jõudu proovida . </s> <s> Tsee tarkus seisis selles , et ta ei seganud vahele . </s> <s> Õigem oli rõõmuga jälgida , mis tema järglastega toimub . </s> <s> Nad võõrdusid temast järk-järgult . </s> <s> Ei kippunud enam tiiva alla . </s> <s> Ka ema " kok-kok-koki " polnud neile varsti enam tarvis , nad tahtsid ise häälitseda . </s> <s> Tuli aeg , kus nad kõik olid ühesugused kanad , polnud enam meeles , kes nendest ema , kes tütar . </s> <s> Nagu ei eristanud Tsee ammu enam oma ema teistest kanadest . </s> </p></div2>
        <div2 type="alaosa"><head> 17 . </head>
<p> <s> Nii see tõesti juhtub emaga , et ühel päeval on lapsed ta enese suurused ja tal pole neile enam midagi pakkuda . </s> <s> Ta häälitsused on tüütud ja kui ka kutsub neid hea söödamaa peale , võivad nad mitte vastata . </s> <s> Mõjub veel vaid väärikas eeskuju , see mõjub kõigile , mitte ainult su kunagistele lastele . </s> </p>
<p> <s> Alguses oli tore jälgida , milliseks kujuneb kellegi iseloom ja kes nende seast võiks kõige enam olla tulevane Tsee . </s> <s> Kes temale sarnasem , see tundus lähedasem olevat , selles elas Tsee rohkem läbi oma nooruse ilusaid aegu . </s> <s> Huvitav oli jälgida ka nende suhteid kukega , kes oli ju nende isa , kuid kes sellest rollist looduse vaikival nõusolekul sugugi ei hoolinud . </s> <s> Peagi pidid kukepoistest saama vana kuke vaenlased . </s> <s> Või olid nad sunnitud talle sõnatult alluma , kui tahtsid rahulikult edasi elada . </s> <s> Või tõuseb nendest mõni vana kirju kuke tähelepanematuse tõttu nii vägevaks , et tõukab tema troonilt ? </s> <s> Kas Tsee oleks seda soovinud ? </s> <s> Seljuhul peaks ta alluma oma kunagisele pojale . </s> <s> Selles polnud midagi ebaloomulikku , ometi armastas ta vana kukke ja oma kaklejaid vaadates ta niisugusele asjale ei mõelnud . </s> <s> Pealegi oli see kukkede omavaheline asi , kes troonile tõuseb . </s> <s> Kanad hoidsid tugevama poole . </s> <s> See oli looduse tarkus : tugevamast isast oli loota tugevamaid järglasi . </s> <s> Loodusel on ikka omad kaod . </s> </p>
<p> <s> Tsee oli äravalitud kana , sest ta haudus oma pesakonna välja . </s> <s> Nüüd olid järglased tema enda suurused ja peaaegu võõrad . </s> <s> Kanaplikad piilusid kuke poole ja said peagi temast endale valitseja ning kaasa . </s> <s> See oli loomulik ega teinud Tseed kadedaks . </s> <s> Tema juurde oli kukk ammugi tulnud ja öelnud : </s> </p>
<p> <s> " Aitab , hakka jälle munema . " </s> </p>
<p> <s> Ka Tsee ise oli sellisest soovist pakil ning ta tähelepanu kuulus uutele munadele , uutele võimalikele lastele . </s> <s> Ja et tema kohal oli taas kuke arm , polnud tal põhjust kade olla teistele , ammu siis omaenese täiskasvanuks saanud lastele . </s> </p>
<p> <s> Üks nendest oli alp ja edev . </s> <s> Tsee ei tahtnud arvata , et just see on tema moodi . </s> <s> Tüdruk oli talle nimeks pannud Koo . </s> <s> Kunagi oli Tsee käinud kinos ja ennast filmikanaks kujutanud . </s> <s> Teisel korral oli temast arvatud , et ta oskab lugeda . </s> <s> Polnud võimatu , et Koo on pärinud tema iseloomu . </s> <s> Kukkesid ei arvustata . </s> <s> Küllap oli Koo edevus ikkagi Tseest . </s> <s> Kukkede puhul on see loomulik : nende väärikuse taga on ikka paras annus edevust ja võimuiha . </s> </p>
<p> <s> Kord kui Koo oli ilusa ussi leidnud , kuulutas ta seda valjusti kõigile . </s> <s> Nagu see oli mõnikord kukel kombeks . </s> <s> Esimesena jookisis kohale Tsee kuri tädi Kuueteistkümnes . </s> <s> Ta oli viimasel ajal töntsiks jäänud . </s> <s> Ta ütles : </s> </p>
<p> <s> " Siin on pime ! </s> <s> Las ma vaatan su ussi lähemalt ! " </s> </p>
<p> <s> Vanatädi pani pea ussile hästi ligi ning Koo hakkas juba halba aimama . </s> <s> Kuueteistkümanes haaraski ussi noka vahele ja jooksis minema . </s> <s> Koo tõstis lärmi , jooksis vanale kanale järele ja karjus : </s> </p>
<p> <s> " See on minu uss ! " </s> </p>
<p> <s> Läheduses juhtus olema kukk . </s> <s> Ta kutsus tülitsejad enda juurde ning kamandas : </s> </p>
<p> <s> " Pane uss maha , ma vaatan , kumma oma ta on ! " </s> </p>
<p> <s> Kuueteistkümnes polnud põgenemise tõttu saanud mahti ussi alla neelata ning pani selle nüüd kuke jalgade ette . </s> <s> Kukk hakkas kohut mõistma , öeldes : </s> </p>
<p> <s> " Häbi teil olgu tülitseda , üks vana ja teine noor . </s> <s> Uss on tõesti kena , see meeldib ka minule , karistuseks teie tülitsemise eest söön ma ta ise ära . </s> <s> See on vaevatasu kohtumõistmise eest . " </s> </p>
<p> <s> Kuni ta seda juttu rääkis , oli uss kaitsva mulla sisse pugenud ning kõik kolm vaatasid imestunult kohta , kus vaidlusalune äsja oli vingerdanud . </s> </p>
<p> <s> Seegi elusündmus tuli küllap kõigile kolmele õpetuseks , eriti Koole , kes oli vastuvõtlikus eas . </s> </p>
<p> <s> Üks juhus teda veel targaks ei teinud . </s> <s> Teisel korral nägi ta äsja laudast välja tõstetud sõnnikuhunniku seest paari traadijuppi paistmas , ta arvas neid ussi sabaotsaks . </s> <s> Seltskondlik lind , nagu ta oli , hüüdis kõigile : </s> </p>
<p> <s> " Tulge siia , tulge siia , sõnnikuhunnik lausa kihiseb ussidest ! " </s> </p>
<p> <s> Võibolla tahtis ta teisi narrida , kuid ussinduse asjus püsivad kanad kõrge eani lihtsameelsed ning paljud jooksid kohale . </s> <s> Ühtki ussi värskes sõnnikus ei nähtud . </s> </p>
<p> <s> " Mis sa valetad ! " pahandasid kokku jooksnud kanad . </s> </p>
<p> <s> Tsee teadis , et niisugust kohta maailmas vist polegi , mis ussidest päris lage oleks . </s> <s> Seepärast ta siblis natuke sõnnikus , leidiski ussi , aga see oli pruun ja väga paljude harali jalgadega . </s> <s> Kõik vaatasid seda ussi , kukk ütles : </s> </p>
<p> <s> " See pole õige uss . " </s> </p>
<p> <s> " Miks ta õige pole , me oleme ennegi selliseid söönud , " vaidles suur Kirju , kes tahtis isegi kukest targem olla . </s> </p>
<p> <s> " See võib mürgine olla , " ütles kukk . </s> <s> " Las ma proovin . " </s> </p>
<p> <s> Ja neelaski ussi alla . </s> <s> Teised vaatasid , ega tal paha hakka . </s> <s> Ei hakanud . </s> <s> Nõndaviisi kaitses kukk oma kanakarja tervist . </s> <s> Ta ütles : </s> </p>
<p> <s> " Minule ei tee see midagi , aga teie peate munema ja munadele võib seesugune uss halvasti mõjuda . " </s> </p>
<p> <s> Munemise asjus oli kukk suur asjatundja . </s> </p>
<p> <s> Koo aga tegi lõpuks järelduse , et alati pole mõtet lärmi lüüa . </s> <s> Oma iseloomu oli raske muuta , kuid pärast pikemaajalist võitlust oli ta nii tubli , et ei käratsenud isegi siis , kui nägi maa seest välja roomamas kuldset niiti . </s> </p>
<p> <s> Teiste järeltulijatega olid teised probleemid , aga mis aeg edasi , seda enam eemaldus Tsee nendest ning lõpuks vaatas ta oma kunagisele lapsele otsa kui võhivõõrale . </s> <s> Selline oli looduse käsk ja komme . </s> <s> Nad kõik kokku olid üks kanade sugu , võimas ja paljunev . </s> <s> Paljunemise üllas ametis oli ka Tsee osa . </s> <s> Mida rohkem neid sellegi talu õues oli , seda tugevamini nad ennast tundsid . </s> <s> Terade juurde tormates oli sagimist enam , kuid üldiselt olid kanad lepliku loomuga linnud . </s> <s> Olid nad ju kogenud , et kes kaetud teraplatsil viidab aega naabri äraajamise peale , saab kokkuvõttes vähem , aga mitte rohkem . </s> </p>
<p> <s> Nad täitsid õue ja ükski majaline ega laudaline ei saanud teha nägu , et neid pole olemas . </s> </p></div2>
        <div2 type="alaosa"><head> 18 . </head>
<p> <s> Päevad kulgesid ühtesoodu , kuid mitte üksluiselt ja igavalt . </s> <s> Iga munemine oli uus ja isegi kaagutamine ei kordunud , vaid olenes ilmast , meeleolust ja paljudest muudest asjadest . </s> <s> Kohtumised kukega olid ikka erutavad ja ka väikesed nääklemised teiste kanadega pakkusid vaheldust . </s> <s> Kuigi Tsee püüdis nendest hoiduda mitte sellepärast , et ta nii rahumeelne oli , vaid just tühises nääklemises oli palju kordust . </s> <s> Hoopis huvitavam oli elada oma kujutlustes . </s> </p>
<p> <s> Nendes elas Tsee tihti kusagil soojal maal , kus oli tema tõu algkodu . </s> <s> Mis aeg edasi , seda värvikamaks muutusid kujutlused . </s> <s> Nad olid kui maitsev ja erutav aine , mida tahad ikka ja jälle proovida . </s> </p>
<p> <s> Huvi pakkusid vestlused tüdrukuga . </s> <s> Üksvahe käis Tsee tal järel ja tüdruk naeris , et Tsee on tema valge kutsu . </s> <s> Tsee elas osasse sisse ja proovis isegi haukuda , aga sellest ei tulnud midagi välja . </s> <s> Tüdruk sirgus suuremaks , tal olid omad huvid ja hoolitsus kanade eest sai talle ikka rohkem kohustuseks kui mänguks , mida vabatahtlikult ja lustiga tehakse . </s> <s> Tseega ta siiski vestles neil jalutuskäikudel ja tema see oligi , kes nimetas niisuguse maailma paiga nagu India . </s> <s> Ta polnud ise seal käinud , kuid oli lugenud raamatuid , kus sellest maast kirjutati . </s> <s> Ta jutustas Tseele , et seal on kirkad värvid ja lopsakas loodus . </s> <s> Loomad on seal inimestele pühad , näiteks lehmadel lastakse rahulikult linnatänavatel kõndida , inimesed ja autod annavad neile teed . </s> <s> Ka kanadest peetakse seal lugu , mõned nendest on koguni iluasjad , neid imetletakse ja hoitakse toas nagu kassi . </s> </p>
<p> <s> Tsee uskus neid jutte meelsasti , ta oli ammu mõelnud , et maailmas peab olema niisugune paik , kui temataoline pole lihtsalt üks tavaline kana teiste hulgas , vaid ta on kui kuninganna . </s> <s> Mitte selles mõttes , et ta oli teistest parem . </s> <s> Asja andis ka nõndaviisi ette kujutada , et seal on kõik kanad kuningannad . </s> </p>
<p> <s> Ja kuigi tüdruk rääkis , et selles ürgkodus ja unistuste Indias on paljud inimesed näljas , ei võtnud see sära sellelt maailma paigalt . </s> <s> Sest nälja põhjuseks oli seal elu pühaks pidamine . </s> <s> Seal ei takistatud laste sündimist , kui nad soovisid ilmale tulla ja seetõttu kogunes inimesi liiga palju . </s> <s> Loomad aga olid inimestega võrdsed , nende hävitamist ja söömist häbeneti . </s> <s> Mõned seda vahest tegidki , aga teised põlastasid väga , hoidusid sellest ning püüdsid piskuga läbi ajada . </s> <s> Nad ütlesid : kuidas ma söön oma venda , temal on samasugune õigus elada maa peal kui minul . </s> </p>
<p> <s> Nad olid palju mõelnud elu saladuse üle , sest nad olid väga vana rahvas , pärinesid veel sellest ajast , kui kanad elasid vabalt tihnikutes ja munesid just nõndapalju , kui neil oli tarvis tibude haudumiseks . </s> <s> Nende tublidus arendas kanade tõugu , paljunemise tung ei muutunud tühjaks tööks nagu praegu kodustatud kanadel – vähemalt kui nende endi seisukohalt vaadata . </s> </p>
<p> <s> Lootus jäi , jah , lootus jäi ka siin ja kana munes edasi . </s> <s> Mida rohkem mune sai , seda tõenäolisem oli , et osastki tulevad uued kanad , kes pole halvemad praegustest ning kes viivad seda vana ja uhket linnuliiki igaviku poole . </s> </p>
<p> <s> Tseele pakkus huvi uurida ka teisi koduloomi , teha nendega lähemat tutvust . </s> <s> Ta küsis lehmalt : </s> </p>
<p> <s> " Kus on sinu algkodu , piimaandja ? " </s> </p>
<p> <s> " Kust ma seda peaksin teadma , " imestas lehm . </s> </p>
<p> <s> " Sa uuri . </s> <s> Küsi tüdruku käest , tema teab kõike ja kui ei tea , vaatab raamatust järele . " </s> </p>
<p> <s> " Mis ma selle teadmisega peale hakkan , " vastas lehm . </s> <s> " Ma kuulsin ükskord , kuidas peremees ütles , et raamatud valetavad . </s> <s> Sellepärast ma lugemist ära ei õppinudki . " </s> </p>
<p> <s> Tseed kurvastas see uudis , sest seljuhul peaks valetama ka raamat , mida kirjutatakse Tseest . </s> <s> Eks see oli muidugi rohkem nime andmise asi , seda võiks palju viisakamalt nimetada fantaseerimiseks . </s> <s> Tsee tahtis uskuda , et kõikidel kujutlustel on tõetera sees , neid teri nagu kõiki muidki teri peab oskama nokkida . </s> <s> Millekski on vajalikud ka kõige perutavamad väljamõeldised . </s> </p>
<p> <s> Kui Tsee oli tüdrukuga vestelnud lehmast , tuli ta uuesti suure sõralise juurde ja ütles : </s> </p>
<p> <s> " Sinu algkodu on siinsamas lähedal , suurtes metsades . " </s> </p>
<p> <s> " Mina metsa küll ei lähe , mis mul sinna asja , " ütles lehm . </s> </p>
<p> <s> Tsee jätkas tema harimist : </s> </p>
<p> <s> " Kuid esimesed lehmad kodustati sealsamas kus esimesed kanadki , need olid ainult teist tõugu . " </s> </p>
<p> <s> Sellega tahtis kana olla armulik lehma vastu ning võtta teda endataoliste väärtolevuste kilda . </s> <s> Seda vastuolu , et kodu on siin , aga kodustati seal , ei pannud lehm õnneks tähele ja ega Tseegi vaevanud sellega oma väikest kanapead . </s> </p>
<p> <s> Ta tegi juttu ka lammastega ning küsis : </s> </p>
<p> <s> " Kuhu külmale maale teie hakkate minema , et enesele sellist kasukat kasvatate ? " </s> </p>
<p> <s> " Meie ei lähe kuhugi , meil siingi külm , " määgisid lambad . </s> </p>
<p> <s> Tsee ei saanud neid kuidagi aidata . </s> <s> Ta ütles : </s> </p>
<p> <s> " Olen kuulnud inimesi ütlevat : peab lambaid pügama , vaesekestel on liiga palav . " </s> </p>
<p> <s> " Inimesed ajavad igasugust juttu , " ei osanud lammas targemat vastata . </s> </p>
<p> <s> " Mis nende mõte ikka on , kas see , et aidata liigsest villast lahti saada , või see , et enesele sellest sooje riideid valmistada ? " </s> </p>
<p> <s> See polnud öeldud mitte mässule õhutamiseks , kuid eks sisaldu igas küsimuses oma salakaval tagamõte . </s> <s> Lammas vastas : </s> </p>
<p> <s> " Mis see meie asi on , mida nad seal oma kambris pikkadel talveõhtutel teevad , ketravad või koovad . " </s> </p>
<p> <s> Tsee teadis , et vokk ja teljed seisid vanavarana rehetoas ja vill vahetati suures vabrikus lõngaks või otse kangaks . </s> <s> Tsee oli liiga tark , ta püüdis seda puudust siiski jõudumööda varjata . </s> <s> Lammastele ta midagi ei öelnud , las arvavad , et naised ikka veel õhtuhämaruses vokki vuristavad ja vanaaegseid laule laulavad . </s> </p>
<p> <s> Tseed huvitas , kust keegi on tulnud ja kuhu ta on minekul . </s> <s> Temas eneses oli liikumise kihk , see oli elu . </s> <s> Ta lendas oma kujutluses kõrgel õhus ja läbis pikki maid nagu väikesed rändlinnud , kellel näis väga vähe jõudu olevat , kuid kellel oli naljaasi Indiasse lennata . </s> </p></div2>
        <div2 type="alaosa"><head> 19 . </head>
<p> <s> Aeg läks . </s> <s> Veel üks talv tuli peale ja veel üks kevad . </s> <s> Tsee vahetas mitu korda tualette , kuid uus sulestik sarnanes vanale , oli vaid puhtam ja säravam . </s> <s> Uut pesapaika Tsee ei leidnud ja lust kõiki üle kavaldada polnud sel aastal nii suur ja tungiv kui eelmisel . </s> <s> Püsis tunne , et Tsee leiab selle pesa tulevikus kusagil väga kaugel ja väga kindlas kohas . </s> <s> Siis on tal täiesti erisugused tibud , kes sarnanevad mitte tänastele kanadele , vaid kes on saledad , kirjud , pikkade sabasulgedega , nende kaugete eelkäijate moodi , keda öeldakse vabaduses enam peaaegu üldse mitte leiduvat . </s> <s> Võibolla on Tsee ülesandeks tema ainumas elus taastada see tore tõug . </s> </p>
<p> <s> Kevadised mõtted olid kerged ning kestis tunne , et algav suvi ei lõppegi . </s> <s> Seekordne talv oli olnud pehme , kuid tüütu oma pika laudavangistusega . </s> <s> Seda veel kord üle elada poleks Tsee tahtnud , selles polnud enam midagi huvitavat . </s> <s> Ent ka suvi polnud suurem asi , tihti sadas või oli muidu sompus . </s> <s> Tõeline ja kirgas suvi pidi olema kusagil mujal . </s> </p>
<p> <s> Tsee toimetas oma igapäevaseid toimetusi , kuid tegi seda nagu väike sulgedega masin , sest ta mõtted olid kaugel . </s> <s> Isegi kukk küsis : </s> </p>
<p> <s> " Mis sul viga on , et sa nagu ära oled ? " </s> </p>
<p> <s> " Ma olen alati sinu juures , " vastas seepeale Tsee ja ta hääl kõlas kurvalt , otsekui polekski see ühele kanale kõige rõõmsam asi elus , et tal oli niisugune tore ja ustav kukk . </s> </p>
<p> <s> Oligi nii , et Tsee kurvastusel oli üksainus põhjus : tal oli kahju kukke maha jätta . </s> <s> Vahel ta kujutas enesele ette , et nad rändavad koos maailma lõppu , aga kainenedes ta teadis , et kukk ei tule temaga . </s> <s> Ta on liiga kohusetundlik ega jäta maha teisi kanu , keda peab valvama ja hoidma . </s> <s> Iseasi , kui kerkiks noor ja vana peaks lahkuma . </s> <s> Kuid kas väetit on Tseele tarvis , kas ta suudab läbida mõtete pikka ja rasket rändu ? ... </s> </p>
<p> <s> Sünnikohast polnud Tseel kahju . </s> <s> Sellel talvel oli kogu riit ahjust läbi lastud , mustavale asemele kasvas õrn heleroheline rohi . </s> <s> Kevadel olid maja kaks meest vedanud niidumasina ja muu kolu kaugele koplinurka lepavõsa äärde ning suvel ei lastud nõgestel kasvada , need niideti juba noorelt maha . </s> <s> Taluõu oli Tsee maailm , kuid ta polnud oma saatusega lepingut teinud . </s> <s> Küllap leidus ka paremaid maailmu , üks nendest oli mõtleva kana jaoks parim . </s> <s> Tsee oleks nimetanud seda Indiaks , kuigi see ei pruukinud olla üldse sama koht , mida meie Indiaks nimetame . </s> <s> Igatahes polnud see tohutu maa , mis algab lumistest mägedest , läheb läbi kõrbede , suurte jõgede , džunglite ning lõpeb vägeva kiiluna imesinises meres . </s> <s> Pigem oli see üks paik , mis oma paljudes meeldivates osades meenutab siinseid kõige meeldivamaid paiku , kuid peale selle sisaldab endas veel paljut , mille peale nägemata ei oska tullagi . </s> <s> Maas oli seal kuiv kiviklibu , põõsad olid igirohelised , puhmastik oli turvaline , pidevalt valitses ühtlane soojus ning õhku täitsid erutavad lõhnad . </s> </p>
<p> <s> Kahju oli maha jätta ka tüdrukut , kuid see osutus paratamatuks , sest tüdruk jättis teda maha . </s> <s> Ta oli äkitselt pikaks kasvanud ja patsi maha lõiganud . </s> <s> Sügisel pidi ta sõitma ära linnakooli . </s> <s> Juba praegu tegi ta kanadest hoopis vähem välja , puistas küll mõnikord kiiruga teri , kuid ei võtnud enam sülle ega rääkinud juttu . </s> <s> Millega kanad teda ära olid pahandanud , ei osanud nad aimata . </s> <s> Ent sama lugu oli lammastega , isegi oma lemmikjäära Ossit ei käinud ta enam kallistamas . </s> <s> Keda ta nüüd kavatses kallistama hakata , jäi teadmata . </s> <s> Et ta oli ka muidu pirtsakaks muutunud , polnud võimatu , et ta kallistamise hoopis maha jätab . </s> <s> Rännakule meelitada teda ei paistnud küll võimalik olevat . </s> <s> Kui ta sügisel linna läheb , kas siis üldse veel keegi neile teri puistab ? </s> <s> Nüüd tegi seda veel perenaine läbi oma alatise rutu , kuid kas temalgi polnud rändamise plaane , kui juba kõik liikvel on ? </s> <s> Talu oli mõnes mõttes kindel paik , kuid tuleviku kohta oli raske midagi öelda . </s> <s> Seepärast ei ehitanudki Tsee siia oma kujutlusi , vaid haudus eneses teistsuguseid plaane . </s> </p>
<p> <s> Ühel varasel hommikutunnil , kui kanapere veel õrrel oli , said Tsee plaanid äkki küpseks ja selgeks . </s> <s> Nii selgeks , et kogu ümbritsev tegelikkus oli kui unenägu . </s> </p>
<p> <s> Tsee hakkas minema . </s> <s> Alguses sibas ta jala . </s> <s> Kui kohtas teel takistusi , lendas nendest üle . </s> <s> Tiivad kandsid ja keha oli kerge . </s> <s> Maastik vaheldus . </s> <s> Seal oli metsi ja soid , niitusid ja linnu , suuri jõgesid ja sirgeid raudteid . </s> <s> Oli põldusid ja tühermaid ; rohtlaaned ja mered muutusid ikka suuremaks , kuid nad jäid alla sügavikku ja näisid seetõttu tavalistena . </s> <s> Tuul kandis ja mõte kandis , hing igatses ja kujutlus mässas . </s> <s> Tuleviku munad küpsesid Tsees , ta polnud mitte igal hetkel tema ise , kuid ta hoidis oma eesmärgist kinni . </s> <s> Mis sellest , et see nii segane oli . </s> <s> Ürgne kodu seisis silmade ees , kuigi ta polnud seda iialgi näinud ja pika aja jooksul oli seal kõik tundmatuseni muutunud . </s> </p>
<p> <s> Tsee liikus igaviku poole , ta meel oli rõõmus ja ühtlane . </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
