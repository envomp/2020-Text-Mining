<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maailm , mis on hea </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Maailm , mis on hea </head>
<p> <bibl> <author> <s> piret bristol </s> </author> </bibl> </p><div2 type="alaosa"><head> Esimene osa </head>
<p> <s> Märjad lehed kleepusid ratta külge , kui auto paigalt liikus . </s> <s> Vaatasin ringi . </s> <s> Koht oli tundmatu . </s> </p>
<p> <s> Buss tiirutas valgustamata tänavatel . </s> <s> Aeg-ajalt näis , otsekui sõidaksime tuldud teed tagasi . </s> <s> Siis läks valgemaks ; valgus oli punakaskollane ja meenutas teatrit . </s> </p>
<p> <s> Laterna valgel paistis kõik teist värvi ; sinised kottpüksid mu jalas olid lillad , pruun üleõlakott kollane . </s> <s> Viimastel päevadel peaaegu ununenud hambavalu tuli tagasi ; kui ühiselamusse jõudsin , läks keel kogemata vastu närvi ja ma oigasin . </s> <s> Uks sulgus mu järel raskelt . </s> <s> Selja taha jäid inimtühjad kõnniteed ja arvutute valendavate sammastega hooned . </s> </p>
<p> <s> Toas istusid Jooga ja naiivse ilmega noormees , kes ennast kättpidi tutvustas . </s> <s> Jooga ei olnud end nähtavasti mitu päeva pesnud . </s> <s> Tema tumedad juuksed ripnesid võidunud dressipluusil nagu jääpurikad . </s> <s> Jooga silmitses mind ainiti . </s> </p>
<p> <s> Seejärel tõstis ta mõlemad käed mu näo ette ja liigutas neid sujuvalt . </s> <s> Tundsin soojust . </s> <s> Hammas ei valutanud . </s> <s> Pilk langes võõrale , kes meid ammuli sui vaatas , ümmargune nägu nõutu . </s> <s> Ebalev naeratus muutis ta lapselikuks . </s> </p>
<p> <s> Jooga sülle hüppas must kass , keda varem toas ei olnud . </s> <s> Jooga hoidis teda ettevaatlikult . </s> </p>
<p> <s> “ Kas sa endale uut nime ei taha ? ” küsis Jooga noormehelt . “ Näiteks võiksid olla Franck , ” pakkus ta . </s> <s> Kass hüppas maha ja Jooga süütas küünla . </s> <s> Küünitasin sellelt suitsule tuld võtma . </s> <s> Jooga tahtis mind tagasi hoida , kuid ei jõudnud . </s> </p>
<p> <s> “ See toob kindlasti õnnetust , ” ütles ta . </s> </p>
<p> <s> Mul läks südame alt külmaks . </s> </p>
<p> <s> “ Kas ma sinu toas ei saaks kohta ? ” küsis noormees . </s> </p>
<p> <s> Kala tulekule eelnesid tavaliselt lohisevad sammud koridoris . </s> <s> Seekord saabus ta hääletult . </s> <s> Tema pikk , kergelt kühmus kuju nõjatus uksepiidale , nagu kukuks ta ilma toeta otsekohe ümber . </s> <s> Kala muigas mõrult ja ütles : </s> </p>
<p> <s> “ Härra on valinud võimalikest halvima seltskonna . ” </s> </p>
<p> <s> Noormees võttis prillid eest ja hakkas neid taskurätikuga hõõruma . </s> </p>
<p> <s> “ Mina olen Sugulane , ” ütles ta ja sammus väljasirutatud käega Kala juurde . </s> </p>
<p> <s> “ Mina olen maalt ja Joogaga võrreldes korralik inimene , ” ütles Kala lahkelt . “ Ei , ma ei taha süüa ega juua . </s> <s> Mul on gripp , ja ma ennustan , et varsti teil kõigil . </s> <s> Mul on saatanlikult külm . ” </s> </p>
<p>  </p>
<p>  </p>
<p> <s> Heitsin magama kolme paiku öösel , aga hommikul ei jaksanudki tõusta . </s> <s> Märkasin , et magan samade riietega , millega olin tulnud . </s> <s> Ma ei olnud Jooga toas , kus seisid varem minu asjad : aknapoolsesse kappi olid ootamatult siginenud võõrad riided . </s> <s> Kapinurgas hunnikus märkasin oma sinist seelikut ja aluspesu . </s> <s> Riiete vahelt paistis helepunane villane rätik . </s> <s> Pöördusin Jooga poole , et saada selgitust . </s> <s> Tema pilk sundis mind vaikima . </s> <s> Korjasin oma riided võõraste hulgast kokku ja toppisin kotti . </s> </p>
<p> <s> Kotist pudenesid välja õunad ; poetasin need masinlikult lauale , neid veeres maha veel ja veel . </s> <s> Lahtise rõduukse ees lehvis must ja rebenenud kardin ; akna taga ja toanurkades luuras pimedus - oktoobrikuu , viinakuu . </s> </p>
<p> <s> Keerasin ennast tekkidesse . </s> <s> Ma ei teadnud , kas on päev , õhtu või hommik ; oma poolteadvelolekus kuulsin vahel tuttavaid , aga mõnikord päris võõraid hääli . </s> <s> Need tundusid rääkivat minust . </s> <s> Kui kuulmist pingutasin , hääled kadusid . </s> <s> Asemele tulid värvilised pildid , nende järel tuim valu liikmetes ja lõualuus . </s> </p>
<p> <s> “ Tahaksin sellele mehele midagi öelda . </s> <s> Võib-olla muutuks ta korralikuks , kui talle naine võtta , mis sa arvad , Madis ? ” </s> </p>
<p> <s> Keegi tuli sammude lohinal ja räntsatas kõrvalvoodisse . </s> </p>
<p> <s> “ Tal tuleks siit ühikast võimalikult kiiresti jalga lasta , ” vastas tume hääl pahaendeliselt . </s> <s> Inimene kõrvalvoodis niheles ja mähkis end üleni teki sisse , nii et paistma jäi ainult pikk hele juuksekahl . </s> <s> Ta rögises ja ägas . </s> </p>
<p> <s> “ Meil on käsk sind mitte sisse lasta . </s> <s> Jooga isiklik käsk . ” Seda ütles mulle pikk mees , keda ei olnud enam toas . </s> </p>
<p> <s> “ Mina pole ammu kellessegi armunud olnud . </s> <s> Vaeseke ! </s> <s> Harjub ära , hakkab meeldima . ” </s> </p>
<p> <s> “ Vanasti oli nii , et kui haige olid , siis kadus suitsuisu täiesti , aga keppimisega polnud mingeid probleeme , kuigi ise ei jaksanud voodist tõusta . </s> <s> Nüüd on vastupidi . </s> <s> Sugufunktsioon kaob , aga suitsuisu jääb . ” </s> </p>
<p> <s> “ Mine ära , Ronald . </s> <s> Meie toas ei suitsetata . ” </s> </p>
<p> <s> Tuikusin rõdule . </s> <s> Tuba oli tühi , laual laialilaotatud konspektid ja raamatud . </s> <s> Udu kattis linna . </s> <s> Läksin toast välja . </s> <s> Koridoris ei põlenud tuli . </s> <s> Põrkasin pimeduses kellegagi kokku . </s> <s> Taganesin käsikaudu tuppa ja viskusin voodile . </s> <s> Ase oli soe . </s> </p>
<p> <s> “ Kas ma segan ? </s> <s> Ega neiu ei tahaks tantsima tulla ? ” </s> </p>
<p> <s> “ Ma ei oska tantsida . ” </s> </p>
<p> <s> “ Mina olen Ronald . </s> <s> Tule , tule . </s> <s> Ma õpetan sind . ” </s> </p>
<p> <s> Koridoris mängis vaikne muusika . </s> <s> See näis tulevat eikusagilt . </s> <s> Tantsisime kolm tantsu . </s> <s> Ronald kadus pimedusse ja hõikas : </s> </p>
<p> <s> “ Jooga ! </s> <s> Ma pean midagi üles tunnistama ! </s> <s> Tantsisin sinu pruudiga . ” </s> </p>
<p> <s> Eristasin uste piirjooni ; ühe ukse all oli paari sentimeetri laiune pragu , kust paistis valgust ja varjude liikumist . </s> <s> Jooksin oma tuppa , peitsin pea patja ja jäingi magama . </s> </p>
<p> <s> “ Ausalt öeldes olen juba väsinud mängimast ühikapsühholoogi , ” seletas Kala . “ Oleks parem , kui ta võimalikult kiiresti leiaks endale mõne teise varjualuse . </s> <s> Ei tea . </s> <s> Las magab . ” </s> </p>
<p> <s> Hakkasin vaikselt nutma . </s> <s> Tume kogu tuli kapi taha ja istus korralikult üles tehtud kõrvalvoodile . </s> <s> Tema punaseruudulise flanellsärgi värvid hõõgusid pimeduses . </s> </p>
<p> <s> “ Ära pane tähele . </s> <s> Sa võid minu voodis magada . </s> <s> Ma ise magan praegu mujal . </s> <s> Ma ei sega sind . </s> <s> Soovitan lihtsalt sul siit ära minna , kui kosunud oled . </s> <s> Joogat tuleb võtta kui paratamatust . </s> <s> Minul ei ole talle mingisugust mõju . ” </s> </p>
<p> <s> Palavik tõusis ööseks kolmekümne üheksani . </s> <s> Pea valutas . </s> <s> Jooga ei tulnud seda ravima . </s> <s> Unes kõndisin mööda treppe , valge marmor ja igihaljad põõsad varjamas seda , mis jäi käänaku taha . </s> </p>
<p> <s> See meenutas pilti , mille joonistas onupoeg , et mind rõõmustada , kui mu isa oli surnud ja keegi ei rääkinud minuga . </s> <s> Olin kaheteist aastane - onupoeg juba täiskasvanu , kes kandis triibulist pintsakut ja pikki juukseid . </s> <s> Selliseid riideid kandsid kõik , kes õppisid kunstiinstituudis . </s> <s> Ja nagu kõik , nii õmbles ka onupoeg riided ise . </s> <s> Tema kõrge kontsaga kingi vaadati meie väikeses linnas itsitades . </s> <s> Onupoeg joonistas vesivärvidega tumerohelise aasa , mille serval asus loss . </s> <s> Lossi piiras liikumatu sügise-eelne park . </s> <s> Niisket muru oli äsja niidetud . </s> <s> Hekid ja roosipõõsad . </s> <s> Ühtegi hinge polnud näha . </s> <s> Lossi ümbritses kõrge aed . </s> <s> Keset muruplatsi oli kiik , millel kiikus lehvivate punaste juustega tüdruk . </s> </p>
<p> <s> Unes ma tüdrukut enam ei kohanud ja ka kiik oli maha võetud , ainult kaks posti seisid rohus ; aga sinna ma poleks pääsenud , sest väravad olid kinni . </s> <s> Tumedalehelised tammed poetasid tõrusid . </s> <s> Need olid punakad ja veeresid kõrinal sillutisel . </s> <s> Oleksin tahtnud suurte kääridega lõigata peenardelt roose , et tunda , kui jäigad ja okkalised need on . </s> <s> Siis istusin juba väikeses kohvikus Pirital . </s> <s> Ükskõik millisest aknast ka välja ei vaadanud , igal pool oli liiv ja ei ühtegi inimest . </s> <s> Arooniamahl klaasis tegi suu paksuks , oli külm , kange ja sogane . </s> <s> Müürileht bussipeatuses oli kuude kaupa reklaaminud Onu Bellat ja mingeid undergroundbände . </s> <s> Sellele kontserdile polnud enam mingit võimalust minna . </s> <s> Suvi oli tühjalt ja mõttetult mööda jooksnud . </s> </p>
<p> <s> Olin ennast töölt lahti võtnud . </s> </p>
<p> <s> See oli kummaline aeg , nagu pärast isa surma ja matuseid , kui aeg otsekui peatus ja mingid tunded ei olnud mõeldavad . </s> <s> Oli aimus , et midagi peaks tegema , aga teha ei osanud ja keegi ei andnud nõu . </s> <s> Kogu lapsepõlve olin kuulnud räägitavat oma tulevikust kui millestki kindlast - see oli seotud ülikooli ja Tartuga , kuigi protesteerisin selle vastu ägedalt . </s> <s> Aga isa oli surnud ja oli arvata , et midagi on muutunud . </s> </p>
<p> <s> “ Praegu on lein . </s> <s> Punaseid pükse ei tohi kanda ! ” ütles ema , kui õuest kelgutamast tulin . </s> </p>
<p> <s> Võib-olla ei tohtinud ka pilte joonistada ; naerda küll ei tohtinud mitu aastat . </s> </p>
<p> <s> Olin läinud ülikooli kaugõppesse . </s> <s> Varjasin ema eest , et tegin eksameid , et mind päevasesse üle viidaks . </s> <s> Tuli kirjutada avaldus , et saada ühiselamukoht ja stipendium . </s> <s> Mul ei olnud kolmesid . </s> <s> Ema sai teada alles päeval enne esimest septembrit . </s> <s> Oli juba hilja midagi muuta : töökoht oli läinud , antud teisele . </s> </p>
<p> <s> Lõpuarvest oli järel viiskümmend rubla , kui Tartusse hääletasin . </s> <s> Isast järele jäänud hoiuraamatuid ei olnud ma isegi näinud . </s> <s> Polnud enam aega neid otsida . </s> <s> Tartus selgus , et ma ei saa ühiselamukohta ega stippi , kuigi olin ülikooli tulnud ainult selleks . </s> </p>
<p> <s> Ühel pimedal ööl sattusin ühiselamusse . </s> <s> Olin juba nädal aega ringi hulkunud ja ööbinud kõikvõimalikes urgastes . </s> <s> Ühiselamu ei olnud filoloogide oma , kus elasid teised meie kursuselt . </s> <s> Üheksakorruselises tornis teisel pool jõge elasid füüsikud , keemikud ja kehakultuurlased . </s> </p>
<p> <s> Tegelikult ei olnud mul aimugi , kuidas sattusin elama tuppa numbriga 654. </s> </p>
<p> <s> Olin haigena mitu korda tõusnud , et lahkuda . </s> <s> Aga ma ei teadnud , kuhu minna , ning Kala või Madis tõid mind alati 654 tagasi . </s> <s> Madis - sama , kes soovitas mul ära minna - hirmutas mind natuke , sest mäletasin Jooga sõnu kellestki Madisest , kes olevat vampiir . </s> <s> Kuigi ma ei saanud temast aru , näis olevat õigem Madisest eemale hoida . </s> <s> Madis tuli aga ise igal võimalusel juttu rääkima . </s> <s> Igaks juhuks ma ei vastanud talle . </s> </p>
<p> <s> Enamasti magasin Madise voodis , aga kui Madis ise seal magas , kolisin kõrvalreformile , mis oli Kala oma . </s> <s> Kala ei teinud numbrit , kui mu sealt leidis , kuigi Madise jutu järgi oli see seni rangelt keelatud : Kala voodis magas ainult Kala ise . </s> </p>
<p> <s> Voodeid oli kapi taga neli : kaks alumist ja kaks ülemist nari . </s> <s> Kahest küljest piirasid magamisnurka seinad , ülejäänud küljed moodustusid raamaturiiulitest , mida võis näha igas ühiselamutoas . </s> <s> Ainult siin oli neid tunduvalt rohkem . </s> <s> Magamistuppa pääses kahe riiuli vahele jäetud kitsast pilust . </s> <s> Toa valgemal poolel olid laud ja kolm tooli , ja nagu kõigis teisteski tubades , neli seinakappi . </s> <s> Ühest leidsin oma asjad . </s> </p>
<p>  </p>
<p>  </p>
<p> <s> “ Vähemalt püsib see filoloog üsna sümpaatselt vait , ” nentis kare hääl , mille omanik oli mind kunagi Jooga toas sõimanud . </s> <s> ( “ Igasugused naised olgu viie minuti pärast toast kadunud ! </s> <s> Vähe sellest , et sa kasse pead , Jooga , nüüd oled sa hakanud ka filolooge pidama . </s> <s> Ole lahke , pea keda tahes , aga jumala pärast , tee seda mujal ! </s> <s> Kas ta siis ei lähegi ära ? ! </s> <s> Kus on kirves ? </s> <s> Jooga , sa tahad tappa saada ; aga kõigepealt peksan ma need naised siit välja ! ” Tamur kolistas rõdul tühja taaraga , kostis millegi purunemise klirin . “ Ma võin ka Tallinnast 20 sõpra siia kutsuda ja neile õlut pakkuda ning öelda , et nad võivad ära minna just siis , kui ise heaks arvavad . ” ) </s> </p>
<p> <s> Madise sõbralik nägu ilmus kappidevahelisse prakku , vaatas minu voodi poole - panin silmad kinni - ja kadus . </s> <s> Hääled muutusid vaiksemaks . </s> </p>
<p> <s> “ Seni , kuni ta suudab talle midagi pakkuda , huvitab ta Joogat . </s> <s> Tal on Jooga senistest naistest kõige ilusam keha , ” kuulsin Madise sosinat . </s> <s> Kedagi ega midagi ei olnud näha . </s> <s> Lamp eestoas kustus . </s> <s> Valitses hämarus . </s> <s> Mõnikord liikus läbi udu mõni kogu , et sekund hiljem varjuks muutuda , seejärel eimillekski . </s> </p>
<p> <s> Kuid põrand oli puhas - kusagilt oli meelde jäänud tuhka ja poriseid jälgi täis põrand ning pudelikildude hunnik nurgas . </s> <s> Maas prahi hulgas helkis peenraha , väikesi naelu ja kirjaklambreid . </s> </p>
<p> <s> “ Ma ei taha süüa . </s> <s> Isegi kotlettide lõhn ajab mul südame pahaks . </s> <s> Kõik kohad valutavad . </s> <s> Eile öösel olin ühikavalves , hommikuks olin omadega täiesti läbi , ” ohkas Kala ja pööras teise külje . </s> </p>
<p> <s> “ 644-s jälle joovad . </s> <s> Nägin raamatukogus Joogat : ülikonnas , mantlis , kaabus . </s> <s> Tahtis raha laenata , aga ma ei andnud , ” vastas Madis . </s> </p>
<p> <s> “ Tabagu teda katk nii lipsuga kui trussikute väel ! ” siunas Kala . “ Mulle on ta ka viis rubla võlgu . </s> <s> Ta on siin kõigile kõvasti sitta keeranud , mitte ainult sulle - olid sa Gerda või mis su nimi oligi . ” </s> </p>
<p> <s> Pühapäeval läksin linna jalutama . </s> <s> Olin veel väga nõrk . </s> <s> Puudelt langesid viimased lehed . </s> <s> Tänavad tundusid imelikult lagedad . </s> <s> Linna kohal rippusid rasked pilved . </s> <s> Alles mõne nädala eest õhukesed ja läbipaistvad varjud olid tumedad ja liikumatud . </s> <s> Jõe pruun vesi oli tõusnud kaldaäärsete puude alumiste oksteni . </s> <s> Ülikooli peahoone oli suletud , samuti apteegid . </s> <s> Süda läks pahaks , külmavärinad tulid tagasi , palavik tõusis . </s> <s> Istusin tükk aega telegraafis , et saada sooja . </s> <s> Ma ei olnud mitu nädalat emale helistanud . </s> <s> Kellega sa ühes toas oled , uuris ema ; kas stippi oled juba saanud . </s> <s> Valetasin , et olen ; toas elab peale minu kolm tüdrukut meie kursuselt . </s> <s> Raha sai otsa ja kõne lõppes . </s> <s> Justkui väga kindel pind oleks äkki jalgade alt tõmmatud . </s> </p>
<p> <s> Tuba oli hämar . </s> <s> Põles punane lambike ja Madis istus ninapidi koos võõra tütarlapsega . </s> <s> Väljusin koridori ja süütasin sigareti . </s> <s> Neiu tuli varsti välja ja ütles minust mööda minnes : </s> </p>
<p> <s> “ Võid tuppa minna . ” </s> </p>
<p> <s> “ Kas sa lähed minu pärast ära ? ” </s> </p>
<p> <s> “ Ei , mul oligi aeg . </s> <s> Tädipoja käest saab vahel häid linte . ” </s> </p>
<p> <s> “ Madis on oma onutütrest rääkinud , ” ütlesin vabandavalt . </s> <s> Hiilisin vaikselt tuppa . </s> <s> Laual oli suur korvitäis sügisjoonikuid . </s> </p>
<p> <s> Nädala jooksul käisin kolmes loengus : pedagoogikas , tänapäeva eesti keeles ja väliskirjanduses . </s> <s> Kahes viimases jäin loengu keskel magama ; käsi kirjutas automaatselt konspekti üksikuid sõnu . </s> <s> Pärast oli kõik loetamatu ja absurdne . </s> <s> Read tormasid üksteisele otsa ja osadel sõnadel puudus lõpp või algus . </s> <s> Kõndisin sihitult mööda ülikooli raamatukogu . </s> <s> Mõte mistahes tegevusele oli vastumeelne . </s> <s> Paiguti kartsin , et varisen kohvikus , tualettruumis või garderoobis kokku . </s> </p>
<p> <s> Arstipunktis oldi sõbralikud ja kirjutati välja retsepte . </s> <s> Süda oli valuvaigistitest paha . </s> <s> Õhtuti muutus hambavalu väljakannatamatuks . </s> <s> Visklesin voodis valust oimetuna , sel ajal kui Kala või kolmas meie toa elanik Konspiraator eestoas õppisid . </s> <s> Mulle pakuti süüa , kui õhtuti koolist või raamatukogust saabusin . </s> </p>
<p> <s> Ma ei rääkinud endast . </s> <s> Võib-olla tegid nad oletusi , kuid keegi ei küsinud midagi . </s> <s> Pidin ise oma probleemidega hakkama saama . </s> <s> Kõigil oli eraelu ; mina ei tahtnud oma isiklikku elu mäletada . </s> <s> Tuli oodata . </s> </p>
<p> <s> Hakkasin suitsetama . </s> <s> Konspiraator jättis suitsupaki tavaliselt aknalauale . </s> <s> Võtsin sealt päeva jooksul paar sigaretti . </s> </p>
<p> <s> “ Sa vist ei oska seda eriti hästi , ” arvas Konspiraator , kellega koos rõdul suitsu tegin , “ sisse tuleb tõmmata , vaat' niimoodi . </s> <s> Aga võib-olla sööksid sa hoopis meelsamini kommi ? ” Ja ta kraamis taskust lagedale paki karamelle . </s> </p>
<p> <s> Mõnikord tahtsin olla surnud . </s> <s> Mõtlesin , et kui niisugusel moel - suitsetamisega - ennast tõestada tahan , olengi peaaegu surnud . </s> <s> Suits kannab mind ära ; muutun osaks linna alatasa katvast udust . </s> <s> See oli suur muutus . </s> <s> Ema hakkab mind miilitsaga taga otsima . </s> <s> Minu kohta avatakse toimik . </s> </p>
<p> <s> Teadsin , et tahe kannaks mind miilitsate ja ema eest kaugele , ent kõige hullem oli see , et ma ei tahtnud . </s> <s> Olin väsinud . </s> <s> Ma ei suutnud ühes hetkes mitmele asjale mõelda ega talunud pingutusi . </s> <s> Olin ajas kinni : polnud mõtet põgeneda millegi eest , mis ajas liikus . </s> <s> Ettearvamatus tõmbas mind ligi . </s> </p>
<p> <s> Tabletid mõjusid : valu kadus . </s> <s> Muutusin uimaseks ja tajusin ümbrust nagu paksu klaasi tagant paistvana . </s> </p>
<p> <s> Ilmus rõõsa näoga noormees , jope seljas , silmad punased : </s> </p>
<p> <s> “ Tere . </s> <s> Kas mäletad mind veel ? ” </s> </p>
<p> <s> “ Sugulane ? ” </s> </p>
<p> <s> “ Jooga kutsub mind Franckiks . </s> <s> Tahtsin tegelikult midagi küsida - aga mitte siin . </s> <s> Ega sa tahaks meie tuppa tulla ? </s> <s> Elan siin kõrval . </s> <s> Praegu pole teisi . ” </s> </p>
<p> <s> Franck kandis liibuvaid teksaseid , mis mõjusid ta jalas veidralt vanamoodsaina . </s> <s> Istusime voodile ; voodi kõrval oli uhiuus pruun öökapp . </s> <s> Sel oli neli sahtlit ja külje peal tabalukk . </s> <s> Franck pani mu pilku tähele . </s> </p>
<p> <s> “ Ostsin endale mööblit . </s> <s> Kõik imestasid . </s> <s> Ei taipa , mis neil viga on . ” </s> </p>
<p> <s> Uurisin kappi eest ja tagant . </s> <s> Olin ühikas elanud kõigest kuu , aga teadsin , et siin ei olnud kombeks mööblit osta . </s> <s> Asjad toodi elaniketa tubadest , kui vaja oli . </s> </p>
<p> <s> “ Ma ei saa inglise keelega hakkama , ” kurtis Franck , “ õppejõud sõimab . </s> <s> Ma ei taha enam loengusse minna . </s> <s> Teised kõik saavad aru , aga minu jaoks räägib ta liiga kiiresti ja ma ei jõua midagi ... </s> <s> Kas sina ei oskaks mind aidata ? ” </s> </p>
<p> <s> “ Ma ei tea . </s> <s> Ma ei oska üldse inglise keelt . </s> <s> Aga sa hakka hoopis saksa keelt õppima . ” </s> </p>
<p> <s> Sugulane noogutas innukalt . </s> </p>
<p> <s> “ Mul oleks vaja vanemaid , kes mind suunaksid , ” ütles ta nukralt , “ aga isal pole minu jaoks aega ja võõrasema ma ei huvita . </s> <s> Ja siinsed inimesed on ka nii imelikud . </s> <s> Kas tead , et kui meile esimese septembri aktusel üliõpilaspiletid kätte jagati , siis Joogale plaksutati ? </s> <s> Ja vilistati . </s> <s> Terve saal ! </s> <s> Eks see oli , kui nii võtta , üsna alandav . </s> <s> Üks hästi väike kõhn isik sorakil juustega läks vudinal piletile järele . </s> <s> See oli küll naljakas . </s> <s> Kõik teadsid , et see on Jooga . ” </s> </p>
<p> <s> Sugulane keeras kapi lukust lahti ja tõi välja karbi sprotte ja saiakäntsaka . </s> <s> Kui endale saia lõikasin , libises nuga mu käes . </s> <s> Lõikasin endale kogemata üsna valusalt sisse . </s> <s> Rebane läks näost valgeks . </s> </p>
<p> <s> “ Kas sul sidet on ? ” </s> </p>
<p> <s> Ta sidus sõrme ettevaatlikult kinni ja oli kuidagi kohmetu . </s> </p>
<p>  </p>
<p>  </p>
<p> <s> Madis seisis peegli ees : </s> </p>
<p> <s> “ Otsustasin uuesti habet kasvatama hakata . </s> <s> Kas sa tõepoolest ei taha midagi süüa ? ” </s> </p>
<p> <s> “ Ei . ” </s> </p>
<p> <s> “ Ma tulen mingil ajal veel . ” </s> </p>
<p> <s> “ Jätan siis ukse lahti . ” </s> </p>
<p> <s> Kustutasin laetule ja heitsin uuesti voodisse . </s> <s> Kell oli pool kaksteist , kui Madis tuli , käes pann ja kartulikott . </s> <s> Mõtlesin , kas ta jääb kauaks niimoodi ühiselamu ja eraka vahet käima . </s> <s> Ta oli dusi all käinud . </s> <s> Erakas ei olnud veevärki sees . </s> <s> Teesklesin magajat . </s> <s> Madis läks kartulipanniga kööki . </s> <s> Ajasin end üles . </s> <s> Ta oli ukse lukustanud . </s> <s> Lootsin , et ta läheb kuhugi mujale neid kartuleid sööma . </s> <s> Palavikku oli täpselt kolmkümmend kaheksa . </s> <s> Kapis ei olnud enam ravimeid : küllap sõi neid ka Kala . </s> <s> Oli juba teine november . </s> <s> Ma ei hakanud kokku arvama , kui kaua selles toas olin elanud . </s> <s> Läksin 644. </s> <s> See oli tuba , kus elas Jooga . </s> </p>
<p> <s> “ Kas teil on - “ </s> </p>
<p> <s> Mulle ei tulnud järsku meelde , mida tahtsin küsida . </s> </p>
<p> <s> “ On , on , ” vastas keegi tooniga , mis ei ennustanud midagi head . </s> </p>
<p> <s> “ Midagi palaviku mahavõtmiseks , ” kogelesin . </s> </p>
<p> <s> Jooga tõusis ja tuhnis riiulis , nii et paberid lendasid . </s> <s> Tõstsin need põrandalt : numbrid ja arusaamatud graafikud . </s> </p>
<p> <s> “ Teeb suu lahti ja võtab sisse . ” </s> </p>
<p> <s> “ Ära siin oksele hakka , ” soovitas kõrgi ilmega ilus poiss . </s> </p>
<p> <s> “ Ise koristab , kui paki maha paneb , ” arvas Jooga , “ eks ole , Ivo . ” </s> </p>
<p> <s> Ivo muigas . </s> <s> Riides oli ta kallimalt kui keegi teine . </s> <s> Tal olid lühikesed tumedad juuksed , mis tulepaistel läikisid , ja pruunid säravad silmad . </s> <s> Ta ei olnud seda nägu , et elab ühiselamus . </s> </p>
<p> <s> Ka Jooga oli juuksuris käinud . </s> <s> Pöetud pea andis talle paipoisi ilme . </s> <s> Tema ümmargune nägu oli tibake rumal ega meenutanud sugugi kuulsa Võrumaa nõia lapselast , kelle ta väitis enese olevat . </s> <s> Tegin 644-st kiiresti minekut . </s> <s> Ma ei maganud ega olnud päris ärkvel , kui ukse taga hääli kuulsin arutlevat . “ Vahest võtab ta und , ” oletas Jooga . </s> <s> Avasin uimaselt ukse ja seisin vastamisi Jooga ja Ivoga . </s> </p>
<p> <s> “ Vahetab kesta , ” soovitas Jooga , “ tahtsin sulle lihtsalt klaasi madeirat pakkuda . ” </s> </p>
<p> <s> Panin teised riided . </s> <s> Kui ust lukustada tahtsin , otsisin asjatult võtit . </s> <s> Jooga oli selle tasku poetanud . </s> <s> Sirutasin käe ja ta loovutas võtme vastumeelselt . </s> </p>
<p> <s> Laualina asendas 644-s päevinäinud päevatekk . </s> <s> Tuba nägi välja samasugune kui meie oma . </s> <s> Laud asus akna all , sellal kui meil oli see tõstetud seina äärde . </s> </p>
<p> <s> Laual oli pudel ning kolm puhast pitsi . </s> <s> Mul oli tunne , et minu kulul plaanitakse teha halba nalja . </s> <s> Ivo ja Vladimir - pikk heledapäine poiss , kes samuti 644-s elas - tulid panni , kartulite , munade ja sibulatega . </s> </p>
<p> <s> “ Filoloogi ei maksa kartulitele ligi lasta , ta ei oska neid nagunii koorida , ” õpetas Jooga teisi . </s> </p>
<p> <s> “ Siis teeb võileibu , ” ütles Ivo . </s> </p>
<p> <s> “ Ärge Filoloogile liiga tehke , ” hoiatas Jooga panniga kööki siirdudes . </s> <s> Ma ei hakanud pead murdma , mida ta taotleb . </s> <s> Läksin oma tuppa ja keerasin ukse lukku . </s> </p>
<p>  </p>
<p>  </p>
<p> <s> Järgmisel päeval jäin raamatukogus õpikute taha magama . </s> <s> Peale ärkamist nägin kõike läbi vine ; mõni vastutulija ütles tere , aga ma ei tundnud kedagi ära . </s> <s> Sõin kohvikus tahvli sokolaadi ja enesetunne paranes . </s> </p>
<p> <s> 644 ust avades tekitasin korraliku tuuletõmbuse . </s> <s> Vladimir istus laua taga ja kirjutas . </s> <s> Ma ei olnud temaga iial rääkinud . </s> <s> Küsisin : </s> </p>
<p> <s> “ Kuidas elad ? ” </s> </p>
<p> <s> Õlakehitus . </s> </p>
<p> <s> “ Kuidas Jooga elab ? ” </s> </p>
<p> <s> “ Jooga läks ülikooli looduskaitseringiga matkale . </s> <s> Ta ütleb sulle ilmselt veel mõndagi põnevat . ” </s> </p>
<p> <s> “ Eks ma siis oota . ” </s> </p>
<p> <s> “ Mina juba kuulsin . ” </s> </p>
<p> <s> Panin suitsu põlema . </s> <s> Küsisin : </s> </p>
<p> <s> “ Millest see tuleb , et siin kõik nii närvilised on ? ” </s> </p>
<p> <s> “ Mida või keda sa mõtled ? ” </s> </p>
<p> <s> “ Minu arust on siinne elulaad ebanormaalne ... “ </s> </p>
<p> <s> Vladimir osutas toolile . </s> <s> Istusin . </s> </p>
<p> <s> “ Elulaadi iseenesest saab aktsepteerida , ” ütles ta sõnu venitades ja vaatas mulle pilkavalt otsa . “ Närvilisusel on palju põhjusi . </s> <s> Näiteks kui minul on homme kontrolltöö ja teine tahab juua , ja tegelikult tahan ka mina vaikselt juua , siis lendab kontrolltöö kahtlemata kuradile . </s> <s> Sugulane ei suuda siin muidugi olla , aga temagi muutub . </s> <s> Ta ei tunne kombeid . </s> <s> Alguses ta ülbitses , aga talle astuti nina peale . </s> <s> Rollist kinni pidada polegi eesmärk . </s> <s> Roll on mõnikord vajalik , et mõnest olukorrast kergemini pääseda . </s> <s> Kui soovite : selle rolli nimi on väikekodanlikkus . </s> <s> Oskus kõigiga hästi läbi saada . ” </s> </p>
<p> <s> “ Aga Jooga ei saa ju ! </s> <s> Ta tahab kõiki mõjutada , aga ise ei saa aru , kui teda mõjutatakse . ” </s> </p>
<p> <s> “ Mis sellest siis on , kas saab aru või ei saa ? </s> <s> Mida see muudab ? ” </s> </p>
<p> <s> “ Loll on ikka targast õnnelikum . ” </s> </p>
<p> <s> “ Ja mis siis lahti , las ta olla õnnelik . </s> <s> Löö talle käega . </s> <s> Igaüks on oma õnne sepp . </s> <s> Mis on sulle kõige tähtsam ? ” </s> </p>
<p> <s> “ Praegu ainult see , et siin õpin , ” vastasin . </s> </p>
<p> <s> “ Mis teil Joogaga õieti juhtus ? </s> <s> Ta oli täiesti endast väljas . ” </s> </p>
<p> <s> “ Õhtul kutsus ta mind siia veini jooma . </s> <s> Läksin oma tuppa ja heitsin magama . </s> <s> Siis keerati uks korraks lahti ja uuesti kinni tagasi . </s> <s> Arvasin , et Kala , kes oli ühikavalves , käis toast midagi võtmas . </s> <s> Siis taipasin , et keegi on toas . </s> <s> Kala oli Jooga sisse lasknud . ” </s> </p>
<p> <s> “ Kes oli selleks ajaks paras pump , ” märkis Vladimir . </s> </p>
<p> <s> “ ” Suudlen ainult korra ja lähen siis ära , ” ütles Jooga . </s> <s> Keerasin selja ja olin vait . </s> <s> Kui üle õla vaatasin , oli Jooga juba särgi Madise voodile visanud ega kavatsenudki lahkuda . “ Sa ei olegi veel läinud ? ” imestasin . </s> <s> Jooga ronis minu juurde ülemisele narile . </s> <s> Kui ta ennast oli mugavalt sisse seadnud , lükkasin ta alla . </s> <s> Ta kukkus seljaga vastu alumise reformvoodi serva . </s> <s> Ta võis kõvasti haiget saada . ” </s> </p>
<p> <s> “ Mis ta sulle ütles ? ” tundis Vladimir huvi . </s> </p>
<p> <s> “ Ma pean suitsu saama , ütles ta , kui oli voodite vahelt oma riided kokku korjanud . </s> <s> Lamasin teki all ja ootasin , mis edasi juhtub . </s> </p>
<p> <s> “ Kus võti on ? ” küsis Jooga ja raputas tagajärjetult ust . </s> </p>
<p> <s> “ Ei tea . ” </s> </p>
<p> <s> “ Hea küll , anna võti siia . ” </s> </p>
<p> <s> “ Ütlesin , et ei tea . </s> <s> Sul pidi ju muukraud olema . </s> <s> Eks mine samamoodi kui tulid . </s> <s> Rõdu kaudu saab ka . ” </s> </p>
<p> <s> Jooga lõhkus kapis ja tormas siis kahvliga ukse kallale . </s> <s> Varsti viskas ta kahvli kappi tagasi , raius lukku noaga ja vandus . </s> <s> Uks ei avanenud . </s> </p>
<p> <s> “ Igatahes viimane kord sul siia tulla , ” ütlesin . </s> </p>
<p> <s> ” Mulle pohui , viimane või mitteviimane , tead , käi kus ... kurat ! </s> <s> Seda sa veel kahetsed ! ” Kui Jooga väga närviliseks muutus , susises ta nagu uss . </s> <s> Ma ei kavatsenud sel moel kätte maksta . </s> <s> Jooga korjas rabinal oma riided kaenlasse , nagu ei oleks aega neid selga panna , ja kadus rõdule . </s> <s> Piilusin talle järele . </s> <s> Härmas rõdudel ei olnud enam kedagi . </s> <s> Küllap oli 644 rõduuks lahti . </s> <s> Keerasin meie oma riivi ja jooksin rätikut käigult haarates vannituppa . </s> <s> Ennast pestes meenus , et tuba jäi lukustamata . </s> <s> Jooga võis tulla ja selle kättemaksuks kinni keerata . </s> <s> Olin vanni läinud öösärgi väel . </s> <s> Lippasin märjalt tuppa . </s> <s> Kala pidi valvest tulema pool kuus . </s> <s> Ta käib seal kolmel ööl nädalas . ” </s> </p>
<p> <s> Vladimir viirutas pastakaga ruudulist vihikulehte enda ees laual . </s> <s> Lehele oli tekkinud üksildane ja süngeilmeline kalju keset merd . </s> </p>
<p> <s> “ Kala saabus tegelikult pärast kümmet . </s> <s> Olin talle hoidnud ühe oma kahest sigaretist . </s> <s> Kala näis ärapahandatuna , isegi tema nina paistis pikem ja teravam . </s> </p>
<p> <s> “ Täna öösel oli siin täielik hullumaja . </s> <s> Igasugused tüübid jalutasid ringi . </s> <s> Läksin seitsmendale magama . </s> <s> Mingil ajal ärkan üles ega saa millestki aru . </s> <s> Õigemini äratatakse . </s> <s> Kaks roheliste plekkidega kaltsudes tüüpi , värvipotid ja pintslid käes , tulevad koputamata sisse ja ütlevad , nagu oleksid omas kodus : “ Meil on vaja rõdule minna . ” Mul jäi suu lahti , ei osanud isegi sõimata . ” </s> </p>
<p> <s> “ See kulus sulle ära , ” leidsin . “ Kas see , mida sa ise õhtul tegid , oli eetiline ? ” </s> </p>
<p> <s> “ Kas ma panin Jooga siia luku taha või ? ” imestas Kala süütult , kui olin sündmustest ülevaate andnud . </s> </p>
<p> <s> “ Vähe sellest . </s> <s> Hiljem sattusid siia kaks tüüpi , kes tulid just 644-st . </s> <s> Nad kirjeldasid , kuidas sinna ilmus porgandpaljas Arnold Kala - rõdu kaudu - ja suitsu nõudis . </s> <s> Mul õnnestus tüübid suurivaevu välja visata . </s> <s> Ilmselt olid nad needsamad vargad , kellest siin kõik räägivad . ” </s> </p>
<p> <s> 644-st naastes ütles Kala : </s> </p>
<p> <s> “ Jooga kaebas sinu peale . </s> <s> Oli teine üleüldse õnnetu ja norgus . </s> <s> Aga siia tuppa ma teda enam ei lase . </s> <s> Saadab täiesti suvalised tegelased öösel meie tuppa ! </s> <s> Nüüd vaata , et midagi kadunud ei ole ! ” </s> </p>
<p> <s> See oligi kõik . ” </s> </p>
<p> <s> See oli kõige pikem lugu , mida olin kellelegi ühiselamus rääkinud . </s> <s> Mul hakkas piinlik . </s> <s> Mööda Vladimiri joonistatud merd purjetas viikingilaev . </s> <s> Vladimir paistis leebe ja heatahtlik . </s> <s> Ta ringutas ja pani minu järel ukse kinni . </s> <s> Ta oli tõesti väga pikk mees . </s> </p>
<p> <s> Õhtul vaatas Sugulane üle ukse : </s> </p>
<p> <s> “ Ma sõidan nüüd ära . </s> <s> Juba poole tunni pärast . </s> <s> Koju . </s> <s> Tohib õuna võtta ? ” </s> </p>
<p> <s> “ Võta , võta . ” </s> </p>
<p> <s> “ Ma ei saa midagi teha , et ma millegipärast kogu aeg kole näljane olen . ” </s> </p>
<p> <s> “ Võta veel , ära häbene . ” </s> </p>
<p> <s> “ Tahtsin küsida , kas sa sprotte tahad ? ” Sugulane tõi selja tagant välja käe kahe kalakonserviga . </s> </p>
<p> <s> “ Kas sul pole sprottidega midagi teha või ? ” küsis Konspiraator hämmastunult . </s> <s> Seni oli ta vaikselt laua taga õppinud ega olnud millegagi märku andnud , et on märganud Sugulase ruumisviibimist . </s> </p>
<p> <s> “ Sinu nimi oli vist Franck ? ” küsis Konspiraator oma tavalise veidi nasaalse häälega . </s> <s> Tema prilliklaasid välgatasid ; kui ta rääkis , olid näha tühikud ülemises hammastereas . </s> <s> Olin kuulnud , et Konspiraator on mitu aastat vangis istunud . </s> <s> Polnud midagi , mis kuuldust tõestanuks või ümber lükanuks . </s> <s> Konspiraatori käel oli tätoveering . </s> <s> Kui ta särgiväel oli - nagu praegu - , võis näha , et ta on võrdlemisi lihaseline . </s> <s> Juuksed olid tal juba peast ära minemas . </s> </p>
<p> <s> Sugulane ehmatas . </s> </p>
<p> <s> “ Aitäh , ” naeratas Konspiraator oma hambutut naeratust , “ vastutasuks annan head nõu . </s> <s> Sa oled päris ilus poiss . </s> <s> Ära siia tuppa nii tihti tule . </s> <s> Kala on meil , noh , tead küll Kala ? </s> <s> Vaat' tema ja Madis , neile just sellised ilusad poisid nagu sina meeldivadki . </s> <s> Kas sa ise pole sellest aru saanud ? </s> <s> Ole ettevaatlik . </s> <s> Jah , sama Madis , kes elab erakas - prillidega . ” </s> </p>
<p> <s> Konspiraator süvenes taas õpingutesse . </s> </p>
<p> <s> “ Kas see on tõsi , mis ta räägib ? ” sosistas Sugulane ärevalt . </s> <s> Kehitasin õlgu . </s> <s> Tegelikult käskis Kala tõepoolest Sugulasele hirmu naha vahele ajada - kõik olid poisist tüdinenud . </s> </p>
<p> <s> “ Nojah , ma siis lähen , ” ütles Sugulane . </s> <s> Konspiraator toetas pea lauale . </s> <s> Ta ei olnud mitu ööd ühiselamus ööbinud . </s> <s> Ta kuulus nende väheste hulka , kes kunagi ei kurtnud rahapuudust või seda , et kontrolltöö on tulemas . </s> <s> Tal oli alati suitsu . </s> <s> Minu nähes ei teinud ta midagi muud peale õppimise . </s> </p>
<p> <s> Kuid mõne päeva pärast tõi ta tuppa tüdruku . </s> </p>
<p> <s> Alguses nad lihtsalt õppisid koos ja neiu lahkus hilisõhtul . </s> </p>
<p> <s> Kalalt kuulsin , et see on mingi õppejõu tütar . </s> </p>
<p>  </p>
<p>  </p>
<p> <s> “ Ma ei suuda ikka veel harjuda , et siin toas Filoloog elab , ” tunnistas Tamur 644-st - sama mees , kes mind kunagi sõimas . </s> <s> Tal olid kongus nina ja silmadele langev tukk ja mõnikord jättis ta mulje mehest , kes on asunud võitlusse kogu maailmas valitseva ebaõiglusega . </s> </p>
<p> <s> “ Eks võta ta siis enda tuppa , ” soovitas Kala . </s> </p>
<p> <s> “ Olen näinud n arvu naisterahvast , kes on Joogaga maganud . </s> <s> Juba see fakt räägib enese eest ! ” ütles Tamur . </s> </p>
<p> <s> “ Ma ei maga enam Joogaga ! ” protesteerisin . </s> </p>
<p> <s> “ See ei puutu asjasse . </s> <s> Milleks isiklikuks minna ? ” </s> </p>
<p> <s> “ Sina tõid selle teema sisse ! ” </s> </p>
<p> <s> “ Mina ? </s> <s> Ühesõnaga , mul on neist naisterahvastest juba kindel pilt kujunenud . </s> <s> Lisaks kindlale pildile Joogast . </s> <s> Muuseas , Filoloog , kas teie Joogaga viisite rõdult minema tühja taara , sel ajal kui meie Vladimiri ja Tarmoga kolhoosis olime ? ” </s> </p>
<p> <s> “ Mina seda ei teinud . ” </s> </p>
<p> <s> “ Aga Jooga , see türakummardaja , küll . ” </s> </p>
<p> <s> “ Hea küll , Tamur , ” ütles Kala ja vinnas oma luise kere püsti , “ kus toas me kaarte mängime , kas meil või teil ? </s> <s> See tähendab , kas Jooga on praegu seal ? ” </s> </p>
<p> <s> “ Läks paari tunni eest mingit naisterahvast pulkama , ” ütles Tamur ja marssis uksest välja , õnnistanud mind õela pilguga . </s> </p>
<p> <s> “ Kas tahad kartuleid koorida ? ” küsis Madis . </s> <s> Olin magamata ja mitte eriti näljane , kuid võtsin noa , sel ajal kui Madis liha tükeldas . </s> </p>
<p> <s> Õhtul kella üheksa paiku algas lumesadu . </s> <s> Seisin kuuenda korruse köögis , kus lambipirn oli läbi põlenud . </s> <s> Süüa tehti sellepärast seitsmenda korruse köögis , mis oli kõige lähemal . </s> <s> Maantee oli äsjasadanud lumest hele ja isegi nii kõrgelt vaadates krobeline . </s> <s> Lund muudkui langes . </s> </p>
<p> <s> “ Gerda , kuule . </s> <s> Võiksid pooleks tunniks jalutama minna , ” ütles Konspiraator , kes oli tüdrukuga voodisse pugenud . </s> <s> Kala käis vahepeal korra toas , aga noori nähes tegi minekut . </s> <s> Ta istus 644-s , kuhu laekusin minagi . </s> </p>
<p> <s> “ Mind pagendati . ” </s> </p>
<p> <s> Heitsin ühte alumistest vooditest , mis näis olevat vaba . </s> <s> Tukkusin ja nägin isegi und . </s> <s> Unes võtsin Franckil kaela ümbert kinni ja suudlesin teda . </s> <s> Ruum oli täis muusikat ja varjusid . </s> <s> Laua taga , akna külge kinnitatud kõikuva lambi all istus brünett tütarlaps nimega Merit . </s> <s> Ta kuulas hajameelselt noormeest , kes näis olevat sama purjus kui ta isegi . </s> <s> Vajusin voodile . </s> <s> Pea käis ringi . </s> <s> Franck vaatas uduse pilguga põrandale ; tal olid kõrvaklapid peas . </s> </p>
<p> <s> Ärgates sain aru , et kuuldud hääled olid tõelised : Jooga oli saabunud ja vaidles kellegagi . </s> <s> Aeg-ajalt kostis naise naeru . </s> <s> Varsti kuulsin , et Jooga tuikus oma voodisse ; kas üksi või kahekesi , seda ei suutnud ma kindlaks teha . </s> </p>
<p> <s> Kell lähenes neljale , kui 644-st lahkusin . </s> <s> Konspiraator ja Kala õppisid veel . </s> </p>
<p> <s> “ Kas Jooga jäi Magnusega jooma ? ” küsis Kala . </s> </p>
<p> <s> “ Ei , ta jäi magama ja ajas ka mulle oma norskamisega une peale , ” ütlesin ja kiskusin riided seljast . </s> <s> Ronisin paljalt linade vahele . </s> <s> Ma ei märganud , millal teised magama heitsid . </s> </p>
<p> <s> Ärkasin selle peale , et uks langes kõva pauguga sneprisse . </s> <s> Kell oli kümme . </s> <s> Ilm oli sombune ja hämar . </s> <s> Ma ei olnud eriti virge . </s> <s> Andsin endale vaikimisi korraldusi : esimene liigutus - kittel selga , teine - kella vaadata , kolmas - spiraal teekannu . </s> <s> Ukse lahti tegemine oli viga . </s> <s> Magnus tormas koputamata sisse , nõnda et magav Kala oleks pidanud püsti kargama ja tulija läbi sõimama . </s> </p>
<p> <s> “ Kus on Madis ? ” karjus Magnus , kes oli vähemalt kahekümne kolme aastane ja meist kõigist vanem . </s> <s> Magnus oli kuuldavasti ühikavanem ja õppis kolmandal kursusel . </s> <s> Olin näinud teda sageli kas sisenemas või välja tulemas uksest esimesel korrusel , millel rippus kummaline silt : “ Videoteek ” . </s> </p>
<p> <s> “ Tsst ! </s> <s> Kala magab ! ” </s> </p>
<p> <s> “ Mne pohui , magab või ei . </s> <s> Mulle on Madist vaja , ja ruttu ! ” </s> </p>
<p> <s> “ Madis magab oma erakas . ” </s> </p>
<p> <s> “ On see kindel ? ” </s> </p>
<p> <s> “ Eks mine ja vaata . </s> <s> Ta elab lähedal . ” </s> </p>
<p> <s> “ Ei viitsi . </s> <s> Ma tean , kus ta elab . ” </s> </p>
<p> <s> “ Ma tean , et sa tead . ” </s> </p>
<p> <s> “ Jah ? </s> <s> Mida sa veel tead ? ” </s> </p>
<p> <s> “ Ma tean kõike . </s> <s> Ka sinu kohta . ” </s> </p>
<p> <s> “ Huvitav , mida sa minu kohta tead ? ” </s> </p>
<p> <s> “ Miks ma peaksin seda ütlema ? </s> <s> Kas sa ei tea , et info maksab ? ” </s> </p>
<p> <s> “ Millega mina maksta võin ? ” küsis Magnus vaikselt ja huvitatult . </s> <s> Ta paljastas naeratades teravad valged hambad . </s> <s> Kala voodi nagises . </s> <s> Magnus kadus . </s> <s> Kohv oli jahtunud . </s> <s> Loengutesse polnud enam mõtet minna . </s> <s> Need olid alanud kaheksast . </s> <s> Läksin hoopis arsti juurde , sest keegi rääkis , et arstitõendiga saab sessipikendust . </s> </p>
<p> <s> “ Teil on kehvveresus , ” ütles arst , “ teid peab haiglasse panema . </s> <s> Tehke uus vereanalüüs . </s> <s> Kohe täna . </s> <s> Esimesest detsembrist on haiglakoht vaba . </s> <s> Tahate te akadeemilist või ? ” </s> </p>
<p> <s> Ma ei olnud selle arstiga kohtunud , enne oli teine . </s> </p>
<p> <s> “ Ma ei imesta - sellise vere puhul . </s> <s> Millal te viimati vereproovi käisite tegemas ? </s> <s> Siis , kui sisse astusite ? </s> <s> Saate nädalaks koolist vabastuse . </s> <s> Siis tulete tagasi . ” </s> </p>
<p> <s> Sadas laia märga lund . </s> </p>
<p> <s> “ Teil on väga vedel veri , ” ütles õde , kes vereproovi võttis . </s> <s> Läbi aknaklaasi nägin , et igal pool poodides olid järjekorrad . </s> <s> Sillutisekivid Raekoja platsil olid sulalumest libedad . </s> </p>
<p> <s> “ Miks sa kogu aeg naeratad ? ” küsis Vladimir , kellega ühiselamusse sisenedes kokku põrkasin . </s> </p>
<p> <s> “ Miks see teid kõiki nii väga häirib ? ” </s> </p>
<p> <s> Vladimir kergitas sõrmega mu kübara serva : </s> </p>
<p> <s> “ Sarnaneb maskile . ” </s> </p>
<p> <s> “ Nagunii lähen varsti haiglasse . ” </s> </p>
<p> <s> “ Miks ? ” </s> </p>
<p> <s> “ Kehvveresus . ” </s> </p>
<p> <s> “ See on ju hirmus haigus , ” ütles Vladimir ja läks . </s> </p>
<p>  </p>
<p>  </p>
<p> <s> Viskasin riided seljast ja läksin dusi alla . </s> <s> Läbi veesolina kuulsin samme toaukse taga . </s> <s> Päris kindel ma selles ei olnud . </s> <s> Tuba oligi tühi . </s> <s> Keerasin ukse enda järel lukku ja hakkasin riietuma . </s> <s> Kleidilukku kinni vedades kuulsin koputust . </s> </p>
<p> <s> “ Tuled just sel ajal , kui riidesse panen . ” </s> </p>
<p> <s> “ Anna andeks . </s> <s> Lähen siis ära , ” ütles Vladimir . </s> </p>
<p> <s> “ Võid sisse tulla . </s> <s> Lõpetan kohe . ” </s> </p>
<p> <s> “ Kus meeskond siis on ? ” </s> </p>
<p> <s> “ Ei tea . </s> <s> Koolis . </s> <s> Käisin dusi all . ” </s> </p>
<p> <s> Sidusin juuksed kokku ja värvisin peegli ees huuled ära . </s> </p>
<p> <s> “ Hakkad kuhugi minema ? ” </s> </p>
<p> <s> “ Ei . ” </s> </p>
<p> <s> Mul oli millegipärast tunne , et midagi peab juhtuma , tuleb õnnetus , olen üksi ega suuda eest ära joosta , põgeneda . </s> <s> Ma ei tahtnud minna haiglasse . </s> <s> Teadsin , et ei harju sellega : seal saan ainult aknast välja vaadata , kui sedagi . </s> </p>
<p> <s> “ Miks te Tamuriga kogu aeg vaidlete ? ” küsis Vladimir . “ Kas te ei saa teineteisest aru ? ” </s> </p>
<p> <s> Öösel kell kaks koputati arglikult . </s> <s> Kala magas sügavalt . </s> <s> Koputaja ei tüdinenud . </s> <s> Olin tasa : las Kala avab , kui tahab . </s> </p>
<p> <s> Võtit keerati väljastpoolt . </s> <s> Madise hääl ja pudelikõlin . </s> <s> Teesklesin , et ärkan : </s> </p>
<p> <s> “ Mis kell on ? ” </s> </p>
<p> <s> “ Olen poliitiline pagulane , ” sosistas tütarlaps - toosama , kelle juures seitsmendal Kala mõnikord magas . </s> <s> Nüüd Kala üles ei aetud . </s> <s> See oli mõistetav , sest Kala oli karsklane . </s> <s> Polnud just arukas teda selleks äratada , et veini juua . </s> <s> Tütarlapsel oli rõõmsa hulkuri välimus ja pealtnäha oli ta kaine . </s> </p>
<p> <s> “ Toakaaslane viskas ta välja , ” ütles Madis . “ Kas sa ka veini tahad , Gerda ? ” Tal oli pudel kuuerublast margiveini . </s> <s> Libistasin ennast asemelt alla . </s> <s> Tütarlaps jõi moepärast . </s> <s> Ta noomis heatahtlikult Madist , et see vaeva ei näe , et ennast füüsikateaduskonda taastada . </s> <s> Madis andis lubadusi . </s> <s> Oli ilmne , et ta ei kavatsegi neid täita . </s> <s> Vähemalt mitte niipea . </s> </p>
<p> <s> Seegi juhtus nüüdsama . </s> <s> Nagu õhtu ja öö ja järgmine päev ja järgmine õhtu Toomemäel haiglas . </s> <s> Ilm muutus ootamatult jäiseks , nagu ei oleks ma veel õiget talve näinudki ja näeksin seda ainult selleks , et mõista : kõik , mis veel aset leiab , juhtub minuta - näen üksnes raagus puid , varemeid ja varemete kohal kraaksuvaid vareseid . </s> <s> Maja teisel poolel , kus pole varju , on päike nii hele , et lumi hakkab silmadele . </s> <s> Kuid seda tuleb mul ette kujutada . </s> <s> Meenusid septembri alguse varajased päikesetõusud ja ukse juures hõõguv tulipunane reflektor - haigla oli võrdlemisi jahe </s> - <s> ; nelja magaja nohin teisel pool kappi ; pikad jalutuskäigud Emajõe ääres ja seegi , et jooksin mööda nimetuid tänavaid , punased sukad jalas , pikk sinine seelik tolmust hall . </s> <s> Äkki oli selge , mida poleks tookord tohtinud teha . </s> </p>
<p> <s> Nägin und , milles otsisin tablette hambavalu vastu . </s> <s> Suures tühjas akvaariumis lamas surnud lestakala . </s> <s> Silitasin tema karedat selga . </s> <s> Siis saabus pimedus . </s> <s> Olin raha ja rongipiletita Tartusse sõitmas . </s> <s> Kandsin kerget kotti . </s> <s> Minu vasakul käel kõndis ema . </s> <s> Rong tuli . </s> <s> Sõitsin Tallinna . </s> <s> Seal istusin ümber ja sõitsin Pärnusse . </s> </p>
<p>  </p>
<p>  </p>
<p> <s> Valetasin , et pean raamatukokku minema , ja arst andis mulle neljandal haiglapäeval linnaloa . </s> <s> Kleiti selga pannes leidsin , et olen jäänud kõhnemaks . </s> <s> Jooksin Toomemäelt alla , lumi sätendas puuokstel ja jalgade all . </s> </p>
<p> <s> Lifti juures tuli vastu habetunud Madis : </s> </p>
<p> <s> “ Mõtlesin uut elu alustada . ” </s> </p>
<p> <s> Sõitsime koos kuuendale korrusele . </s> </p>
<p> <s> “ Kahju , et sind ei olnud . </s> <s> Siin oli vahepeal põnev . </s> <s> Reedel mõtlesin õppima hakata , aga olen siiamaani joonud . </s> <s> Üle kahekümne viie rubla on võlgu . </s> <s> Teab , kuidas neist lahti saada . </s> <s> Eile õhtul sai õlu otsa . </s> <s> Toas ei ole kedagi . ” </s> </p>
<p> <s> “ Tahtsin ennast pesta . </s> <s> Haiglas on vesi külm . </s> <s> Köetakse vähe ; saame vist kõik jõuluks koju . ” </s> </p>
<p> <s> Kasuka voodile visanud , läksin rõdule suitsu tegema . </s> <s> Päike loojus , värvides Hiinalinna punaseks . </s> <s> Kammisin märgi juukseid , kui Madis uuesti silmapiirile ilmus . </s> <s> Ta võttis riiulist tsiviilkaitse õpiku ja lehitses seda . </s> <s> Saabus Kala . </s> </p>
<p> <s> “ Tead , Madis , kui sul midagi teha ei ole , miks sa pead seda siis just siin tegema ? ” küsis ta . </s> </p>
<p> <s> “ Kui kaua keevad kuus muna ? ” küsis Madis . </s> </p>
<p> <s> “ Sina nad sööd , sinu munad , ” ütles Kala leigelt . </s> </p>
<p> <s> “ Konspiraatori munad . ” </s> </p>
<p> <s> “ Mirjam oleks vast vihane , kui talle ütleksime , et Konspiraatori munad ära sõime . ” </s> </p>
<p> <s> “ Ma saaksin temast täiesti aru , ” ütles Kala ja läks ust paugutades minema . </s> <s> Otsustasin arsti nii kaua veenda , kuni ta mu nädalavahetuseks ühiselamusse lubab . </s> </p>
<p> <s> “ Teie veri ei ole veel korras , pühapäeva lõunaks olge kindlasti tagasi . </s> <s> Mis teil seal ühikas parem on ? </s> <s> Reisite ringi , ennast tuleks kiirabiga ära viia , ” imestas arst . </s> <s> Kavatsesin teda kuulda võtta . </s> <s> Mul ei olnud aimugi , mis ühiselamus toimub ja kas seal on üldse võimalik ööbida . </s> <s> Oli pime , kui Toomelt alla laskusin - päike loojus varakult . </s> <s> Teed olid libedad . </s> <s> Läksin , kott üle õla , ühiselamu poole : kiiret ei olnud , keegi ei teadnud mind oodata . </s> <s> Ma ise ei teadnud , mis mind ootab . </s> <s> Nautisin ebakindlust , sest ka miski kohutav ei olnud kindel ega võib-olla võimalikki . </s> <s> Elu oli muutunud juhuslikumaks , kui see oli olnud iial varem . </s> <s> Juhuslikkus ei jätnud ruumi ebameeldivustele . </s> <s> Olin igas mõttes tabamatu . </s> <s> Ma ei tahtnudki teada , mida toob järgmine päev , ja oli , kui oleks mu soovi kuulda võetud . </s> </p>
<p> <s> Konspiraator ja Mirjam riietusid parajasti . </s> </p>
<p> <s> “ Võid endale kohvi keeta , ” ütles Konspiraator , “ nägemiseni pühapäeval . ” Taipasin , et nad lahkuvad nädalavahetuseks . </s> <s> Vaatasin aknast välja . </s> <s> Oli hakanud tuiskama . </s> </p>
<p> <s> 644 oli pime , laual hubises nõrgalt küünal . </s> <s> Vladimir kuulas muusikat . </s> <s> Istusin , kuni kassett läbi sai ja makk välja lülitus . </s> <s> 654-s vaatas Madis televiisorit . </s> <s> Heitsin pikali ja hakkasin Saltõkov-Stsedrini “ Ühe linna ajalugu ” lugema . </s> <s> Varsti koputas Vladimir : </s> </p>
<p> <s> “ Kas sul on üks suits ? ” </s> </p>
<p> <s> Madis , kes ei suitsetanud , irvitas : </s> </p>
<p> <s> “ Et saaks varsti jälle küsima tulla . ” </s> </p>
<p> <s> Vladimir ei tulnud rohkem küsima . </s> <s> Olin kindel , et ta sõitis koju . </s> <s> Kuulatasin samme koridoris . </s> <s> Kell üksteist oli maja vaikne , nagu võis juhtuda ainult nädalavahetustel . </s> <s> Enamik rõdusid , kust muidu kumas valgus , olid pimedad . </s> <s> Õhk rõdul oli jäine , kuid tuisk oli lakanud . </s> </p>
<p> <s> Tundsin ennast rahutuna ; muusika , mis 644-s mängis , tuli ühtelugu meelde . </s> <s> Seisin kaua dusi all , sest und ei tulnud . </s> <s> Siis keerasin end paljana tekkidesse ja jäin magama . </s> <s> Ärkasin kaheteist paiku hommikul . </s> <s> Unenägu oli realistlik ja sellest oli raske toibuda . </s> <s> Leidsin rahakotist saja- ja viiekümnerublaseid rahatähti , kokku paari tuhande rubla ringis . </s> <s> See näis ettemaksuna millegi jälgi ja alandava eest . </s> <s> Jalutasin Raekoja platsil ja silmitsesin kaupluste vitriine . </s> <s> Raha põles taskus . </s> </p>
<p> <s> Panin riidesse ja tegin kohvi . </s> <s> Otsustasin jätta raamatukogu järgmiseks päevaks . </s> <s> Koridorist kostis hääli . </s> <s> 644-s mängis sama muusika , mida oli kuulanud Vladimir . </s> </p>
<p> <s> Tamurit ümbritsesid kümned lõbusad küünlaleegid . </s> <s> Laial taldrikul lainetas roheline küünlarasv . </s> <s> Õllepudelikorkides põlesid eriti väikesed tahid . </s> </p>
<p> <s> “ Eile põletas siin Vladimir küünalt , ” ütlesin istudes . </s> </p>
<p> <s> “ Rõõmuks piisab vähesest . ” Tamur ulatas “ Ekstra ” -suitsu ja pakkus ka tuld . </s> </p>
<p> <s> “ Miks tal selline nimi on : Vladimir ? ” </s> </p>
<p> <s> “ Tegelikult on ta Indrek , aga kolhoosis pandi talle Vladimir nimeks , ” ütles Tamur . </s> <s> Paistes näoga väike heledapäine Martin tuli , kaabu pisut mõlkis . </s> </p>
<p> <s> “ Sa pole vist maganud ? ” oletas Tamur . </s> </p>
<p> <s> “ Nägin koguni unenägusid . ” </s> </p>
<p> <s> “ Rääkisin just oma unenägu , ” ütlesin ja itsitasin tobedalt . </s> <s> Vähemalt näis seda arvavat Martin , kes jälgis meid kriitilise muigega . </s> <s> Tamur kiskus froteekäterätikust narmaid välja , et uusi küünlatahte keerata . </s> </p>
<p> <s> “ Jäid heast pildist ilma . </s> <s> See rasv läks neil nii tuliseks , et süttis üleni . </s> <s> Tuba oli üleni valget suitsu täis . </s> <s> Nad viskasid taldriku rõdule ; seal see nüüd põleb . </s> <s> Jooga ärkas kogu selle mäsu peale ka lõpuks üles , ” rääkis Madis , kes pärast mind oli 644-s käinud . </s> <s> Tamuri ja Martini arusaamatu jutt füüsikast oli mind 644-st minema peletanud . </s> <s> Tegin rõduukse lahti : taldrik põles lumisel rõdul ilusa leegiga . </s> </p>
<p> <s> Pühapäeva lõunaks jõudsin haiglasse . </s> <s> Palat oli veel tühi . </s> <s> Öökapi sahtel ei tahtnud avaneda . </s> <s> Kui selle viimaks liikuma sain , leidsin paki , mis koosnes õuntest , sokolaadist ja väikesest suitsupaberil evangeeliumist . </s> <s> Selle vahel krabises raha : kokku sada rubla , muinasjutuline summa . </s> </p>
<p> <s> Mitte keegi poistest mind ei uskunud , isegi mitte Tamur , kellele jutustasin unenäo . </s> </p>
<p> <s> “ Aga miks just sulle ? </s> <s> Kuidas see ikkagi sinna sai ? ” ei jäänud Vladimir rahule . </s> </p>
<p> <s> “ Paistab , et oled langenud järjekordse kampaania ohvriks , ” leidis harilikult sõnakehv Tarmo , kes kandis tugevaid prille ning habet , mis varjas poolt nägu , “ siin on ka palju vaeseid , ja me kõik oleme haiged . ” </s> </p>
<p> <s> “ Pakkuge parem suitsu . ” </s> </p>
<p> <s> “ Võta mask maha , siis annan . </s> <s> Tee tõsine tööinimese nägu pähe , ” soovitas Vladimir . </s> </p>
<p> <s> “ Hea lugu ikkagi , ” ütles Tarmo ja pakkus tuld . </s> </p>
<p> <s> Uks prahvatas lahti . </s> <s> Kõik hakkasid naerma , sest Tamur oli alasti . </s> <s> Ta tõmbas jahmunult käteräti niuetele . </s> </p>
<p> <s> “ Mõtlesin , et Jooga õllega on kohal . </s> <s> Selle asemel Filoloog . ” Ta kadus kapi taha , ilmudes sealt varsti , ainsaks kehakatteks trussikud . </s> </p>
<p> <s> Tamur nööpis särki kinni , kui Jooga ja Martin pudelikõlinal saabusid . </s> <s> Kustutasin koni ja tõusin . </s> </p>
<p> <s> “ Sa ei jäägi meiega veini ja õlut jooma ? ” imestas Jooga . </s> </p>
<p> <s> “ Ei , pean viieks haiglas olema . ” </s> </p>
<p>  </p>
<p>  </p>
<p> <s> Aga ükskord oli ka viimane päev . </s> <s> Kaasas kaks karpi arsti antud tablette ja suunamiskiri kaheks kuuks profülaktooriumi , mis asus sama ühiselamu kolmandal korrusel , astusin tuppa numbriga 644. </s> </p>
<p> <s> “ Kust sa sellist defitsiiti said ? ” küsis Madis ravimikarpe uurides . </s> </p>
<p> <s> “ Oled terveks saanud , ” ütles siilipeaga Martin . </s> </p>
<p> <s> “ Ilmutus , ” ütles Vladimir . </s> </p>
<p> <s> Käisin juuksuris ja ostsin endale valge kampsuni . </s> </p>
<p>  </p>
<p>  </p>
<p> <s> Algasid talvised eksamid ja arvestused . </s> <s> Toalakke tõmmati riietest meisterdatud nukud , pudel varruka küljes kõlkumas . </s> <s> Valepoodu pidi rippuma laes sessi lõpuni , et toaelanikel hästi läheks . </s> <s> Meie mees meenutas Kala . </s> </p>
<p> <s> “ Et ta siit jälle mingit vihjet välja ei loeks , ” muretses topise tegija Konspiraator . </s> </p>
<p> <s> Jooga ja Martin ei paistnud sessist hoolivat : neid võis näha koos minemas ja tulemas , üks tume , teine hele . </s> <s> Kus nad päevade ja ööde kaupa viibisid , seda teadsid ainult nemad ise . </s> <s> Martin rääkis segast juttu tehisintellektist ja programmidest , mis tootsid programmide tootmiseks mõeldud programme . </s> <s> Vladimir oli närviline ja hakkas haigeks jääma . </s> </p>
<p> <s> Laenasin kõrvaltoast harja , muutsin vanad püksid põrandalapiks ja nühkisin meie röövlikoopale sarnaneva toa puhtaks . </s> <s> Vladimir käis sel ajal viit rubla laenamas . </s> </p>
<p> <s> Olin dusi alt tulnud , musta kleidi selga saanud ja keerutasin peegli ees , kui tuli Jooga , kes imestas : </s> </p>
<p> <s> “ Kuhu sina , Gerda , siis ennast ehid ? ” </s> </p>
<p> <s> “ Raamatukokku . ” </s> </p>
<p> <s> Jõudsin tagasi õhtul . </s> <s> Minuga üheskoos sisenesid majja Tamur ja Vladimir ühemõtteliselt kõlisevate kottidega . </s> <s> Keskööl marssis tuppa purupurjus Madis . </s> </p>
<p> <s> “ Ma olen väga kaine , aga mis siis . </s> <s> See pole oluline . </s> <s> Gerda , kas ma võin sinu voodisse heita ? ” </s> </p>
<p> <s> “ Maga seal või terve öö . ” </s> </p>
<p> <s> Läksin 644 , mõistes , et rahulikust unest nagunii midagi välja ei tule . </s> <s> Purjus Vladimir oli jutukas ; kaks alumist voodit olid vabad . </s> <s> Heitsin pikali ja ärkasin alles pool kuus . </s> </p>
<p> <s> “ Madis kukkus voodist alla ja täiesti täisnurkselt koos madratsiga noortele selga , ” teatas laua taga õppiv Kala . </s> <s> Ta ei olnudki veel magama heitnud . </s> </p>
<p> <s> “ Kukkusin jah , aga mis siis , ” kostis kapi tagant Madise hääl . </s> </p>
<p> <s> Teekannus keesid munad . </s> </p>
<p> <s> “ Võiksid Konspiraatori üles ajada , oled voodile lähemal , ” ütles Kala mulle . </s> <s> Sikutasin magavat Konspiraatorit jalast . </s> <s> Ta ei teinud kuulmagi . </s> <s> Olin lubanud ka 644 rahva äratada , aga uks langes minu taga sneprisse . </s> <s> Tagusime Kalaga senikaua ukse taga panni , kuni kõigist kuuenda korruse tubadest pahaseid hääli hakkas kostma . </s> </p>
<p> <s> “ Paraku tean ma küll palju , aga kõik on just see , mida iial eksamitel tarvis ei lähe , ” tunnistas Kala , kui Konspiraator oli kooli läinud . </s> </p>
<p> <s> Pärastlõunal tõid poisid kuuse . </s> <s> Hakati tegema ettevalmistusi Tamuri sünnipäevaks . </s> <s> Sinna polnud mind keegi kutsunud . </s> <s> Läksin linna ning jalutasin õhtuni Toomemäel , hakates aeglaselt ühika poole lonkima alles siis , kui päris külm hakkas . </s> <s> Sadas lund ; peitsin ennast ühe puu tagant teise taha , et mitte ehmatada hiliseid möödujaid . </s> <s> Kellega ma pidingi kokku saama ? </s> <s> Ta võinuks hiirvaikselt istuda puu taga ja lumme oksendada , tundes end ometi tabamatu ja julgena . </s> <s> Parki oli asja ainult lindpriidel ja joodikutel . </s> <s> Olin noor - ning need vanaaegsed leebed valud , lai märg lumesadu . </s> </p>
<p> <s> Koridoris mängis muusika , vastu tuli inimesi . </s> <s> Mõni tantsis . </s> <s> Kui Konspiraatori ja Mirjami kapitaguses seltskonnas ümber riietusin , vaatas sinna Jooga , käes õllepudel : </s> </p>
<p> <s> “ Sa ei tulegi meie sekka ? ” </s> </p>
<p> <s> “ Oota , vahetan riided , ” naersin heast meelest . </s> <s> Ajasin püksid jalga ja tõmbasin kampsuni selga , seejärel heitsin Kala voodile . </s> </p>
<p> <s> “ Puhkad enne otsustavat heitlust õllega ? ” küsis Konspiraator . </s> </p>
<p> <s> Tamurit ei olnud näha . </s> <s> Jooga tantsis tundmatu naisega . </s> <s> Tamur mängis 644-s püstoliga . </s> </p>
<p> <s> “ Sünnipäevakink ? ” </s> </p>
<p> <s> “ Jah . ” </s> </p>
<p> <s> “ See on minu poolt , ” andsin Tamurile paki säraküünlaid . </s> </p>
<p> <s> “ Aitäh . </s> <s> Sa oled päris meeldiv inimene . ” Tamur haaras kitarri ja hakkas laulma . “ Tule istu põlve peale . ” </s> </p>
<p> <s> Õõtelevisioonist tuli järjeulmekas , aga kuidas ma ka hommikul selle sisu ei püüdnud meenutada , ei mäletanud ma midagi peale selle , et Vladimir , Kala ja Madis tulid filmi vaatama ja minu käsi oli sel ajal Tamuri kaela ümber . </s> <s> Väga kergelt - ma ei söandanud ennast liigutada , kartes , et Tamur saab aru , kui väga mulle meeldib ta süles istuda . </s> <s> Olin läinud kutsumata sünnipäevale , joonud palju , targutanud , armunud vastutustundetult ja pealiskaudselt , et ainult unustada hirm hommiku ees , ja see õnnestus . </s> </p>
<p>  </p>
<p>  </p>
<p> <s> Läksin mööda halli koridori . </s> <s> Vasakul ja paremal mustasid sektsioonide ukseavad . </s> <s> Ei kostnud mingeid hääli . </s> <s> Astusin ühest august sisse ja koputasin . </s> <s> Halli suitsu pilves istusid viis inimest . </s> <s> Seinte ääres vedeles tühje õllepudeleid . </s> <s> Laual oli täis veinipudel . </s> <s> Olin väsinud . </s> <s> Istusin Tamuri kõrvale . </s> <s> Käsi värises , kui klaasi võtsin . </s> <s> Tamuri sõrmed libisesid üle kitarrikeelte . </s> <s> Ta juuksed olid salkus ja poos hooletu . </s> <s> Hoidsin vaistlikult tema lähedusse . </s> <s> Vladimir parandas makijuhet , heledad juuksed turris . </s> <s> Aeg-ajalt heitis ta mulle oma ümmargustest silmadest uurivaid pilke . </s> <s> Jooga õpetas teda poolihääli . </s> <s> Ivo nägu oli paistes . </s> <s> Ta muigas küüniliselt . </s> <s> Seltskonnas viibis ka võõras : lühikest kasvu uskumatult kõhn , räpase roti välimusega poiss , kes paistis kõigist paar aastat vanem olevat . </s> <s> Tema hajameelne naeratus oli vastuolus tülpinud ilmega . </s> <s> Tema pea oli pesemata nagu kõigil ; ebamäärast värvi heledad juuksed olid sama ilmetud nagu nooruki vesised silmad . </s> <s> Teda kutsuti Hirmuks . </s> </p>
<p> <s> “ Mina tahan igatahes süüa , ” tähendas Tamur . </s> <s> Teised ümisesid nõusolevalt . </s> <s> Aknast paistis hall detsembrihommik . </s> </p>
<p> <s> “ Filoloog , toeta näljaseid tudengeid , ” ütles Tamur ja pani kitarri käest . </s> <s> Tema ette lauale pudenesid kõlinal kopikad ja mõni rubla . </s> <s> Tamur toppis raha taskusse . </s> </p>
<p> <s> “ Tule siis ka sööma ! ” hüüdis ta , kui oma toa poole leekisin . </s> </p>
<p> <s> “ Oodake , panen ukse lukku . ” </s> </p>
<p> <s> Sõitsime liftiga alla . </s> <s> Läbi sopilise koridori jõudsime ukseni , millel rippus silt : “ Söökla ” . </s> <s> Kõrvaluksel oli veel uhkem silt “ Videoteek ” . </s> <s> Tamur ulatas mulle kandiku : </s> </p>
<p> <s> “ Võid ühe saada , võid ka kaks . </s> <s> Miks nii tagasihoidlikult , Filoloog , ainult ühe piimaga ? </s> <s> Ma maksan kõigi eest . ” </s> </p>
<p> <s> Kogunesime kassaaparaadi juurde , kui Tamur kopikaid lugema hakkas . </s> <s> Arve oli pikk vähemalt pool meetrit . </s> </p>
<p> <s> “ Ärge unustage , et see on minu sünnipäev . </s> <s> Saan täna ikkagi kahekümne aastaseks , ” ütles Tamur . </s> <s> Ta istus laua otsas . </s> <s> Jooga tõusis . </s> </p>
<p> <s> “ See mees , kelle nimi Tamur on , saab täna kakskümmend aastat vanaks , ” alustas ta õõnsa häälega . “ Löögem kefiiriklaasid kokku . </s> <s> Ja kellel pole kefiiriklaasi , löögu piimaklaasiga . ” </s> </p>
<p> <s> Kõrvallaudadest heideti pilke . </s> <s> Kandsin pikka musta kleiti . </s> <s> Jooga pidas söögipalve . </s> <s> Kui poisid üles läksid , peatas mind lifti juures Magnus . </s> </p>
<p> <s> “ Mul on sulle üks jutt , ” teatas ta . “ Mul on hea meel sind näha . </s> <s> Mis sa arvad sellest , kui ma sind mõnel õhtul “ Vana Tallinnat ” jooma kutsun ? ” </s> </p>
<p> <s> “ Ei tea . </s> <s> Miks mitte . ” </s> </p>
<p> <s> Poisid olid läinud . </s> <s> Sõitsin tühja liftiga üles . </s> <s> Kui toa poole läksin , nägin 644 ukse lähedal kahtlustava pilguga koristajamutti . </s> </p>
<p> <s> “ Ah seal ongi siis see punker , ” ütles ta kurjakuulutavalt . </s> </p>
<p>  </p>
<p>  </p>
<p> <s> Mitte keegi ei teinud arvestust ära . </s> <s> Õhtul koputas Tamur . </s> <s> Olin üksi toas . </s> <s> Kuivatasin parajasti nõusid , seljaga Tamuri poole . </s> </p>
<p> <s> “ Kallis Gerda , ega sul suitsu ei ole ? ” </s> </p>
<p> <s> “ Pakk “ Aegnat ” on kapis . </s> <s> Võta ise . ” </s> </p>
<p> <s> “ Kas teie istusite köögis pingi katki ? ” päris Tamur ja tema väga punastel huultel eksles kummaline naeratus . </s> </p>
<p> <s> “ Mis pingi ? ” </s> </p>
<p> <s> Tamur kallutas mu pea taha ja libistas leivanoaga üle kõri . </s> <s> Ma ei teinud katsetki lahti rabelda . </s> <s> Seisime seljaga ukse poole . </s> <s> Keegi vaatas sisse ja läks ära . </s> <s> Tamur ei lasknud lahti . </s> </p>
<p> <s> “ Mul on hea tuju , ” ütles ta , “ sain täna füssa praksid tehtud . ” Ta tõmbas noaga ebakindlalt üle mu kaela , nagu ei teaks , mida edasi teha . </s> <s> Ta ei tajunud , kui tugevalt tõmbab ; mina ei teinud häält . </s> <s> Tamur oli natuke närviline . </s> <s> Veidi tugevam vajutus ja ma võpatasin eemale . </s> <s> Minuti pärast tuli veri välja . </s> <s> Tamur oli kaine - ma ei tundnud lõhnu . </s> </p>
<p> <s> Enne aastavahetust sõitis Tamur Tallinna . </s> <s> Avastasin , et kell on seisma jäänud . </s> <s> Tamuri asemel ilmus tema sõber Ivo , kes jäigi sessi ajaks ühiselamusse . </s> <s> Ivo ilmutas minu eksamite ja elu suhtes ootamatut huvi . </s> </p>
<p> <s> “ Ta ei jaga füüsikast midagi , ” torkas Vladimir . </s> <s> Tamuri sünnipäevast oli koridori jäänud suitsunurk . </s> </p>
<p> <s> “ Tähtis on julgeda aru saada , ” kuulutas Ivo pidulikult . </s> </p>
<p> <s> “ Miks sa niisugune oled ? ” ei jätnud Vladimir mind rahule . </s> </p>
<p> <s> “ Missugune ? ” </s> </p>
<p> <s> “ Kui sa tulid , olid kogu aeg vait ja naeratasid . </s> <s> See mõjus võrdlemisi monotoonselt . </s> <s> Kui sa kogu aeg oleksid niisugune olnud nagu nüüd , siis oleks sul hoopis rohkem menu olnud . ” </s> </p>
<p> <s> “ Missugune ma siis olen ? ” </s> </p>
<p> <s> “ Räägid natuke rohkem . ” </s> </p>
<p> <s> “ Tohib ? ” küsisin , kui Vladimir tõi välja paberkoti pirukatega . </s> </p>
<p> <s> “ Enne lõika seda , ” näitas Vladimir oma kaelale , “ tee üks kriips . ” </s> </p>
<p> <s> Jooga tuli suitsu pommima . </s> <s> Tal polnud viimasel ajal raha ja ta üritas vahelduva eduga teiste kulul elada . </s> </p>
<p> <s> “ Võid mürki võtta , et ei paku . </s> <s> Mine osta , ” soovitasin . </s> <s> Vladimir kägistas mind natuke . </s> <s> Ma ei teinud seda märkama . </s> </p>
<p> <s> “ On ikka apaatne , ” ütles Vladimir . “ Jooga , kas ta sinu all ka selline oli ? ” </s> </p>
<p> <s> “ Jumal paraku , ” ohkas viimane koridori pidi kaugenedes . </s> <s> Läksin oma tuppa . </s> </p>
<p> <s> Seal olid aga Konspiraator ja Mirjam , kes vaatasid mind häiritult . </s> <s> Pidasin paremaks uksest välja taganeda . </s> <s> Läksin Madist otsima . </s> <s> Mulle tuli vastu Magnus oma harilikus valges vestis . </s> <s> Tal olid pikad juuksed , mida ta kandis hobusesabaks seotuna seljal . </s> </p>
<p> <s> “ Ma röövin sind lihtsalt ära . </s> <s> Hoolimata sellest , et olen purjus . </s> <s> Hoolimata abielusõrmusest , ” näitas ta oma käele ja tõmbas mu lifti . </s> <s> Mul ei olnud mahti vaadata , millise korruse nupule ta vajutas . </s> <s> Numbri järgi toauksel taipasin , et tegu on üheksandaga . </s> </p>
<p> <s> Väike puhas tuba oli tihedalt asju täis . </s> <s> Voodi asus eesriide taga ja oli suur ja mugav . </s> <s> Voodi kohal rippus ristsõna : meeter korda meeter . </s> <s> Kõik jutustas toaelaniku heast majanduslikust olukorrast . </s> <s> Magnus võttis kapist kolmveerandi peal “ Vana Tallinna ” ning otsis klaasid . </s> <s> Need ei olnud tavalised sööklast näpatud jooginõud , mida muidu igas toas võis kohata . </s> <s> Olin ettevaatlik . </s> </p>
<p> <s> “ On reeglipäraseid ja ebareeglipäraseid inimesi . </s> <s> Sina kuulud viimaste hulka . </s> <s> Sellepärast me praegu siin istumegi , ” rääkis Magnus . </s> </p>
<p> <s> “ Aga Jooga ? ” </s> </p>
<p> <s> “ Jooga maailmavaate määrab praegu see , et tal mitte midagi ei ole . </s> <s> Et on äärmiselt vähe vahendeid , et end kasvõi korralikult täis juua . </s> <s> Kui mina hakkaksin oma raha maha jooma , siis jooksin ennast vist surnuks . </s> <s> Nii tulebki välja , et ei ole lihtsalt mõtet raha alkoholile - ja ka söögile - surnuks lüüa . ” </s> </p>
<p> <s> “ Muuseas , ka mina istun praegu purgis , ” teatas Magnus salapäraselt . “ Purk on vett täis , vee nivoo kord tõuseb , kord langeb . </s> <s> Kui keegi purki kõigutab . </s> <s> Vahel olen servale üsna lähedal , mõnikord õnnestub endal vee taset tõsta . </s> <s> On ka väliseid mõjutajaid , mille olemusest me midagi ei tea . </s> <s> Väljaspool purki on vabadus . ” </s> </p>
<p> <s> “ Miks mitte teine purk ? ” </s> </p>
<p> <s> “ Ei tea . </s> <s> Millegipärast oled just sina selle visiooniga seotud . ” </s> </p>
<p> <s> “ Miks sa purgis oled ? ” </s> </p>
<p> <s> “ Kui sa hästi uurid , võid need põhjused teistelt jutu sees välja noppida . ” </s> </p>
<p> <s> “ Kui nad purjus on . </s> <s> Siis kuuleb mõndagi . </s> <s> Muidu on nad kinnised . ” </s> </p>
<p> <s> “ Jah - harva kohtab kedagi , kes ei vastaks kahesõnaliste lausetega . </s> <s> Sinul muide seda kommet ei ole . ” </s> </p>
<p> <s> “ Ma ei tea kellestki midagi . </s> <s> Olen siin elanud ainult mõne kuu . ” </s> </p>
<p> <s> “ Sa ei tea tõesti veel pooli asjugi . </s> <s> Kuidas sa üldse siia sattusid ? ” tundis Magnus huvi . </s> </p>
<p> <s> Rääkisin talle , et tundsin Joogat , aga siis jäi 644-s kitsaks - tuli minna 654. </s> </p>
<p> <s> “ Nüüd ma tean . </s> <s> See oli mulle oluline . </s> <s> Ilma minuta poleks Jooga praegu midagi . </s> <s> Ta vist ise ei teagi , mille kõige eest ta peaks mind tänama . ” </s> </p>
<p> <s> “ Tema arvab , et sina sõltud temast . </s> <s> Vähemalt annab mõista . ” </s> </p>
<p> <s> “ See supp keeb siin , ütleme , kevadest saati . </s> <s> Sina sattusid siia sisse nüüd , ” ütles Magnus ärritatult . </s> </p>
<p> <s> “ Kas ma olen mingis supis ? ” </s> </p>
<p> <s> “ Oled küll . ” </s> </p>
<p> <s> “ Tamur lõikas mulle enne oma sünnipäeva kaelale armi . ” </s> </p>
<p> <s> “ Ja keegi ei tea , kuidas oleks võinud minna ja kuidas nüüd läheb . </s> <s> Ma ei kujuta ette , kes temasugusega näiteks abielluda viitsiks ? </s> <s> Appi , pael ! </s> <s> Kes see Vladimir on ? </s> <s> See pikk ja blond ? </s> <s> Tarmo ... mulle tundub , et tal on närvid üsna sassis . </s> <s> Merit saab bravuuriga paljudest asjadest üle . </s> <s> Et mitte nutma hakata . </s> <s> Tamur , jah , on omamoodi raske juhtum . ” </s> </p>
<p> <s> “ Miks ? ” </s> </p>
<p> <s> “ Ah ! ” lõi Magnus käega . “ Muuseas , mida sa suvel teed ? ” </s> </p>
<p> <s> “ Mida ma teen poole aasta pärast ? ! ” </s> </p>
<p> <s> “ Ahah . </s> <s> Ma võtan selle arvesse , eks. ” </s> </p>
<p> <s> “ Pean nüüd oma tuppa minema . ” </s> </p>
<p> <s> Magnus kobas püksitaskus ja võttis sealt midagi . </s> <s> Keerutasin vaigust käbi kohmetult sõrmede vahel . </s> </p>
<p> <s> “ Hoia teda . </s> <s> Ta on sinu sõber , ” ütles Magnus ja saatis mu ukseni . </s> </p>
<p>  </p>
<p>  </p>
<p> <s> “ Filoloog ! </s> <s> Kas sa jooma ei taha hakata ? </s> <s> Mis sa teed siin üldse ? </s> <s> Eksameid ? ” hõikas Tamur , kes jõudis tagasi jaanuari alguses . </s> <s> Tema kannul tuli Vladimir , kes oli niivõrd purjus , et komistas igal sammul . </s> <s> Raputasin pead ja läksin tuppa . </s> <s> Tamur oli varsti kohal . </s> </p>
<p> <s> “ Kas sa kavatsed täna öösel oma voodis magada ? ” küsis ta . </s> </p>
<p> <s> “ Seda küll . </s> <s> Võid näiteks rõdule minna või põrandal magada . ” </s> </p>
<p> <s> “ Hirm magab minu voodis . ” </s> </p>
<p> <s> “ Sa , Gerda , võta ta enda juurde , ” pistis Kala vahele . </s> </p>
<p> <s> “ Pole paha mõte . </s> <s> Mul pole midagi Filoloogi kõrval magamise vastu . ” </s> </p>
<p> <s> “ Muidugi . </s> <s> Meil ongi siia tuppa veel kedagi vaja , siis on kuus inimest täis , ” ütlesin Kala naisele vihjates , sest temagi oli hakanud Kala juures ööbima . </s> </p>
<p> <s> “ No tänan , ” arvas Kala . </s> </p>
<p> <s> Magasin juba , kui läbi une kuulsin , et keegi , kes ei olnud Kala , heitis tema voodisse . </s> <s> Ta niheles tükk aega rahutult , nii et ka minu ülemine reform õõtsus . </s> </p>
<p>  </p>
<p>  </p>
<p> <s> Mida Hirm ühiselamus tegi , sellest ma aru ei saanud ; ühel päeval püüdis ta mind koridoris suudelda . </s> </p>
<p> <s> “ Ära seda tee , ” andsin talle nõu . </s> <s> Sellest peale tegi ta iga kord närvilisi vihjeid , kui 644 läksin . </s> <s> Ühel õhtul aga vajus ta meie tuppa koos Jooga ja tundmatu õlise pilguga noormehega . </s> </p>
<p> <s> “ Oli teil asja ka ? </s> <s> Kui ei , siis võiksite mind üksi jätta . ” Tundsin ennast tugeva ja otsustusvõimelisena . </s> <s> Jooga võttis istet : </s> </p>
<p> <s> “ On sul midagi süüa ? ” </s> </p>
<p> <s> “ Leib on laual . ” </s> </p>
<p> <s> Jooga hakkas rahulikult kuumal reflektoril leiba praadima . </s> <s> Hirm järgnes tema eeskujule , endal üleolev nägu peas . </s> <s> Sõlmisin käed kuklale , sisendades endale , et olen tugev ja rahulik . </s> <s> Mõtlesin , et lugudele ühiselamus ei tule iial lõppu , ei õnnelikku ega õnnetut . </s> </p>
<p> <s> “ Oh , Hirm on nii naiivne ja loll . </s> <s> Ta tahab muuseas igast naisest , kes talle tähelepanu pöörab , endale naist teha , ja alati ( mis veel naiivsem ) mõtleb ta seda tõsiselt , ” rääkis Tamur . </s> </p>
<p> <s> “ Tean seda isegi . ” </s> </p>
<p> <s> “ Einoh , see ei puutu minusse , mis sul ja Hirmul ... einojah . ” </s> </p>
<p> <s> Tamur mõtiskles : </s> </p>
<p> <s> “ Kas pole jama : kunagi oli Kala naistevihkaja ja joodik , nüüd on seitsmendal naise juures . </s> <s> Olid ilusad ajad ... </s> <s> Mina olen naistevihkaja nagu ennegi ; Madisel läheb naistega ikka samamoodi , tähendab mitte kuidagi . </s> <s> Kunagi lõi ta külge Magnuse praegusele naisele , aga see ikaldus tal ka . ” </s> </p>
<p> <s> “ Ma ei ütle , et tahaksin seda teha , aga neid kõiki oleks väga lihtne välja naerda . ” </s> </p>
<p> <s> “ Sellepärast ma sinuga meeleldi räägingi , et ma tean seda . </s> <s> Neid inimesi ei ole siin palju , kes mind oskaksid välja naerda . </s> <s> Sina oled selleks suuteline , ” ütles Tamur . </s> </p>
<p> <s> “ Ma ei viitsi seda lihtsalt teha , ” ütlesin rahulolevalt . </s> </p>
<p> <s> “ See polegi oluline . </s> <s> Vaata : võiksin mängida siin liidrit . </s> <s> Paljud , kes siin praegu enda arust pomod on , ei ole peale selle midagi . </s> <s> Nad pole võib-olla iialgi millelegi sellisele mõelnud , millele mina ... </s> <s> Ent sellepärast neid vihata ? </s> <s> Igaüks on siiski eelkõige inimene . </s> <s> On iseküsimus , kas ta suudab ennast arendada ja nii edasi . </s> <s> Üldreeglina on mul alati kõigist endast mingil moel nõrgematest kahju . </s> <s> Näe , olen purjus ja hakkan jälle lobisema . </s> <s> Olen seda alati teinud - mis teha , olen juba lapsest saadik niisugune . ” </s> </p>
<p> <s> Tamur vaatas mulle otsa endale iseloomuliku virvendava pilguga . </s> <s> Oleksin tahtnud teada , kuidas ta seda tegi . </s> <s> Ta hakkas vaikselt naerma . </s> <s> Naersin vastu . </s> <s> Mul oli peaaegu hea meel , kui Jooga meid katkestas : tuli tuppa ja hakkas sõnatult pasjanssi laduma . </s> </p>
<p> <s> “ Mis mõttega sa seda teed ? ” urises Tamur . </s> </p>
<p> <s> “ Midagi paremat pole lihtsalt teha , ” vastas Jooga irvitades . </s> </p>
<p> <s> Tamur tõusis ja läks välja . </s> <s> Üheainsa liigutusega pühkis Jooga kaardid kokku ning lahkus samuti . </s> <s> Istusin veel hetke 644-s . </s> <s> Sain aru , et olen maruvihane . </s> </p>
<p>  </p>
<p>  </p>
<p> <s> Ilmad olid viletsad . </s> <s> Meie toast jäi haigeks Mirjam . </s> <s> Ta kössitas päevade kaupa teki all kägaras . </s> <s> Öösiti ajas mind köhima ; kui köha muutus väljakannatamatuks , tõusin ja keetsin teed . “ Näri tablette , ” soovitas Konspiraator . </s> <s> Tegin seda , aga käisin ka arsti juures ja sain uue sessipikenduse . </s> <s> Raamatukogust tassisin koju veerand meetrit kohustuslikku kirjandust ja käisin paaril eksamil . </s> <s> Ühe kolme tõttu ei olnud enam mõtet stipendiumi saamiseks avaldust kirjutada . </s> <s> Tundsin , et jõud kaob , et olen kõigile ümberringi tüütu ja ebameeldiv ega suuda ennast valitseda . </s> <s> Samas olin langenud mingisse ükskõiksusesse . </s> </p>
<p> <s> “ Elu on karm nagu ketassaag , ” sedastas Kala . </s> <s> Ta oli samuti haige . </s> <s> Ühel eksamil kolme saanud , tõusis tal meri hetkeks põlvini , kuid ülejäänud eksamid jäid tegemata . </s> <s> Konspiraator koristas ukse juures rippuva topise vaikselt ära : õnne tõi see ainult temale . </s> </p>
<p>  </p>
<p>  </p>
<p> <s> Eksam oli sel päeval ka Ivol , kui ühiselamus tema sünnipäeva tähistati . </s> <s> Rahvas kogunes 644 tükk aega enne , kui midagi sündima hakkas . </s> <s> Miski tegi mind rahutuks . </s> <s> Jooga ja Tarmo läksid taksoga järele kuuele kastile õllele . </s> <s> Vahetati loide lauseid , oodati . </s> <s> Käisin toast tuppa , Madis järjekindlalt sabas . </s> <s> Viimaks põgenesin kesklinna , kus hulkusin poodide sulgemiseni . </s> </p>
<p> <s> Kuuenda korruse koridor oli pime , kuid muusika ei mänginud . </s> <s> Nurka olid seatud köögist toodud pikad pingid . </s> <s> Neid ümbritses traatkarkass , millel rippus sõjaväelennuväljalt pärit maskeerimisvõrk . </s> <s> See sahises nõrgalt nagu tõeline lehtla . </s> </p>
<p> <s> Konspiraator surus Ivo kätt . </s> <s> Madis ja Tamur istusid juba , õllepudel peos . </s> <s> Suudlesin sünnipäevalast põsele ja ulatasin kingi : sinise elektripirni . </s> </p>
<p> <s> “ Olen põrmustatud , ” ütles Ivo ja andis mulle õlle . </s> <s> Otsustasin olla kaine , sest kibe õlu ei maitsenud mulle eriti . </s> </p>
<p> <s> “ Tüdrukud teevad salatit ja värvivad ennast suure hoolega , ” teadis Madis . </s> </p>
<p> <s> “ Mis Merit teeb ? ” küsisin , sest teisi ma ei tundnud . </s> </p>
<p> <s> “ Magab , ” vastas Madis . “ Päeval said kõik eksamil tala , Ivo ise ka . ” </s> </p>
<p> <s> Ivo lõi käega ja naeris . </s> </p>
<p> <s> Tamuri leidsin meie toast . </s> <s> Ta soojendas radiaatori vastas käsi . </s> </p>
<p> <s> “ Hakkan salajoodikuks , ” osutas ta pudelile aknalaual . </s> <s> Olin teda nähes millegipärast rõõmus . </s> <s> Kui Madis tuli , hakkasin lugema , aga Tamuri lobisemine ei lasknud keskenduda . </s> <s> Ähvardasin teda noaga . </s> </p>
<p> <s> “ Hehhee ! </s> <s> Kas oled ise paranenud ? ” küsis uksele ilmunud Vladimir . </s> <s> Tamur ei lasknud ennast segada . </s> <s> Järgmisena tuli üleni musta riietatud Ivo . </s> <s> Pimedas koridoris ei olnud tema riiete värv nähtav . </s> <s> Nagu alati , oli ta ilus ja enesekindel . </s> <s> Hakkasin demonstratiivselt saapaid viksima . </s> </p>
<p> <s> “ Gerda , kas sa lähed kuhugi ära ? ” küsis Ivo . </s> </p>
<p> <s> “ Jah , mõneks ajaks küll . ” </s> </p>
<p> <s> Läksin lihtsalt Madise erakasse kartuleid praadima , et poistele salapärast muljet jätta . </s> <s> Võtsime 644-st ka paar õlut kaasa . </s> <s> Täpselt keskööl läksime ühikasse . </s> <s> Tamur oli koridoris diskoripuldi taga ja tantsijaid oli kümmekond . </s> <s> Kui 644-tuppa õlle järele läksin , kohtusin Tarmo ja Vladimiriga . </s> <s> Viimane palus andeks , et oli mulle enne teravusi öelnud . </s> <s> Ma ei olnud seda märganud ; ütlesin siiski : </s> </p>
<p> <s> “ Kui sa kogu aeg nii käituksid , oleksid päris meeldiv inimene . ” </s> </p>
<p> <s> “ Kui kaua ? ” </s> </p>
<p> <s> “ Ma ei tea . ” </s> </p>
<p> <s> “ Vaata : sa elad siin juba hulk aega , kuigi oled ühikas ka vist esimest korda . </s> <s> Sa elad meeste seltskonnas . </s> <s> Ja näed ju , et me ei häbene sind põrmugi . ” </s> </p>
<p> <s> Varsti oli tuba jälle rahvast täis . </s> <s> Tarmo üritas istuda lauale , mis vajus tema raskuse all raginal kokku . </s> <s> Tarmo kargas püsti ja andis laua rusudele mitu vihast jalahoopi . “ Maaslamajat ei lööda , ” ütles purjus Ivo , kelle ilusad riided olid salatiga koos . </s> </p>
<p> <s> “ Mina näen palju vanem välja . </s> <s> Või arvad sa vastupidist ? ” küsis minu kõrvale hiilinud Tamur poolihääli . </s> </p>
<p> <s> “ Ivo on soliidsem . ” </s> </p>
<p> <s> “ Nojah , tal on paraku üsna palju raha . ” </s> </p>
<p> <s> Tamur läks välja . </s> <s> Istusin ja suitsetasin . </s> </p>
<p> <s> “ Kas võiksid mulle sülle istuda ? ” küsis Tarmo , kes ei leidnud tooli . </s> <s> Loovutasin talle istme . </s> <s> Tamur tuli tagasi ega jätnud kommenteerimata : </s> </p>
<p> <s> “ Kuule , Filoloog ! </s> <s> Üks küsimus : kui kaua sa seal Tarmo süles oled juba istunud ? ” </s> </p>
<p> <s> Kehitasin õlgu ja vaatasin Tarmole otsa . </s> <s> Tarmo ei osanud midagi öelda . </s> <s> Tuppa astunud Jooga krabas mul ümbert kinni ja proovis suudelda . “ Jäta järele , ” ütlesin , keegi poistest hakkas urisema . </s> <s> Jooga ei lõpetanud . “ Hea küll ! ” karjusin ja marssisin toast välja . </s> </p>
<p> <s> “ See oli etendus , eks ole ? ” karjus Tamur mulle järele . “ See , kuidas sa praegu siit läksid ? </s> <s> Sa andsid ju etenduse ? ! ” </s> </p>
<p> <s> “ Mõtle ise , ” ütlesin ja sõitsin liftiga alla . </s> </p>
<p> <s> Kui uuesti üles jõudsin , lükkasid Tamur , Tarmo ja Vladimir koridoris prahti kokku ja pesid põrandat . </s> </p>
<p> <s> Ärkasin kõva kloppimise peale . </s> <s> Ukse taga oli kahvatu ja salkus peaga Tamur . </s> </p>
<p> <s> “ Ilge jama . </s> <s> Koristaja kutsus komandandi kohale . </s> <s> Ma tahaksin teada , kus see Ivo siis ise praegu on ! </s> <s> Fuck ! </s> <s> Hea , et õhtul oli taipu koridor ära koristada ; õieti oli see Tarmo mõte . </s> <s> Minul oli absoluutselt kama , kas see jääb sinna või ei . ” </s> </p>
<p> <s> Tamur lahkus . </s> <s> Riietusin ja läksin koridori . </s> <s> Seal hiilis vaiksel sammul umbes viiekümne aastane ülikonda riietatud mees . </s> <s> Ta märkas mind ja hakkas mul järel käima . </s> </p>
<p> <s> “ Vabandage , mis teil vaja on ? ” ei pidanud ma vastu . </s> </p>
<p> <s> “ Kas te elate siin ? ” uuris mees . </s> </p>
<p> <s> “ Ei . ” </s> </p>
<p> <s> “ Kas te olete keemik ? ” </s> </p>
<p> <s> “ Ei . </s> <s> Ma elan profülaktooriumis . </s> <s> Tulin keeduspiraali ära tooma . ” </s> </p>
<p> <s> Olime jõudnud meie toa ukse taha . </s> </p>
<p> <s> “ Kus selle toa elanikud on ? ” </s> </p>
<p> <s> “ Ma ei tea . </s> <s> Võib-olla söömas . ” </s> </p>
<p> <s> “ Kuidas te sisse saite ? ” </s> </p>
<p> <s> “ Uks oli lahti . ” </s> </p>
<p> <s> Haldusprodekaan heitis pilgu kapi taha . </s> <s> Olin voodi jätnud üles tegemata . </s> </p>
<p> <s> “ Kas siin on ainult kaks elanikku ? ” </s> </p>
<p> <s> “ Ikka kolm , kaks on voodite järgi otsustades ära sõitnud . ” </s> </p>
<p> <s> Kui kellelegi oleks pähe tulnud uurida ja teada saada , et Madis on erakas , siis oleks tuppa inimene juurde pandud . </s> </p>
<p> <s> Haldusprodekaan tegi minekut . </s> <s> Kuulsin , kuidas ta kõvasti 644 uksele kloppis . </s> <s> Ootas , koputas veel ja läks ära . </s> <s> Võtsin suitsupaki ja läksin teisi otsima . </s> <s> Tamur ja Merit istusid 644-s ja vaikisid masendunult . </s> <s> Tuba oli koristamata . </s> <s> Laua jäänused vedelesid hunnikus keset põrandat . </s> <s> Jõudsin öelda , et kohtusin koridoris kummalise mehega , kui kostis pehme koputus . </s> <s> Ootasime hinge kinni pidades . </s> <s> Omamehelik koputus kordus . </s> </p>
<p> <s> “ Vladimir läks peldikusse , ” ütles Tamur ja tõusis ust avama . “ Tule sisse . ” </s> </p>
<p> <s> Ta taganes jahmunult . </s> <s> Mees , kellega olin juba kohtunud , astus tuppa . </s> </p>
<p> <s> “ Mina ei olnud eile õhtul siin , alles praegu tulin , ” ütles Tamur . </s> </p>
<p> <s> “ Te elate siin . ” </s> </p>
<p> <s> “ Olen siia sisse registreeritud , ” tunnistas Tamur . “ Tegelikult elan erakas . ” </s> </p>
<p> <s> “ Ja teil on võti ? ” </s> </p>
<p> <s> “ Jah . ” </s> </p>
<p> <s> “ Siin toas elavad , ” mees otsis nimekirjast , “ Tamur Tiivas , Tarmo Tammsaare , Indrek Pakk ja Aigar Nurm . </s> <s> Hästi . </s> <s> Selle kõige eest nad ei pääse . </s> <s> Need seltsimehed saavad kõik eksmati . ” </s> </p>
<p> <s> Haldusprodekaan lahkus . </s> <s> Keegi ei muianud . </s> <s> Tamur ütles löödult : </s> </p>
<p> <s> “ Igas situatsioonis võib midagi koomilist leida . ” </s> </p>
<p> <s> “ Kes see Aigar Nurm on ? ” küsis Merit . </s> </p>
<p> <s> “ Jooga . ” </s> </p>
<p> <s> “ Selle kõik peaks siiski ära koristama . </s> <s> Ta võib tagasi tulla , ” ütles Merit . </s> <s> Tal oli õigus . </s> <s> Ka mina polnud veel lahkuda jõudnud , kui prodekaan laekus koos Magnusega , kes oli teatavasti ühikavanem . </s> </p>
<p> <s> “ Olen säärast tuba varemgi näinud , ” ütles Magnus ükskõikselt üle ukse kiigates . </s> </p>
<p> <s> “ Haritlasi on liiga palju , ” ütles prodekaan . </s> </p>
<p> <s> Ja nad läksid lõplikult minema . </s> </p>
<p>  </p>
<p>  </p>
<p> <s> Kõik käisid sellele vaatamata arvestusi tegemas ega saanud neid tehtud . </s> <s> Sain profülaktooriumist tasuta sööklatalongid ja jagasin neid kõigile - ainult Joogale mitte . </s> <s> Kusagilt õnnestus tal neid siiski hankida . </s> <s> Ühel hommikul ilmus Vladimir : </s> </p>
<p> <s> “ Sorry . </s> <s> Kas sööma läheme ? ” </s> </p>
<p> <s> “ Ehk ikka . ” Läksin koos temaga 644. </s> <s> Jooga vedeles voodis , Tarmo luges laua taga . </s> </p>
<p> <s> “ Koristage see heeringas toast ära ! ” karjatas Jooga . </s> </p>
<p> <s> “ Nii ainult tundub sulle - ja ainult sulle , ” ütles Tarmo pilku raamatu kohalt tõstmata . </s> </p>
<p> <s> “ Gerda , mis kellani hommikusööki antakse ? ” küsis Jooga . </s> </p>
<p> <s> “ Kümneni , ” ütles Vladimir minu eest . </s> </p>
<p> <s> Kui Jooga oma pudru ja kohupiimaga söögisaali jõudis , oli ta sunnitud üksi teise lauda istuma - kohad olid täis . </s> </p>
<p>  </p>
<p>  </p>
<p> <s> Vladimir pidi varahommikul eksamile minema . </s> <s> Küsisin , kas ta ei taha süüa või vähemalt klaasi teed . </s> <s> Teega oli ta nõus . </s> <s> Söögitalonge oli üle . </s> <s> Vladimiril ei olnud võimalik keelduda , kui talle viinerid ja kartulipudru tellisin . </s> <s> Olin kavatsenud samuti eksamile minna , kuid polnud selleks valmis ja otsustasin mineku päeva võrra edasi lükata . </s> <s> Vladimir saabus pärastlõunal . </s> </p>
<p> <s> “ Kuidas läks ? ” </s> </p>
<p> <s> “ Võib midagi alla visata ? ” </s> </p>
<p> <s> Ulatasin pesemata moosi- ja rasvapurgid ning halvaksläinud tomatikonservi . </s> <s> Vladimir loopis kõik rõdult alla . </s> </p>
<p> <s> “ Tulen veel tagasi , ” ütles ta . “ Teed jooma ja mett sööma . ” Ka Tarmo oli läbi kukkunud ja pidi järgmisel päeval tagasi minema . </s> <s> Mul ei olnud mingit tahtmist õppida . </s> <s> Et muutuda virgemaks , jalutasin kööki , köögist koridori , koridorist 644. </s> </p>
<p> <s> Madis istus seal . “ Madis ei oleks ta ise , kui ta päevas vähemalt kaks korda ühikasse ei satuks , ” ütles Kala . </s> </p>
<p> <s> “ Mis te tulete , ma tahan põrandat pesema hakata , ” nurises Vladimir . </s> </p>
<p> <s> “ Lähme sööma , Gerda , ” muheles Madis . </s> </p>
<p> <s> Liftis kohtusime Magnusega . </s> <s> Ootasin murelikult Magnuse kommentaare prodekaani käigule . </s> <s> Neid ei tulnud . </s> <s> Magnust see lugu ilmselt ei huvitanud . </s> <s> Tamur ja Ivo olid Tallinna sõitnud . </s> <s> Vladimir istus pooleldi koristatud toas , kui tagasi jõudsime , ega liigutanud sõrmegi . </s> </p>
<p> <s> “ Tahan teie tuppa sisse saada , ” pomises ta rahutult ringi tammudes . “ Mul on mõned asjad seal . ” </s> </p>
<p> <s> “ Sa näed tõesti tõbine välja , ” märkis Madis . </s> </p>
<p> <s> “ Meie tuppa ei saa . </s> <s> Seal on praegu Mirjam ja Konspiraator . </s> <s> Pead oma meepurgiga ootama . ” </s> </p>
<p> <s> “ Liiguks minu juurde erakasse , ” pakkus Madis . </s> </p>
<p> <s> Madis tõi lauale pooliku mustsõstraveini , pani kohvivee üles ning makaronid sealihaga pannile . </s> <s> Vladimir ei söandanud süüa , kuigi teadsin , et ta pole pärast hommikusööki ivagi hamba alla saanud . </s> </p>
<p> <s> Konspiraator ja Mirjam olid vahepeal magama heitnud . </s> <s> Hakkasin õppima , heites vahetpidamata pilke kellale . </s> <s> Keegi oleks aega otsekui eest ära söönud . </s> <s> Uks paotus ja tuppa hiilis Vladimir nagu kodukäija . </s> <s> Käskisin tal kraadi alla panna ja keetsin teed . </s> </p>
<p> <s> “ Kolmkümmend seitse neli , ” ütles Vladimir . </s> <s> Möödus tund või mitu . </s> <s> Eksam läks meelest , istusime Vladimiriga köögis ja ajasime juttu . </s> <s> Olime taas juhuslikult kokku saanud , kumbki eraldi oma toast väljunud . </s> <s> Mulle meeldis viis , kuidas ta mind kuulas . </s> <s> Hommikul läks Vladimir magama . </s> <s> Käisin dusi all ja lahkusin majast , kott pungil õpikutest ja konspektidest . </s> <s> Olin eelviimane vastaja , tukkunud paar tundi ettevalmistuslehe taga . </s> <s> Kell oli üle lõuna , kui eksamiruumist välja sain . </s> </p>
<p> <s> Kala istus laua taga ja luges . </s> </p>
<p> <s> “ Madis otsis sind , ütles , et läheksid tema juurde . ” </s> </p>
<p> <s> “ Pidin vist nõud ära pesema , kui üle nelja saan . ” </s> </p>
<p> <s> “ Jajah , ” ütles Kala . </s> </p>
<p> <s> Kapis oli poolik viinapudel , millest olin sortsu Vladimirile tee sisse valanud . </s> <s> Kummutasin pudeli suule ja hammustasin õuna peale . </s> <s> Kui mööda lörtsiseid tänavaid Madise poole kulgesin , nautisin kerget peapööritust . </s> <s> Madis vaatas televiisorist filmi “ Don Juan Tallinnas ” ja naeris laginal iga asja peale . </s> <s> Ta ei tundnud vähimatki huvi minu ja mu eksami vastu . </s> </p>
<p> <s> “ Viieline , ” venitas Vladimir mind nähes . </s> </p>
<p> <s> “ Poisid said jälle suhu , ” ütles Kala . </s> </p>
<p> <s> Mõtlesin magama minna , kui uksele klopiti . </s> <s> Noored olid teatrisse läinud . </s> <s> Tuppa vajus purjus seltskond : Ronald ja Petka videoteegist , suur ja sportlik Tamjärv , kes elas 644 kõrvaltoas ihuüksinda . </s> </p>
<p> <s> “ Hakkame jooma , ” ütles Ronald istet võttes . </s> <s> Teised tuiasid toas ringi . </s> <s> Tamjärv keerutas käes meepurki ja küsis , ega mul saia ole . </s> <s> Olin Ronaldit hommikul näinud ja temalt kui Magnuse sõbralt küsinud , kas ta oskab ette näha prodekaani visiidi tagajärgi . </s> <s> Ronald oli osavõtlik ja pakkus suitsu . </s> <s> Lubasin talle kunagi vastuteene teha , kui suitsupakk juhtub kaasas olema . </s> </p>
<p> <s> “ Lähme jooma , ” painas Ronald . </s> <s> Tema silmad kilasid ja suust tuli halba lõhna . </s> <s> Oli arvata , et niisama lihtsalt temast lahti ei saa . </s> </p>
<p> <s> “ Käin veel 644-s , ” ütlesin . </s> <s> Seal istusid Vladimir ja Merit . </s> </p>
<p> <s> “ Mis inimene sa oled , Gerda , kaarte ka ei mängi ! ” imestas Merit . </s> </p>
<p> <s> “ Ta on Jänes-Filoloog , ” arvas Vladimir . </s> </p>
<p> <s> “ Ma ei oska , ” tunnistasin . </s> </p>
<p> <s> “ Pead ennast liiga heaks , vaat' mis , ” ütles Merit . </s> </p>
<p> <s> Varsti lipsasin koridori . </s> <s> Kuulsin koputust uksele , mille äsja olin enda järel sulgenud . “ Kus Filoloog on ! ” nõuti . </s> </p>
<p> <s> “ Ära läks , ” ütles Merit . </s> </p>
<p> <s> “ Oma toas teda ka ei ole . ” </s> </p>
<p> <s> Kikitasin vastassektsiooni peldikus kõrvu . </s> </p>
<p> <s> “ Võib-olla läks alla , ” oletas Petka , julma näoga vene füüsik . </s> </p>
<p> <s> Sammud kaugenesid lifti suunas , uksed käisid . </s> <s> Hiilisin 644. </s> </p>
<p> <s> “ Sind otsiti , ” ütles Vladimir . </s> </p>
<p> <s> “ Kuulsin . ” Vajutasin ukse sneprisse . </s> </p>
<p> <s> Tunni aja pärast söandasin välja minna . </s> <s> Kaugele ma ei jõudnud . </s> <s> Seinast eraldus hääletu tume kogu . </s> <s> See oli Ronald . </s> </p>
<p> <s> “ Mõtlesid alla tulla ? ” küsis ta mahedalt . </s> </p>
<p> <s> “ Jah . ” </s> </p>
<p> <s> Ronald muigas . </s> <s> Liftis vajutas ta hoopis üheksanda korruse nupule , kuigi arvasin , et jooming leiab aset videoteegis . “ Võtame suitsu ka , ” ütles Ronald . </s> <s> Ukseavast nägin tühja tuba . </s> <s> Kõigi märkide järgi oli Ronaldi naine ära sõitnud : Ronald oli peale Magnuse üks väheseid , kes kandis abielusõrmust . </s> <s> Ronald võttis kaks pakki “ Tallinnat ” . </s> <s> Toa üks sein oli täis riiuleid makilintidega . </s> </p>
<p> <s> Videoteegis joodi nähtavasti mitmendat päeva . </s> <s> Keset ruumi seisis poolenisti õllepudeleid täis kohver . </s> <s> Kastid tühja taaraga olid nurka lükatud . </s> <s> Ronald võttis kitarri ja hakkas mulle ainiti otsa vaadates malevalaulusid laulma . </s> <s> Varsti saabus sobiv hetk . </s> <s> Jätsin sigareti tuhatoosi suitsema ja ütlesin kergelt : </s> </p>
<p> <s> “ Pean ära käima . ” </s> </p>
<p> <s> “ Tagasi ikka tuled ? ” </s> </p>
<p> <s> “ Jah . ” </s> </p>
<p> <s> Olin ära joonud pudeli õlut , et keegi midagi ei kahtlustaks . </s> <s> Jooksin , nagu jaksasin liftini . </s> <s> See oli all ja viis mind kohe kuuendale . </s> <s> Uksepraost paistis valgus . </s> <s> Vladimir tegi lahti : </s> </p>
<p> <s> “ Mis nad jahivad sind ikka ? ” </s> </p>
<p> <s> “ Nad tulevad kohe mind otsima ! ” </s> </p>
<p> <s> Ronisin raamatuga ülemisele narile . </s> <s> Üsna pea kostsidki hääled . </s> <s> Vladimir oli ukse kinni pannud ja luges alumises voodis . </s> <s> Kogu kamp läks kõrvaltuppa Tamjärve juurde . </s> <s> Oli kuulda , kuidas Ronald seletab ja kirub : </s> </p>
<p> <s> “ Käisin rõdu kaudu toas ; seal teda polnud . ” </s> </p>
<p> <s> “ Äkki läks majast välja , ” arvas keegi . </s> </p>
<p> <s> “ Minu vaist ütleb midagi muud , ” pomises Ronald . </s> </p>
<p> <s> Vladimir ei reageerinud , kui esimest korda uksele klopiti . </s> <s> Kui see poole tunni pärast kordus , ta tõusis . </s> <s> Vaatasin talle otsa , kuid ei suutnud sõnagi kuuldavale tuua . </s> </p>
<p> <s> “ Ole siin , ” ütles ta nii , et ainult huuled liikusid , kuid häält ei olnud . </s> <s> Siis avas ta ukse . </s> </p>
<p> <s> “ Inimene heidab just magama , ” teatas ta pahuralt . </s> <s> Ta oli laetule kustutanud . </s> <s> Vladimir seisis uksel rahutukstegevalt kaua . </s> <s> Jutt , mida ta kellegagi rääkis , oli minu arust asjatu . </s> <s> Kuulsin samme ; keegi tuli kapi taha . </s> <s> Vaatasin Tamjärvega tõtt . </s> <s> Ma ei suutnud muiata . </s> <s> Tamjärve naeratus venis aga järjest laiemaks . </s> <s> Ootasin , et ta hõikab teised kohale . </s> <s> Tamjärv kustutas muige ning läks teiste juurde . </s> </p>
<p> <s> “ Siin ei ole kedagi . ” </s> </p>
<p> <s> Kui kõik lahkusid , kuulsin Tamjärve Vladimirile ütlemas : </s> </p>
<p> <s> “ Õigesti tehtud . ” </s> </p>
<p> <s> “ Mis asja ? ! ” </s> </p>
<p> <s> “ Õigesti tehtud . ” </s> </p>
<p> <s> Tuppa ei jäänud kedagi . </s> <s> Uks oli poikvel . </s> <s> Keerasin end teki sisse ja jäin magama . </s> <s> Mingil ajal tegin kellegi hääle peale silmad lahti , aga sulgesin need kähku : voodi ees seisis Ronald ja keelitas mind tõusma . </s> <s> Hoidsin silmi niikaua kinni , kuni nägemus kadus . </s> <s> Varahommikul tulid Vladimir ja Tamjärv . </s> </p>
<p> <s> “ Kuule , naisterahvas , ” ütles viimane , “ teinekord ikka vaata , mida sa Ronaldile ütled . </s> <s> Tema jutu järgi ... “ </s> </p>
<p> <s> “ Ma ei ütelnud ju midagi ! ” hädaldasin . </s> </p>
<p> <s> Vladimir hakkas voodit üles tegema . </s> </p>
<p> <s> “ Siis ära põe , ” ütles ta ja kustutas tule . </s> <s> Ärkasin suures valges . </s> <s> Kell riiulis näitas südapäeva . </s> <s> Vladimir magas . </s> <s> Püüdsin tegevusplaani koostada . </s> <s> Pakist kaks “ Tallinna ” -suitsu võtnud , lahkusin . </s> </p>
<p> <s> “ Mis puhul sa 644-s magasid ? ” küsis Kala . “ Vaatasin hommikul , et meie tuba on täiesti tühi , sina seal . ” Jutustasin öistest sündmustest . </s> </p>
<p> <s> “ Ole ettevaatlik . </s> <s> Muuseas , ega sul suitsu ole ? ” </s> </p>
<p> <s> “ Sul oleks targem minu poole põgeneda , ” arvas Madis , “ kooperatiiv eesotsas Ronaldiga on jälle maani täis . ” </s> </p>
<p> <s> “ Eks ma vaata ... ” </s> </p>
<p> <s> Selle asemel hakkasin 644-s teed keetma . </s> <s> Inimesi tilkus vähehaaval juurde : Merit , Tamjärv , varsti ka Magnus . </s> <s> Magnus kandis laia äärega musta kübarat ning tal oli käes kellegi teksatagi . </s> <s> Miski tema ilmes tekitas hirmu . </s> </p>
<p> <s> “ Sa , Magnus , tood vist halbu uudiseid ? ” oletasin . </s> </p>
<p> <s> “ Pole midagi . </s> <s> Kui , siis isiklikus plaanis . </s> <s> Kas tahad mulle teed pakkuda ? ” </s> </p>
<p> <s> “ Vaarikavarred ja nõges . </s> <s> Kui soovid . ” </s> </p>
<p> <s> Teed said kõik . </s> </p>
<p> <s> “ Tead , Gerda , arvan , et võiksime seda kunagi jätkata , mis ükskord pooleli jäi , ” ütles Magnus . </s> </p>
<p> <s> “ Aaaa , ” ütles Merit huvitatult . </s> </p>
<p> <s> “ Ära sina vaata midagi , meil Gerdaga on omad asjad . ” </s> </p>
<p> <s> “ Küll ma tean . ” </s> </p>
<p> <s> “ Mul ei olnud mitte meeldiv kuulda , mida kõike sinust täna all räägiti , ” ütles Magnus . “ Purjus Ronald on 40 protsenti seksmaniakk , ülejäänu moodustavad muud kihistused : malev , äri , maailmavalu . ” </s> </p>
<p> <s> Magnuse blond ja alati kuidagi hajali ilmega väike naine vaatas ukse vahelt sisse . </s> <s> Magnus viskas talle tagi ning nad läksid ära . </s> </p>
<p> <s> “ Ja kuidas sinu öö möödus ? ” küsisin Vladimirilt . </s> </p>
<p> <s> “ Mis mõttes öö ? ” küsis Merit . </s> </p>
<p> <s> “ Filoloog punub intriigi , ” naeratas Vladimir . “ Istub salapärase näoga , siis ei pea enam vastu ja torkab . </s> <s> Vaata , kuidas ise punastab - nagu maasikas . </s> <s> Mis sa teed , kui ei oska . </s> <s> Ise sealsamas häbened . ” </s> </p>
<p> <s> “ Mis te kiusate ! </s> <s> Oli-oli jah nii ! ” Viskasin Vladimirit kindaga . </s> <s> Ta haaras selle ning tormas uksest välja , mina järele . </s> <s> Ajasime teineteist mööda sektsioone taga ; lõpuks pani Vladimir kinda mu õlale . </s> <s> Olin segaduses ja läksin oma tuppa . </s> <s> Varsti tuli Vladimir sinna , langes põlvili ja tõstis käed üles : </s> </p>
<p> <s> “ Jooga on tagasi ! ” </s> </p>
<p> <s> Nägin seda isegi . </s> <s> Tuppa tulid Jooga ja Kala , viimane võttis radiaatoriribide vahelt paki “ Djubekki ” , mis oli seal kuivanud , ning kadus koos Joogaga - keegi ei teadnud , kuhu , mida tegema . </s> </p>
<p> <s> Vladimir ja Tarmo kukkusid ka kolmandal korral eksamil läbi . </s> </p>
<p> <s> Õppisin informaatika arvestuseks . </s> <s> Merit ei lasknud mul seda teha , sest kuigi viskasin välja Vladimiri , koputas Merit ennast sisse . </s> <s> Ta tuli otse eksamilt , seljas pikk must seelik ja läikiv siidpluus , küüned lakitud erepunaseks : </s> </p>
<p> <s> “ Sain nelja ! ” </s> </p>
<p> <s> Ta tuli sampanjaga . </s> <s> Jõime pudeli kahe peale tühjaks . </s> <s> Panin selle aknalauale kaunistuseks , sest seda ei saanud meie toas endale keegi eriti tihti lubada . </s> </p>
<p> <s> Õhtul tuli aga Ivo meile öömajale ja viskas pudeli aknast välja , kui rääkisin , et selle Meritiga koos tühjaks jõime . </s> </p>
<p> <s> Pärast Meriti äraminekut tegin kiire otsuse arvestusele esialgu mitte minna . </s> <s> Hakkas hämarduma . </s> <s> Tuli Madis . </s> <s> Temaga oli kaasas kolmanda kursuse arstitudeng ja eksfüüsik Ants . </s> <s> Ants käis sügisel Joogat ravimas , kui viimane grippi jäi . </s> <s> Seekord oli Ants ülikonnas ja kandis ümmargusi musti prille . </s> <s> Tema naer meenutas kuivanud lehtede sahinat . </s> <s> Klaasid täitusid mõrkja veiniga . </s> </p>
<p> <s> “ Prooviks seda teist asja ka , ” ärgitas Ants . “ Ma pole nii kaua joonud . </s> <s> Kobra tegelikult vist küll ootab juba . </s> <s> Aga maitseks ikka seda teist ka . ” </s> </p>
<p> <s> Läksime kolmekesi Meriti juurde . </s> <s> Meritil oli paha olla , sest ta oli sampuse peale mitu kreemikooki nahka pistnud . </s> </p>
<p> <s> “ Ants ! </s> <s> Sa lähed ülikoolist ära ! ” jahmus ta . </s> </p>
<p> <s> “ Mul on naine ja neli last . </s> <s> Kaksikutel on kombinesoone vaja , vanematel plikadel varsti juba midagi muud . </s> <s> Lähen tööle - esialgu tuleb ainult kohal käia ja 280 vastu võtta . </s> <s> Siis kolin Tallinna . </s> <s> Poole aasta pärast saan sinna korteri , distantstorkimise teel . ” </s> </p>
<p> <s> Madis oli vahepeal sääred teinud . </s> <s> Vein sai otsa . </s> <s> Ants tahtis Madisele külla minna , et temalt viina või raha laenata . </s> <s> Siirdusin oma tuppa magama . </s> <s> Kui ärkasin ja koridori läksin , et kelleltki õiget aega teada saada , nägin taas Antsu , kellel oli käes poolik viinapudel . </s> <s> Kell oli arusaamatult vähe . </s> <s> Ants käis peale , et koos viina ära jooksime . </s> <s> Kusagil polnud tuttavaid . </s> <s> Istusime tuppa , rüüpasime viinale vett peale ja Ants tunnistas , et armastab väga filosoofiat . </s> <s> Püüdsin tagajärjetult meelde jätta saksa kõige tähtsama filosoofi nime , aga meelde jäid ainult eesnimed : Friedrich ja August . </s> </p>
<p> <s> Ivo saabus kontserttuurilt . </s> <s> Ta oli väga elevil , kuigi kontserdid olid jäänud rahaliselt miinustesse . </s> <s> Järgmisel päeval pidi kontsert toimuma Tartus . </s> <s> Ivo kutsus sinna ka mind ja Antsu . </s> </p>
<p> <s> “ Pileti peab paraku ise ostma , ma ei saa parimagi tahtmise juures teid ilma sisse . </s> <s> Palju ? </s> <s> Kolm rubla . </s> <s> Kallis küll , aga ma võin selle sulle ise osta , ” pakkus Ivo Antsule . </s> </p>
<p> <s> “ Oh ei , seda jaksan ma ise ka . ” </s> </p>
<p> <s> “ Kas keegi õunamahla joob ? ” tuli sisse Ronald , kes mind nähes ei teinud teist nägugi . </s> <s> Tal oli käes kolmeliitrine mahlapurk . </s> <s> Ants rüüpas sealt ja hakkas läkastama : mahl oli segatud puhta piiritusega . </s> </p>
<p> <s> “ Sul on kontsert ? </s> <s> Kas tahad , ma korraldan sulle paar õhtut ülikooli klubis ? </s> <s> Sissetulek on hea , jäta aga kõik minu hooleks , ” lubas Ronald . </s> <s> Ants muigas . </s> </p>
<p> <s> “ Kas sa , Ronald , oma toanumbrit veel mäletad ? </s> <s> Naine pole sind vist kaua näinud . ” </s> </p>
<p> <s> Kohe kõlaski koputus . </s> <s> Avasin ukse . </s> <s> Lävel seisis Antsu naine , kelle selja tagant paistis Madise irvitav nägu . </s> <s> Antsul hakkas kiire . </s> </p>
<p> <s> “ Küllap oli selle taga Madise käsi , ” arvas Ivo , kui kõik olid läinud . </s> <s> Ronald oli minekul , aga ei läinud siiski . </s> <s> Ivo hõõrus vaimustusest käsi mõttest ülikooli klubis kontsert korraldada . </s> </p>
<p> <s> “ Tulen hommikul läbi , siis räägime , ” ütles Ronald . </s> <s> Läksin dusi alla . </s> <s> Kui sealt tulin , oli Ivo Konspiraatori voodisse pugenud . </s> <s> Ronald istus mõtliku näoga laua taga : </s> </p>
<p> <s> “ Kas sa ei tahaks mind hommikul poole üheteistkümne paiku üles ajada ? ” </s> </p>
<p> <s> “ Seda võib ka sinu naine teha . ” </s> </p>
<p> <s> “ Ma jääksin teie tuppa vabasse voodisse . ” </s> </p>
<p> <s> “ Siin ei ole ühtegi vaba voodit . ” </s> </p>
<p> <s> Tegin tule surnuks ja ronisin koikusse . </s> </p>
<p>  </p>
<p>  </p>
<p> <s> “ Kui voodi ringi käib , on tavaliselt abi sellest , kui naisterahvast kinni hoida . </s> <s> Kas sa alla ei viitsi tulla ? ” kostis Ivo hääl . </s> </p>
<p> <s> “ Ei viitsi . ” </s> </p>
<p> <s> “ Hakkaksin sulle külge lööma , aga . ” </s> </p>
<p> <s> “ Aga ? ” </s> </p>
<p> <s> “ Sa ei lase ju . ” </s> </p>
<p> <s> Olime tükk aega vait . </s> <s> Mõtlesin peaasjalikult , kas laseksin ; tundus , et jah . </s> <s> Võtsin teki ja ronisin alla , kuid kõigepealt Kala voodisse . </s> <s> Rääkisime ühest ja teisest . </s> </p>
<p> <s> “ Mida sa Ainikist tead ? ” küsis Ivo järsku . </s> </p>
<p> <s> “ Ta elab üleval keemikute toas partisanina nagu minagi . </s> <s> Merit ja Ainiki käisid hiljuti koos söömas ; võib-olla on nad sõbrannad . ” </s> </p>
<p> <s> “ Merit ! </s> <s> Ma tean , et meeldin enamikule inimestest esimesest pilgust . </s> <s> Ma saan kõigiga hästi läbi . </s> <s> Aga et ma iial oleksin mõelnudki luua Meritiga mingeid muid suhteid peale selle kolhoosipõllul alanud sõpruse ! </s> <s> Minu sünnipäeval keetis Merit paraja sigaduse kokku . ” </s> </p>
<p> <s> “ Mind ei olnud sel ajal ühikas . ” </s> </p>
<p> <s> “ Tahtsin Meritit magama panna , sest ta oli purjus . </s> <s> Sattusin täiesti juhuslikult Ainiki kõrvale . </s> <s> Mul lihtsalt ei olnud oma sünnipäeval kusagil ööbida ja tuli tema voodis magada . ” </s> </p>
<p> <s> “ Oled ikka paras pederast küll . ” </s> </p>
<p> <s> “ Ma ei taotle seda , et kõigile meeldida . </s> <s> Aga sina oled imelik . ” </s> </p>
<p> <s> “ Mismoodi imelik ? ” </s> </p>
<p> <s> “ Sa oled ju pisut imelik . ” </s> </p>
<p> <s> “ Miks ? </s> <s> Miks ma teistsugune olen ? </s> <s> Milles see väljendub ? ” </s> </p>
<p> <s> “ Sa oled siin võõras . ” </s> </p>
<p> <s> “ Kas mind ei võeta tõsiselt ? ” </s> </p>
<p> <s> “ Sa oled siin oma . </s> <s> Pigem tuleb see sinust , sa ise tunned end võõrana . </s> <s> Näen niisugust pilti : ruum on inimesi täis , kõik räägivad , käivad ringi , teevad midagi . </s> <s> Sina istud kusagil keskel ja vaatad . </s> <s> Lihtsalt istud . </s> <s> Sa näed välja , nagu oleks teerull sinust üle sõitnud . ” </s> </p>
<p> <s> “ Kust sa seda võtad ? ” </s> </p>
<p> <s> “ Ma ei oska seda sulle praegu põhjendada . </s> <s> Ma tajun seda . ” </s> </p>
<p> <s> “ Polegi vaja põhjendada ... </s> <s> Mingi seletus on kindlasti olemas . ” </s> </p>
<p> <s> “ Ma ei taha sinult mingeid seletusi . </s> <s> Ma ei tahagi midagi teada . </s> <s> Kui sa abi vajad , siis ütle mulle . </s> <s> Kui ma sind kuidagi aidata saan , siis ma teen seda . ” </s> </p>
<p> <s> Hoidsin voodiservast kinni : </s> </p>
<p> <s> “ Mida sa sellega õieti mõtled , Ivo ? ” </s> </p>
<p> <s> “ Seda mõtlengi . </s> <s> Saan ma sind kuidagi aidata ? ” </s> </p>
<p> <s> “ Ei ... praegu mitte . </s> <s> Ma ei tea . ” </s> </p>
<p> <s> “ Kui vaja on ja ma saan seda teha , siis ma teen . </s> <s> Alati . ” </s> </p>
<p> <s> “ Ma pean seda meeles . </s> <s> Aitäh . ” </s> </p>
<p>  </p>
<p>  </p>
<p> <s> Ärkasin enne kümmet . </s> <s> Toa välimus tekitas minus õudust . </s> <s> Ivo magas kerratõmbunult alumisel voodil . </s> <s> Ladusin tühjad pudelid riiulisse ja tõmbasin laua lapiga üle . </s> </p>
<p> <s> Merit istus oma toas ja suitsetas . </s> </p>
<p> <s> “ Kas Ivo sind kontserdile kutsus ? ” küsisin . </s> </p>
<p> <s> “ Ma ei lähe . </s> <s> Mulle ei meeldi niisugune muusika . ” </s> </p>
<p> <s> “ Ivo on su peale vist pahane . ” </s> </p>
<p> <s> “ Ivo sünnipäeval jäin purju ja ta üritas mind kaks korda magama panna . </s> <s> Läksin täiesti juhuslikult tüdrukute juurde ja nägin Ivot ja Ainikit voodis . </s> <s> Ainult seda ütlesingi , et noored , näe , magavad . </s> <s> Skandaali tegid sellest tüdrukud . </s> <s> Ma ei tea , mis see minu asi peaks olema , kas Ivo magab kellegagi või ei . </s> <s> Olime Ivoga kuni tema sünnipäevani sõbrad . </s> <s> See oli poolteist aastat tagasi , kui temaga kolhoosis tuttavaks saime . </s> <s> Siis ei mõelnud keegi millelegi . </s> <s> Lihtsalt oli hea koos olla ja rääkida . </s> <s> Ivo on oma pruudist rääkinud . </s> <s> Tean , et ma ei tohi loota . </s> <s> Muidugi poleks mul midagi selle vastu , kui tal kedagi ei oleks . </s> <s> Ja ta mind valiks . </s> <s> Pole kunagi sellele mõelnud . </s> <s> Ta lubas mind peale kontserti Püssirohukeldrisse kutsuda ja oma bussiga Tallinna viia . </s> <s> Loomulikult jääb see kõik nüüd ära . </s> <s> Ainiki pidi ka selle bussi peale saama ... “ </s> </p>
<p> <s> “ Ivo küsis minu käest midagi Ainiki kohta , aga ma ei tunne ju teda . </s> <s> Ütlesin , et käisite koos söömas . ” </s> </p>
<p> <s> “ Ütlesid seda Ivole ? ” </s> </p>
<p> <s> “ Muu jutu sees jah . ” </s> </p>
<p> <s> “ Tüdrukud sõimasid Ainiki ju läbi . </s> <s> Teda ei sallita seal toas üldse . </s> <s> Ainikit süüdistati selles , et ta teistelt poisse üle lööb . </s> <s> Ta suhtleb kõigiga vabalt ja seda pannaksegi pahaks . ” </s> </p>
<p> <s> “ Ivo arvab , et sina levitad kuulujutte . </s> <s> Ta on üsna pahane . </s> <s> Aga nüüd pean alla minema . </s> <s> Ivo käskis ennast peale kümmet üles ajada . ” </s> </p>
<p> <s> “ Kas midagi juba toimub ? ” küsis Ivo uniselt . “ Kui ei , siis magan veel natuke . ” Keetsin kanget kohvi . </s> <s> Õhtul panin klaasi veini kõrvale . </s> <s> Viisin selle koos kohviga Ivole voodisse . </s> <s> Ivo vaatas igale poole mujale , ainult mitte mulle otsa . </s> </p>
<p> <s> “ Tuled ka õhtul kontserdile ? ” </s> </p>
<p> <s> “ Tulen küll . ” </s> </p>
<p> <s> “ Meie trummar kirjutas lehes , võib-olla lugesid . ” </s> </p>
<p> <s> “ Kahjuks ei näinud . ” </s> </p>
<p> <s> “ Otsi kindlasti üles . </s> <s> Minust kirjutati ka . ” </s> </p>
<p> <s> “ Kas sa Meriti kutsusid ? ” </s> </p>
<p> <s> “ Teda nagunii selline muusika ei huvita . ” </s> </p>
<p> <s> “ Lubasid ta bussiga Tallinna viia . ” </s> </p>
<p> <s> “ Asi on selles , et sinna bussi ta lihtsalt ei mahu . ” </s> </p>
<p> <s> Läksin sööma , Ivo dekanaati sessipikendust nõutama . </s> <s> Mina ei olnud lõplikku otsust teinud . </s> <s> Vladimir tinistas 644-s kitarri . </s> </p>
<p> <s> “ Miks sa ei suhtle ? </s> <s> Mul on võib-olla mure . ” </s> </p>
<p> <s> “ Võib-olla on minulgi muresid . </s> <s> Mis ? ” </s> </p>
<p> <s> Sattusin segadusse . </s> <s> Vladimir vaatas mulle otsa : </s> </p>
<p> <s> “ Sa ju arvad , et olen idioot , jah ? ” </s> </p>
<p> <s> “ Ivo küsis minult eile õhtul täpselt sedasama . </s> <s> Kas kontserdile tuled ? ” </s> </p>
<p> <s> “ Ei tea . </s> <s> Meriti sünnipäevale ei tule . </s> <s> On palju õppida . ” </s> </p>
<p> <s> Ainiki lonkis laisalt uksest sisse . </s> </p>
<p> <s> “ Gerda ! </s> <s> Sa suitsetad ! ” imestas ta . </s> <s> Ma ei mäletanud , et oleksime tuttavaks saanud . “ Kas sa ei mäleta mind ? ” küsis Ainiki . “ Mina sind küll mäletan . </s> <s> Käisime ühes koolis , ” selgitas ta Vladimirile . </s> <s> Ainiki lühikesed tumedad juuksed olid veidi kõrbenud . </s> </p>
<p> <s> “ See juhtus Ivo sünnipäeval . </s> <s> Oleksin peaaegu põlema läinud . </s> <s> Kas Ivo ööbis teie juures ? </s> <s> Miks ta minu poolt läbi ei astunud ? </s> <s> Mis ma tegema pean ? </s> <s> Oleksin ka tahtnud selle bussiga Tallinna saada . ” </s> </p>
<p> <s> Õhtul tuli Vladimir ise meie tuppa : </s> </p>
<p> <s> “ Lähme siis kontserdile ? ” </s> </p>
<p> <s> “ Ikka tuled ! ” </s> </p>
<p> <s> Panin selga pika sinise seeliku ja oranzi kampsuni . </s> <s> Juustesse sidusin musta lindi . </s> <s> Vladimir seisis 644 rõduuksel . </s> <s> Tuba oli pime , rõdult uhkas külma ja paistis õhtune linn . </s> </p>
<p> <s> “ Romantiline , mis ? ” ütles Vladimir . “ Tahad juba minema hakata ? ” </s> </p>
<p>  </p>
<p>  </p>
<p> <s> Ivo kõndis sünge kannatajanäoga laval ja rüüpas õlut . </s> <s> Vladimir tõmbus endasse . </s> <s> Meie ümber trügisid kummaliselt riietatud noored . </s> <s> Suitsetasime ja tundsime vist mõlemad ennast vales kohas olevat . </s> <s> Ivo esines helesinises mungarüüs . </s> <s> Pärast kontserti jäime maja ette seisma . </s> <s> Vladimir pakkus filtrita “ Priimat ” . </s> <s> Siis tuli Ivo . </s> <s> Ta oli siiski otsustanud Meriti sünnipäevale minna . </s> <s> See pidi aset leidma Tallinnas , Meriti vanemate suvilas . </s> </p>
<p> <s> Olin andnud Vladimirile viis rubla , et ta pileti ostaks . </s> <s> Tal ei olnud raha tagasi anda . </s> </p>
<p> <s> “ Miks Vladimir nii surnud on ? ” küsisin Tarmolt . </s> </p>
<p> <s> “ Ei tea , “ ütles tema . </s> <s> Tarmo oli närviline ja kirus venda , kes pidi talle õhtul autoga järele tulema . </s> <s> Oli ju reede . </s> <s> Toas vireles Madis , kes kaebas , et hakkab haigeks jääma , ega tahtnud erakasse minna . </s> <s> Vladimir heitis Konspiraatori voodisse . </s> <s> Olin veendunud , et ta ei maga , aga ei soovi mind näha ega kuulda . </s> <s> Kaheteist paiku kõndisin juba ise rahutult mööda tuba ja nihutasin asju kohtadelt . </s> <s> Madis ei teinud seda märkamagi . </s> <s> Lõpuks ta siiski lahkus . </s> </p>
<p> <s> “ Kui magada tahad , siis võid seda ju ka jope ja saabasteta teha , ” soovitasin Vladimirile . </s> <s> See ajas end püsti . </s> </p>
<p> <s> “ Pean minema . </s> <s> Mul on veel palju teha . ” </s> </p>
<p> <s> Päevatekil oli kokkukägardatud viierublane . </s> <s> Nägime seda üheaegselt . </s> <s> Vladimir võttis kiiresti raha ja pani tasku . </s> <s> Siis ütles õelalt : </s> </p>
<p> <s> “ Kui tagasi tulen , kallis , ehitan sulle sellise kelgu , et ! ” </s> </p>
<p> <s> Keerasin ukse tema selja taga lukku ja hakkasin nutma . </s> </p>
<p>  </p>
<p>  </p>
<p> <s> “ Kus sa olid ? </s> <s> Käisid , nagu räägitakse , pidu panemas , ah ? ” küsis Vladimir . </s> <s> 644-s istus kirju seltskond , teiste hulgas isegi Magnus , pika patsiga abikaasa põlve peal , Magnuse kaabu peas viltu . </s> <s> Lasksin sokolaaditahvli ringi käima . </s> </p>
<p> <s> “ Kas Madis üritab sulle ligi ajada ? ” tundis Tamur huvi . “ Või millest muidu need kulutused ? ” </s> </p>
<p> <s> “ Jõime kõigest pudeli ploominalivkat koos ära . </s> <s> Las üritab . ” Tegelikult oli õudselt paha olla . </s> </p>
<p> <s> “ Jäta suitsetamine maha , ” soovitas Magnus , kui järjekordsest köhahoost kõverasse vajusin . </s> </p>
<p> <s> “ Mis see kopsuvähk siis ära ei ole , ” arvasin . </s> </p>
<p> <s> “ Vastik pessimist , ” ütles Magnus . </s> <s> Sisse tuli Madis . </s> </p>
<p> <s> “ Saingi , ” ütles ta . </s> </p>
<p> <s> “ Palju ma sulle võlgnen ? ” </s> </p>
<p> <s> “ Mis sa sellest ... “ </s> </p>
<p> <s> Tamur vaatas meid muiates ja küsis Madiselt : </s> </p>
<p> <s> “ Kas leidsid endale kellegi ? </s> <s> Ei , mis see minu asi on . </s> <s> Lähen üldse erakasse ära . ” </s> </p>
<p> <s> “ Ei tea , miks Isolde asemel Ysolt peab olema ? ” küsis Madis teatris . “ Ma sain nüüd aru , see on hoopis Tristani ja Isolde lugu . ” </s> </p>
<p> <s> Rõdul märkasin tuttavaid filolooge . </s> <s> Kui kümne paiku ühikasse jõudsime , lamas Vladimir voodis ja kuulas muusikat . </s> </p>
<p> <s> “ Tahaks ka kultuurist osa saada , ” sirutas ta ennast . </s> </p>
<p> <s> Pärast tuli ta meile , istus laua taha ja süütas küünla . </s> <s> Ehitas tikkudest miniatuurse püstkoja . </s> <s> Ka Konspiraator ja Mirjam ei pannud laetuld põlema , vaid pakkusid kodus tehtud pirukaid . </s> <s> Kui Vladimir tõusis , läksin temaga kaasa . </s> <s> Istusime pimedas köögis . </s> </p>
<p> <s> “ Tahaksin midagi sellist , mis oleks elu . </s> <s> Siin ei ole midagi sellist . </s> <s> Meelde jäävad ainult mõned hetked . </s> <s> Pole inimesi , kellega juua . </s> <s> Ainult laibad . </s> <s> Oleks tõeline sõpruskondki . </s> <s> Aga kes siin on ? </s> <s> Kes ? ” kurtis Vladimir . </s> </p>
<p> <s> “ Ja needki on päevast päeva silma all ja tüütavad ära , ” lisasin . </s> </p>
<p> <s> “ Kuidas sa üldse siia sattusid ? ” küsis Vladimir . </s> </p>
<p> <s> “ Mul ei olnud kuhugi minna . </s> <s> See oli septembris . ” </s> </p>
<p> <s> “ Kui meie olime kolhoosis . ” </s> </p>
<p> <s> “ Algul kartsin Tamurit ... </s> <s> Nojah . </s> <s> Kõnnin ühel õhtul teie korrusel ... </s> <s> Sattusin 644 , kus sel hetkel elasid Martin , Mell , Krabanee . </s> <s> Ja Jooga . ” </s> </p>
<p> <s> “ Kes siis oma voodist välja kolis ? ” küsis Vladimir . </s> </p>
<p> <s> “ Keegi ei kolinud , ” ütlesin pärast pausi . </s> </p>
<p>  </p>
<p>  </p>
<p> <s> Jooga kohta liikusid jutud , et ta kavatsevat naist võtta . </s> <s> Seekord paistis asi olevat tõsine , sest Jooga kolis asju ühiselamust ära . </s> <s> Lugesin Tamuri voodis Saltõkov-Stsedrini “ Ühe linna ajalugu ” , kui Jooga jälle asjadele järele tuli . </s> <s> Möödaminnes näpistas ta mind . </s> <s> Vladimir , kes toimetas eestoas , kuulis kiljatust ja tuli vaatama . </s> </p>
<p> <s> “ See sinu humanism võib , anna andeks , päris nilbeks minna , ” märkis Jooga . </s> </p>
<p> <s> “ Võiksid parem vait olla , ” ütles Vladimir . </s> </p>
<p> <s> “ Sa olid Jooga naine ? ” küsis ka Merit . “ Vabanda , aga ma küsin otse välja . </s> <s> Mul on sellest naisest kahju , kes temaga abiellub . </s> <s> Jooga ei ole kindel . ” </s> </p>
<p> <s> Läksin Vladimiri juurde . </s> <s> Kui ta kassetil poolt vahetas , riivas ta mind kogemata . </s> </p>
<p> <s> “ Peaaegu kallistus , ” ütles ta . “ Võiks sööma minna . ” </s> </p>
<p> <s> Märkasin kevadises taevas pöörlevat ajalehte . </s> <s> Tuul oli tormiks paisunud ja leht võttis kõrgust . “ Näe , ” ütlesin , “ kas meil ajalehti ei ole ? ” </s> </p>
<p> <s> Hakkasime paberlennukeid voltima . </s> <s> Ka Hirm liitus meiega . </s> <s> Vladimir jõudis rõdule kõige varem . </s> <s> Tema helepunane pluus laperdas tuules . </s> <s> Seisime kõrvuti : säravvalge lennuk viskles tuulepöörisest teise ja joonistas sujuvaid kaari . </s> <s> Lennukid jäid pidama puuvõradesse , mõni liugles söökla katusele . </s> </p>
<p> <s> Tikkudest maja hoidsin riiulil . </s> <s> Vladimir jäi seda vaatama , siis tõstis käe selle kohale . </s> <s> Haarasin tal käisest , aga käes oli tal pudelikork . </s> <s> Ta pillas selle püstkojale ja see lagunes koost. </s> </p>
<p> <s> “ Sõidan Tallinna , ” ütlesin . </s> </p>
<p> <s> “ Lähed jälle litutama ! ” ütles Vladimir kurjalt . </s> </p>
<p>  </p>
<p>  </p>
<p> <s> “ Tamur lõikas endale Tallinnas noaga kätte ega sõida Tartusse , ” oli öelnud Ivo . </s> <s> Tal oli ilme , otsekui jätaks ta midagi enda teada . </s> <s> Tallinna kesklinn oli rahvarohke . </s> <s> Üheski poes polnud sigarette . </s> <s> Vabaduse väljakult sain “ Stewardessi ” , 75 kopikat pakk . </s> <s> Järele jäi kaks kümnekat . </s> <s> Nühkisin Kunstihoone tualettruumis pori saabastelt ; kasukas näis pulstununa . </s> <s> Ilm oli kuiv ja kevadine . </s> <s> Viimasest Tallinnas-käigust oli möödas palju aega . </s> <s> Pilved liikusid aeglaselt üle pea . </s> </p>
<p> <s> Bussijaamas ootasid Ivo sünnipäevalt meelde jäänud näod . </s> <s> Üks tütarlaps oli pikk ja suure kondiga ; naerdes paljastas ta laiad esihambad ja igemed . </s> <s> Tema näis olevat “ keemikute karja ” juht , nagu Tarmo seda nimetas . </s> <s> Ma ei silmanud kusagil ei Tamurit ega Ivot . </s> <s> Istusin bussis keemikute kõrval , aga minu tõttu tasandati häält ; aimasin , et kõneldi Ivost ja Ainikist . </s> <s> Oli täiesti pime , kui poris sumbates Meriti suvila poole tüürisime . </s> <s> Tüdrukud ei rääkinud minuga . </s> <s> Trepi ees võeti lilled paberi seest välja . </s> <s> Merit oli harilikus sinises dressis , millest järeldasin , et oleme esimesed ja liiga varased külalised . </s> </p>
<p> <s> Köögis toimetas Meriti onutütar . </s> <s> Meriti parim Tartu-sõbranna oli kaotsi läinud : kaheldi , kas ta üldse jõudis Tallinna , sest ta ei orienteerunud suures linnas ja oleks pidanud sõitma koos Meritiga , aga jäi mingil põhjusel Tartusse . </s> </p>
<p> <s> Istusin kööginurgas ja ootasin sündmuste arengut . </s> </p>
<p> <s> “ Küll on tore , Gerda , et sa ikka mu sünnipäevale tulid , ” ütles Merit . </s> <s> Keemikud vaatasid mind kahtlustavalt . </s> <s> Suitsetasin ja uurisin omakorda neid . </s> </p>
<p> <s> “ Võin kihla vedada , et Ainiki ja Ivo on praegu koos Tamuri juures ega tule siia . </s> <s> Ega mõtlegi seda teha . </s> <s> Ainiki pidi tulema hommikul . </s> <s> Helistasin Ivole koju , aga seal öeldi , et läks Tamuri juurde . </s> <s> Arvasin kohe ! ” rääkis Merit . </s> </p>
<p> <s> “ Kas siia rohkem busse ei tule ? ” </s> </p>
<p> <s> “ Viimane jõuab poole tunni pärast , vaevalt nad sellega ... </s> <s> Pole midagi , joome ennast täis . </s> <s> Ongi parem , et mehi ei osale . ” </s> </p>
<p> <s> Kohad laua ümber jagunesid näilise juhuslikkusega . </s> <s> Istusin Meriti kõrval ja tundsin , et olen valesti teinud , et tulin . </s> <s> Meid oli täpselt kümme . </s> <s> Merit jõi palju ja kadus varsti seltskonnast . </s> <s> Kööki minnes nägin ühe toa lahtisest uksest , et Merit lamab voodis . </s> </p>
<p> <s> “ Väsinud ? ” </s> </p>
<p> <s> “ Tegelikult on mulle kõik ükskõik . </s> <s> Täiesti kama , kas nad tulevad või ei . </s> <s> Eelmisel aastal oli küll maja rahvast täis . ” </s> </p>
<p> <s> “ Tarmol ja Vladimiril olid omad põhjused mitte tulla . </s> <s> Neil on sessiga kehvasti . </s> <s> Sa pead sellest aru saama . ” </s> </p>
<p> <s> “ Saan , saan . </s> <s> Ei nad tule , ” ütles Merit ja vaatas taas kella . “ Ja võib-olla on see paremgi . ” </s> </p>
<p> <s> Jõime kohvi ja sõime torti . </s> <s> Enne keskööd leidsin Meriti jälle kõrvaltoa voodilt . </s> </p>
<p> <s> “ Mida head räägid ? ” </s> </p>
<p> <s> “ Mis kellast sa üleval oled , ” küsisin , sest parajasti ei tulnud ühtegi lugu meelde . </s> </p>
<p> <s> “ Tulin eile Tartust poole kaheksase rongiga . </s> <s> Oleks hea , kui Ivo akadeemilise võtaks . ” </s> </p>
<p> <s> “ Ei võta . </s> <s> Eile õhtul ütles , et olla sessipikenduse saanud . ” </s> </p>
<p> <s> Äkki seisis uksel häbeliku näoga Tamur : </s> </p>
<p> <s> “ Palju õnne , Merit ! ” </s> </p>
<p> <s> Tamuri selja taga oli Ivo . </s> <s> Ainiki ilme oli kohkunud . </s> <s> Kõige rõõmsamalt naeratas Tamuri sõber , kes oli seltskonna autoga kohale toonud . </s> </p>
<p> <s> “ Gerda , anna Tamurile süüa , ” ütles Merit . </s> <s> See lause meenutas mulle haava , millest Ivo oli rääkinud ; näha polnud küll midagi . </s> <s> Andsin Tamurile taldriku ja läksin ise kööki . </s> <s> Ainiki suitsetas nurgas , julgemata tuppa minna . </s> </p>
<p> <s> “ Kas minust ja Ivost räägiti ka ? ” küsis ta . </s> </p>
<p> <s> “ Bussis klatsiti , aga ma ei kuulnud midagi . </s> <s> Nad on vist üsna õelad . ” </s> </p>
<p> <s> “ Selles bussis poleks tõesti rohkem ruumi olnud . </s> <s> Terve tee istusin Ivo süles . ” </s> </p>
<p> <s> Ivo kingitus - loto - oli lahti tehtud . </s> <s> Hakkasime kolmekesi - Merit , Ainiki ja mina - lotot mängima . </s> <s> Ivo ja Tamur käisid köögis meie tegevust kommenteerimas . </s> <s> Ainiki hakkas varsti sohki tegema . </s> <s> Merit muutus kiuslikuks , aga enne , kui midagi hullu juhtus , võitis Ainiki meid ära . </s> <s> Mina kaotasin . </s> <s> Kui jälle lauas istusime , ei pidanud Merit joomisega enam vahet . </s> </p>
<p> <s> “ Oled pisut ähmane , Gerda , ” ütles Ivo , istudes mornilt keemikute vahel . </s> <s> Ainiki istus hiirvaiksena Meriti paremal käel . </s> <s> Varsti Ivo tõusis ja läks kööki . </s> <s> Ta näol polnud enam naeratuse varjugi . </s> <s> Ainiki sosistas Meritile midagi ja läks samuti ära . </s> <s> Kolmandana lahkus Tamur . </s> <s> Merit läks ja jäi kauaks . </s> <s> Otsustasin , et Merit sai mingi lollusega hakkama , purjus , nagu ta oli . </s> <s> Üks keemik tantsis rahulolevalt Tamuri sõbraga , teised sosistasid , pead koos . </s> <s> Suur tuli oli kustutatud , põles roosa kattega põrandalamp . </s> <s> Merit tuli tagasi ja võttis rahulikult kitarri . </s> </p>
<p> <s> “ Gerda , oled sa nõus minuga põrandal madratsi peal magama ? ” küsis Merit vastu hommikut . </s> <s> Läksin temaga kaasa , et aidata tekke ja madratseid tubadesse laiali tassida . </s> <s> Merit seisis nõutult pimeda toa uksel : </s> </p>
<p> <s> “ Nad on kõik madratsid enda alla korjanud . </s> <s> Mis siis nüüd saab ? </s> <s> Kuhu ma nad kõik magama panen ? ” </s> </p>
<p> <s> Merit hakkas magajate alt ülearuseid madratseid kiskuma . </s> </p>
<p> <s> “ Kui kusagil magada pole , võib ju siia heita , ” ümises Tamur läbi une . </s> <s> Ivo lamas näoli padjas . </s> <s> Üleni musta riietatud Ainiki istus voodiserval , käed rippu , masendunud nägu peas . </s> <s> Siis ta tõusis ja aitas Ivo alt madratseid ära tirida . </s> <s> Midagi polnudki enam teha : keemikud vajusid tuppa . </s> </p>
<p> <s> Kui silmad lahti tegin , nägin Meritit ja ühte keemikut musti nõusid kokku korjamas . </s> <s> Panin riidesse ja tuiasin toast tuppa , aidates pestud nõusid kappidesse paigutada . </s> <s> Tamur jõi köögis järelejäänud viina ja laenas mult kammi . </s> </p>
<p> <s> “ Tere , Gerda , ” ütles Ivo kummalise rõhuga . </s> </p>
<p> <s> “ Tere ise ka , ” ütlesin tema käest suitsule tuld võttes . </s> </p>
<p> <s> “ Käed värisevad . ” </s> </p>
<p> <s> Buss Tallinna läks pool üksteist . </s> <s> Autoga tulnud ka lahkusid sellega . </s> <s> Algul sõitis auto valele poole , meie märguannete peale pööras otsa ümber ja kadus silmist . </s> </p>
<p> <s> Bussi ei tulnud . </s> <s> See ei ole pühapäeviti mingi ime , teadis Merit . </s> <s> Tuli minna jala , kuid keegi ei kiirustanud . </s> <s> Meid oli endiselt kümme . </s> <s> Võtsime kotid ülejäänud toidukraamiga ja hakkasime astuma . </s> <s> Tee oli porine , lumi igalt poolt sulanud . </s> <s> Vasakul meri ja kõrkjad , paremal mets . </s> <s> Päike kumas pilvede vahelt . </s> <s> Kruusatee muutus asfaldiks . </s> <s> Ükski auto ei peatunud , et meid peale võtta . </s> <s> Tegime Meritiga suitsupausi ; eesminejad olid mõne aja pärast nägemisulatusest kadunud . </s> <s> Meriti kõrged punased saapad olid üleni porised . </s> </p>
<p> <s> “ Ivo tahtis mulle eile küll keerata , aga ei läinud korda . ” </s> </p>
<p> <s> “ Kas te rääkisite ? </s> <s> Kui te kõik all olite ? ” </s> </p>
<p> <s> “ Oh ei . </s> <s> Ma nimme ei teinud Ivost väljagi . </s> <s> Meil on kombeks , et sünnipäeval annavad poisid tüdrukule musi ja vastupidi . </s> <s> Ivo oli kingi just kätte andnud ja ei teadnud , mida edasi teha . </s> <s> Hakkasin Ainikiga rääkima ega pööranud Ivole enam mingit tähelepanu . </s> <s> Aga ma nautisin seda . </s> <s> Pärast lauas küsisin temalt , ega ta magama minna taha . </s> <s> Selle peale ta vihastas , aga läks varsti siiski . </s> <s> Siis tuli Ainiki ja ütles vaikselt , et nad lähevad magama . </s> <s> Mis see minusse puutub ! </s> <s> Peavad nad siis igal pool nii demonstratiivselt koos magama ! ” </s> </p>
<p> <s> “ Võib-olla ta ei teadnud , et see sind häirib . ” </s> </p>
<p> <s> “ Tegingi näo , nagu poleks mul sellest midagi . </s> <s> Hommikul andsin Ivole tordikarbi igasuguse rämpsuga , et ta selle üle tee metsa viskaks . </s> <s> Ma ei tea , kas ta tegi seda , aga ta võttis selle vastu . </s> <s> Sel hetkel oli kõik nagu enne Ivo sünnipäeva . </s> <s> Ehk tead , et Ivol oli klassiõde , keda ta meeletult armastas , aga tüdruk on kas juba abiellunud või teeb seda varsti . ” </s> </p>
<p> <s> “ Olen kuulnud , ” valetasin . </s> </p>
<p> <s> “ Ivo rääkis , et nüüd hakkab ta alles elama ! ” </s> </p>
<p> <s> “ Mis elumees ta ikka on . ” </s> </p>
<p> <s> “ Ma ise mõtlen ka . ” </s> </p>
<p> <s> “ Las põeb . </s> <s> Tal on sinust raskem . </s> <s> Nägid , kui sünge ta terve eilse õhtu oli . ” </s> </p>
<p>  </p>
<p>  </p>
<p> <s> Aeg kadus käest koolis käimatagi . </s> <s> Tõin profülaktooriumist lisatekke ja teise padja . </s> <s> Olin hästi varustatud ja enda meelest valmis igasugusteks ootamatusteks . </s> <s> Hommikuti käisin verdtugevdavat süsti saamas . </s> <s> Hemoglobiini tase veres tõusis aeglaselt . </s> <s> Kui Martin verise põlvega tuli - ta oli raamatukogu juures treppidel komistanud - , tõin arstipunktist joodi ja sidet . </s> <s> Ühiselamu oli hämar ja inimtühi . </s> <s> Valitses talveaeg . </s> <s> Koridore valgustasid ähmased pirnid . </s> <s> Kõigil oli kiire oma tuppa jõuda . </s> <s> Elu seisis . </s> <s> Hommikuti silmitsesin rõdult Kivi ja Roosi tänava algust ; suitsud tõusid läbi hõreda õhu sirgelt taeva poole ja mõni inimene läks kiirustades mööda tänavat , palitukrae kõrvuni veetud . </s> <s> Vahel oli hoovides märgata liikumist : keegi lõhkus puid , keegi kloppis vaipa . </s> </p>
<p> <s> Vladimir oli teksaspüksid vahetanud villasest riidest ruuduliste pükste vastu . </s> <s> Tükk aega maal puhanud Tarmo istus nurgas , mähkunud laia valgesse kampsunisse . </s> <s> Ta nägi välja nagu jääkaru või polaaruurija . </s> <s> Kusagilt ilmus paksu karvast kasukat kandev punapõskne Franck . </s> <s> Seekord ei naeratanud ta tuttavlikult , vaid oli peaaegu nutma puhkemas : </s> </p>
<p> <s> “ Mind võetakse sõjaväkke ! ” </s> </p>
<p> <s> Ta ei olnud sooritanud ühtegi eksamit . </s> </p>
<p> <s> “ Selles on ta ise süüdi , ” vastas Jooga kalgilt . “ Tal oli aega , aga ta ei kasutanud seda . ” </s> </p>
<p> <s> Kalale aga , kes mõjus enamasti uimase ja kohmakana , oli elu sisse tulnud . </s> <s> Ta kandis kirjuid õhukesi pükse ning määrdunudrohelist kampsunit kirjaga E = mc 2 . </s> <s> Tema jutt muutus kiireks ja tihti arusaamatuks ja ta ei andnud meile ööselgi asu oma loengutega kõikvõimalikel , enamasti füüsikast väga kaugetel teemadel . </s> </p>
<p> <s> Ühel pimedal õhtul põletasime toas küünlaid ja puhusime tavapärasel viisil juttu , kui märkasin , et väljas midagi leegitseb . </s> </p>
<p> <s> “ Mis seal põleb ? ” </s> </p>
<p> <s> “ Sõjaväelennuväljal on tulekahju ! ” hüüdis Madis ja tormas välja . </s> <s> Jooksin tema kannul , koos meiega 644 kompanii . </s> <s> Sõitsime liftiga üheksandale korrusele ja jälgisime sealt tulekahju . </s> <s> Varsti kustus see iseenesest , aga hoidis kogu öö meeli ärevil . </s> </p>
<p> <s> Jooga uhkustas pudeli ehtsa piiritusega ja väitis , et sai selle tuttavalt metsavahilt tasuks prozektoripirnide eest . </s> <s> Viimased varastas ta prozektoritelt , mis varem valgustasid lennuradasid . </s> <s> Tema juttu ei usutud , kuid leidus neidki , kes nõustusid Joogaga järgmisel ööl kaasa minema ja asja oma silmaga vaatama . </s> <s> Nii tassiti mitu ööd järjest lennuväljalt igasugust kraami ühikasse . </s> <s> Kala ennustas , et hästi see ei lõpe . </s> <s> Hirm , kellega keegi ei tahtnud minna , kutsus mind kaasa . </s> <s> Olin rõõmuga nõus . “ Peame teesklema armastajapaari - juhuks , kui valve peale satub , ” oli Hirm ettenägelik ja soovitas varuda tumedad riided - lumi oli peaaegu läinud ja lennuväli oli porine . </s> <s> Teele asuda tuli kell üks öösel . </s> </p>
<p> <s> Ilm oli tuuline ja kuiv . </s> <s> Käisin seda aeg-ajalt rõdul kontrollimas . </s> <s> Tuul muutus tugevamaks ja hakkas sadama lund . “ Seda parem , ” ütles Hirm tähtsalt . </s> <s> , “ keegi ei valva ja tõenäosus , et meid kinni võetakse , on väiksem . </s> <s> Kas sa tead , mis saab , kui see juhtub ? ” Mul polnud aimugi . “ Mind pekstakse läbi , aga sulle tehakse rivi . ” Ja Hirm torkas mulle näpuga ribidesse . </s> <s> Martin ja Tarmo astusid parajasti uksest sisse ja kuulsid minu protsestikisa . “ Hirm kavatses armastajapaari mängima hakata , ” selgitasin . </s> </p>
<p> <s> “ Noored , noored , ” vangutas Martin pead . </s> </p>
<p> <s> “ Hakkame varsti minema , ” ütles Hirm ja võttis mul õlgade ümbert kinni . “ Objektile . ” </s> </p>
<p> <s> “ Kevadööd , ” ütles Martin nostalgiliselt . </s> <s> Lükkasin pahuralt Hirmu käe ära . </s> <s> Olin Konspiraatorilt laenanud vana aukliku nahktagi . </s> </p>
<p> <s> “ Te mõtletegi seda tõsiselt ? ” imestas Tarmo . </s> <s> Sidusin pähe musta rätiku , otsad kõvasti kukla taha sõlme . </s> </p>
<p> <s> Liiklus oli veel tihe , kuid juba pärast Peetri kirikut ei tulnud enam autosid ega inimesi . </s> <s> Puude mustad oksad õõtsusid halbaennustavalt . </s> <s> Ei olnud millestki rääkida . </s> </p>
<p> <s> Nägime teisel pool teed kahte meest , kes togisid kolmandat . </s> <s> Üks tõukas teist rinda , tõugatu kukkus ning jäi lamama . </s> <s> Kaks meest kadusid sisse mingist väravast . </s> <s> Kõnniteele jäi tume liikumatu kogu . </s> <s> Piilusin Hirmu poole , kas tema ka nägi . </s> <s> Hirm vaatas ainiti teed ja rühkis ülesmäge . </s> <s> Pidasin paremaks vaikida . </s> <s> Võtsin Hirmul varsti käe alt kinni . </s> </p>
<p> <s> “ Ah et nüüd kardad , nüüd ajad ligi , ” ütles Hirm . </s> <s> Oleksin tahtnud teada , mitmest aiast läbi ronida tuleb ja mismoodi näeb välja valve , kuid ei julgenud küsida . </s> <s> Valitses pilkane pimedus . </s> <s> Lumesadu oli lakanud , kuid maapind läks üha porisemaks . </s> <s> Komistasime okastraatidele , mis jooksid risti-rästi üle raja . </s> <s> Esimesel sajal meetril ei juhtunud midagi . </s> <s> Hirm märkas prozektorit . </s> <s> See oli suur , tume ja ümmargune . </s> <s> Metsa tagant kumas valgust : seal asus valvepunkt . </s> <s> Kahlasime läbi pika märja rohu ja mätaste prozektorini . </s> <s> Hirm keeras lambi kiiresti välja ja toppis diplomaadikohvrisse , kuhu see vaevalt mahtus . </s> <s> Nii käisime läbi mitu prozektorit . </s> <s> Läksime otsejoones üle lennuvälja ja jõudsime võõrale teele . </s> <s> Hirm ütles , et see on Jõgeva maantee . </s> </p>
<p> <s> Tuul keeras rängalt vastu . </s> <s> Hakkas uuesti sadama . </s> <s> Olime ühikasse jõudes läbimärjad ja külmetanud . </s> <s> Tõmbasin ennast teki all kerra ja magasin hommikuni . </s> </p>
<p> <s> Pesin parajasti pesu , kui tuli Vladimir : </s> </p>
<p> <s> “ Võib , ma jätan sinu värvipliiatsid veel natukeseks enda kätte ? ” </s> </p>
<p> <s> “ Kas mina pean ainult viie pliiatsiga läbi ajama ? ” </s> </p>
<p> <s> “ Sa võid ju vahepeal millegi muuga ka tegelda , näiteks ilukirjandust lugeda . ” </s> </p>
<p> <s> “ Aga kui ma ei taha . ” </s> </p>
<p> <s> “ Sul on kohustus tahta . </s> <s> Kuidas suitsuga on ? ” </s> </p>
<p> <s> “ Too siia . ” </s> </p>
<p> <s> “ Nõudmiseni , ” ütles Vladimir ja läks . </s> <s> Panin mantli selga ja läksin poodi suitsu ja süüa ostama . </s> <s> Kui tagasi tulin , viskasin riiulil vedelevad tikud rõdult alla . </s> </p>
<p>  </p>
<p>  </p>
<p> <s> Tarmo oli seekord maalt kaasa võtnud arvuti “ Amiga 500 ” . </s> <s> Rahvas kogunes uut asja vaatama . </s> <s> Otsiti mustvalge televiisor , sest monitori oli Tarmo koju jätnud . </s> <s> Arvuti oli väike ja mahtus vabalt kilekotti . </s> <s> 644-s oli nüüd pidevalt umbes viisteist inimest . </s> <s> Vladimir ei pööranud mulle enam mingit tähelepanu . </s> <s> Ta tuli alles hilisel õhtutunnil . </s> <s> Istusin üksi toas . </s> <s> Vladimir tinistas kitarri ega öelnud midagi . </s> <s> Temas oli midagi võõrast ja õelat . </s> <s> Mulle tundus , nagu oleksin ennast reetnud - millalgi . </s> <s> Märkamatult . </s> </p>
<p> <s> Kas mu kammiga pead kammida tohib , küsis Vladimir . </s> <s> Kirjutasin konspekti ; leidsin vaevalt aega jah ütelda . </s> <s> Ta uuris end kaua peeglist ja lahkus . </s> </p>
<p> <s> Madis sai Tarmoga kaubale , et too arvuti talle mõneks päevaks erakasse jätaks . </s> <s> Sinna lubas Madis kutsuda lähemad tuttavad , kelle hulka kuulusime meie Vladimiriga . </s> <s> Pidime minema kell kaheksa . </s> <s> Lippasin 644. </s> </p>
<p> <s> “ Kas tuled ka ? ” </s> </p>
<p> <s> Madise akent ja selles põlevat tuld võis hea tahtmise korral rõdult näha . </s> <s> Vladimir uuris pimedust . </s> <s> Mina ei osanud otsida . </s> <s> Vladimir ütles : </s> </p>
<p> <s> “ Jah . </s> <s> Lähme . ” Või ütles ta : “ Võib minna . ” </s> </p>
<p> <s> Tarmo istus arvuti taga , Madis jälgis teda diivanilt . </s> <s> Vladimir süvenes varsti mängudesse ega märganud isegi Madise pakutud sööki . </s> <s> Kemps asus Madisel hoovi peal . </s> <s> Ma ei tahtnud sinna pika talvemantliga minna . </s> </p>
<p> <s> “ Kas võin su jope panna ? ” küsisin Vladimirilt . </s> </p>
<p> <s> “ Vaata , et sa peale ei pissi . ” </s> </p>
<p> <s> “ Kindlasti põhjendab , et väljas sadas vihma , ” kuulsin tema häält , kui trepist alla koperdasin . </s> </p>
<p> <s> Viie paiku hommikul jäi Tarmo madratsile magama . </s> <s> Heitsin diivanile . </s> <s> Ärgates nägin Vladimirit endiselt “ Amiga ” taga . </s> <s> Ta vaatas korraks minu poole ja mängis raevukalt edasi . </s> <s> Tuba oli jahe , suitsud otsas . </s> <s> Tarmo ja Madis ärkasid vaevaliselt . </s> <s> Madis leidis kapinurgast pooliku hapukapsapurgi . </s> <s> Kaalusime võimalust ühiselamusse sööma minna , kuid keegi ei viitsinud seda teha . </s> <s> Varsti aga koputati . </s> <s> Tulijad olid Tarmo vend ja Jooga , kes oli vahepeal vennaga suureks sõbraks saanud . </s> <s> Vend vaatles meid umbusklikult ja arvas , et võiks arvuti koju viia . </s> <s> Tegelikult oligi tal plaanis Tarmo koju sõidutada . </s> <s> Lonkisime kurvalt ühiselamusse . </s> <s> Jooga tuli kaasa , aga lahkus meist sööklaukse ees . </s> <s> Söönult ja uniselt sõitsime kuuendale korrusele . </s> <s> Kala lesis voodil ja targutas . </s> <s> Madis ronis minu narile . </s> <s> Vladimir hõivas Konspiraatori aseme . </s> <s> Olime neljanda voodi välja viinud . </s> <s> Nihutasin end Vladimiri kõrvale . </s> </p>
<p> <s> “ Sa , Gerda , võta kas Madis või Vladimir ära , ” soovitas Kala , “ mina võiksin sind õpetada süüa tegema ja särke triikima . </s> <s> Naine rääkis mulle , et triigitud pesu ei lähegi nii ruttu mustaks kui triikimata pesu . ” </s> </p>
<p> <s> Nädalavahetuseks sõitsid kõik koju . </s> <s> Kala tõi ette hoiatamata naise tuppa . </s> <s> Avastasin selle , kui tulin raamatukogust : uks oli lahti , vannitoa ukse taga kahed kingad . </s> <s> Jätsin kohtumise Kala ja tema tüdrukuga teiseks korraks ja jalutasin läbi vihma Madise maja juurde . </s> <s> Kedagi ei olnud kodus . </s> <s> Oletasin , et Madis magab , ja läksin ühikasse tagasi . </s> </p>
<p> <s> “ Mis teid nii erutab , et täna õhtulgi rahu ei saa ? ” tundis kohtlane valvurimutt huvi . </s> </p>
<p> <s> “ Käisin konspekte toomas . ” </s> </p>
<p> <s> Suitsetasin köögis , kui kuulsin , et Tamjärve uks käis . </s> <s> Ootasin veidi ja koputasin : algul silmakirjaks 644 uksele , seejärel Tamjärve omale . </s> </p>
<p> <s> “ Ega sul suitsu ole ? ” </s> </p>
<p> <s> “ Üks on . ” </s> </p>
<p> <s> “ Kas sa loovutad selle mulle ? </s> <s> Võin ma natuke sinu juures olla ? ” </s> </p>
<p> <s> “ Kas sul pole kusagil magada ? </s> <s> Tule heida pikali . </s> <s> Võta riided ära , tule lähemale . </s> <s> Mul on ainult üks tekk . ” </s> </p>
<p> <s> Jätsin osa riideid selga ja heitsin pikali . </s> <s> Ärkasime järgmisel päeval kaheteistkümne paiku . </s> <s> Tamjärvel polnud muud pakkuda kui morssi ja karamelle . </s> <s> Tuli linna sööma minna . </s> </p>
<p> <s> “ Ööbisid Tamjärve juures ? ” vaatas Vladimir mind jahmunult . </s> </p>
<p> <s> “ Nojah . </s> <s> Ta oli päris lahe . ” </s> </p>
<p> <s> Vladimir oli põhjalikult tuba koristanud , sest “ Jooga ei saa elada toas , mis on korras ” . </s> </p>
<p> <s> “ Sa oled siia ümber asunud ? ” küsis Kala . </s> </p>
<p> <s> “ Otsustasin Tarmo voodis magada . </s> <s> Teda ennast nagunii ei ole . ” </s> </p>
<p> <s> “ Tulen vist ka siia lugema . </s> <s> Ebamugav nagu noortega koos seal olla : ” </s> </p>
<p> <s> Vladimir pani koti sokolaadikommidega lauale . </s> <s> Mina kirjutasin , Kala luges ning Vladimir pikutas . </s> <s> Keskööl avanes uks kolinal ja tuppa vajus kottide all lookas Tamur . </s> <s> Vladimir ei reageerinud , sest pidas tulijat algul Joogaks . </s> </p>
<p> <s> “ Kas sul on midagi selle vastu , Tamur , kui ma teil ööbin ? ” küsisin . </s> </p>
<p> <s> “ Tuleme sind kiusama . ” </s> </p>
<p> <s> Kuigi mähkisin ennast tihedalt teki sisse , oli öö külm . </s> <s> Külmas on uni sügav ; magasime poole lõunani . </s> <s> Meid äratas Jooga . </s> </p>
<p> <s> “ Kes seal Tarmo voodis magab ? ” </s> </p>
<p> <s> “ Filoloogil hakkas oma toas külm . ” </s> </p>
<p> <s> “ Lasen selle peale ühe ketta lendu , ” ütles Jooga ja peeretas . </s> </p>
<p> <s> “ Gerda , miks sina ei mune ? ” küsis Tamur . “ Mõtle , kui hea , kui naised muneksid : abordiprobleem oleks iseenesest lahendatud . </s> <s> Ülejääk pannile . ” </s> </p>
<p> <s> “ Mõtle jah . </s> <s> Hulk väikesi joogasid , ” lisas Vladimir . </s> </p>
<p> <s> “ Su juuksed tahaksid lõigata . ” </s> </p>
<p> <s> “ Sinu omad samuti . ” </s> </p>
<p> <s> “ Ma tahan soengut . </s> <s> Sellist , et eest pikad ja tagant lühikesed . ” </s> </p>
<p> <s> “ Kleopatra ? ” itsitas Vladimir . “ Tamuri lemmiksoeng . ” </s> </p>
<p> <s> “ Küllap ma siplen siis terve öö rõõmu pärast , ” ütles Tamur . </s> </p>
<p> <s> “ Nägin Tamurit muide unes , ” teatasin . </s> </p>
<p> <s> “ Tamurit ? </s> <s> Mind ei näinud ? ” küsis Vladimir . </s> </p>
<p> <s> Viskasin teda padjaga . </s> <s> See vallandas padjasõja . </s> <s> Jooga oli ammu lahkunud . </s> <s> Tamjärv astus lärmi peale tuppa ja tegi kurja häält . </s> <s> Olin surutud kahe voodi vahele , peal mitu madratsit ja tekipundar . </s> </p>
<p> <s> “ Jätke järele , ” karjusin , “ olen ikkagi naine ! ” </s> </p>
<p> <s> “ Kahtlen selles , ” ütles Tamur ja hüppas mulle otsa , nii et mu kondid ragisesid . </s> </p>
<p>  </p>
<p>  </p>
<p> <s> Madis tuli väljast üleni lumisena . </s> <s> Ta ei püüdnudki varjata põues olevat veinipudelit . </s> </p>
<p> <s> “ Tulin alles , ” ütlesin , “ käisin Meritiga kinos . ” </s> </p>
<p> <s> “ Minu juurde ei taha tulla ? ” </s> </p>
<p> <s> “ Minu arust pidid veini hoidma Plumbumile õhtuks , kui tolle koolivennad külla tulevad . ” </s> </p>
<p> <s> “ Ah , mis ma teha saan , ” arvas Madis . </s> </p>
<p> <s> Kuulasime küünlavalgel Madise linte , nagu oli juba harjumuseks saanud . </s> <s> Vein muutis mind uniseks . </s> </p>
<p> <s> “ Hakkan nüüd minema . ” </s> </p>
<p> <s> “ Kuhu sul kiiret , ” imestas Madis . “ Tamur ja Vladimir lubasid ka londid likku panna . ” </s> </p>
<p> <s> “ Nad saavad alkoholimürgituse . </s> <s> Mul pole mingit tahtmist nendega koos juua . </s> <s> Tavaliselt jäävad nad just siis magama , kui midagi huvitavat hakkab juhtuma . ” </s> </p>
<p> <s> “ Võin taksoviina teha , ” lubas Madis , “ joome siin . ” </s> </p>
<p> <s> “ Lähen ikkagi . </s> <s> Tahtsin raamatu läbi lugeda . </s> <s> Sa ei liigu ühikasse ? ” </s> </p>
<p> <s> “ Pärastpoole . </s> <s> Istun natuke ja mõtlen , mida teha . </s> <s> Igav on . </s> <s> Sittagi pole peale hakata . </s> <s> Peaks Ronaldi üles otsima ja lontima hakkama . ” </s> </p>
<p> <s> “ Mõtled videoteeki lindistama minna . ” </s> </p>
<p> <s> “ Ei tea . </s> <s> Loeks ka . </s> <s> Aga ei viitsi . </s> <s> Vanasti sai siin nalja . </s> <s> Nüüd ei juhtu sittagi . ” </s> </p>
<p> <s> “ Ma siis lähen . ” </s> </p>
<p> <s> Tänavad olid tühjad ja paiguti valgustamata . </s> <s> Enne Passaazi pöörasin ära . </s> <s> Kusagil sealkandis hakkaski mul kannul käima üksik jalakäija . </s> <s> Kiirendasin sammu , kuid mees jooksis järele ja haaras mul käest . </s> <s> Tahaks juttu rääkida , ütles ta vene keeles . </s> <s> Ühikas oli paari sammu kaugusel . </s> <s> Mis mu nimi on , küsis mees ega lasknud lahti . </s> <s> Selja taga kostsid sammud . </s> <s> Rebisin end vabaks ja jooksin tulijale vastu . </s> <s> Tundsin ära Magnuse heleda jope . </s> <s> Viskusin talle kaela . </s> <s> Venelane taandus põõsastesse . </s> </p>
<p> <s> “ Ah või koguni nii , ” imestas Magnus , kui jutustasin , kuidas mind kimbutati . “ Sa oled kummaline inimene , Gerda . ” </s> </p>
<p> <s> “ Samas on see väga hea , et ma sind nägin . </s> <s> Loodan , et sa ei lähe kohe minu juurest ära . </s> <s> Praegu on ka mul ... noh , niisugune psüühiline seisund . </s> <s> On sul aega ? ” </s> </p>
<p> <s> “ Umbes kümneni . ” </s> </p>
<p> <s> “ Ja siis ? ” </s> </p>
<p> <s> “ Kas sul on mingeid mõtteid ? ” </s> </p>
<p> <s> “ Mul oli mõte matkama minna . </s> <s> Õhtu poole . ” </s> </p>
<p> <s> “ Lähen siis praegu ära . ” </s> </p>
<p> <s> “ Aga tule tagasi . </s> <s> Sa oled imelikult kinnine . </s> <s> Ma ei ole aru saanud , millest sinul see kinnisus . </s> <s> Mõni tahab ennast varjata , mõni häbeneb oma teadmisi , mõni teadmatust , ei tunne ennast olukorras koduselt . </s> <s> Sinu puhul need põhjused ei maksa . </s> <s> Ma ei tea , mis see on , aga see huvitab mind . </s> <s> Muide , pead endale pärast vist midagi muud selga panema . ” </s> </p>
<p> <s> Läksime kuuendale korrusele . </s> <s> Toolikorjul rippus Madise hall vatijope . </s> </p>
<p> <s> “ See , ” näitas Magnus . </s> </p>
<p> <s> “ Aga , ” kõhklesin . </s> </p>
<p> <s> “ Meenuta lugematuid kordi , kui Madis on sulle närvidele käinud , ” naeris Magnus . </s> <s> Haarasin jopi , võtsin selle taskust rahakoti ja viskasin lauale . </s> <s> Läksime videoteegist läbi . </s> <s> Seal oli Tamjärv . </s> </p>
<p> <s> “ Ah sina jälle siin , ” ütles ta mind märgates . </s> </p>
<p> <s> “ Anna andeks - ma ei saa sulle pühapäeval külla tulla . ” </s> </p>
<p> <s> “ Siis tuled esmaspäeval . </s> <s> Nii lihtsalt sa mu käest ei pääse . </s> <s> Peale kella kuut . </s> <s> Soe vesi ja lapp tuleb valmis panna . </s> <s> Hakkan teda kasvatama , ” seletas Tamjärv teistele . </s> </p>
<p> <s> “ Kuhu me läheme ? ” küsisin Magnuselt . </s> </p>
<p> <s> “ Kuhu jalad viivad . ” </s> </p>
<p> <s> Kesklinn oli inimtühi . </s> <s> Jakobi mäel möödusid meist teisel pool teed Ivo ja Ainiki . </s> <s> Magnus itsitas . </s> </p>
<p> <s> “ Tule füüsikat õppima , ” ütles ta . </s> </p>
<p> <s> Jõudsime märkamatult kaubajaama . </s> <s> Depoo söökla oli kinni , kuigi Magnus oli kiitnud , et see on ainus koht , mis töötab ka öösiti . </s> <s> Ronisime rööbaste maailmast Riia maanteele . </s> <s> Olin väsinud . </s> </p>
<p> <s> “ Nüüd leiame ühikast väga vihase mehe , kes miskipärast suure hoolega möliseb . </s> <s> Mida teeb ? ” </s> </p>
<p> <s> “ Läheb magama , ” ütlesin Magnusele otsa vaadates . </s> </p>
<p> <s> “ Kui nii , siis nii . ” </s> </p>
<p> <s> “ Kuidas ? ” </s> </p>
<p> <s> “ Kui nõnda , siis nõnda . </s> <s> Kujutle pilti : on öö , mererand . </s> <s> Kuu ja kivid . </s> <s> Sinust vasakul majakas . </s> <s> Selja taga kadakad . </s> <s> Lähima inimeseni vähemalt kolmteist kilomeetrit . </s> <s> Äkki näed , et luiged ujuvad - “ </s> </p>
<p> <s> “ Kas suitsu võib teha ? ” </s> </p>
<p> <s> “ On seda nii väga vaja ? ” </s> </p>
<p> <s> Olime ühikasse jõudnud . </s> </p>
<p> <s> “ Mis on ? ” küsis Magnus . </s> </p>
<p> <s> “ Ei midagi . ” </s> </p>
<p> <s> “ On küll . </s> <s> Võiksid ju muid mõttetusi teha . </s> <s> Näiteks mina teen praegu kohe ühe mõttetuse . </s> <s> Võid ära arvata , millise . ” Magnus suudles mind põsele ja jooksis pikkade kohmakate sammudega ära . </s> </p>
<p>  </p>
<p>  </p>
<p> <s> Varahommikul klopiti ukse taga . </s> </p>
<p> <s> “ Kes seal on ? ” </s> </p>
<p> <s> “ Gerda , tee lahti , ” jorises Madis . </s> </p>
<p> <s> “ Oota - panen midagi selga . ” Keerasin ukse lahti ja ronisin paljalt voodisse tagasi . </s> <s> Sain aru , et Madis on üsna purjus . </s> </p>
<p> <s> “ Sa oled joonud ? ” </s> </p>
<p> <s> “ Oletame . ” </s> </p>
<p> <s> “ Kellega ? ” </s> </p>
<p> <s> “ Meritiga . ” </s> </p>
<p> <s> “ Meriti viin ? ” </s> </p>
<p> <s> “ Jah . </s> <s> Merit on mul praegu erakas . ” </s> </p>
<p> <s> “ Mis sa siis siia tulid ? ” </s> </p>
<p> <s> “ Lähengi kohe minema . </s> <s> Ära ust lukku keera . </s> <s> Olen võtme kuhugi kaotanud . ” </s> </p>
<p> <s> Ta ei märganud jopet kaasa võtta , võti oli selle sisetaskus . </s> <s> Hommikul sattusin sööklas Magnusega kokku . </s> <s> Kohe oli platsis ka Madis . </s> <s> Magnus kõõlus tooliga ja küsis : </s> </p>
<p> <s> “ Madis , mis sa käid siin sihukese näoga ringi , et konvoeeriks Gerda jälle ära . </s> <s> Vaata , sind ma näen nii üksi kui ka koos Gerdaga , aga kui Gerdat näen , siis on kindel , et varsti on ka Madis kohal . ” </s> </p>
<p> <s> “ Magnus , sa eksid seekord , ” ütles Madis imelikult naerdes . </s> </p>
<p> <s> “ Konvoeerid , konvoeerid . ” </s> </p>
<p> <s> “ Magnus , ma ütlesin , et sa eksid , ” ütles Madis veel hapuma näoga . </s> </p>
<p> <s> “ Tead , Gerda , ” ütles Magnus . “ Läheks õige üles minu juurde halvaad sööma . ” </s> </p>
<p> <s> “ Ah et nüüd nimetatakse seda siis halvaa söömiseks , ” ütles Madis . </s> </p>
<p> <s> “ Aga just . ” </s> </p>
<p> <s> Tegelikult suundus Magnus tänavale . </s> <s> Istusime 13-ndale bussile ja sõitsime füüsikainstituudini . </s> <s> Sealt hakkasime jala mööda maanteed minema . </s> <s> Oli veebruari lõpp , kuid juba nii soe , et kandsin ainult kampsunit . </s> <s> ( “ Sellel puuduvad ju retseptorid , ” arvas Tamjärv mind niimoodi nähes . ) </s> <s> Kõndisime hulk maad Valga poole . </s> <s> Nõrk tuul oli vastu ja päike paistis . </s> <s> Kusagil põldude vahel pöörasime vasakule ja läksime mööda raudteed linna tagasi . </s> <s> Magnus joonistas mullale graafikuid , püüdes seletada faasinihke olemust . </s> <s> Rong sõitis mööda ja vilistas . </s> <s> Rohi ja puud särasid punakalt . </s> <s> Magnus kõndis mu kõrval , kitsad kavalad silmad tõsised , paljas laup päikese käes helendamas . </s> </p>
<p> <s> Istusime jälle bussi ja olime teises linna otsas . </s> <s> Künkliku tühermaa äärel paistis omaette linn : palju mitmekorruselisi ühtemoodi maju . </s> <s> Koht ise nägi välja nagu prügimägi . </s> <s> Leidsime end äkki igast küljest traatvõrguga piiratuna . </s> <s> Olime aiaaugust läbi ronides sattunud asutuse territooriumile . </s> <s> Tagasi minna enam ei tahtnud . </s> <s> Ilm kiskus pimedaks . </s> <s> Magnus hüppas üle aia , minu püksid olid selleks liiga kitsad . </s> <s> Bussipeatus paistis . </s> <s> Iga hetk oli bussi oodata . </s> <s> Käisime mööda aiaäärt , üks ühel , teine teisel pool . </s> </p>
<p> <s> Magnus tuli mõttele aia alumist äärt venitada , et alt läbi mahuksin . </s> <s> Plagasime elu eest bussipeatusesse . </s> <s> Kell kuus olime ühiselamus . </s> </p>
<p> <s> “ Kas teie toas on kedagi ? ” küsis Vladimir , kes tuli kuuendal korrusel vastu . </s> </p>
<p> <s> “ Ei . </s> <s> Oota , annan sulle võtme . ” </s> </p>
<p> <s> “ Limonaadi tahad ? ” </s> </p>
<p> <s> “ Jah . </s> <s> Lähen üheksandale . </s> <s> Tunne ennast nagu kodus . ” </s> </p>
<p> <s> “ Mõtlesin , et sa ei tulegi , ” ütles Magnus , kes tahtis toa ust väljaspoolt lukku keerata . “ Tahaksin sulle veel midagi näidata . </s> <s> Sinna pole kauge maa . ” </s> </p>
<p> <s> “ Täna õhtul ? ” </s> </p>
<p> <s> “ Jah . </s> <s> Tule videoteeki , kui valmis oled . ” </s> </p>
<p> <s> Vladimir kõndis millegipärast koridoris , dressipluusi krae kõrvuni tõmmatud , nägu sünge . </s> <s> Ma ei pööranud sellele tähelepanu . </s> </p>
<p> <s> “ Kuule , mul on sulle jutt , ” ütlesin . “ Ega sa täna õhtul välja lähe ? ” </s> </p>
<p> <s> “ Ei . </s> <s> Mis siis ? ” </s> </p>
<p> <s> “ Laenaksin sult ööseks jope . </s> <s> Läheme Magnusega varemetesse . ” </s> </p>
<p> <s> “ Mis te sealt otsite ? ” </s> </p>
<p> <s> “ Niisama . ” </s> </p>
<p> <s> “ Kuule , kas sa tead , kus saaks televiisorit vaadata ? ” küsis Vladimir omakorda . “ Pool kümme ? </s> <s> Siis algab saade ufodest . ” </s> </p>
<p> <s> Meie toas ei olnud enam televiisorit , sest Madis oli selle kellelegi laenanud . </s> <s> Kehitasin õlgu . </s> </p>
<p> <s> “ Sul on videoteegis tuttavaid . ” </s> </p>
<p> <s> “ Hea küll . </s> <s> Tule siis kaasa . ” </s> </p>
<p> <s> Magnus oli Vladimirit nähes üllatunud . </s> </p>
<p> <s> “ Siin nad vaevalt vaatavad , ” heitis ta pilgu Ronaldile ja kahele tütarlapsele , kes multifilme vaatasid . </s> <s> Vladimir seisis mu selja taga . </s> <s> Ma ei näinud teda . </s> <s> Sellegipoolest sain aru , et ta on närviline . </s> <s> Saade oli alanud , kui saabus Madis , kes jäi meie seltskonda . </s> </p>
<p> <s> “ Siin üleval tunduvad kõik igapäevased probleemid nii tühised . </s> <s> Sest see kivi siin on igavene . ” </s> </p>
<p> <s> “ Müüri ladudes ei tulnud nad kindlasti selle peale , et siin kunagi keegi kõnnib . </s> <s> Siin varemetes . ” </s> </p>
<p> <s> “ Seda kirikut peaks kõrguses olema teist samapalju . </s> <s> Jooga räägib , et kirikul oli kunagi kõrvalehitus . </s> <s> Hooned kaovad , aga energiaväli jääb . ” </s> </p>
<p> <s> “ Kui kauaks ? ” </s> </p>
<p> <s> “ Seda ei tea keegi . ” </s> </p>
<p> <s> Magnus näitas maa-alust käiku , kus nad suvel Joogaga seina lõhkusid , et sisse pääseda kõrvalkäiku . </s> <s> See pidi viima katusele , aga müüriti kinni , kui restauraatorid käisid . </s> <s> Magnus koputas vastu seina : kõlas õõnes heli . </s> <s> Jalad said märjaks . </s> <s> Kell lõi kahteteist , kui mäest alla laskusime . </s> <s> Rääkisin Magnusele , kuidas Madis ühel õhtul taksoviina tegi . </s> </p>
<p> <s> “ Äkki on tal see joomata ? </s> <s> Järelikult tuleb viin tema juurest ära tuua , ” otsustas Magnus . </s> <s> Vastu tuli Jooga : </s> </p>
<p> <s> “ Magnus , viska kümpa . ” </s> </p>
<p> <s> “ Mul ei ole . ” </s> </p>
<p> <s> “ Magnus ! ” </s> </p>
<p> <s> “ Mul läheb seda endal vaja . ” </s> </p>
<p> <s> “ Toon homme tagasi . ” </s> </p>
<p> <s> “ Sa tead mind . </s> <s> Kui ei ole homme kümme , siis on ülehomme kolmteist . ” </s> </p>
<p> <s> Liftist väljus Madis . </s> </p>
<p> <s> “ Tulin just sind otsimast , ” sain teada . </s> </p>
<p> <s> “ Meie pidime jälle sinu poole tulema , ” ütles Magnus . </s> </p>
<p> <s> “ Mis sa siis tahad ? ” </s> </p>
<p> <s> “ Lähme erakasse , küll siis ütlen , ” ei andnud Magnus järele . </s> </p>
<p> <s> “ No lähme siis . ” Madis nihutas kotti õlal . </s> <s> Vastu tuli elevil Jooga . </s> <s> Maja ees keeras takso otsa ümber . </s> </p>
<p> <s> “ Öelnud kohe , et viina tahad , ” irvitas Madis erakas . “ Mul oli see kotis . </s> <s> Tulin just , et sinuga koos see ära juua . </s> <s> Tõin sulle isegi kirjandust . ” Madis vaatas minu poole . </s> <s> Magnus hakkas veidi läbematult raha lugema . </s> </p>
<p> <s> “ Mina maksin selle eest kolmkümmend . ” </s> </p>
<p> <s> “ See on ennekuulmatu ! ” </s> </p>
<p> <s> “ Taksoviina enam alla selle ei saa . </s> <s> Vaata , Magnus ... “ </s> </p>
<p> <s> “ Küll mina juba vaatan . </s> <s> Säh , söö oma raha . ” </s> </p>
<p> <s> Jooga jõi Hirmuga üheksanda korruse köögis . </s> <s> Praadisime Magnuse toas mune : tema hästikorraldatud majapidamises leidus ka väike elektripliit . </s> <s> Ma ei märganud oma purjusolekut enne , kui püsti tõusin . </s> <s> Tõusin siis , kui tuppa astus Jooga . </s> <s> Ta tuli kontrollima , mida me teeme , ega kavatsenudki niipea ära minna . </s> </p>
<p> <s> Viin sai otsa . </s> <s> Magnus viskas mulle abikaasa jaki ja võttis ka endale midagi ümber . </s> <s> Läksime katusele . </s> <s> Seal hakkas kõigest hoolimata külm . </s> <s> Olime sunnitud alla ronima . </s> <s> WC-sse minnes jäin pihku Joogale . </s> <s> Tal oli käes poolik viinapudel . </s> <s> Jooga vedas mu kuuendale korrusele . </s> </p>
<p> <s> “ Mõtlesin sulle psühholoogilist ajuloputust teha , ” sõnas Jooga ennast üsna selgelt artikuleerides , mida ma enda kohta küll öelda ei saanud . </s> <s> Ta pani teevee tulele : kui viin ja tee segi kallata , pidi välja tulema grokk . </s> <s> Ma ei hakanud pisiasjade nagu pesemata klaasid kallal norima . </s> <s> Tahtsin olla leplik , sest olime üheksandal teineteisele tõotanud , et kumbki teisele halba ei soovi . </s> </p>
<p> <s> “ Miks sa minu suhtes nii tõrjuv ja vaenulik oled ? ” küsisin . </s> </p>
<p> <s> “ Tegelikult oled seda sina . ” </s> </p>
<p> <s> “ Palun vabandust , kui oled valesti aru saanud . ” </s> </p>
<p> <s> “ Mis Vladimiriga lahti on ? ” küsis Jooga . </s> <s> Vladimir magas arvatavasti meie toas . “ Ta on liiga hea mees selleks , et talle haiget teha , aga viimasel ajal näib ta mind vältivat ja käitub üldse imelikult . ” </s> </p>
<p> <s> “ Mis temaga siis lahti peaks olema ? ” </s> </p>
<p> <s> “ Ah , võib-olla ei midagi . </s> <s> Vahepeal ainult käib sinu toas õppimas . ” </s> </p>
<p> <s> “ Teil ei saa ju . ” </s> </p>
<p> <s> “ Tamurit ma tunnen ammu ja tean , mis ta minust peab . </s> <s> Aga Vladimir on kõigiga äärmiselt kinnine . </s> <s> Nii Tamuril kui Vladimiril on kõvad kompleksid naistega suhtlemisel . ” </s> </p>
<p> <s> “ Mis mõttes ? ” neelasin sööda alla . </s> </p>
<p> <s> Pimedaski toas oli Jooga näost näha , et seda ta küll ei seleta . </s> <s> Ma ei hakanud peale käima ; vaikisin äraootavalt . </s> </p>
<p> <s> “ Eriti naiste vastu on Vladimir kahtlev . </s> <s> Tamuril , kogu tema jutule vaatamata , pole tõenäoliselt midagi väikese facki vastu . ” </s> </p>
<p> <s> Muutusin uniseks ja heitsin pikali . </s> <s> Kuulsin läbi une sõnu : </s> </p>
<p> <s> “ Tegelikult oled sa siin ainult tänu minule . </s> <s> See , et sinusse nii hästi suhtutakse , on minu teene . </s> <s> Kuid sa pead - ” </s> </p>
<p> <s> Edasist ma ei mäletanud . </s> <s> Kui ärkasin , oli tuba tühi , otsekui poleks seal olnud mingit Joogat . </s> <s> Polnud ka tühja viinapudelit ega teeklaase . </s> </p></div2><div2 type="alaosa"><head> Teine osa </head>
<p> <s> Must kass jooksis tee keskele ja jäi kaalutlevalt seisma . </s> <s> Jõudsin temast varem mööda , kui ta üle tee sibas . </s> <s> Olin teel Madise juurde . </s> <s> Tänav oli kuiv ja keegi pumpas keset teed asuvast kaevust vett . </s> <s> Luitunud puumajadele paistis pärastlõunane päike . </s> <s> Tuul lehvitas aknaprao vahelt kardinat ; aknalaual teeklaasis õitses kollane nartsiss . </s> </p>
<p> <s> “ Aprill ja mai olid kõige ilusamad kuud , ” pajatas Tarmo Tammsaare Madise päevinäinud diivanil mõnusalt koduveini rüübates . “ Siis läks kool täiesti naiste nahka . </s> <s> Jalutasime Ingridiga Toomel ja sõime jäätist . </s> <s> Linnud laulsid . </s> <s> Ingrid oli mitu kuud meie toas elanud - koos Martiniga . </s> <s> Martin hakkas rahutuks muutuma ja Ingrid kaebas , et ei saa enam üldse Martiniga läbi . </s> <s> Käisime koos söömas ja kunstinäitustel . </s> <s> Martin muutus veel närvilisemaks . </s> <s> Sügisel tuli muidugi kainenemine , ” lõpetas Tarmo . </s> </p>
<p> <s> “ Eks ta ole , ” mõmises Madis . “ Mis nad seal 644-s ka tegid ? ” </s> </p>
<p> <s> “ Sellepärast ma siia tulin , et ühikas pole kedagi . ” </s> </p>
<p> <s> “ Jajah , ” ütles Tarmo . “ Ära iial hirmu tunne . ” </s> </p>
<p> <s> Peatselt ilmusid purupurjus Mell ja Plumbum . </s> <s> Mell oli talvel paar korda 644-s käinud , aga ma ei teadnud temast midagi . </s> <s> Ta oli korraliku välimusega , sel ajal kui Plumbum nägi välja nagu igaüks , kes on mitu päeva järjest joonud ja riietes maganud . </s> <s> Plumbum jagas Madisega erakat ; tema ja Mell olid ülikoolis esimest aastat . </s> </p>
<p> <s> Mell talutas Plumbumit . </s> <s> Viimasel jooksis nina verd . </s> <s> Plumbum imestas : </s> </p>
<p> <s> “ Keskkoolinägu kolm korda puruks kukkuda ! </s> <s> Mis ma nüüd pruudile ütlen ? ! ” </s> </p>
<p> <s> Mell , kellel pruuti ei olnud , õpetas isalikult : </s> </p>
<p> <s> “ Ütle , et käisid teatris . ” </s> </p>
<p> <s> “ Teate , kus ma nägin temaga alles vaeva ! ” kurtis ta seejärel . “ Tulime trepist alla . </s> <s> Temal tuli mõte trepi peal lambadat tantsida . </s> <s> See oli tõesti hea mõte . </s> <s> Mina ei taibanud enne midagi , kui üks jalg oli aknas ja ise olin niimoodi ( Mell väänas ennast kõveraks , näidates , kuidas ) trepil . </s> <s> Kohe tuli Plumbum , kes ei teinud astmeid märkamagi , vaid lausa lendles . ” Mell lehvitas käsi . </s> <s> Hakkasin naerma . </s> <s> Ta pöördus minu poole , nagu ei oleks mind varem tähele pannud : </s> </p>
<p> <s> “ Tere , põngerjas . ” </s> </p>
<p> <s> “ Olen sinust vähemalt kaks aastat vanem . ” </s> </p>
<p> <s> “ Mis sa , Filo , nende rebastega ikka jagad , nad ei tea pooli põhimõisteid , ” arvas Tarmo . “ Kuidas sa suhtuksid arvutiga joonistamisse ? ” </s> </p>
<p> <s> “ Ei tea . </s> <s> Pole proovinud . ” </s> </p>
<p> <s> “ Kui sa ainult näeksid , kui lihtne see on . </s> <s> Vean kihla , et sina juba oskad joonistusprogrammiga midagi paremat teha , kui lutsu visata : ” </s> </p>
<p> <s> Kahtlesin selles ja võtsin uue klaasi veini . </s> </p>
<p> <s> “ Seda annab korraldada , ” ütles Tarmo ja jõi samuti . </s> </p>
<p> <s> 644 mängis kaarte . </s> <s> Meid vaadati imestunult . </s> <s> Aasisin Vladimirit : </s> </p>
<p> <s> “ Miks sa enam tuba ei korista ? </s> <s> Vaata , kui must siin on ! ” Ja raputasin tuhka põrandale . </s> </p>
<p> <s> “ Sa ei anna mulle stiimulit . </s> <s> Istud kogu aeg siin . ” </s> </p>
<p> <s> “ Olen alati ära läinud , kui koristad . </s> <s> Mis sul viga on ? ” </s> </p>
<p> <s> “ Õnnetu armastus , ” vastas Vladimir kiuslikult . </s> </p>
<p>  </p>
<p>  </p>
<p> <s> “ Kaardimängu suutsite te perfektselt perse keerata , ” ütles Kala hommikul . </s> </p>
<p> <s> Tarmo ilmus häbelikult uksele : </s> </p>
<p> <s> “ Liiguks minu poole ? </s> <s> Vend tuleb autoga Raekoja platsi . ” </s> </p>
<p> <s> Teeäärsed hekid olid rohelised ; sõitsime aina lõuna poole . </s> <s> Vend tegi külapoes peatuse ja ostis niipalju toitu , et see vaevu meie kõrvale tagaistmele mahtus . </s> <s> Päike pimestas , teed ei olnud näha . </s> <s> Tarmo muutus jutukaks ja enesekindlaks . </s> <s> Olin järsust metamorfoosist ehmunud . </s> <s> Järgnevad päevad kulgesid aga tavaliselt . </s> <s> Tarmo vanemad ja vend elasid talus ; seal peeti lehmi , sigu ja kanu . </s> <s> Ketis haukusid kaks hundikoera . </s> <s> Tarmo vanematega ei puutunud ma kokku mujal kui söögilaua taga . </s> <s> Õhtul pani ema linad ja tekid suurde tuppa . </s> <s> Tarmo soovitas need sealt ära tuua ja oma tuppa diivanile ase teha , et saaksin enne magamajäämist muusikat kuulata . </s> <s> Lobisesime ööd läbi , vältides jututeemana ainult ühikat . </s> <s> Varahommikul , kui köögis õhuakna all suitsu tegime , üllatas meid isa , kes noomis : </s> </p>
<p> <s> “ Istuda kogu öö üleval ja suitsu kõhvida , on see kellegi tegu ! </s> <s> Öösel tuleb magada . </s> <s> Päev on tegude jaoks . ” </s> </p>
<p> <s> Kui kolmas päev Tarmo juures õhtusse hakkas jõudma , küsisin , millal Tarmo kavatseb Tartusse sõita . </s> <s> Tarmo arvas , et võiksime seda tema poolest teha kas või järgmisel päeval . </s> <s> Olin rahutu ja mõtlesin , mis võiks olla minu äraolekul juhtunud . </s> </p>
<p>  </p>
<p>  </p>
<p> <s> “ Mis Filoloog oli sinu juures või ? ” vaatas Vladimir Tarmole otsa . </s> <s> Tamur vaikis . </s> <s> Vladimiri näol vaheldusid ilmed . </s> </p>
<p> <s> “ Kuhu sa kadunud olid ? ” küsis ka Magnus . </s> </p>
<p> <s> “ Olin Tarmo juures maal . ” </s> </p>
<p> <s> “ Kuidas sa ennast seal siis tundsid ? ” huvitus Magnus . </s> </p>
<p> <s> “ Gerdal on teatavasti omadus ennast igal pool nagu kala vees tunda , ” mainis Kala , kellel oli õigus nagu alati . </s> </p>
<p> <s> “ Kes oli Ingrid ? ” küsisin . </s> </p>
<p> <s> “ Martini pruut , ” ütles Magnus , “ või õieti nende mõlema , Tarmo ja Martini . </s> <s> Ta elas Meritiga ühes toas , kuni Merit ta välja viskas ja ta 644 Martini juurde kolis . </s> <s> Sai kevadel eksmati nagu nad kõik , aga ei tulnud enam ülikooli tagasi . ” </s> </p>
<p> <s> “ Muide , on sul aega , ” küsis Magnus , kui Kala ära läks . “ Aega nagu aega ? ” </s> </p>
<p> <s> “ Mõtlesin küll pesu pesta , aga ... “ </s> </p>
<p> <s> “ Võiks minna Treffneri hauda vaatama . </s> <s> Sa pole kindlasti seal käinud . ” </s> </p>
<p> <s> Lilled õitsesid ja ühel mustaks tõmbunud raudristil märkasin iseenese sünnipäeva ja sünniaastat , ainult sada aastat varasemat . </s> <s> Hauakivid ja sirged teerajad sulasid kokku hallikaspruuni ümbrusega . </s> </p>
<p> <s> “ Mis mõttega te seal nii palju joote ? ” küsis Magnus . </s> </p>
<p> <s> “ Ma ei tea . </s> <s> Inimesed muutuvad joobes avameelsemaks . ” </s> </p>
<p> <s> “ Peas olev põhk tuleb välja . </s> <s> Selle järgi , kui ruttu põhk otsa saab ja tuleb midagi muud , saab teada , mis inimesega on tegemist . ” </s> </p>
<p> <s> 644-s olid Tarmo ja Vladimir . </s> <s> Nad lesisid voodis ja vestlesid loiult . </s> </p>
<p> <s> “ Kas Kala olete näinud ? ” küsisin millegipärast . </s> </p>
<p> <s> “ Ei ole , ” vastas Vladimir mornilt . </s> </p>
<p> <s> “ Suitsu on ? ” </s> </p>
<p> <s> “ Kas pahtlilabidat tahad ? ” </s> </p>
<p> <s> Vladimir näis olevat nii tujutu , kui tema puhul üldse võimalik . </s> </p>
<p> <s> “ Sul peavad head närvid olema ? ” märkis Tarmo . </s> </p>
<p> <s> “ Olen selliste asjadega harjunud . </s> <s> Ükskord , kui mu ema - “ </s> </p>
<p> <s> “ Kas ta jutustab sulle oma elulugu ? ” lõikas Vladimir . </s> </p>
<p> <s> “ No olge ometi , ” manitses Martin raamatu kohalt leebelt naeratades . </s> </p>
<p> <s> “ Ma ei saa , ta segab mind , ” ütles Vladimir . “ Nüüd mine nurga taha nutma . ” </s> </p>
<p> <s> Läksingi oma tuppa . </s> <s> Sel õhtul Vladimir ei tulnud , vaid saatis Meriti Kala otsima , et tuhandet mängida . </s> <s> Puuduva Kala asemel läks Konspiraator . </s> <s> Kala saabus alles öösel . </s> <s> Istusin laua taga ja joonistasin . </s> </p>
<p> <s> “ Noh , kuidas sa ennast tunned , Gerda ? ” </s> </p>
<p> <s> “ Sandisti . ” </s> </p>
<p> <s> “ On sul pohmakas või oled magamata ? ” </s> </p>
<p> <s> “ Ei seda ega teist . </s> <s> Sind otsiti õhtul : 644-st . ” </s> </p>
<p> <s> Kala kohmitses oma asjade hulgast midagi otsida ja läks 644. </s> <s> Kuna ma magada ei saanud , läksin järele . </s> <s> Kala istus muiates keset tuba . </s> <s> Tarmo , Martin ja Vladimir jälgisid tema käes olevat vitsa . </s> <s> See oli kunagi olnud minu juuksenõel . </s> <s> Kala hoidis seda ettesirutatud käes : </s> </p>
<p> <s> “ Kutsume vaime välja . </s> <s> Kas sa ka midagi tahad teada ? </s> <s> Praegu võib igaüks küsida . ” </s> </p>
<p> <s> “ Ei tea . ” </s> </p>
<p> <s> “ Küsin siis ise sinu eest . </s> <s> Kas Filoloog sureb varsti ? ” </s> </p>
<p> <s> Vits liikus alla , mis tähendas jaatavat vastust . </s> </p>
<p> <s> “ Kas Gerda saab varsti mehele ? ” </s> </p>
<p> <s> Vastus oli taas jaatav . </s> </p>
<p> <s> “ Kas tal tuleb palju lapsi ja kas ta tunneb praegu oma meest ? ” Mõlemale küsimusele oli vastus eitav . </s> </p>
<p> <s> “ See ei ole huvitav , ” ütlesin . “ Kutsuge keegi tuntud vaim . ” Tarmo toetas mind . </s> </p>
<p> <s> “ Kutsun siis Beria vaimu , ” arvas Kala ja keskendus vitsale . </s> <s> Tükk aega oli kuulda ainult Kala ähkimist . </s> <s> Siis päris ta : </s> </p>
<p> <s> “ Lavrenti ? </s> <s> Kas sa oled siin ? ” </s> </p>
<p> <s> Vitsa liikumine andis märku Beria kohalolekust . </s> </p>
<p> <s> “ Küsime algul midagi lihtsat . ” </s> </p>
<p> <s> “ Kas ringi pindala on Tr 2 ? ” küsis Vladimir . </s> <s> Beria ei teadnud . </s> <s> Kala naeris . </s> </p>
<p> <s> “ Iga kingsepp jäägu oma liistude juurde . ” </s> </p>
<p> <s> “ Kas nõõpnõelu sõrmeküünte alla toppida on tore ? ” küsis Tarmo . </s> </p>
<p> <s> Vits nõustus sellega . </s> </p>
<p> <s> “ Kas Joogast saab pederast . </s> <s> Jah ? </s> <s> Kas sa ära ei taha minna ? </s> <s> Ei ? </s> <s> Kas sa lähed siis , kui sulle meeldib ? </s> <s> Kas sa sel juhul Jooga erakasse ei tahaks minna ? ” </s> </p>
<p> <s> Kuigi Beria ilmutas valmisolekut minna Jooga erakasse , selgus Kala küsimusest , et vaim ei ole lahkunud . </s> </p>
<p> <s> “ Kas sa perse ei tahaks minna ! ” vihastas Kala . “ Kas sa saadad meile unenägusid ? </s> <s> Milliseid ? </s> <s> On seal verd ? </s> <s> Laipu ? </s> <s> Perverssusi ? ” </s> </p>
<p> <s> “ Hea küll , aitab , ” pani Kala vitsa käest . “ Aeg on magama minna . ” </s> </p>
<p>  </p>
<p>  </p>
<p> <s> Poisid tegid köögis süüa ja mängisid kanastat . </s> <s> Vladimir sõi toas . </s> </p>
<p> <s> “ Miks te eraldi sööte ? </s> <s> Ühed köögis , teised siin ? ” </s> </p>
<p> <s> “ Meie ? ” Vladimir oli tõre . </s> </p>
<p> <s> “ Kurki tahad ? ” küsis ta . </s> <s> Kehitasin õlgu . </s> </p>
<p> <s> “ Iseteenindus . ” </s> </p>
<p> <s> “ Kui sa ei paku . ” </s> </p>
<p> <s> Vladimir võttis kurgi ja noa ja vaatas mulle silma sisse . </s> </p>
<p> <s> “ Kas kõik naised on sellised , et ei tea , mida nad tahavad ? ” </s> </p>
<p> <s> “ Kust mina tean . </s> <s> Juba ammu kahetsen , et ma mees ei ole . </s> <s> Kui Magnus ja Ronald sööma lähevad , ei vaata keegi imelikult , kui Ronald ja mina , hakatakse tegema vihjeid . ” </s> </p>
<p> <s> Vladimir turtsatas ja läks kapi taha . </s> <s> Kui tagasi tuli , oli leplikum . </s> <s> Ta hakkas kitarri häälestama . </s> </p>
<p> <s> “ Ära ole nii ebaseltskondlik . ” </s> </p>
<p> <s> “ Kõht valutab . ” </s> </p>
<p> <s> “ Mul ei ole peale kaastunde midagi , millega sind aidata . ” </s> </p>
<p> <s> “ Oled nii hoolitsev , et teeksid minust vist muumia . </s> <s> Too sidet ! ” </s> </p>
<p> <s> “ Mis Mirjam elabki nüüd teil ? ” küsis Vladimir pärast seda , kui olime käinud meilt suitsu toomas . “ Kuidas saab elada toas , kus on kaks naist ? ” </s> </p>
<p> <s> “ Ma ei tea temast sellele vaatamata midagi , et ühes toas elame . ” </s> </p>
<p> <s> “ Kuidas Konspiraator sinusse suhtub ? ” </s> </p>
<p> <s> “ Neutraalselt . </s> <s> Hästi . </s> <s> Ma ei tea . ” </s> </p>
<p> <s> “ Jultunud nagu sa oled . </s> <s> Tuleb siia ja Madis läheb tema pärast erakasse ja põeb ja - ma ei tea , mis veel . ” </s> </p>
<p> <s> “ Räägitakse , et Madis oli Magnuse naisesse armunud ? ” </s> </p>
<p> <s> “ Mina ei tea sellest midagi . </s> <s> Meil on suur vanusevahe . </s> <s> Magnuse naine hakkab ju juba lõpetama . ” </s> </p>
<p>  </p>
<p>  </p>
<p> <s> Otsustasin jalutama minna seepeale , kui vastu tuli Jooga ning väitis , et keegi on mind energiast tühjaks pumbanud ning mu bioväljas on auk . </s> </p>
<p> <s> Ka Magnus oli nõuks võtnud ilusat maiõhtut nautida . </s> <s> Väljusime ühiselamust ja istusime maja ees bussipeatuses pingile . </s> <s> Bussid käisid siinkandis harva . </s> <s> Narva maantee oli sel kellaajal inimtühi , kui välja arvata mõni aeg-ajalt silmapiirile ilmuv tudengite seltskond . </s> </p>
<p> <s> “ Mul on sulle nii palju rääkida , ” ütles Magnus . </s> <s> Pärast seda avaldust ei öelnud ta enam musta ega valget . </s> </p>
<p> <s> “ Läheks kuhugi ? ” küsis ta , ent istus endistviisi pingil . </s> </p>
<p> <s> “ Kas sinna midagi kaasa ka võtta ? ” esitas ta varsti uue küsimuse . “ Kahjuks ei sisalda mu külmkapp midagi peale pudeli “ Viru Kange ” . </s> <s> Oleks vaja millegagi segada . ” </s> </p>
<p> <s> “ Ahvatled mind jooma , nagu seda siin veel vähe tehtaks , ” süüdistasin . </s> <s> Magnus krabistas taskus . </s> </p>
<p> <s> “ Näe , praegu annan sulle hoopis küpsist . “ Vikerkaare ” küpsised on muide märksa paremad kui ülejäänud : odavamad ja ka värskemad . ” </s> </p>
<p> <s> Näksisin tujutult küpsist . </s> <s> Siis märkasin Tamjärve , mingit naist ja Ronaldit linna poolt tulevat . </s> <s> Seltskond vajus meie kõrvale . </s> <s> Naise mõlemas käes oli viinapudel kollaka vedelikuga . </s> </p>
<p> <s> “ See on õuna-viinamarjamahlaga segatud piiritus , ” ütles Ronald , “ vähemalt viiskümmend kraadi . ” </s> </p>
<p> <s> “ Kuule , sina , omanik , kas ma võin su jooki maitsta ? ” elavnes Magnus . </s> <s> Tamjärv mõmises joobnult ja hullas naisega , kes oli pudelid käest pannud . </s> <s> Ronald ei pööranud neile tähelepanu . </s> <s> Ta näis murelik . </s> <s> Viimasel ajal olin teda purjusolevana õige tihti näinud . </s> </p>
<p> <s> “ Ronald ei suuda enam joomata koju minna , ” sosistas Magnus , “ ja maksmata võlgade pärast saadetakse ta varsti Siberisse . ” </s> </p>
<p> <s> Sellegipoolest ei paistnud Ronald juues raha lugevat ega raha puudumise pärast joomata jätvat . </s> </p>
<p> <s> “ Gerda , kuule , ” võttis ta mul ümbert kinni . “ Mul on sulle üks jutt . </s> <s> Sa ei kujuta ette , kuidas ma praegu tahaksin keppi saada . </s> <s> Sa ei oskagi seda ette kujutada . </s> <s> Aga mõtle hästi järele , kas sul on siin ühikas või üleüldse linnas mõni sõbranna , kelle juurde võiksid mu täna õhtul viia . </s> <s> Ma ei tee talle last ega midagi , ta võib täitsa rahulik olla . </s> <s> Mõtle palun . </s> <s> Teen sulle selle eest kas või pühapäeva õhtul “ Tarvases ” välja . </s> <s> Sina oled Magnuse armuke ja sind ma ei puutu . ” </s> </p>
<p> <s> Ronald uuris mind , otsekui oleksin tõepoolest keegi , kes kingib talle õnne ja vabadust , mida ta hing näis otsivat . </s> <s> Teadsin isegi , et vaesus ja võlad muutsid elu romantiliseks mänguks , milles olid võimalikud nii võit kui kaotus ; juhuslik võit oli väärtuslikum kui mistahes viisil väljaarvestatu . </s> </p>
<p> <s> “ Armas Ronald ... “ Nõnda kõneldes jalutasime videoteegi poole . “ Ma ei saa sind kuidagi aidata . ” </s> </p>
<p> <s> “ Kuradi kurat ! ” kirus Ronald , “ oleksid mõned mu enese tuttavad linnas ! </s> <s> Aga lähim neist , oh sa türi-paide , elab Pärnus . </s> <s> Peaksin talle helistama , aga praegu sinna minna ... “ Tamjärv ja naisterahvas olid kadunud . </s> </p>
<p> <s> “ Pagana Tamjärv ! ” vihastas Ronald . “ Kuhu nad võisid minna ? </s> <s> Mis mind praegu lülib : et nad kadusid koos minu likööriga . ” </s> </p>
<p> <s> “ Aitäh , Ronald . </s> <s> Andsid hea idee , ” ütles Magnus . </s> <s> Jätsime Ronaldi , et minna üles Magnuse juurde viina õunamahlaga segama . </s> </p>
<p> <s> “ Naine läks vanematele külla , ” selgitas Magnus , kui toas ringi vaatasin . </s> </p>
<p> <s> “ Kui kaua te abielus olete ? ” </s> </p>
<p> <s> “ Varsti saab kolm aastat . ” </s> </p>
<p> <s> “ Miks su naine Madisega ei abiellunud ? ” </s> </p>
<p> <s> “ Madise lähenemine naisterahvastele on omapärane . </s> <s> Ta on hea sõber . </s> <s> Võib-olla oleks see naine mõnes mõttes õnnega koos , kes ta lõpuks endale saaks , aga ma näiteks ei kujuta ette Madist kellelegi armastust avaldamas . </s> <s> Madis meeldis minu naisele ka vahepeal päris hästi , ta on rääkinud . ” </s> </p>
<p> <s> “ Kas praadida mune või teha purgisuppi ? </s> <s> Või mõlemat ? ” küsis Magnus , kui kõlas arglik koputus . </s> <s> Õhtul olin kavatsenud tegelikult Madisega ujuma minna . </s> </p>
<p> <s> “ Saage tuttavaks , ” ütles Magnus . “ Gerda ja Priit . </s> <s> Mõlemad huvitavad inimesed . ” </s> </p>
<p> <s> Tüsedat linalakka noormeest olin videoteegis näinud . </s> <s> Priit istus . </s> <s> Magnus ulatas talle klaasi . </s> <s> Hakkas igav . </s> <s> Ütlesin , et pean oma toas käima . </s> <s> Seal segas Madis süvenenult kaarte . </s> </p>
<p> <s> “ Noh , kas lähme ujuma ? ” </s> </p>
<p> <s> “ Võib kah , ” arvas Madis ja vinnas koti õlale . </s> </p>
<p> <s> “ Lasksin Magnuse juurest jalga . ” </s> </p>
<p> <s> “ Soo-soo . </s> <s> Eks ta ole , ” ütles Madis . “ Tea , kas 644 tahab ka ujuma tulla . ” </s> </p>
<p> <s> Vladimir ja Tarmo pidasid videvikku . </s> <s> Muusika mängis tasa . </s> </p>
<p> <s> “ Ei tule ma kuhugi ujuma , ” ütles Vladimir . </s> <s> Tarmo oli kohe nõus . </s> <s> Vesi oli jahe ja mõjus kainestavalt . </s> </p>
<p> <s> “ Kuidas on , kas mõtled ühikasse jääda ? ” küsis Madis . </s> </p>
<p> <s> “ Lähen vaatan . </s> <s> Ütlen Magnusele , et ei jää jooma . ” Madis muigas . </s> <s> Ütlesin ennastõigustavalt : </s> </p>
<p> <s> “ Ma ei taha Magnusega tülli minna . ” </s> </p>
<p> <s> “ Seda sul karta pole . </s> <s> Magnus tahab sinuga nagunii suhelda , kuigi oled nii sageli ütelnud “ kohe tulen ” ja olnud seejärel mitu päeva kadunud . ” </s> </p>
<p> <s> Ma ei leidnud Magnust ega Priitu . </s> <s> Ega ma neid otsinudki . </s> <s> Läksin Madise erakasse kohvi jooma . </s> <s> Kui minema hakkasin , küsis Madis , kas arvan , et Magnus mind enam ei otsi . </s> <s> Avaldasin lootust , et ta on vahepeal magama läinud . </s> </p>
<p> <s> Konspiraator ja Mirjam magasid . </s> <s> Vajutasin laualambi lülitile . </s> <s> Käis nõrk sähvatus . </s> <s> Taipasin , et pirn põles läbi . </s> <s> Ma ei viitsinud hakata uut otsima . </s> <s> Riietusin lahti . </s> <s> Siis kuuldus koridoris hääli . </s> <s> Keegi vajus hooga vastu ust . </s> <s> Olin selle õnneks lukustanud . </s> <s> Häälte järgi tundsin ära Magnuse ja Priidu . </s> <s> Konspiraator ägises läbi une . </s> <s> Sisistasin , et ta mind ei reedaks . </s> <s> Magnus ja Priit läksid minema . </s> </p>
<p> <s> Panin riidesse ja keerasin ukse hiljukesi lahti . </s> <s> Lukustasin enda järel toa . </s> <s> Hiilisin mööda koridori , seljas seelik ja kerge särk . </s> <s> Turtsatasin . </s> <s> Magnus kuulis selle ära : nad olid Priiduga kõigest liftini jõudnud . </s> </p>
<p> <s> Konspiraator , kes lärmi tõttu und ei saanud , kuulis samuti Magnuse ennastunustavat kiljatust . “ Mida kevad mõne inimesega küll teha võib , ” ütles ta järgmisel päeval irooniliselt . </s> <s> Midagi muud ta ei kuulnud ja kuna keegi tagasi ei tulnud , jäi ta uuesti magama . </s> </p>
<p> <s> Seisime liftis . </s> <s> Magnus tegi katse mind emmata : </s> </p>
<p> <s> “ Kus sa olid ? ” </s> </p>
<p> <s> “ Käisin Madise ja Tarmoga ujumas . ” </s> </p>
<p> <s> “ Meie sõitsime taksoga mööda Tartu linna . ” Priit tõmbas põuest “ Lõunamaise ” . </s> </p>
<p> <s> “ Mis me nüüd teeme ? ” oli Magnus nõutu . “ Sõidame üheksandale ? ” </s> </p>
<p> <s> “ Kas sa tahad juua või ei taha ? </s> <s> Ei või jah ? ” painas Priit . </s> <s> Magnus tammus otsustusvõimetuna ringi . </s> <s> Priit valas välja ja jõi ahnelt , öeldes sealjuures : </s> </p>
<p> <s> “ Teie terviseks . ” Siis pistis ta pudeli põue ja tõusis . </s> </p>
<p> <s> “ Joon selle sinuga homme õhtul ära , ” lubas Magnus . </s> </p>
<p> <s> “ Ka mina lähen nüüd , ” ütlesin . </s> </p>
<p> <s> “ Tead , parem ära mine , ” ütles Magnus . “ Mulle ei meeldi , et sa praegu minu üle ilmselt irvitad . ” </s> </p>
<p> <s> “ Ei irvita praegu . ” </s> </p>
<p> <s> “ Sul võib elus väga halvasti minna , ” ütles Magnus , “ mina seda muidugi ei taha - , aga see juhtub minust olenemata - tegelikult olen üsna tark ja tean inimestest seda , mida nad ise ei tea ... “ </s> </p>
<p> <s> “ Hea , et endal mõistus peas , ” ütlesin ja läksin ära . </s> <s> Jooksin kuuendale mööda treppe . </s> <s> Teisel päeval kuulsin Tarmolt , et Magnus käis 644-s mind otsimas . </s> <s> Enda arust lukustas Tarmo magama minnes ukse . </s> <s> Korraga oli Magnus toas ja pani tule põlema . </s> <s> Vaatas voodialused läbi , viimaks küsis millegipärast Joogat . </s> <s> Ta oli tõesti õnnetu , konstateeris Tarmo . </s> </p>
<p> <s> “ Mul on palju uudiseid ! ” hõikas Merit . “ Oled kindlasti kuulnud ? </s> <s> Ivo abiellub , Tamur abiellub , Tarmo , Vladimir ja Tamur on jälle eksmatitud ! ” </s> </p>
<p> <s> “ Pole aimugi . ” </s> </p>
<p> <s> Pea käis ringi pikkadest loengutest umbsetes auditooriumides . </s> <s> Ma ei teadnud , miks seal veel käin . </s> <s> Tüdrukute toas seitsmendal korrusel joodi mitmendat päeva ; huvi pärast käisin sealgi . </s> <s> Tundsin ennast nende hulgas võõramana kui kusagil mujal . </s> <s> Ma ei kuulunud kuhugi ega olnud kunagi kuulunud ; olin kogu aeg olnud väljas . </s> </p>
<p> <s> “ Gerda , koolis ka käid ? ” küsis Merit . </s> <s> Ta oli seda ka varem küsinud . </s> <s> Hommik oli erakordselt selge ja rahulik . </s> <s> 644 oli rahvast täis . </s> <s> Tarmo oli maalt äsja kohale jõudnud . </s> <s> Kui välja läksin , järgnes ta mulle . </s> </p>
<p> <s> “ Kuidas oleks kohvi ja jäätisega - ja tead isegi - kusagil pärastlõunal ? ” </s> </p>
<p> <s> “ Miks mitte . </s> <s> Olen 654-s . ” </s> </p>
<p> <s> Istusime “ Kaunase ” restoranis paar tundi ja jõime “ Vana Tallinnat ” . </s> <s> Pärast seda läksin oma tuppa ja Tarmo 644. </s> <s> Madis tegi õhtul ettepaneku enda poole minna . </s> <s> Meiega liitus pisut heitunud Tarmo . </s> </p>
<p> <s> “ Oleksin kohe koju sõitnud , kui Madis poleks tulnud . ” Ja ta kohendas prille . </s> </p>
<p> <s> “ Mis siis juhtus ? ” </s> </p>
<p> <s> “ Kuulasin rõdul “ Sex Pistolsit ” , kui kuulsin katkendit Tamuri ja Vladimiri jutust . </s> <s> Keegi ütles midagi niisugust , et Tarmo on hulluks läinud . </s> <s> Kui tuppa tagasi läksin , hüüdis Tamur imeliku näoga : ta tuleb , ta tuleb . </s> <s> Ta ei märganudki , et õlu jookseb avatud pudelist välja . </s> <s> Kõik jäid vait . ” </s> </p>
<p> <s> Madis pakkus kohvi ja hakkas Tarmo arvutil , mis oli jälle tema juures , mängima . </s> <s> Mõne aja pärast kostis vaikne koputus . </s> <s> Uksel seisis Vladimir . </s> <s> Ta jälgis tujutult , kuidas Madis helikoptereid pommitas . </s> <s> Istusime kõrvuti diivanil . </s> <s> Mul hakkas soe . </s> <s> Toetusin Vladimiri käsivarrele , mille ta diivani seljatoele sirutas . </s> <s> Ta ei tõmmanud kätt ära ; see oli kuum . </s> </p>
<p> <s> “ Istud jälle mu seeliku peal ! ” ütlesin . </s> </p>
<p> <s> Pahura urahtusega lükkas Vladimir riide mulle sülle . </s> <s> Varsti muutus ta rõõmsamaks ega võtnud enda kohta käivaid märkusi niisuguse vanainimeseliku süngusega nagu varem . </s> <s> Kesköö paiku lahkusime Madise juurest . </s> </p>
<p> <s> “ Miks sa nii kurb oled ? ” küsis Tarmo Vladimirilt . </s> </p>
<p>  </p>
<p>  </p>
<p> <s> Ilmad läksid erakordselt soojaks . </s> <s> Pesin pesu ja riputasin rõdule kuivama . </s> <s> Pealelõunal tuli Vladimir . </s> </p>
<p> <s> “ Kus Tarmo on ? ” </s> </p>
<p> <s> “ Ei tea . ” </s> </p>
<p> <s> “ Kus üldse kogu see kompanii on ? ” </s> </p>
<p> <s> “ Tamur on ilmselt erakas . </s> <s> Istu , aja juttu . ” </s> </p>
<p> <s> “ Ei jaksa . </s> <s> Lähen sööma . ” </s> </p>
<p> <s> Kuulatasin samme koridoris , vajudes une ja ärkveloleku piiriseisundisse . </s> <s> Keegi kobistas ukse taga . </s> <s> Sellele eelnes veesolin kraanikausi juures , mille tähendust ma ei suutnud mõistatada . </s> </p>
<p> <s> Vladimiril oli ühes käes paberisse mähitud ese , teises limonaadipudel veega . </s> </p>
<p> <s> “ Keeksi tahad ? </s> <s> Kas nuga on ? ” </s> </p>
<p> <s> Näitasin Vladimirile viimastel päevadel ostetud raamatuid . </s> <s> Vladimir sirvis neid ja teatas , et läheb magama . </s> </p>
<p> <s> “ Mis sa magad kogu aeg ! ” </s> </p>
<p> <s> “ Olen muuseas n ühikut vähem maganud kui sina , kiisu , ” ütles Vladimir . </s> </p>
<p> <s> Laud oli tühi . </s> <s> Hetke kahtlesin , kas keegi oligi käinud . </s> <s> Igatahes ei kohtunud ta Konspiraatori ja Mirjamiga . </s> </p>
<p> <s> “ Kas head pliiatsit tahad ? </s> <s> Sa nagu inimene , kellele meeldib vahete-vahel igasuguseid jooni tõmmata ? ” küsis Konspiraator . </s> </p>
<p> <s> Jooksin koridori , liftideni , uksest välja , teadamata , mida püüan tabada ; kedagi ega midagi ei olnud . </s> <s> Roosi tänava alguses rippus õhus hall tolmupilv , mis vähehaaval hajus . </s> </p>
<p>  </p>
<p>  </p>
<p> <s> Vladimir tuias koridoris . </s> </p>
<p> <s> “ Lähed kuhugi või ? ” küsis ta . </s> </p>
<p> <s> “ Eriti kuhugi . </s> <s> Mis siis ? ” </s> </p>
<p> <s> 644-s luges Ivo värsket ajalehte . </s> <s> Tema sigareti mustal filtril oli kaks kuldset triipu . </s> <s> Laual oli suitsupakk - harilik “ Leek ” , aga kõik suitsud olid musta filtriga . </s> </p>
<p> <s> “ Tere , Bond . ” </s> </p>
<p> <s> “ Tere , lilleke . ” Ivo luges edasi . </s> <s> Vladimir heitis pikali . </s> </p>
<p> <s> “ Ma ei saa aru , mis sa magad , ” kaebasin . </s> <s> Vladimir ei liigutanud oimugi . </s> <s> Veerand tunni pärast proovis Ivo teda üles ajada . </s> <s> Seisin voodi juures . </s> </p>
<p> <s> “ Mis sa tahad ? ” küsis Vladimir . </s> </p>
<p> <s> “ Tule . </s> <s> Kui sa ei tule , siis ... “ </s> </p>
<p> <s> Tõmbasin Vladimirile huulepulgaga põsele kriipsu . </s> <s> Vladimir lõi mul pulga välkkiirelt käest , see lendas lakke ja jäi lambikupli külge kinni . </s> <s> Ma ei jõudnud midagi mõelda , kui uue õnnetusena saabus Jooga . </s> </p>
<p> <s> “ Näed välja nagu läbisõidul viibiv riigiametnik , ” ütlesin suusoojaks . </s> </p>
<p> <s> “ Olengi seda , ” nõustus Jooga , “ töötan nimelt sotsioloogiainstituudis . </s> <s> Avaliku arvamuse uurimise sektor ! ” lõpetas ta võidukalt . “ Hakkaks jooma ! ” </s> </p>
<p> <s> “ Raha pole , ” vastasin . </s> </p>
<p> <s> “ Kõrvalühikast saab laenata . </s> <s> Suitsu on kellelegi ? ” Jooga võttis Ivo pakist paar suitsu ja kadus . </s> <s> Meil hakkas kiire . </s> </p>
<p> <s> “ Kus teised on ? ” küsis Ivo . </s> </p>
<p> <s> “ Tamuri erakas . ” </s> </p>
<p> <s> Tamur lõi tihedalt täis kirjutatud vihikusse pilke heites mingit teksti arvutisse . </s> </p>
<p> <s> “ Kui mul peaks kunagi tekkima tahtmine romaani kirjutada , palkan su massistseene tegema . ” </s> </p>
<p> <s> “ Kirjutan selliseid asju ilma rahata , ” lubas Tamur . </s> </p>
<p> <s> “ Lase mind parem mängima , ” ütles Vladimir , “ ja lõpetage oma filoloogiline loba . ” </s> </p>
<p> <s> “ Kas sul midagi süüa on , Tamur . ” </s> </p>
<p> <s> “ Aga palun : leib , sai , majonees , juust ... </s> <s> Mul on maasikamoosi ka . ” Tamur oli kodus märksa sõbralikum kui ühikas . </s> </p>
<p> <s> “ Ära näe moosiga vaeva . ” </s> </p>
<p> <s> “ Ei , toon ikka , see on väga hea moos . ” </s> </p>
<p> <s> Keha kinnitanud , vaatasin Tamuri korteris ringi . </s> <s> Nagis rippus kaitsevärvi jope . </s> <s> Köögis pliidi ees ajalehehunnik ja mõned halud . </s> <s> Ämber veega . </s> <s> Suures toas voodi ja tume vanaaegne riidekapp . </s> <s> Riiulitel plaate , kassette ja raamatuid . </s> <s> Suured aknad olid tänava poole ; et oli väga soe , olid need avatud . </s> <s> Ühel aknal istus liikumatult Tarmo ja suitsetas . </s> <s> Tamuri korter oli teisel korrusel ja sealt avanes meeldiv vaade ümberkaudsele agulile . </s> </p>
<p> <s> Tamur , otsustanud , et kirjutamisest ei tule nagunii midagi välja , küsis , kas meil raha on . </s> <s> Ütlesin , et ühikas joob Jooga - sellepärast jalga lasksimegi . </s> <s> Minul oli kaks rubla ja Vladimiri juures pisut krediiti . </s> <s> Kui raha kokku lugesime , jäi taksoviinast viis rubla puudu . </s> <s> Meenutasin , et laenu saab Madiselt . </s> </p>
<p> <s> Suundusime Raekoja platsi taksopeatusesse , kaasas nii raha kui Madis . </s> <s> Oli läinud pimedaks . </s> <s> Tarmo ja Tamur istusid taksosse . </s> <s> See sööstis paigalt . </s> <s> Ootasime vaikides , võtnud istet platsi piiraval kõnniteeserval . </s> <s> Siis ütles Madis : </s> </p>
<p> <s> “ Äkki läksid nad ühikasse ? </s> <s> Tuleks sinna liikuda . ” </s> </p>
<p> <s> “ Vaevalt . ” </s> </p>
<p> <s> “ Mis me siin passime ? </s> <s> Niikuinii on ühiselamus , ” kordas Madis varsti . </s> <s> Vladimir tõusis ja läks pika sammuga üle tänava sillani . </s> <s> Sillal seisid Tamur ja Tarmo . </s> <s> Sõnatult võtsime suuna Tamuri eraka poole . </s> <s> Minu kõrvale nihkunud Tarmo päris , ega mul külm ole . </s> <s> Tamur muigas , näol kerge tüdimus . </s> <s> Vladimir hoidis omaette . </s> <s> Me ei märganud kohe , et ta pööras ühiselamu poole . </s> </p>
<p> <s> “ Vladimir ! ” röögatas Tamur . “ Ei lähe midagi ühikasse ! ” </s> </p>
<p> <s> Hüütav tuli vaikides tagasi . </s> <s> Ta läks meist paarsada meetrit ette ja kadus . </s> <s> Tamur ja Tarmo ajasid juttu ega märganud midagi . </s> <s> Kohas , kus Vladimir nurga taha läks , polnud kedagi . </s> <s> Arvasime , et ta ootab meid järele , kuigi Tamur polnud põrmugi üllatunud . </s> <s> Hüüdsime Vladimirit . </s> <s> Keegi ei vastanud . </s> </p>
<p> <s> “ Lähme kammime igaks juhuks hoovid ja kõrvaltänava läbi . </s> <s> Sina , Madis , võiksid siin nurgal olla , sina , Filoloog , niisamuti , ” jagas Tamur korraldusi . </s> <s> Tarmo vaatas mulle otsa , enne kui Tamuriga pimedusse sukeldus . </s> </p>
<p> <s> “ Igatahes käime erakas ära . ” ütles Tamur uuesti nähtavale ilmudes . “ Kui teda seal ka ei ole , lähme ühikasse . </s> <s> On täiesti loogiline , et temaga ei juhtunud midagi , aga muretsed - Sanghai ikkagi . ” </s> </p>
<p> <s> “ Ta oli juba enne siiatuleku vastu , ” meenutas Tarmo Tammsaare . “ Ütles , et ei maksa , kui viina läksime tegema . </s> <s> Ta on juba sihuke . ” </s> </p>
<p> <s> Vladimir seisis hiirvaikselt Tamuri hooviväravas . </s> <s> Keegi ei öelnud midagi . </s> <s> Mulle näis , et ka teised olid mingil hetkel tundnud hirmu . </s> <s> Vladimir heitis Tamuri kusetile ja jäi magama . </s> <s> Ajasime ta õhtusöögiks üles , kuid viinast ta keeldus . </s> </p>
<p>  </p>
<p>  </p>
<p> <s> Kõige nähtavamal kohal Kala riiulil oli ümbrik kutsega Tamuri pulma . </s> <s> Mina kutset ei saanud . </s> <s> Mõtlesin sel ajal ära sõita , et kellelegi minu olemasolu ei meenuks . </s> </p>
<p> <s> Ühel päeval kavatsesime paadi laenata ja Emajõele sõitma minna . </s> <s> Tamuril oli kummipaat . </s> <s> Paate laenutatigi , aga aerusid ei olnud . </s> <s> Tuli niisama mööda kallast lonkida ja vaadata , kuidas Tamur ja Vladimir kummipaadiga sõidavad . </s> <s> Vladimir ei olnud eriti õnneliku näoga ja keeldus kategooriliselt riideid seljast võtmast ja vette minemast . </s> </p>
<p> <s> “ Huvitav , kes küll Filoloogi pulma kaasa võtaks ? ” küsis Tamur . </s> </p>
<p> <s> “ Filoloog ei tule , ” ütlesin . </s> </p>
<p> <s> “ Siis peab Filoloogile vist kutse andma , ” pomises Tamur . </s> </p>
<p> <s> Madis oli söögikraami hankinud , meie Tarmo Tammsaarega ajalehti ja sigarette . </s> <s> Heitsime varjulisse kohta ja peesitasime seal päikeseloojanguni . </s> <s> Tamur ja Vladimir olid ammu ära läinud . </s> </p>
<p> <s> “ Kas oled nädalavahetusel ühikas ? ” küsis Tarmo . “ Mul oli üks mõte , aga ... “ </s> </p>
<p> <s> “ Mis aga ? ” </s> </p>
<p> <s> “ Et minu juurde minna . ” </s> </p>
<p> <s> “ Seda võib kaaluda . ” </s> </p>
<p> <s> “ Siis võiks kümne minuti pärast liikuda , ” ütles Tarmo , jätmata mingit aega järele mõelda . </s> <s> Tormasin koti järele . </s> <s> Meie lahkumisel ei olnud tunnistajaid . </s> </p>
<p> <s> “ Ära neile homme ütle , et taksoga tulime , ” soovitas Tarmo , kui auto kilomeetri jagu enne talu kusagil metsa vahel peatus . </s> <s> Mets kohises jubedalt . </s> <s> Komistasin igal sammul , sest Tarmo pidas õigemaks teha väike jalutuskäik , et jõuaksime tallu siis , kui kõik on juba magama heitnud . </s> </p>
<p>  </p>
<p>  </p>
<p> <s> Kui kaunil varahommikul Tarmoga ühika poole läksime , tundsime sirelite lõhna . </s> <s> 644-s oli kõigi märkide järgi eelmisel õhtul joodud . </s> <s> Neli riiulit olid täis tühje õllepudeleid . </s> <s> Jooga magas kõrvuti asetatud toolidel . </s> <s> Jooga voodis magas Hirm . </s> <s> Tarmo omas Mell . </s> <s> Meie toas polnud kedagi . </s> <s> Tarmo heitis minu voodisse , mina Kala omasse . </s> </p>
<p> <s> Lõuna paiku tuli Madis . </s> <s> Olin silmad lahti saanud ja näinud , et Tarmo on läinud . </s> </p>
<p> <s> “ Tere , Madis . ” </s> </p>
<p> <s> Madis seisis voodi ja kapi vahel . </s> <s> Tal oli kummaline ilme . </s> <s> Tõmbasin pluusi paljale ihule ning tõusin . </s> </p>
<p> <s> “ Mis uudist ? ” </s> </p>
<p> <s> “ Ei midagi . </s> <s> Kus sina siis olid ? </s> <s> Peaaegu nädal aega kadunud . ” </s> </p>
<p> <s> “ Tarmo juures . ” </s> </p>
<p> <s> “ Kõik teadsid , et sa Tarmo juures oled . </s> <s> Juba arutati , et tuleks helistada . ” </s> </p>
<p> <s> “ Jah ? </s> <s> Ma ei öelnud kellelegi . </s> <s> Ma ei teadnud , et sinna lähen . </s> <s> Tuli lihtsalt idee minna ja ... “ Sain isegi aru , et mu jutt kõlab imelikult . </s> </p>
<p> <s> “ Te kadusite ju ühel ajal. ” </s> </p>
<p> <s> Merit vaatas mind nagu viirastust : </s> </p>
<p> <s> “ Noh ? </s> <s> Kuidas elad ? </s> <s> Puhkasid hästi ? ” </s> </p>
<p> <s> “ Puhkasin ? </s> <s> Kas - ? ” </s> </p>
<p> <s> “ Siin räägiti jah üht-teist . ” </s> </p>
<p> <s> “ Seda ma vaatan . ” </s> </p>
<p> <s> “ Vladimir ja Mell olid eile purjus ja rääkisid , et oled Tarmo juures . </s> <s> Põhiline , et kõik küsivad , kas Tamuri pulma lähen . </s> <s> Mind pole ju keegi kutsunud . ” </s> </p>
<p> <s> “ Kas Tamuri pulma lähed ? ” küsis Konspiraator minult . </s> </p>
<p> <s> “ Ma ei ole kutset saanud . </s> <s> Ju siis ei lähe . ” </s> </p>
<p> <s> “ Võib-olla on ohjad naise käes ? ” oletas Konspiraator . </s> </p>
<p> <s> “ Minu meelest pole õige , et Tamur kogu viimase nädala on pidevalt ühikas joonud , ” ütles Mirjam . “ Naine istub üksinda kodus . </s> <s> Kuidas nii saab ? ” </s> </p>
<p> <s> “ Eks iga inimene ise teab , ” arvasin . </s> </p>
<p> <s> “ Tere , Gerda . ” </s> </p>
<p> <s> “ Tere , Kala . ” </s> </p>
<p> <s> “ Sa näed tunduvalt parem välja kui viimati , kui sind nägin . ” </s> </p>
<p> <s> “ Ah nii . ” </s> </p>
<p> <s> “ Kas oled rahuldatud ? ” </s> </p>
<p> <s> “ Mis mõttes ? ” </s> </p>
<p> <s> “ Ise seletasid ükskord , et lilla värvi kandmine näitab seksuaalset rahuldamatust . </s> <s> Kui sul olid lillad sukad . ” </s> </p>
<p> <s> “ Need on ju punased . ” </s> </p>
<p> <s> “ Seda ma küsingi , kas oled rahuldamatusest üle saanud . ” </s> </p>
<p> <s> Vladimir lisas külmalt : </s> </p>
<p> <s> “ Preili Gerda ! </s> <s> Tuhka ei raputata sussi sisse ! ” </s> </p>
<p> <s> “ Ma ei raputanudki . ” </s> </p>
<p> <s> “ Või nii , ” ütles Vladimir kättemaksuhimuliselt . </s> </p>
<p> <s> “ Mis te norite ! </s> <s> Tulin ühikasse ja ei mingit külalislahkust ! ” </s> </p>
<p> <s> “ Sa ära pane tähele , ” ütles Kala mahedalt . “ Olen hulk aega metsas olnud ja täiesti võõrdunud inimestega suhtlemast . ” </s> </p>
<p> <s> Viskasin koni prügikasti ja vaatasin Vladimiri poole . </s> <s> See jälgis mind taunivalt . </s> <s> Uksel tuli vastu Martin . </s> <s> Mind nähes hakkas ta naerma . </s> </p>
<p> <s> “ Mis sa naerad ? ” </s> </p>
<p> <s> “ Ah , ei midagi . ” </s> </p>
<p> <s> Tamur hammustas kurki ja ütles mulle midagi järele . </s> </p>
<p> <s> “ Ei saanud aru . ” </s> </p>
<p> <s> “ Ma ütlesin , et kui saaks nii , et siin ei suitsetaks . ” </s> </p>
<p> <s> “ Võin ka väljas suitsu teha . ” </s> </p>
<p> <s> Suitsetasin köögis järjest mitu sigaretti . </s> <s> Toauks ei olnudki lukus . </s> <s> Konspiraator ja Mirjam magasid . </s> <s> Hiir krabistas prügikastis . </s> <s> Koridorist kostsid vaiksed sammud . </s> <s> WC ukse kolksatus . </s> <s> Kala astus tuppa ja muigas . </s> <s> Vahetasime paar lauset . </s> <s> Keerasin raamatul uue lehekülje . </s> <s> Suitsud olid otsa saanud . </s> </p>
<p>  </p>
<p>  </p>
<p> <s> Seisin seljaga vastu valgust . </s> <s> Üritasin sigaretti põlema saada . </s> <s> Linn paistis loojangukumas punasena . </s> <s> Juustest kukkus roosa kamm , tikud pudenesid sillutisele . </s> <s> Tarmo hoidis käsi ümber mu sõrmede , et tikk ei kustuks . </s> <s> Kummardusin sigaretiga tule kohale ja märkasin , et ta käed värisevad . </s> <s> Lonkisime aeglaselt edasi , vahetades harvu lauseid . </s> <s> Peatusin raamatupoe vitriini ees . </s> <s> Minu peegelpilt tolmusel aknal oli noor ja reibas . </s> <s> Oleksin soovinud lõhkuda maailma selle igavese vaikeluga , episoodiga paradiisiaiast ja algavast suvest . </s> </p>
<p> <s> “ Sõidan vist õhtul koju , ” ütles Tarmo . “ Et natuke raha ühes võtta ja Tamurile pulma videokaamera . ” Tarmo jäi mulle ootavalt otsa vaatama . “ Ahah , ” vastasin ja süütasin uue sigareti . </s> <s> Olin hajameelne ja väsinud , mitte nagu peeglitüdruk . </s> <s> Tarmo vaatas kella . </s> </p>
<p> <s> “ Lõpuks ometi , ” ütles Tamur resigneerunult . “ Kus sa olid terve päeva ? ” Tarmo heitis pilgu minu poole ja ütles : </s> </p>
<p> <s> “ Sõidan vist koju . </s> <s> Käisin vennale helistamas . </s> <s> Tead , see , millest juttu oli . ” </s> </p>
<p> <s> “ Millal sa tagasi tuled ? </s> <s> Oleks veel üht-teist teha . </s> <s> Reede õhtul peaksin heameelega ühe poissmeheõhtu . ” </s> </p>
<p> <s> “ Arvatavasti homme hommikul . ” </s> </p>
<p> <s> Vladimir konutas mornilt akna all ega teinud Tarmot ega mind märkama . </s> <s> Kala tegi näo , nagu loeks lehte , libistades vahetevahel pilgu üle toa . </s> </p>
<p> <s> “ Noh , mis te nii ilusal õhtul toas konutate ? </s> <s> Kivi poes on üle hulga aja õlut , ” teatas Plumbum ukselt . </s> <s> Ta valge särk oli mustem kui eales , aga heledas habemeorases täiskuunägu säras heameelest . </s> </p>
<p> <s> “ Ega sul äkki suitsu ole ? ” küsis Vladimir . </s> <s> Plumbum laiutas käsi . </s> <s> Tarmo võttis paki taskust välja . </s> <s> Vladimir ignoreeris seda ja läks välja . </s> <s> Tamur uuris , kas keegi ei saaks talle õlleraha laenata . </s> <s> Kala teoretiseeris suitsu , viina ja naiste kahjulikkuse üle . </s> </p>
<p> <s> Vladimir tuli tagasi ja pakkus Tarmole vastavatud “ Tallinna ” -pakist suitsu . </s> <s> Tarmo seletas hoogsalt , et komisjonipoes maksis triikraud ainult kaks tuhat rubla . </s> </p>
<p> <s> “ Oli ju ? ” pöördus ta kinnituse saamiseks minu poole . </s> <s> Piirdusin noogutusega . </s> <s> Vladimir hüppas mulle peale : </s> </p>
<p> <s> “ Ütle siis , et oli ! ” </s> </p>
<p> <s> “ Mis sa karjud ! ” </s> </p>
<p> <s> “ Ma ei karju ! </s> <s> Sinult küsitakse ! ” </s> </p>
<p> <s> “ Vladimir ! </s> <s> Oled kullatükk ! ” naeris Tarmo . “ Võiks kohvi juua . ” </s> </p>
<p> <s> Vladimir jäi vait . </s> </p>
<p> <s> “ Miks mitte , ” nõustusin . </s> </p>
<p> <s> “ No mine too siis vett ! </s> <s> Kähku ! ” karjus Vladimir . </s> </p>
<p> <s> “ Ütlesin , et ära karju . ” </s> </p>
<p> <s> Tarmo läks veekannuga välja . </s> <s> Vaatasime Vladimiriga vihaselt tõtt . </s> <s> Tal oli naiivne nägu . </s> <s> Ma ei usaldanud seda põrmugi . </s> <s> Kohv auras tassides ja mina suitsetasin , kui Vladimir välkkiire liigutusega mul suitsuotsa ära lõikas . </s> <s> See lendas sädemeid pildudes aknalauale . </s> <s> Süütasin selle , mis sigaretist alles oli jäänud . </s> <s> Vladimir lõi selle mul suust , nii et käsi läks vastu huuli . </s> <s> Olin liikumatu . </s> </p>
<p> <s> “ Reeglina pannakse selliste asjade eest vastu tatti , ” ütles Tarmo . </s> <s> Vladimir noogutas ja arvas : </s> </p>
<p> <s> “ Küllap on tal siis midagi viga , kui ta midagi enesekaitseks ei tee . ” </s> </p>
<p> <s> “ Kust sa tead , et ei tee , ” vastasin lõdvalt . </s> </p>
<p> <s> “ Oled sa valmis , Tarts ? ” ilmus uksele vend , “ tee siva , olen niigi hilja peale jäänud . ” </s> </p>
<p>  </p>
<p>  </p>
<p> <s> Kõik valmistusid Tallinna sõitma . </s> <s> Vladimir laenas paberit ja värvipliiatsid . </s> </p>
<p> <s> “ On sul rongisõiduplaani ? </s> <s> On sul musta pastakat ? </s> <s> On sul suitsu ? ” Vladimir seisis keset tuba . </s> <s> Andsin pliiatsitopsi ja “ Opali ” paki . </s> </p>
<p> <s> “ Aitäh , ” ütles Vladimir . </s> </p>
<p> <s> Merit sai kutse ja sõitis Tallinna . </s> <s> Madis kavatses minna ilma kutseta . </s> </p>
<p> <s> “ Kas sa ei liigu Tallinna poole ? ” küsis ta . </s> </p>
<p> <s> “ Ei . </s> <s> On muid kavatsusi . ” </s> </p>
<p> <s> Oli sadama hakanud . </s> <s> 644-s valitses vaikus . </s> <s> Jälgisin uksest möödudes varjude liikumist . </s> <s> Varsti kuulsin koridoris Hirmu ja Jooga hääli . </s> <s> Korjasin asjad kotti . </s> <s> Seadsin lauale avatud raamatu , et jätta mulje , nagu tuleksin kohe tagasi . </s> <s> Ühiselamu jäi kiiresti selja taha . </s> </p>
<p> <s> Ometi oli tunne , et olen kellelegi võlgu ja et linn võib ükskord hakata võlgu tagasi nõudma - lugematuid tunde , mil esinesin kellegi teisena - ning et ta nõuab võlad sisse kõrge protsendiga . </s> </p>
<p> <s> Pühapäevavabadust nautivad koolilapsed olid tuttavad nagu ka jäätiseputkad ja poed . </s> <s> Lonkisin mööda Viljandi peatänavat ega tahtnud lahkuda . </s> <s> Kusagil ei oodatud - kui sellele mõelda . </s> <s> Otsisin taskust kommi . </s> <s> Möödujate nägudel peegeldusid usk ja lootus , turuputkad ja pargis mängivad lapsed , põõsa taga õlut joovad mehed ja turistid raskete kottidega autodesse ronimas . </s> </p>
<p> <s> Läksin lossivaremetesse . </s> <s> Müürijupp jalgade all muutus ohtlikult kitsaks . </s> <s> Hoidsin käega hõlmu üleval ja laskusin madalamale , ent takerdusin müürijalamil kasvava puu haardesse . </s> <s> Vabastasin end järsu tõmbega , kuuldes midagi purunevat . </s> <s> Pool kaelakeest jäi kätte , kuid ülejäänu libises rohu sisse . </s> <s> Oleksin tahtnud jääda varemetesse mitmeks päevaks , kuid äkki tuli tüdimus . </s> <s> Mõtlesin , kas jõuan kunagi õigesse linna . </s> <s> Tõmbasin mantli tihedalt ümber ja kõndisin vilust tuulest aetuna kiiresti bussijaama . </s> <s> Kummaline , et teadsin : võin olla ükskõikne , otsus minu kohta on valmis , lähen sellele formaalset allkirja andma . </s> <s> Nagu nöörist tõmmatud . </s> </p>
<p> <s> Bussini oli aega neli tundi . </s> <s> Suundusin linnast välja : hääletama . </s> <s> Olin kõndinud viis kilomeetrit , kui tolmune taaraauto peale võttis . </s> <s> Kaks minuvanust poissi avasid pudeleid ja käisid peale , et nendega jooksin . </s> <s> Viisakusest tegin seda . </s> <s> Pidasin paremaks vaikselt minema hiilida , kui poisid teeäärsesse tallu läksid piiritust ostma . </s> </p>
<p> <s> Valge furgoon peatus enne , kui jõudsin hääletada . </s> <s> Autos istusid kolm meest . </s> <s> Üks oli minust noorem , kuid rohkem purjus kui ülejäänud kaks . </s> <s> Mulle pakuti veini , kuid ei pandud pahaks , kui keeldusin . </s> <s> Mehed rääkisid rahast . </s> <s> Poiss jorutas roppe laule . </s> <s> Lükkasin järsult ta käe ära , kui see mulle põlvele libistati . </s> <s> Poiss tegi solvunud näo . </s> <s> Tartuni oli vähe jäänud . </s> </p>
<p> <s> “ Peame ühes talus käima . ” ütles äkki see , kes istus rooli taga . “ Tema , näe , tahab meil talu osta . ” Ta osutas poisile . </s> <s> See naeris . “ Pool tundi . </s> <s> Ega sul kiire ole ? ” Mind jäeti autosse . </s> <s> Jutud pererahvaga ei saanud poole tunniga otsa ja mind kutsuti : </s> </p>
<p> <s> “ Tule aja ka natuke juttu . </s> <s> Kohe sõidame edasi . ” </s> </p>
<p> <s> Tee tallu oli pikk ja käänuline ; polnud aimugi , kus parasjagu viibin . </s> <s> See tegi närviliseks . </s> <s> Maja ees joodi õlut . </s> <s> Üks autosolnutest ulatas kannu : </s> </p>
<p> <s> “ Joo , joo , mis sa pirtsutad . ” Õlu oli vastik . “ Võta kala kah , ” ütles sama mees . </s> <s> Oli näha , et ta sõna maksab . </s> </p>
<p> <s> “ Hakkan vist minema , ” ütlesin . </s> </p>
<p> <s> “ Kuhu sa lähed ? </s> <s> Oota , viime su ära . </s> <s> Sa ei oskagi siit üksi kuhugi minna . ” Pererahvas seisis tuimalt omaette . </s> <s> Jutt veeres loiult ja mõtteta . </s> <s> Koerad jooksid õuel ringi , korjates laisalt üles kuivatatud kala , mida mehed neile loopisid . </s> </p>
<p> <s> Lõpuks roniti autosse . </s> <s> Furgoon rappus viletsal teel . </s> <s> Päike loojus metsa taha . </s> <s> Ma ei osanud üllatudagi , kui auto kusagil otse heinamaale pööras . </s> <s> Nägin aegluubis , kuidas kõrge rohi rataste all kooldus . </s> </p>
<p> <s> Kui mind pikali lükati ja lõug valusa kolksuga vastu põrandat käis , olin valmis kõige hullemaks . </s> <s> Kuid kuulsin ainult ärevat sosinat ; meestel hakkas kiire . </s> <s> Võib-olla kuulsid või nägid nad midagi . </s> <s> Tahtsin tõusta , kuid mind virutati selili räpasele autopõrandale . </s> <s> Rohkem ei pööratud mulle tähelepanu ; kästi esiistmele juhi kõrvale istuda . </s> </p>
<p> <s> “ Sõidan tihti seda teed , ” ütles see vaikselt , “ kui kunagi veel hääletad , siis räägime ... räägime . </s> <s> Panen su nüüd suurele teele jõudes maha . ” </s> </p>
<p> <s> “ Kui õnnestub , ” kahtlesin . </s> </p>
<p> <s> “ Ma ei saa nende vastu midagi teha . ” </s> </p>
<p> <s> Mehed vaikisid , olid kaineks saanud . </s> <s> Keeldusin sigaretist . </s> <s> Pimedal ristteel auto peatus . </s> </p>
<p> <s> “ Astu nüüd välja , ” ütles kamba juht , “ sul on ainult kolmkümmend kilomeetrit minna . ” </s> </p>
<p> <s> Hakkasin astuma . </s> <s> Varsti õnnestus auto peatada . </s> <s> Juht imestas : </s> </p>
<p> <s> “ Kas sellisel kellaajal hääletada ei karda ? </s> <s> Kuidas oleks sõidu eest tasumisega ? </s> <s> Kas arvad , et midagi saab muidu ? ” </s> </p>
<p> <s> Hakkasin nutma . </s> </p>
<p> <s> “ Tegin ju ainult nalja , ” seletas mees . “ Kohe oleme linnas . </s> <s> Kuhupoole preili soovib ? ” </s> </p>
<p> <s> ( “ Sa ei oska nutta ! </s> <s> Need , kes seal on õppinud , ei oska nutta ! ” karjus purjus nooruk vihkavalt . “ Ma tean , tean küll , mida teile seal õpetatakse , igasugused filoloogid ja psühholoogid ! ” ) </s> </p>
<p> <s> “ Mul puudub huumorimeel . ” </s> </p>
<p> <s> “ Viin teid koju . </s> <s> Kus te elate ? ” </s> </p>
<p> <s> “ Pole vaja , saan isegi . ” </s> </p>
<p> <s> “ Kas teil on teravatest elamustest veel vähe ? ” </s> </p>
<p> <s> “ Vabandage . </s> <s> Olen meeleheitel . </s> <s> Olen kaksteist tundi teel olnud . ” </s> </p>
<p> <s> “ Ärge siis kahtlustage mind . ” </s> </p>
<p> <s> “ Mul on poolik pudel , ” ütles Madis , kes polnud magama heitnud . </s> <s> Kui tema juurest ühikasse jõudsin , tundsin , et olen purjus . </s> <s> Selleks polnud eriti palju alkoholi kulunud . </s> <s> 644-s istus Vladimir . </s> <s> Küsisin tikke . </s> <s> Ta näitas riiuli poole . </s> <s> Tõmbasin tiku aeglaselt põlema , süütasin sigareti ja läksin välja . </s> <s> Võib-olla see ainult tundus nõnda - Vladimir näis tahtvat mulle kallale tulla . </s> <s> Heitsin voodisse ja jäin kohe magama . </s> </p>
<p>  </p>
<p>  </p>
<p> <s> Tamur käis pärast pulmi korralikult koolis ja elas naisega erakas . </s> <s> Muud vahet polnud . </s> <s> Tarmo magas lõunani , ärgates sageli alles siis , kui teised koolist tulid . </s> <s> Ta väitis , et magu piinab . </s> </p>
<p> <s> Ühel soojal ennelõunal tuli Tarmo ja kutsus mind Kivi poodi kommi ostma . </s> <s> Teel kohtusime Tamuriga . </s> </p>
<p> <s> “ Vaadake , kas õlut ka on , ” soovitas ta . </s> <s> Tarmo ostis neli “ Gladiaatori ” õlut , kuus pudelit “ Eripruuli ” ja pool kilo “ Teekonna ” kommi . </s> <s> Vahepeal oli Vladimir koolist tulnud . </s> <s> Meie saabudes kadus ta magamistuppa , aga kui Tamuri poole minema hakkasime , tuli ta kaasa . </s> <s> Tamur ja Vladimir hakkasid füüsikaülesandeid lahendama . </s> <s> Meid saadeti veel poodi saia , leiva ja suitsu järele . </s> <s> Igal pool oli kas sanitaarpäev või pikk järjekord . </s> <s> Sillal tulid vastu Mell ja Martin . </s> <s> Nad olid muretud ja rõõmsad . </s> </p>
<p> <s> “ Kuhu teie siis lähete ? ” </s> </p>
<p> <s> “ Saia ja leiba ostma . ” </s> </p>
<p> <s> Tamur pani kartulid keema , avas kalakonservi ja segas hapukoorest ja majoneesist kastme kõrvale . </s> <s> Vladimir keeldus õllest . </s> <s> Tarmo käis talle peale , kuni Vladimir püsti tõusis ja rõhuga ütles : </s> </p>
<p> <s> “ Aitäh , Tarmo . ” Tamur seiras teda ehmunult . </s> </p>
<p> <s> “ Sa tead , mul ei ole raha . ” </s> </p>
<p> <s> Ka Tarmo tõusis , kuid ei öelnud midagi . </s> </p>
<p> <s> “ Kuulsid , et õppemaks tuleb ? ” püüdsin juttu mujale juhtida . </s> </p>
<p> <s> “ Kust ma võtan selle raha ? ” küsis Vladimir . </s> </p>
<p> <s> “ Laenad riigilt . </s> <s> Tööle minnes maksad tagasi . </s> <s> Muutud automaatselt sunnismaiseks . </s> <s> Vanemad toetavad , ” ütles Tamur . </s> <s> Ta lükkas taldriku kõrvale ja hakkas kaarte panema . </s> <s> Vladimir lesis voodil , õllepudel kõhu peal . </s> <s> Tarmo tiirles närviliselt mööda tuba . </s> </p>
<p> <s> “ Peaminister Savisaar esitas haridusministeeriumile seaduseelnõu , kus tegi ettepaneku lõpetada tudengitele stipendiumi maksmine . </s> <s> Esialgu lükati eelnõu tagasi . </s> <s> Füüsikute esimesed kursused paigutatakse ümber filoloogide ühiselamusse ! ” rääkis Tamur , kelle ema töötas salaluures . </s> </p>
<p> <s> “ Mina pooldan siiski Savisaart ja tema kabinetti . </s> <s> On vaja kiireid muutusi ! </s> <s> See on riigi seisukohalt väga vajalik . </s> <s> Me peame kõik Savisaart toetama , ” ütles Tarmo . </s> </p>
<p> <s> “ Mul on sellest riigist siiber ! </s> <s> Saad aru , mis see minu asi on , mis sellest riigist saab ! </s> <s> Mis minust saab ? </s> <s> Minu õppimise aeg langeb selle aja sisse , kus me ootama peame ! </s> <s> Mina ei usu ! </s> <s> Mulle läheb korda ainult minu enese elu , ja ma ei saa seda elada . </s> <s> Mul ei ole raha , et õppida ! ” karjus Vladimir . </s> </p>
<p> <s> “ Ma ei imestaks sugugi , kui paari aasta pärast sellised head inimesed nagu Tarmo Tammsaare lihtsalt helistavad kuhugi ja teatavad minusugustest sinna kuhu vaja , ” ütles Tamur sapiselt . </s> <s> Ruumi sigines vaikus . </s> <s> Tarmo kõõlus tooliga ja ütles tasa : </s> </p>
<p> <s> “ See oli solvang . ” </s> </p>
<p> <s> “ Saad aru , Tarmo , sorry , tahtsin sind lihtsalt vaidlema provotseerida . </s> <s> Äkki suudad mind ümber veenda ? ” </s> </p>
<p> <s> Tarmo ja Tamur üritasid kõigest väest vastastikku naeratada . </s> <s> Varsti läks jutt tagasi vanale teemale . </s> </p>
<p> <s> “ Mul läheb viisteist rubla nädalas , ” ütles Vladimir . </s> </p>
<p> <s> “ Polegi vaja iga päev restoranis söömas käia . </s> <s> Käid kaks korda all sööklas ja ostad poest koju . ” </s> </p>
<p> <s> “ Keegi ei käigi restoranis , ” ägestus Vladimir . </s> </p>
<p> <s> “ Helistasin hommikul tund aega igasugustesse koolidesse . </s> <s> Igal pool - maal ! - tahetakse ainult kõrgharidusega õpetajaid , ” ütles Tamur . </s> </p>
<p> <s> Keskööl jõudsime ühikasse . </s> <s> Kala teatas , et Tallinnas tahtsid mingid inimesed riigipööret teha . </s> </p>
<p> <s> “ Eks meil , noortel meestel , tuleb minna ja poliitikute väärarvestused oma vere ja kontidega kinni maksta , ” arvas Kala . </s> </p>
<p> <s> “ Savisaarele tuleks atentaat teha , ” ütles Vladimir kurjalt . </s> </p>
<p> <s> “ Nüüd lähebki nii , ” muigas Kala , “ nagu ütles keegi poliitik , kes nimetas ennast Nugiseks : praegu on igaühe enda teha , kuidas ta läbi lööb ; kes seda ei suuda , sellest on ka pohui . ” </s> </p>
<p> <s> “ Kas pole õudselt solvav , et on keegi , kellel on sinust pohui ? ” küsis Vladimir . </s> </p>
<p> <s> “ Säärasele automaadivalang makku , teine pähe , eks vaatame , kas minust on veel pohui või polegi enam nii väga . ” </s> </p>
<p> <s> “ Hommikul võtsin sööklas kõigest omleti ja pudru , ” rääkis Vladimir , “ arve tuli aga üle rubla . </s> <s> Siin ei jää muud üle , kui ise tapma hakata või lasta ennast tappa . ” </s> </p>
<p> <s> “ Tasa ! ” röögatas Tamur . “ Kuulake ! ” </s> </p>
<p> <s> Köögiaknast kostis selgesti müra . </s> </p>
<p> <s> “ Raekoja platsil käib mäsu ! ” kuulutas Tamur õhinal . </s> </p>
<p> <s> “ Tuleb vaatama minna , ” otsustasime . </s> </p>
<p> <s> “ Pärast meie lahkumist valitses platsil täielik vaikus - tõsi küll , ka meie saabudes ei sündinud seal midagi , ” konstateeris Tamur . </s> <s> Kala ja Vladimir ootasid meid ühikas . </s> </p>
<p> <s> “ Noh ? ! ” </s> </p>
<p> <s> “ Sillal nõuti dokumente . </s> <s> Me ei saanudki kesklinna , ” valetasin . </s> </p>
<p> <s> “ Platsil käis kõva lööming , ” täiendas Tamur . </s> </p>
<p>  </p>
<p>  </p>
<p> <s> Kui poes käisin , nägin isegi , et inimesed ostavad kokku kuivaineid : jahu , tangu , soola , tikke , küpsiseid . </s> <s> Võid anti igaühele pakk . </s> <s> Midagi muud leiva peale panna ei olnudki . </s> </p>
<p> <s> “ On sul süüa ? ” küsis Magnus . </s> <s> Ta tuli raudteejaamast : oli naisel rongi vastas käinud , kuid naine ei tulnud . </s> </p>
<p> <s> “ Mul on üksteist kopikat ja tükk leiba . ” </s> </p>
<p> <s> “ Mul on üks muna . ” </s> </p>
<p> <s> “ Eks söö ta siis ära . ” </s> </p>
<p> <s> “ Leiba peaks muidugi ka olema . </s> <s> Ja midagi külmkapis . </s> <s> Naine pidi maalt süüa tooma , aga ta ei tulnud . ” </s> </p>
<p> <s> Magnusel oli suur tükk juustu , pasteeti , mida ta süüa ei julgenud , kartes selle halvaks läinud olevat ( sõin selle ära ) , lihakonserv , leiba , majoneesi , kuivanud saia ja moosi . </s> </p>
<p> <s> “ Mida sa selles 644 seltskonnas küll leiad ? ” imestas Magnus . </s> </p>
<p> <s> Kevad oli täies hoos . </s> <s> Õhtuti , enne magamajäämist armastas Kala lobiseda . </s> <s> Olin tihti ainus kuulaja . </s> <s> Konspiraator ja Mirjam olid kaua väljas , vahel aga ei ööbinud üldse ühikas . </s> <s> Madis suhtles Plumbumi ja viimase sõprade keemikutega ning viibis peaasjalikult erakas . </s> </p>
<p> <s> Kala rääkis ajast , kui ta karsklane ei olnud . </s> <s> Ta oli üksi restoranis istunud ja tundide kaupa inimesi uurinud . </s> </p>
<p> <s> “ Kellega sa jõid ? ” küsisin . </s> </p>
<p> <s> “ Enne keskkooli endast kümme aastat vanematega . </s> <s> Sellest ajast pärinevad ka mu esimesed seksuaalkogemused endast palju vanema naisterahvaga , mis jäid hulgaks ajaks viimasteks . </s> <s> Kala oli tõepoolest naistevihkaja , kuna tema meelest oli naistega läbikäimises midagi niivõrd jälki ja ebameeldivat ... kuni Hele , minu naisega kohtumiseni . </s> <s> Keskkoolis jõin peamiselt klassivendadega . </s> <s> Tõõtasin aasta saekaatris . </s> <s> See oli nii , et hommikul ajas ema üles , pistis hapukurgi pihku ja võileiva tasku ; tööl läks </s> </p>
<p> <s> peaparandamiseks . </s> <s> Nii õhtuni . </s> <s> Ma ei napsitanud nii , nagu praegu siin mõni mees ; kolm päeva nädalas oli mul mäluauk . </s> <s> Siin olen paljudega joonud - aga väga sageli ka üksi . </s> <s> Hommikul läksin “ Humalasse ” , öösel tulin . </s> <s> Minu rekord oli kolmkümmend kannu . </s> </p>
<p> <s> See oli aga enna Helega tuttavaks saamist , kui teda unes nägin . </s> <s> Oli suveõhtu . </s> <s> Istusin koos mingi naisterahvaga põlluserval . “ Hele , ” ütlesin , vaadates taevasse . “ Vaata , need on uuemad vene pommitajad . ” Ma ei teadnud siis Helest midagi . </s> <s> Seda situatsiooni ei ole veel tulnud . </s> <s> Mälu on kohutavalt kehvaks jäänud . </s> <s> Enne võisin astuda suvalisse tuppa ja pärast sealt lahkumist ütelda , kus miski asi asus . </s> <s> Mis järjekorras olid raamatud riiulis . </s> <s> Kõik loetu jäi meelde . </s> <s> Mulle sai harjumuseks vaadata tänaval autonumbreid . </s> <s> Restoranis meeldis mulle lihtsalt inimesi vaadata : ära arvata , kes keegi on ja mida ta tellib . ” </s> </p>
<p> <s> “ Alguses ei olnud ma üldse vaimustatud sinu siiajäämisest . </s> <s> Kui kedagi tänama pead , siis ainult Konspiraatorit . </s> <s> Kui probleem , mida sinuga teha , päevakorrale kerkis , arvas tema , et kuidas ta ikka ära läheb , nii kaua juba siin elanud . </s> <s> See oli umbes paar nädalat peale sinu tulekut . </s> <s> Praegu on muidugi hea - vanasti ei tohtinud ühikas juua ning komandant korraldas öiseid kontrollkäike . </s> <s> Partisanina kusagil pikemat aega elada oli mõeldamatu . </s> <s> Partisanid olid absoluutsed lindpriid . </s> <s> Ühe füüsiku skisofreenia sai alguse jälitamisluulust : ta oli partisan ning komandant ajas teda sõna otseses mõttes mööda maja taga . </s> </p>
<p> <s> Tegelikult oleksin tahtnud hoopis mõnel muul ajal elada , ” tunnistas Kala , “ olla kerjusmunk või röövel . </s> <s> Tead küll , lõkketuled ja maanteed . </s> <s> Kui füüsika läbi saan , lähen koju , hakkan talu pidama . </s> <s> Järves löövad lupsu karpkalad , võib-olla isegi forellid . </s> <s> Haned , nutriad , jänesed . </s> <s> Kindlasti ehitan majja kamina . </s> <s> Talvel on hea selle ees õlut rüübata . </s> <s> On igasugust õlut . </s> <s> Mõni vaat maassekaevatuna laagerdumas ... “ </s> </p>
<p> <s> “ Ja kui ma kunagi juhtun sinnakanti tulema ... “ </s> </p>
<p> <s> “ Oled alati teretulnud . ” </s> </p>
<p>  </p>
<p>  </p>
<p> <s> Ükskord oli Tamuri juures ka tema “ preili abikaasa ” , nagu Tamur teda seljataga kutsus . </s> <s> See oli kleenuke ja ülimalt tagasihoidlik tütarlaps , kes kandis avarat heledat kampsunit ja pikka lillemustrilist seelikut . </s> </p>
<p> <s> “ Tamur on meie siinoleku üle pigem rõõmus , ” arvas Tarmo suitsu ostmas käies . “ Enne pulmi eelistas ta igal õhtul meie seltskonda . </s> <s> Ei märganud , et ta abikaasa järele erilist puudust oleks tundnud . ” </s> </p>
<p> <s> “ Kas kuulsid , et Madis kavatseb pooleks aastaks Moskvasse minna ? ” </s> </p>
<p> <s> Tarmo ega Tamur ei olnud sellest midagi kuulnud . </s> <s> Soome-Eesti ehitusfirma vajas töölisi . </s> <s> Maaler-Tarmo - ühiselamu neljakümnendates aastates joodikust remondimees - ajas kokku tudengeid , kes oleksid nõus Moskvasse minema . </s> <s> Kuupalk pidi olema 1300 rubla , toit oli firma poolt . </s> <s> Tööpäev kestis 10 tundi , laupäev ja pühapäev pidid olema vabad . </s> <s> Tamur irvitas : </s> </p>
<p> <s> “ Tulen ka . ” </s> </p>
<p> <s> “ Oled sa kindel , et eksmati saad ? ” küsis Vladimir . </s> <s> Kui Kala erakasse jõudis , sedastas Tamur : </s> </p>
<p> <s> “ Kuus inimest ! </s> <s> Siin näeb välja nagu ühikas ! ” </s> </p>
<p> <s> Sedasama näis arvavat Tamuri abikaasa , kes , muidu vaikides akna all istunud , tõusis ning Tamurile midagi kõrva sosistas . </s> <s> Nad läksid kööki . </s> <s> Tamur tuli üksi tagasi ; abikaasat me sel õhtul enam ei näinud . </s> <s> Tarmo oletas , et väike neiu sõitis Tallinna . </s> <s> Moskva-jutt oli ta mõtlikuks muutnud . </s> <s> Tarmo mainis , et tahab Madisega sel teemal rääkida . </s> </p>
<p> <s> “ See selgub homme , ” ütles Madis , kui Tarmo täpsemat infot tahtis saada . </s> </p>
<p>  </p>
<p>  </p>
<p> <s> “ Süüa tahaks , ” ütles Vladimir . </s> </p>
<p> <s> “ Just käisin söömas , ” ütles Kala rahulolevalt . </s> </p>
<p> <s> “ Kus ? ” </s> </p>
<p> <s> “ Naise juures . ” </s> </p>
<p> <s> “ Nojah , ” ütlesin löödult . </s> <s> Kala lahkus . </s> </p>
<p> <s> “ Lähme sööma , ” tegin Vladimirile ettepaneku . </s> </p>
<p> <s> “ Raha pole . ” </s> </p>
<p> <s> “ Mul on kolmekas . ” </s> </p>
<p> <s> Lifti poole minnes arutasime , mis kohad on lahti . </s> <s> Meiega liitus Martin , kes teadis , et “ Tempo ” söökla kesklinnas on avatud . </s> <s> Teel jutustas Vladimir , kuidas ta hommikul ühika sööklas kõigest kotleti ja supi võttis , aga arve tuli kaks rubla . </s> <s> Pilve vahelt piilus päike . </s> <s> Raekoja platsil oli soojem kui teisel pool jõge . </s> <s> Ütlesin , et kui ülikooli läbi saan , siis kirjutan romaani - nagu Tamur . </s> <s> Millest , huvitus Martin . </s> <s> Tegelikult on see näidend , täpsustasin , ja see jutustab minu suhetest emaga . </s> <s> Umbes nagu “ Oidipus ” . </s> <s> Sööklasaba ei olnud pikk . </s> <s> Võtsime maksakastet ja kohupiima kisselliga . </s> <s> Maksin ka Vladimiri eest . </s> <s> Pärast otsisime vaba pingi ja süütasime sigaretid . </s> </p>
<p> <s> “ Sööbeseisund teeb meele heaks , ” ütles Vladimir . </s> </p>
<p> <s> “ Tead , kuidas ma ükspäev sinu peale vihastasin , ” ütlesin talle . </s> </p>
<p> <s> “ Ma ei mäleta . ” </s> </p>
<p> <s> “ Mõtlesin , et ei räägi sinuga enam sõnagi ... “ </s> </p>
<p> <s> “ Sorry , see polnud nii mõeldud . ” </s> </p>
<p> <s> “ Mis teie arvate , ” küsis Martin , kes oli seni vaikinud , “ kas on võimalik kahte korraga armastada ? </s> <s> Teoreetiliselt ju on , aga praktiliselt ? </s> <s> Nimelt üks neiu ja tema sõbranna ... “ </s> </p>
<p> <s> Vladimir hakkas naerma , heites pilgu minu poole : </s> </p>
<p> <s> “ Naistega pole üldse aega tegeleda . ” </s> </p>
<p> <s> Martin juhtis jutu raamatutele . </s> <s> See ei viinud kaugemale . </s> </p>
<p> <s> “ Jõudsin talvega läbi lugeda täpselt kolm raamatut , ” meenutas Vladimir . “ Poe' novellid , Lindgreni “ Röövlitütre Ronja ” ja Goldingi “ Kärbeste Jumala ” . ” </s> </p>
<p> <s> “ Seltskond läheb laiali . </s> <s> Elu pole enam see , mis varem . </s> <s> Pole , kellega suhelda , ” kurtis Vladimir . </s> </p>
<p> <s> “ Iga inimene teeb endale niisuguse maailma , milles tal on hea . ” arvas Martin . “ Kunagi ei saa olla kõik läbi . </s> <s> Mul ei ole ka praegu raha , et suitsu osta . </s> <s> Ükskord elasin kaks kuud ilma rahata . </s> <s> Süüa saab alati . ” </s> </p>
<p> <s> “ Jah , võib ju olla . </s> <s> Aga piinlik on . ” </s> </p>
<p> <s> “ See on ka ainus . ” </s> </p>
<p> <s> “ Mis siis , et ainus . </s> <s> Sina võib-olla jah saad üle ! ” </s> </p>
<p> <s> “ Võib ju mõelda , et maailm on kuri ja vaenulik ; võib ka mõelda , et elada on väga ilus . </s> <s> Ühtviisi valed on need mõtted mõlemad . </s> <s> Aga miks siis mitte ennast petta ? </s> <s> Kui end nagunii petad ? ” </s> </p>
<p> <s> “ Raha oleks vaja , et plaane realiseerida . ” </s> </p>
<p> <s> “ Milleks sul raha vaja ? ” </s> </p>
<p> <s> “ Tahaksin vähegi korralikku helitehnikat soetada ; ainus asi , millest vahel veel lohutust leiad . ” </s> </p>
<p> <s> “ Kas sa tead , kui palju maksab Buhhaara turul suupill ? ” </s> </p>
<p> <s> “ Praegu ehitan endale aparatuuri , aga selleks on raha tarvis . ” </s> </p>
<p> <s> “ Kuidas sul kooliga on ? ” </s> </p>
<p> <s> “ Mis ta on . </s> <s> Rabelen . </s> <s> Ühikas ei saa õppida , kodus ei saa keskenduda , erakas lendas õhku . </s> <s> Selle vanamuti tütar sünnitas talvel ; väikese tüdruku sünnitas , ja on nüüd seal . </s> <s> Aga mina olen seal ju täiesti võõras . ” </s> </p>
<p> <s> “ Niisuguses seisundis sessi ei tee , ” nõustus Martin . </s> </p>
<p> <s> Läksime ühikasse . </s> <s> Jäime Vladimiriga kööki . </s> </p>
<p> <s> “ Ei suuda midagi teha , ” ütles Vladimir . “ Jooga on toas . ” </s> </p>
<p> <s> “ Kui sa sessi tahad ära teha , tuleb olla rohkem üksi , ” õpetasin . </s> </p>
<p> <s> “ On inimesi , kes ei suuda olla üksi . ” </s> </p>
<p> <s> “ Sina ei suuda ? ” imestasin . </s> <s> Mulle oli jäänud vastupidine mulje . </s> </p>
<p> <s> “ Ma ei räägi endast ; mina suudan . </s> <s> Aga näiteks Tarmo ... “ Vladimir vaatas aknast tänavale . </s> </p>
<p> <s> “ Enamusel on teataval määral närvid läbi , ” ütlesin . </s> </p>
<p> <s> “ Kas tahad öelda , et Tarmol ? ” </s> </p>
<p> <s> “ Ma ei mõelnud nii . ” </s> </p>
<p> <s> “ Millised on sümptomid ? ” pinnis Vladimir . </s> </p>
<p> <s> “ Istutakse seltskonnas , kus kõik on kõigile üleliigsed , lüüakse aega surnuks . </s> <s> On näha , et keegi ei tunne ennast hästi , aga midagi ette ei võeta - võib-olla pole isegi selle peale mõeldud , et seal tegelikult ei meeldi , et midagi peaks muutuma ... “ </s> </p>
<p> <s> “ Mis nad peaksid siis tegema ? ” </s> </p>
<p> <s> Kehitasin õlgu . </s> </p>
<p> <s> “ Kusagil nurgas istuma ja vaikselt mediteerima ? ” ründas Vladimir . </s> </p>
<p> <s> Keegi tuli kööki . </s> <s> See oli Martin . </s> </p>
<p> <s> “ Peate plaani , jah ? ” </s> </p>
<p> <s> Vladimir tõusis . </s> </p>
<p> <s> “ Sa ei pea sugugi ära minema , ” ütlesin . </s> </p>
<p> <s> “ Olen üleliigne . ” </s> </p>
<p> <s> “ Las läheb . </s> <s> See on tema puhul loomulik , ” ütles Martin lohutavalt . </s> <s> Pimedas ei olnud ta ilmet näha . “ Sina siis muudkui joonistad , ” istus ta lähemale . “ Kunagi , kui eraka saan , kutsun tuttavad seda kujundama . </s> <s> Kui kaua sa muide veel oma korrapäratuid eluviise kavatsed jätkata ? ” </s> </p>
<p> <s> “ Mõtlesin sügisel uuesti sisse astuda . ” </s> </p>
<p> <s> “ Kuhu ? ” </s> </p>
<p> <s> “ Võib-olla psühholoogiasse . ” </s> </p>
<p> <s> “ Üks minu tuttav neiu teeb sedasama . </s> <s> Võib-olla oled siin tema nime kuulnud : Ingrid . ” Uurisin Martinit , niipalju kui pime köök seda võimaldas . </s> </p>
<p> <s> “ Kõik nad on ühed hädavaresed , ” ütles ta pärast pausi kibestunult . </s> </p>
<p> <s> “ Mina päris nii ei ütleks , ” arvasin . </s> </p>
<p> <s> “ Kui Ingridil tema kodus väikelinnas külas käisin , siis tuli mööda koridore hiilida ja hoiduda sellest , et äkki keegi näeb . </s> <s> See on mingi eriline provintsi fenomen . </s> <s> Tegin ükskord testi , mille järgi tuli välja , et elan pidevas stressis . </s> <s> Koleerik , nagu ma olen - selle puhul on see eriti õudne . </s> <s> Tarmole käin ma vahel päris närvidele . ” </s> </p>
<p> <s> “ Kes ei oleks stressis . ” </s> </p>
<p> <s> “ Millest jutt käib ? </s> <s> Ega suitsu ei ole ? </s> <s> Laenasin Tamurilt viis rubla , aga kulutasin kõik raamatute peale ja suitsu jaoks ei jätkunud , ” ütles Kala , kes , raamat kaenla all , kööki astus . “ Provintsist ärge Kalale rääkige , ta on ise sealt . ” </s> </p>
<p> <s> “ Kala ei ole oma kodukoha patrioot . ” </s> </p>
<p> <s> “ Ma ei suhtle enam klassivendadega . </s> <s> Nendega pole millestki rääkida . </s> <s> Kui jutt on pool tundi kestnud , on selge , kuidas see jätkub . </s> <s> Mulle meeldib olla individualist . ” </s> </p>
<p> <s> “ Individualism ei toida . ” </s> </p>
<p> <s> “ Ei toida tõesti , ” ütles Kala ja läks . </s> </p>
<p>  </p>
<p>  </p>
<p> <s> “ Üks mu tuttav on paari abieluaastaga kohutavalt muutunud . </s> <s> Tal on perekond ning igasugused mured . </s> <s> Ta on alati kuidagi sünge ; ” rääkis Martin . </s> <s> Ma ei osanud midagi kosta - minul selliseid tuttavaid ei olnud . </s> <s> Martin naeris lühidalt ja jätkas : </s> </p>
<p> <s> “ Tundub , et peale keskkooli pole ma enam absoluutselt arenenud . ” </s> </p>
<p> <s> “ Lugesin sel ajal hirmus palju , ” meenutasin . </s> </p>
<p> <s> “ Kõike elasid hoopis intensiivsemalt läbi , tänu millele jäi see palju paremini meelde . </s> <s> Proovid ka praegu midagi teha , aga kõik voolab sõrmede vahelt läbi ja kaob . </s> <s> Mõne aasta pärast meenutad praegust ja näed , et pihud on veel tühjemad . </s> <s> Iseenda jaoks on pilt ähmaseks muutunud . </s> <s> Enam ei tea , mida tahad . </s> <s> Keskkoolis olin raudselt kindel , et tahan füüsikat õppida . </s> <s> Ka esimesel semestril läks kõik kuidagi väga ladusalt . </s> <s> Mitte sugugi kehvade tulemustega . ” </s> </p>
<p> <s> “ Olen sinu matriklit näinud . ” </s> </p>
<p> <s> “ Jajah . </s> <s> Ja siis tuli kevad . </s> <s> Ingrid söödi oma toast lihtsalt välja . </s> <s> Seda tegi Merit . </s> <s> Olin ta peale vahepeal väga tige . </s> <s> Alati , kui kusagil nägin , sõimasin nägumikuks . ” </s> </p>
<p> <s> “ Ma ei usu , et armastuslood ühikas on üldse võimalikud . ” </s> </p>
<p> <s> “ Meie olime veel viiekesi toas . </s> <s> Tamur oli mu peale hulk aega tige , sest lõin ka temalt Ingridi üle . </s> <s> Tüdruk ise valis . </s> <s> Mina polnud süüdi . ” </s> </p>
<p> <s> “ Mis edasi sai ? ” </s> </p>
<p> <s> “ Ah , ” lõi Martin käega . </s> </p>
<p> <s> “ Sel talvel põdesid siin ka kõik ja nutsid teineteise rinnal , ” vahetasin teemat . “ Ivo jõi kohutavalt enne seda , kui ta hakkas Ainikiga koos elama . </s> <s> Nii et Ainikist oli kasugi . ” </s> </p>
<p> <s> “ Eelmisel aastal oli Ivol samuti hingeline kriis ja ta jõi kogu aeg . </s> <s> On inimesi , kes absoluutselt ei sobi ühikaeluks . </s> <s> Näiteks Tarmo . </s> <s> Vladimir . </s> <s> Madis tunneb ennast siin hästi . </s> <s> Tema on muidugi omaette mees . </s> <s> Siin tekib suletud ring : õppida ei saa ja tegelikult ei tahagi . </s> <s> Pidev stress , lõpetamata tegevused . </s> <s> Kõige arukam oleks erakas muretseda ja ühikast suure kaarega mööda käia . </s> <s> Mõtlesime Tarmoga kahe peale eraka võtta , aga nüüd sõidab ta Moskvasse . ” </s> </p>
<p> <s> Martini jutt tuli mulle üllatusena . </s> <s> Teadsin , et üksvahe elas ta koos Joogaga , aga temagi ei suutnud seda kaua . </s> <s> Ma ei teadnud Martinist midagi . </s> </p>
<p> <s> “ Ei usu , et Tarmo ülikooli tagasi tuleb , ” arvasin . </s> </p>
<p> <s> “ Ehk ikka . </s> <s> Ei tea . </s> <s> Tarmol on tohutud illusioonid . </s> <s> Vahel ajab see mind õudselt närvi : ta ei saa ise üldse aru , kui ebareaalsed on tema kavatsused . </s> <s> Näiteks peab ta ennast juba paari aasta pärast miljonäriks ja räägib , et tema pilt trükitakse raha peale . </s> <s> Tal pole kõige parem pea , kuid ta jõuaks edasi , kui ennast käsile võtaks . </s> <s> Vladimir on ennast ka täiesti käest lasknud . </s> <s> Nad kõik on ainult kari hädavareseid . </s> <s> Tegelikult hoian ma ühikast nii kaugele kui võimalik . ” </s> </p>
<p> <s> “ Jooksin ka hiljuti siit ära lihtsalt seepärast , et äkki sai kõrini . </s> <s> Esmaspäeva hommikul oli näiteks meie toas selline pilt : Kala , Mell ja Tamur mängisid kaarte , Mirjam kommenteeris seda , Vladimir tinistas kitarri , mina lugesin , Madis lõi niisama aega surnuks . </s> <s> Tegelikult on mõnes mõttes hea , et Madise ja Tarmo Moskvasse-sõit edasi lükkub . ” </s> </p>
<p> <s> “ Miks ? ” küsis Martin teravalt . </s> </p>
<p> <s> “ Mõtlesin algul , et oleks parem , kui nad kohe läheksid - teiselt poolt - , “ kogelesin . </s> </p>
<p> <s> “ Saab otsustamist edasi lükata ? ” </s> </p>
<p>  </p>
<p>  </p>
<p> <s> Kui õhtul 644 sisse astusin , oli Tarmo seal . </s> <s> Taipasin , kuhu ta vahepeal kadus : ta käis lihtsalt õlle järel . </s> <s> Ta ulatas mulle täis pudeli nagu omanik . </s> <s> Sain vaevalt istuda , kui tuppa astus musta mantlit kandev Tamjärv . </s> </p>
<p> <s> “ Juba Filoloogi juuresolek võtaks mul õlleisu ära , ” ütles ta alustuseks . </s> </p>
<p> <s> “ Võiksid sõnu valida ja üldse parem inimene olla , ” ütlesin . </s> </p>
<p> <s> “ Ta solvas mind . </s> <s> Kuulsite kõik ? </s> <s> Sind tuleks Maaler-Tarmo juurde saata . </s> <s> Ta nikuks sind nii , et teaksid . </s> <s> Ausõna , oleksin valmis maksma 50 rubla minuti eest , kui saaksin seda pilti näha ! ” </s> </p>
<p> <s> “ Okei , ” ütlesin külmalt . </s> </p>
<p> <s> “ Tee , kui julged . ” </s> </p>
<p> <s> “ Okei . </s> <s> Raha lauale . ” </s> </p>
<p> <s> Tamjärv läks kõrvaltuppa ja naases rahakotiga , kust võttis rohelise viiekümnese . </s> </p>
<p> <s> “ Narr , ega seda siis minutiga tehta . ” </s> </p>
<p> <s> Tamjärv tõmbas välja teise ja kolmanda viiekümnese . </s> </p>
<p> <s> “ Rohkem mul viiekümneseid pole , ainult kahekümneviiesed . ” Ta hoidis raha lehvikuna käes ja tegi sellega endale tuult . </s> <s> Kõigi pilgud peatusid hetkeks rahapaberitel . </s> </p>
<p> <s> “ Noh ? ” küsis Tamjärv . </s> </p>
<p> <s> “ Jah ? ” Mul polnud õrna aimugi , mida edasi teha . </s> <s> Tamjärv tõstis häält : </s> </p>
<p> <s> “ Nüüd istub maha ja - ! ” </s> </p>
<p> <s> “ ” Ei , seda tahaksin ka mina näha , kuidas Tarmo Filoloogi kepib , ” arvas Tamur käsi hõõrudes . </s> </p>
<p> <s> “ Mis ma sust ikka koorin , Tamjärv . </s> <s> Vaata , kui vähe raha sul on . </s> <s> Kuigi on vist sinustki vaesemaid , ” ütlesin . </s> <s> Tamjärv lahkus ust paugutades ja toppis raha käigupealt kotti . </s> </p>
<p> <s> “ Oled ikka loll , Filoloog , nii hea teenimisvõimaluse lasksid käest , ” arvas Tamur naerdes , “ ega sinul ka kõige kõvem puts ole ! ” </s> </p>
<p> <s> Suitsetasin vaikides ja püüdsin peatada käte värisemist . </s> <s> Vladimir oli muutunud surmtõsiseks . </s> <s> Tarmo põrnitses enda ette ja rüüpas õlut , kõõludes tooliga , ilma et oleks ise seda märganud . </s> <s> Tamur libistas pilgu ühelt teisele ja karjus : </s> </p>
<p> <s> “ Mis siis nüüd lahti on ? </s> <s> Mina tahan Filoloogi maha parseldada ja kõik on vihased ? </s> <s> Meie ainukest eesti filoloogi ! ” </s> </p>
<p> <s> “ Mis sul viga on ? ” küsisin . </s> </p>
<p> <s> “ Mis mul viga on ? ! </s> <s> Ma olen purjus ! ” </s> </p>
<p> <s> “ On aga kuradi mees . </s> <s> Tuleb siia oma rahaga vehkima ! ” ütles Tamur . </s> </p>
<p> <s> Varsti läks jutt poliitikale . </s> <s> Tamur ja Tarmo hakkasid vaidlema , kas sokimajandus parandab olukorda või ei . </s> <s> Tarmo jõi kiiresti ära kolm pudelit õlut . </s> </p>
<p> <s> “ Savisaar annab toitlustusettevõtted eraisikutele , samal ajal tõusevad toiduainete hinnad . </s> <s> Oodakem järgmist viieteistkümnendat maid ! </s> <s> Rahvas saab seda vaimustusega vastu võtma ! ” röökis Tamur . </s> </p>
<p> <s> “ Tuleb uue õlle järele minna , ” arvas Vladimir . </s> </p>
<p> <s> “ Miks te peate täna jooma , ” ei taibanud mina . </s> </p>
<p> <s> “ Nii väga ei tahaks kaine olla , ” ütles Tamur . “ I fack you ! </s> <s> Praegusega saavad varsti rahul olla ainult aatemehed ja kukrumehed . ” </s> </p>
<p> <s> “ Miks te kõik nii sünged olete ? </s> <s> On teil äkki suitsu ? ” küsis koputamata sisse astunud Merit . </s> </p>
<p> <s> “ Ei võta ! ” karjatas Tamur . “ Siin on ainult üks suits ! ” </s> </p>
<p> <s> “ Jäi veel kolm . ” </s> </p>
<p> <s> “ Hea seegi . ” </s> </p>
<p> <s> Merit polnud veel sigaretti süüdanud , kui saabus Tamjärv . </s> </p>
<p> <s> “ Mul läks täna õudselt hea äri nurja , ” ütles ta . </s> </p>
<p> <s> “ On sul äkki korralikku suitsu ? ” tundis Merit huvi . </s> </p>
<p> <s> “ On . </s> <s> Toas . </s> <s> See oli tõesti hea kaup , aga paraku jäi katki . ” </s> </p>
<p> <s> “ Väga provotseerivad vihjed , eks ju ? ” ütles Tarmo . </s> </p>
<p> <s> “ Mis kaup see siis oli ? ” küsis Merit . </s> </p>
<p> <s> “ Tohib , võtan suitsu , ” ütlesin vaikselt Tamurile . </s> </p>
<p> <s> “ Ei tohi ! ” möirgas see . </s> </p>
<p> <s> “ Küsi Tamjärvelt , ” andis Merit nõu . </s> </p>
<p> <s> “ Kas sul on üks sigaret ? ” küsisin väikese kaalumise järel . </s> <s> Tamjärv tegi suured silmad : </s> </p>
<p> <s> “ Miks sa mu peale vihane oled ? ” </s> </p>
<p> <s> “ Ma ei ole vihane . ” </s> </p>
<p> <s> “ Kuulake , kuidas ta ütleb : “ Mina ? !!! </s> <s> Ma ei ole vihane !!! ” ” </s> </p>
<p> <s> Merit naeris . </s> </p>
<p> <s> “ Kas kellelgi on suitsu või lähen mujalt küsima ? ” </s> </p>
<p> <s> “ Tarmo annab sulle oma suitsu , ” ütles Tamur . </s> </p>
<p> <s> Hakkasin jalgade ja tühja taara vahel laveerides ukse poole liikuma . </s> <s> Keegi haaras mul käest . </s> <s> Tõmbasin käe ära . </s> <s> Olin uksel , kui tühi pudel vastu seina kildudeks lendas . </s> </p>
<p> <s> “ Olen sinus pettunud , Tarmo , ” ütles Tamur justkui iseendale , “ et see sind nii väga ärritab , kui ma Filoloogist räägin . </s> <s> Ükskõik , Savisaarest või Filoloogist . ” </s> </p>
<p> <s> Tamjärv ulatas mulle sigareti . </s> </p>
<p> <s> “ Palun . ” Ta hääl oli veidi jahmunud . </s> <s> Naersin ja võtsin suitsu vastu . </s> </p>
<p> <s> “ Teil on siin juba pudeleid katki läinud , ” sedastas Madis . </s> <s> Talle ei vastatud . </s> <s> Tarmo läks kapi taha , andes mulle märku järgneda . “ Pea valutab , ” kurtis ta . </s> </p>
<p> <s> “ Siin see peavalu üle ei lähe . </s> <s> Võta jope , lähme välja . ” </s> </p>
<p> <s> “ Kuhu nüüd ? ” küsis Tamur , kui väljusime . </s> <s> Ma ei kuulnud Tarmo vastust . </s> </p>
<p> <s> “ Kunagi , kui olin mitu ööd järjest arvuti taga istunud , saatis isa mu öösel metsa . </s> <s> Läksin ka , aga kujutad ette , vaatasin kogu aeg kella . </s> <s> Kuigi ei olnud kuhugi kiire . ” </s> </p>
<p> <s> Öö oli väga soe . </s> </p>
<p> <s> “ Jooga tiris ka mind oma seltskonda : kõik need vitsakeerutamised ja varemetejutud , ” rääkis Tarmo , kui mööda Toomemäge jalutasime . “ Ükskord tõusin lihtsalt püsti ja ütlesin : “ Ma nüüd lähen . ” Jooga oli pärast tõeliselt nõutu . </s> <s> Aga kui Tamuri juurde tagasi minna , siis paljasjalgsed on praegu kõige ohtlikum kiht . </s> <s> Kas ei ole ? ” </s> </p>
<p> <s> “ Siis olen ka mina paljasjalgne . ” </s> </p>
<p> <s> “ Ah , jäta . </s> <s> Muidugi on Tamur kogu toimuva seisukohalt absoluutne tühisus . </s> <s> Ja sina . </s> <s> Me kõik . </s> <s> Hea tahtmise korral ei oleks raske endale ja Vladimirile organiseerida stipendiumit , aga see pole ometi peamine , selles ei ole asi . ” </s> </p>
<p> <s> Läksime aeglaselt mäest alla . </s> <s> Ülikool helendas pimedas ja oli üleni kaetud punaste plekkidega , otsekui oleks sadanud verist vihma . </s> <s> Teel vestlesid kaks noorukit . </s> <s> Olime neist möödas , kui Tarmole tundus , et nad rääkisid temast . </s> <s> Enne , kui jõudsin takistada , karjus ta meeleheitlikult : </s> </p>
<p> <s> “ Mine putsi ! ” </s> </p>
<p> <s> Ta sammus otsustavalt poiste juurde . </s> <s> Need mõõtsid Tarmot vihaste pilkudega . </s> <s> Küsisin tähelepanu mujale juhtimiseks suitsule tuld . “ Pole suitsumees , ” ütles üks ägestudes . </s> <s> Tulime ära . </s> </p>
<p> <s> “ Sa , Gerda , käid ringi nagu õnnetu majavaim , ” arvas Kala . </s> </p>
<p> <s> “ Ja kas just õnnetu , aga ... “ </s> </p>
<p> <s> “ Naise õnn on tema lastes . </s> <s> Gerda ei saa kuidagi õnnelik olla , ” mõtiskles Tamur . </s> </p>
<p> <s> “ Olen väsinud . </s> <s> Heidaksin kuhugi pikali , aga asi on selles , et ma ei saa seda oma toas teha . ” </s> </p>
<p> <s> “ Mine minu voodisse , ” lubas Tamur . “ Vladimiri omasse võid ka minna . ” </s> </p>
<p> <s> “ Siin on Vladimir ees . ” </s> </p>
<p> <s> “ Mis siis . ” </s> </p>
<p> <s> “ Tamuri voodis on padi ja tekk ka , ” ütles Vladimir ennast liigutamata . </s> <s> Varsti ilmus Tamur kapi taha : </s> </p>
<p> <s> “ Kus mu padi on ? ” </s> </p>
<p> <s> Mina aga magasin juba . </s> <s> Kui ärkasin , ei olnud Vladimirit naabervoodis . </s> <s> Meie toas luges Kala . </s> <s> Varsti koputati . </s> </p>
<p> <s> “ Tere , Kala . </s> <s> Muide , on sul aega ? ” küsis Ronald . </s> </p>
<p> <s> “ Aega ? ” </s> </p>
<p> <s> “ Oleks tarvis laev teise kohta transportida . </s> <s> Vittu , aga ma ei tunne end just päris kindlana seda üksi tehes . ” </s> </p>
<p> <s> “ Hea küll , oota , panen midagi selga . ” </s> </p>
<p> <s> “ Meie lollused pole midagi Ronaldi lolluste kõrval , ” ütles Kala ja läks . </s> </p>
<p>  </p>
<p>  </p>
<p> <s> “ Tunneb end kuradi koduselt , ” arvas Vladimir . </s> </p>
<p> <s> “ Kas sul lõigati koos juustega mõistus ära ? ” </s> </p>
<p> <s> “ Tahan koristada . </s> <s> Kes ütles , et ma ei oska naistega ümber käia ? </s> <s> Out ! ” </s> </p>
<p> <s> “ Eesti keeles öeldakse : palun . ” </s> </p>
<p> <s> “ Välja ! ” </s> </p>
<p> <s> “ Võtan lehe kaasa . </s> <s> Toon pärast tagasi . </s> <s> Ahjaa , Vladimir . oled mulle viis rubla võlgu . ” Põlesin soovist Vladimirile koht kätte näidata , kuid läksin ära . </s> <s> Varsti saabus täiesti märg Kala . </s> </p>
<p> <s> “ Ronald on kellegagi kolme peale laeva ostnud - täielik vrakk ! - ega oska sellega nüüd midagi peale hakata . </s> <s> Sain täitsa märjaks . ” </s> </p>
<p> <s> “ Kust Ronald nii palju raha sai ? ” </s> </p>
<p> <s> “ Ah , laeva ostsid nad ammu . </s> <s> Ronald tegi ristsõnu ja müüs neid vähemalt viiesaja rubla eest maha ; ostiski laeva . </s> <s> Ise rääkis , kui hea on selle laevaga siis mööda Emajõge purjetada ja õlut juua , ja sel ajal , kui teised õlut joovad , kepib tema ühes teatavas kajutis kaasavõetud naisterahvaid . </s> <s> Sellest , mis viisil ta seda teeb , oli päris pikalt juttu . ” </s> </p>
<p> <s> Uksele ilmus Vladimir : </s> </p>
<p> <s> “ Palun vabandust . ” </s> </p>
<p> <s> “ Jah , võta heaks , ” ütles Kala . </s> </p>
<p> <s> “ Läksin vist liiale , ” ütles Vladimir . </s> <s> Kala tõstis käed üles ja hüüdis : </s> </p>
<p> <s> “ Armastage üksteist ja ärge tülitsege ! </s> <s> Miks sul veeklaas kaasas on ? </s> <s> Tahad sa teed ? ” </s> </p>
<p> <s> “ Ei , ” ütles Vladimir ja istus . </s> </p>
<p> <s> Kala pomises midagi . </s> <s> Vladimir tegi järsu liigutuse ja oleks oma klaasi peaaegu laualt maha ajanud . </s> <s> Olin sünge . </s> </p>
<p> <s> “ Kas sul suitsu on ? ” küsisin Vladimirilt . </s> <s> Ta tõusis ja lahkus . </s> <s> Järgnesin talle 644. </s> <s> Jooga luges noorteajakirja . </s> </p>
<p> <s> “ Filoloog on elus ! ” </s> </p>
<p> <s> “ Mis see sinusse puutub ! ” kähvasin . </s> </p>
<p> <s> Vladimir viitas suitsupakile laual ja hõikas kapi taha : </s> </p>
<p> <s> “ Tarmo , tee on valmis ! ” </s> </p>
<p> <s> “ Tahad ka ? ” küsis siis minult . </s> <s> Noogutasin . </s> <s> Jooga läks ära . </s> <s> Vladimir leidis kapist leiba , vorsti , sidruni , pasteedi ja küpsiseid . </s> </p>
<p> <s> “ See kõik tuleb ära süüa enne , kui Jooga tagasi tuleb , ” ütles ta . </s> </p>
<p> <s> “ Teate , mis juhtus ? ” küsis Vladimir , heites mulle uudishimulikke pilke . </s> <s> Tarmo katkestas söömise . </s> <s> Vaatasin ehmunult Vladimirit . </s> <s> Ta naeratas : </s> </p>
<p> <s> “ Hea küll . ” </s> </p>
<p> <s> “ Mõtled muidu nädalavahetusel siin olla ? ” küsis Tarmo , kui Vladimir läks käsi pesema . </s> </p>
<p> <s> “ Ei tea . </s> <s> Mõtlen veel . ” </s> </p>
<p> <s> “ ” Pane mu jope nagisse , ” ütles Vladimir mind üksisilmi vaadates . </s> <s> Võtsin jope ja riputasin naela otsa . </s> </p>
<p> <s> “ Aga mis ma selle eest saan ? ” </s> </p>
<p> <s> “ Pai saad . ” Ta tõmbas mul põgusalt üle juuste . </s> </p>
<p> <s> “ Kas midagi on lahti ? ” küsis ta äkki Tarmolt . </s> </p>
<p> <s> “ Ei midagi . ” </s> </p>
<p> <s> “ Millise bussiga sa lähed ? ” </s> </p>
<p> <s> “ Kolmveerand tunni pärast . ” </s> </p>
<p> <s> “ Juba nii ruttu . </s> <s> Milleks ? ” </s> </p>
<p> <s> Tarmo kehitas lõbusalt õlgu . </s> </p>
<p> <s> “ Mul oli nii hea olla , ” ütles Vladimir nukralt . </s> </p>
<p>  </p>
<p>  </p>
<p> <s> Madis pidi Tarmole helistama kohe , kui selgub ehitusele mineku tähtaeg . </s> <s> Selle päeva kindlaks määramine venis ja Madis ei helistanud . </s> <s> 644-s istusid Tamur ja Vladimir . </s> <s> Pärastlõunal tegin Konspiraatori ja Mirjami vihjeid ära ootamata minekut . </s> <s> Kuulasin videoteegis muusikat ja vaatasin filme . </s> <s> Õhtul ilmus sinna ka Madis , kes oli teel kesklinna . </s> <s> Ta lubas Tarmole helistada , kuid nõudis , et ise räägiksin . </s> </p>
<p> <s> “ Millal Tartusse tuled ? ” küsisin . </s> </p>
<p> <s> “ Paari tunni pärast , ” vastas Tarmo . </s> </p>
<p> <s> “ Küsi , kas ta midagi kaasa ka võtab ? ” ei jätnud Madis mu hinge rahule . </s> <s> Tarmo tuli , kotis kaks viina . </s> <s> Istusin 644-s . </s> <s> Kui Tarmo tuli , ajas ka Kala ennast Tamuri voodist üles : </s> </p>
<p> <s> “ Kas lähete Tamuri juurde ? </s> <s> Mõtlesin , et tuleks õige kaasa . ” </s> </p>
<p> <s> “ Madis on erakas , ” ütlesin . </s> </p>
<p> <s> “ Ehk tuleks siis hoopis sinna minna , ” ütles Tarmo . </s> </p>
<p> <s> Madis , Mell ja Plumbum olid paraja auru all . </s> <s> Veini oli järel kaks liitrit . </s> </p>
<p> <s> “ Sul on väga seksikas kampsun , ” ütles Plumbum sõbralikult . </s> </p>
<p> <s> “ Näita Tarmole plakatit , mille eile tõin , ” soovitas Madis ja ulatas suure kriitpaberilehe , millel olid kujutatud kõikvõimalikud voodipoosid . </s> </p>
<p> <s> “ Vaata , kui sina , Gerda , oleksid see , ja sina , Tarmo , too , siis kumb teist peaks olema jooga ? ” küsis Mell . </s> </p>
<p> <s> “ See kampsun pole veel midagi . </s> <s> Eelmisel kolmapäeval või millal polnud sul ju peaaegu midagi seljas , ” ütles Madis . </s> <s> Tarmo korkis viina lahti , aga peale tema enda ei ilmutanud keegi soovi seda juua . </s> <s> Joodi endiselt veini . </s> <s> Mell oli sigareti kõrva taha pistnud ja küsis suitsu . </s> <s> Pakkusin talle ja Mell ütles : </s> </p>
<p> <s> “ Pakk lauale ! ” </s> </p>
<p> <s> Kui viivitasin , kordas ta : </s> </p>
<p> <s> “ Pakk lauale ! ” </s> </p>
<p> <s> “ Mulle meenus midagi . </s> <s> Kunagi 644-s küsisin sinult suitsu ja sina andsid , öeldes , et mul ei ole kunagi . ” Viskasin suitsud lauale . </s> </p>
<p> <s> “ Ei mäleta . </s> <s> Küsin ise ka sageli . </s> <s> 644-s pole harilikult kellelgi raha . </s> <s> Olen sealt lahkunud ühegi sigaretita taskus , raha selleks ka enam pole . </s> <s> Alandav on öelda . </s> <s> Arvatakse , et olen ülbe . </s> <s> Võib-olla olengi , aga uhkus ei luba kunagi näidata , et suitsu ei ole . </s> <s> Olen pidevalt püüdnud jätta mulje , et mul on alati . ” </s> </p>
<p> <s> Mell toetus rääkides Tarmo põlvele ja tema sõnad voolasid mulle ühtlaselt kõrva . </s> <s> Tarmo küünitas üle Melli Plumbumiga rääkima . </s> </p>
<p> <s> “ Algul , kui ma 644-ga tuttavaks sain , meeldis mulle õudselt nende pohuism . </s> <s> Et joome hommikust õhtuni ja teeme mida kuradit . </s> <s> Aga kui talvine sess tuli ja nemad , teist aastat rebased , seda minuga võrreldes kehvemini teevad , siis ... </s> <s> Tamurist pean ma tõesti lugu - tark mees , olgugi literaat . ” </s> </p>
<p> <s> “ Tamuril on hea maitse : üsna kena nukukese on naiseks võtnud , ” leidis Plumbum ja tõusis . “ Pean nüüd minema füüsikat õppima . ” Mell tõusis samuti . </s> </p>
<p> <s> “ Tuleta meelde , et homme ühest asjast räägiksin , ” palus Tarmo mind . “ Praegu ma lihtsalt ei saa ... ei oska . </s> <s> Olen kindel , et sõnadega ei saa iialgi kõike öelda . </s> <s> Sügisel käis Ingrid siin . </s> <s> Ma ei tahaks praegu enam temaga kohtuda . </s> <s> Hästi , sügisel ta käis , olin just päeval Püssirohukeldrist piletid toonud , andsin need täitsa hea meelega Tamurile . </s> <s> Sa tunned kõiki minu sõpru . </s> <s> Tahtsin öelda , et sa oled üks mu lähedasemaid inimesi . ” </s> </p>
<p> <s> Jõime . </s> <s> Tarmo kogus end ja jätkas kiirustades , nagu mõtleks keegi temaga vaielda : </s> </p>
<p> <s> “ Lähen Moskvasse , sest elementaarne summa iseseisva elu alustamiseks peab olema . </s> <s> Vanemate juures ei tahaks ma elada . </s> <s> Kui õnnestuks kirjutada arvutimäng , võiks see päris korraliku papi sisse tuua . </s> <s> Ütleme , et minu eesmärk on : kaheksatoaline korter New-Yorgi äärelinnas . ” </s> </p>
<p> <s> Sel ajal , kui Tarmo kiitles , käis Madis telegraafis mingile tütarlapsele helistamas . </s> <s> Tagasi tuli ta äärmiselt tujutuna . </s> <s> Kõnelus oli sellegipoolest aset leidnud . </s> <s> Madis põrnitses põrandalaudu ega joonud . </s> <s> Seda nähes hakkasime minema . </s> </p>
<p> <s> Kala istus Tamuri juures . </s> <s> Laual vedeles kaarte , kassette , tühje sigaretikarpe . </s> </p>
<p> <s> “ Pane kingad jumalapärast jalga , Filoloog . </s> <s> Otsin kohe pitsid , ” ütles Tamur . “ Filoloog kui naisterahvas teeb ehk laua puhtaks . ” </s> </p>
<p> <s> Pärast esimest pitsi hakkas Tarmol halb . </s> <s> Vingus näoga Vladimir soovitas tal minna värsket õhku võtma . </s> <s> Vladimir oli jope selga pannud ja näis kavatsevat kohe lahkuda . </s> <s> Tamur hakkas meile ilmselt parimate kavatsustega oma uuemat loomingut ette lugema . </s> <s> Tarmo viipas mulle , et kööki läheksin . </s> </p>
<p> <s> “ Mäletad , pidin sulle midagi ütlema ? </s> <s> Ma vist armastan sind ! ” Tarmo haaras mu sülle ja loopis õhku . </s> <s> Mõtlesin , kas seda teises toas ka on kuulda . </s> <s> Tegin ettepaneku tuppa tagasi minna . </s> <s> Tarmo istus voodile ja püüdis jätta muljet enesega rahulolust , kuigi mõjus väga närvilisena . </s> <s> Mööda tuba sibas Tamuri rott . </s> <s> Kõik vaatasid mujale , kui Tarmo loomakesega mängis . </s> <s> Vladimir heitis aeg-ajalt minu poole pilke , millest otsisin asjatult arusaamist või heakskiitu . </s> <s> Viina oli järel , kui suitsud otsa lõppesid . </s> <s> Liikusime ühikasse . </s> <s> Jätsin asjad 644 ja läksin Tarmoga taksosuitsu otsima . </s> <s> Päike tõusis , ilm oli juba üsna soe . </s> <s> Lonkisime taksopeatusesse ja istusime taksot ootama . </s> </p>
<p> <s> “ Arvan , et sõidame hommikul kohe minu juurde . ” </s> </p>
<p> <s> “ Sõidame pealegi . ” </s> </p>
<p> <s> Üksteisel ümbert kinni hoides läksime ühikasse . </s> <s> Liftid ei töötanud . </s> <s> 644-s istusid Tamur , Vladimir ja Jooga . </s> </p>
<p> <s> “ Miks Filoloog hingeldab , Tarmo ? ” küsis Jooga sapiselt . </s> </p>
<p> <s> “ Proovi ise kuuendale jala tulla , ” soovitasin . </s> </p>
<p> <s> Äkki seisid Vladimir ja Jooga vastamisi ning Vladimir karjus Jooga peale arusaamatuid lauseid . </s> </p>
<p> <s> “ Tee , et siit kaod , kurat , mis sa veel tahad , mis sa seletad veel , ole hea , kasi minema ja igaveseks ! </s> <s> Oled sa idioot või ! </s> <s> Kurat , ütlesin : välja ! ” </s> </p>
<p> <s> “ Okei . </s> <s> Lähen . </s> <s> Aga ... “ Jooga värises vihast . </s> <s> Tarmo astus vahele : </s> </p>
<p> <s> “ Kuulge , jätke nüüd . ” </s> </p>
<p> <s> “ Sina ole päris vait , sinult ei küsinud keegi . </s> <s> Sa ei tea midagi ! ” Vladimir raputas end lahti . </s> <s> Tamur seisis vaikides seina ääres , käed rinnal risti . </s> <s> Tõmbasin Tarmo toast välja . </s> <s> Karjumine jätkus , nüüd sekkus ka Tamur . </s> </p>
<p> <s> “ Kardan , et meiegi oleme asjasse segatud , ” ütlesin Tarmole . “ Tundub , et Jooga organiseeris meelega konflikti . </s> <s> Talle oli seda millegipärast tarvis . </s> <s> Tahtis kõiki , keda annab , omavahel tülli ajada . ” </s> </p>
<p> <s> Vladimir ilmus koridori , seisatas süngelt akna all ja pöördus siis trepist alla minema . </s> </p>
<p> <s> “ Oota , Vladimir , seleta , mis lahti , ” palusin . </s> </p>
<p> <s> “ Oled sa idioot või , et ise aru ei saa ? ” </s> </p>
<p> <s> “ Ei saagi , küllap olengi ; seleta ikka . ” </s> </p>
<p> <s> “ Oled sa surmanuhtluse säilitamise poolt , Tarmo ? ” </s> </p>
<p> <s> “ Olen . ” </s> </p>
<p> <s> “ Sellele mehele ... ma ei tea ! ” Vladimir turtsus vihaselt . </s> <s> Siis läks ta 644 tagasi . </s> <s> Koridori ilmus Jooga . </s> </p>
<p> <s> “ Äkki seletad sina , Jooga , mis juhtus ? ” küsisin lootusrikkalt . </s> </p>
<p> <s> Jooga hingas kiiresti ja ebakorrapäraselt . </s> <s> Ta surus läbi hammaste : </s> </p>
<p> <s> “ Oleksin võinud nad kõik põrmustada ! </s> <s> Kui ma ainult oleksin tahtnud vaeva näha . </s> <s> Kui oleksin tahtnud , poleks nad enam tõusnud . ” </s> </p>
<p> <s> “ Oh ! </s> <s> Teed endale illusioone ! ” </s> </p>
<p> <s> “ Käin korraks toas ära , siis räägime edasi , ” ütles Jooga . </s> <s> Mõne aja pärast saabus ta taas . </s> <s> Tarmo küsis temalt suitsu , ise Jooga poole vaatamata . </s> <s> Jooga võttis sisse kaitseasendi , käed rinnal rusikas . </s> <s> Tarmo kordas seda märkamata küsimust . </s> <s> Jooga ulatas sigareti ja kadus , soovitanud mul enne teatavasse kohta minna . </s> </p>
<p> <s> Meie toas magati . </s> <s> Keetsin kanget piparmünditeed ja pesin pea ära . </s> </p>
<p> <s> “ Mispärast nad eile kõik nagu marutõbised koerad olid ? </s> <s> Mine mehele , Gerda , ära tee nende hulludega enam tegemist , ” arvas Kala . </s> </p>
<p> <s> Lonkisin mööda koridori . </s> <s> Liftist väljus Merit . </s> </p>
<p> <s> “ Sain praegu eksamil suhu . </s> <s> Tead , kui hea meel mul on ! </s> <s> Ma polnud üldse õppinud . </s> <s> Mis sina siin veel teed ? </s> <s> Ma hääletan kohe Tallinna . ” </s> </p>
<p> <s> Läksime 644. </s> <s> Mul oli kaks kommi . </s> <s> Pakkusin üht Meritile , teist Tarmole . “ Vladimir , sa ei taha ? ” küsis Tarmo . </s> <s> Vladimir raputas pead . </s> </p>
<p> <s> “ Meie teeme pooleks , ” ütles Merit . </s> <s> Vladimir võttis pakutud poole vastu ja hakkas Meritiga viimase eksamist rääkima . </s> <s> Läksin välja . </s> <s> Tarmo järgnes peatselt . </s> </p>
<p> <s> “ Kui toast väljusin , küsis Vladimir , kuhu ma lähen . </s> <s> Suitsu tegema , ütlesin . “ Oh Tarmo , Tarmo . </s> <s> Mul ei ole palju aega , muidu ütleksin sulle midagi . ” ” </s> </p>
<p> <s> “ Pakin asju . </s> <s> Varsti tuleb ühikast ära kolida . ” </s> </p>
<p> <s> “ Mul on siin paar raamatut , rohkem asju ei olegi . </s> <s> Mul on tegelikult paar konstruktiivset mõtet eraka suhtes . </s> <s> On nimelt tuttav , kellelt saaks toa üürida . </s> <s> Kui Moskvasse-sõit ära jääb , siis võiks minna Tallinna . </s> <s> Kas leiaksid endale seal tööd ? </s> <s> Mina leian ; majanduslikke muresid küll ei oleks . ” </s> </p>
<p> <s> “ Huvitav , kas Tamur ja Vladimir on mõne arvestusega juba maha saanud ? ” küsis Madis . “ Käisin dekanaadis ja võtsin akadeemilise . ” </s> </p>
<p> <s> “ Pole kuulnud , ” vastasin . </s> </p>
<p> <s> “ Vladimir oli muide nädalavahetusel siin . </s> <s> Sina olid Tarmo juures või ? </s> <s> Vladimir kurtis , et pole sittagi teha . </s> <s> Pool seitse käisin , tinistas kitarri , pool kümme käisin , ikka tinistas kitarri . ” </s> </p>
<p> <s> Õhtu oli erakordselt soe ja ilus . </s> <s> Selges taevas ujus roosa pilveke . </s> </p>
<p>  </p>
<p>  </p>
<p> <s> Tarmo aga kurtis , et on raskesti haige , kõik kohad valutavad . </s> <s> Madis andis nõu Magnuse naiselt ravimeid küsida . </s> <s> Magnuse naine oli hajameelne ; tablette leidmata saatis ta meid Ronaldi naise juurde . </s> <s> Antibiootikumide asemel saime soovituse süüa küüslauku . </s> <s> Tarmol oli juba parem hakanud . </s> <s> Ta pillas ülemeelikult , et hakkab õhtul Vladimiri närvidel mängima . “ See on pikk ja kurb lugu . </s> <s> Pärast räägin , ” ütles ta . </s> <s> Püüdsin kaugemale lükata hetke , mil oleksin pidanud Tarmoga minema 644 või põhjendama , miks ma seda teha ei taha . </s> </p>
<p> <s> “ Sa oled närvis . </s> <s> Miks ? ” küsis Tarmo . </s> </p>
<p> <s> “ Ei ole midagi . ” </s> </p>
<p> <s> “ Sa oled ju närvis . </s> <s> Mis on lahti ? </s> <s> Räägi palun . ” </s> </p>
<p> <s> Vaikisin . </s> </p>
<p> <s> “ Minu meelest on enesestmõistetav täielik usaldus . </s> <s> Sa ei ole ju minu peale tige ? </s> <s> Olen sind ainult üks kord niisugusena näinud . ” </s> </p>
<p> <s> “ Ma ei saa teie tuppa tulla . </s> <s> Vladimir ... “ </s> </p>
<p> <s> “ Seda ma arvasin . </s> <s> Ei oleks tohtinud sulle rääkida . </s> <s> See on terve päeva mindki vihale ajanud . ” </s> </p>
<p> <s> “ Mõtlesin Vladimiriga rääkida . ” </s> </p>
<p> <s> “ Mis sa idioodiga räägid . ” </s> </p>
<p> <s> “ Arutame seda hommikul . ” </s> </p>
<p> <s> “ Teeme meie rõdul suitsu ja lähme laiali , ” arvas Tarmo . </s> <s> Rõdul olid Tamur ja Vladimir . </s> <s> Viimane läks meid nähes ära . </s> <s> Siis tuli ta rõduuksele seisma . </s> <s> Kõik vaikisid , näol lõbus muie . </s> </p>
<p> <s> Hommikuks oli Tarmo siiski haigeks jäänud . </s> </p>
<p> <s> “ Mul on ettepanek , ” sosistas ta . “ Kui sul midagi selle vastu pole ? </s> <s> Keedaks teed ? </s> <s> Ma ei jäänud kuueni magama . </s> <s> Enne anti mõista , et kõik oleks endine , kui : “ jää iseendaks ja kõik on korras . ” Jube ! </s> <s> Miski pole muutunud . </s> <s> Mul on nii paha olla . ” </s> </p>
<p> <s> Kui teeveega tuppa läksin , tulid teised koolist . </s> </p>
<p> <s> “ Kas Tarmo on haige ? ” uuris Vladimir poolihääli . </s> <s> Noogutasin . </s> <s> Tamur ja Vladimir seadsid end istuma Tarmo kõrvalvoodile ja vaatasid sõpra murelikult . </s> </p>
<p> <s> “ Tee ruumi , ” ütlesin Vladimirile ja istusin ta kõrvale . </s> <s> Tarmo oli kurva pilguga . </s> </p>
<p> <s> “ Tuleks õlle järele minna , ” arvas Tamur . </s> </p>
<p> <s> “ Mina lähen linna peale , ” ütlesin . </s> </p>
<p> <s> “ Millal tagasi jõuad ? ” küsis Tarmo . </s> </p>
<p> <s> “ Tunni aja pärast . ” Müksasin Vladimirit . </s> <s> Varsti ilmus ta kööki , kuhu olin varjunud . </s> </p>
<p> <s> “ Tahaksin sinuga rääkida . </s> <s> Miks sa midagi ei tee ? ” </s> </p>
<p> <s> “ Igaühel on oma tee , igaüks peab ise otsustama . ” </s> </p>
<p> <s> “ Kas ma olen sulle midagi halba teinud ? ” </s> </p>
<p> <s> “ Jah . ” </s> </p>
<p> <s> “ Mida ? </s> <s> Ütle ? ” </s> </p>
<p> <s> “ Ei ... ma ei tea , mida räägin . </s> <s> Loomulikult ei ole . ” </s> </p>
<p> <s> Pöörasin pea ära . </s> </p>
<p> <s> “ Ära nüüd nutma hakka . ” </s> </p>
<p> <s> Pisarad tilkusid riiete peale ; taskurätik oli naeruväärselt väike . </s> </p>
<p> <s> “ Ega sa ära ei lähe ? ” </s> </p>
<p> <s> “ Oota , ma kogun ennast . </s> <s> Miks sa oma eksameid ära ei tee ? ” </s> </p>
<p> <s> “ Kas sa sellest tahtsidki rääkida ? ” </s> </p>
<p> <s> “ Oletame . </s> <s> Sa oled nii agressiivne . ” </s> </p>
<p> <s> “ Ma ei ole agressiivne . </s> <s> Sa tahad teada , miks ma sind vihkan ? </s> <s> Ma ei vihka . </s> <s> Pealegi , põhjuseid peaksid ise paremini teadma , kui küsid , mida sa teinud oled . ” </s> </p>
<p> <s> “ Tahan sinu käest teada . ” </s> </p>
<p> <s> “ Miks ma peaksin seda ütlema . </s> <s> Ma ei taha sellest rääkida . ” </s> </p>
<p> <s> “ Taha siis , palun , ole hea , rääkida tahta . ” </s> </p>
<p> <s> Vladimir naeris . </s> </p>
<p> <s> “ Tarmo oli eile endast väljas , sest sa olid talle öelnud - “ </s> </p>
<p> <s> “ Mida ta sulle rääkis ? </s> <s> Seda , mida sinu kohta rääkisin ? ” erutus Vladimir . </s> </p>
<p> <s> “ Ei . ” </s> </p>
<p> <s> “ Kuule , mina olen Tarmo tuttav kaks aastat , sina kõigest aasta . </s> <s> On absurdne arvata , et Tarmo võiks kellegagi kaklema minna . </s> <s> Sa ei saa aru ... </s> <s> Milline pudru on sellest kokku keedetud ! </s> <s> Põhjust pole ollagi . ” </s> </p>
<p> <s> “ Kas kõik on siis korras ? ” </s> </p>
<p> <s> “ Ei . ” </s> </p>
<p> <s> “ Milles mina süüdi olen ? ” </s> </p>
<p> <s> “ Ma ei oska seletada , mis on sinu juures häiriv . </s> <s> Näide ? </s> <s> Mäletad , kui meie toas kohvi jõime ? </s> <s> Sa lased endaga ükskõik mida teha . </s> <s> Korraldasin näitliku mõnitamise . </s> <s> Sul oli võimalus blokeerida . </s> <s> Aga sa kas ei oska või ... pareerimist ei saa õpetada . </s> <s> Sa ei ole ilmselt kuigi palju enne siiasattumist suhelnud . </s> <s> Püüad end vahel kellenagi välja mängida , aga kui sind läbi nähakse , kukub see imelikult välja . </s> <s> Sa ei tunne kombeid . </s> <s> Raputad tuhka toapõrandale . ” </s> </p>
<p> <s> “ Sul näib puuduvat arusaamine autundest , ” jätkas Vladimir . </s> <s> Kuulasin teda , suu ammuli . “ Üldse , meie arusaamad on nii erinevad , et on mõttetu seletada . </s> <s> Kas ma solvasin sind ? ” </s> </p>
<p> <s> Madis tuli , nagu mõnikord juhtus , täiesti õigel ajal. </s> <s> Ta oli ostnud saia , leiba ja konserve . </s> <s> Vladimir tuli meie tuppa sööma ; mingit vestlust poleks justkui kunagi aset leidnud . </s> </p>
<p>  </p>
<p>  </p>
<p> <s> 644-s istusid Kala ja Vladimir . </s> <s> Esimene ütles : </s> </p>
<p> <s> “ Tähendab nii , Gerda . </s> <s> Su asjad võivad toas olla , aga oleks hea , kui sind ennast võrdlemisi vähe . </s> <s> Minu naisega võib muidu pahandusi tulla . </s> <s> Need härrad ehk annavad sulle oma toa võtme , kui sa neile hästi räägid . ” </s> </p>
<p> <s> Vladimir naeratas . </s> <s> Kala toon ja nägu ei meeldinud mulle põrmugi . </s> <s> Ukse taga ütlesin Tarmole : </s> </p>
<p> <s> “ Vladimiriga rääkimisest oli ometi kasu : vähemalt suitsu võtab vastu . ” </s> </p>
<p> <s> “ Minu käest ta näiteks suitsu vastu ei võta . </s> <s> Isegi siis , kui kahekesi oleme . </s> <s> Läheb maja peale laenama . </s> <s> Tal on muidugi piisavalt põhjusi närviline olla : täiesti reaalne eksmatt . ” Tarmot ennast oli see juba tabanud . </s> </p>
<p> <s> “ Miks Tamur üldse abiellus ? ” </s> </p>
<p> <s> “ Naine ootab last , ” ütles Tarmo . “ Kui Tamur ja Vladimir omavahel räägivad , ei jõua nad kaugeltki kõiges kokkuleppele . </s> <s> Neil on küllalt erinevad arusaamad . </s> <s> Üleeile söandas Tamur minult küsida : “ On see armastus kahepoolne ? ” See lõi mulle nagu puuga pähe . </s> <s> Kui vastasin , et on küll , rahunes Tamur maha . </s> <s> Siis on ju kõik korras , ütles ta . </s> <s> Aga Vladimir ei rahunenud absoluutselt . </s> <s> Pigem ärritus veel hullemini . ” </s> </p>
<p> <s> “ Oled sa endas kindel ? ” </s> </p>
<p> <s> “ Jah , ” vastas Tarmo ja jäi mind vaatama . </s> </p>
<p> <s> “ Mina ei ole . </s> <s> Endas . </s> <s> Sinus küll . </s> <s> Aga see ei loe . ” </s> </p>
<p> <s> “ Jah , tõsi küll , sa ei ole ju ka öelnud , et mind armastad . ” </s> </p>
<p> <s> “ Kas ootad , et seda praegu ütleksin ? ” ärritusin . </s> </p>
<p> <s> “ Armumine on pime , armastus minu meelest mitte . ” </s> </p>
<p> <s> “ Me tõstsime su asjad üldiselt siia riiulile , ” teatas Kala . </s> </p>
<p> <s> “ Viin need varsti minema . </s> <s> Mis muidu uudist ? ” </s> </p>
<p> <s> “ Suurt midagi . </s> <s> Ühikas tühjeneb . </s> <s> Põhimõtteliselt sa ei pretendeeri enam voodile meie toas , ega ju , Gerda ? ” </s> </p>
<p> <s> “ Ei , ” vastasin ja läksin välja . </s> </p>
<p> <s> “ Oled morniks muutunud , ” leidis Tarmo . “ Mis lahti ? ” </s> </p>
<p> <s> “ Ei midagi . </s> <s> Sõidan homme ära . ” </s> </p>
<p> <s> “ Kohe hommikul ? ” </s> </p>
<p> <s> “ Ei . </s> <s> Teen seda pealelõunal . ” </s> </p>
<p> <s> “ Kas ei saaks mõni päev hiljem ? ” </s> </p>
<p> <s> “ Võin homme kella seitsmeni Tartus olla ; hiljem ei tasu lihtsalt hääletama hakata . ” </s> </p>
<p> <s> “ Väga kuum . ” </s> </p>
<p> <s> “ Mul ei ole kusagil ööbida . ” </s> </p>
<p> <s> 644 oli ülerahvastatud . </s> <s> Tamur oli laua kööki vedanud , nüüd õpiti seal . </s> <s> Käisime Tarmoga kommi ja limonaadi ostmas . </s> <s> Otsisin välja oma viimased kohvioad ja laenasin Tamjärvelt veski . </s> <s> Tamur arvas , et oskan head kohvi keeta . </s> <s> Teised õppisid köögis , meie ajasime Tamuriga vooditel lesides juttu . </s> <s> Küsisin : </s> </p>
<p> <s> “ Mis on armastus ? ” </s> </p>
<p> <s> “ Füüsilise vajaduse moraalne põhjendus . </s> <s> Absoluutset armastust pole olemas . ” </s> </p>
<p> <s> “ Millest te räägite ? ” tundis Tarmo huvi . </s> </p>
<p> <s> “ Eimillestki , ” ütlesin ja tõusin : </s> </p>
<p> <s> “ Sul oli ennist idee ? ” </s> </p>
<p> <s> “ Räägi , kus sa elama hakkad ? ” küsis Tarmo . </s> </p>
<p> <s> “ Küll tühje maju leiab . ” </s> </p>
<p> <s> “ Ära räägi lolli juttu , ” ütles Tarmo tigedalt . </s> <s> Ukse vahele ilmus Martini hele pea : </s> </p>
<p> <s> “ Kas teie juures on vaba voodit ? ” </s> </p>
<p> <s> “ Ei ! ” röögatas Tarmo . </s> <s> Läksin Martiniga koridori . </s> </p>
<p> <s> “ Sellest pole vahel sugugi kasu , sellest üleliigsest aususest . </s> <s> Väike pettus on mõnikord õigem . </s> <s> Midagi sellist , mis teil siin juhtuma hakkab , aimasin juba sügisel . </s> <s> Kuigi ma ei tea täpselt , mis teil siin toimub . </s> <s> Tarmo kujutab endale õudselt palju ette . </s> <s> Sedagi oli ette näha , et nad jälle eksmati saavad . </s> <s> Kui see eelmisel kevadel juhtus , oli kõigil mõte sügisel hoopis midagi muud hakata õppima . </s> <s> Aga sügisel ei viitsinud keegi vaeva näha . ” </s> </p>
<p> <s> Martin leidis lukustamata toa , kus polnud hingelistki . </s> <s> Laual vedeles pakk “ Rumbat ” , teine küpsiseid . </s> <s> Vabu voodeid oli neli . </s> <s> Päike hakkas jälle tõusma . </s> <s> Und ei tulnud . </s> <s> Martiniga rääkides sain aru , et on olemas muudki peale ühiselamu . </s> </p>
<p> <s> “ Vladimir on väga muutunud . </s> <s> Eelmisel aastal elas ta Parmuga ühes toas . </s> <s> Sageli käskis Parm tal uttu tõmmata , kui oma neiukesega tahtis kahekesi jääda . </s> <s> Vladimir käis siis õnnetult mööda maja ega osanud midagi teha , ” ütles Martin . </s> </p>
<p> <s> Ärgates nägin , et Martin on lahkunud . </s> </p>
<p> <s> Tamur pakkis asju . </s> <s> Magamistuba oli ära lammutatud , riiulid tõstetud seina äärde . </s> <s> Lugesin kopikad kokku ja avastasin , et mul on kaks rubla . “ Leninakani ” poe poole jalutades märkasin Tamurit ja Vladimirit . </s> <s> Ma ei teinud neid esialgu nägema . </s> <s> Kui vahemaa oli tühine , jäin ootama . </s> <s> Poisid läksid poodi , mina jäin kaljasappa . </s> <s> Tamur arvas , et võtab samuti kalja . </s> <s> Olin kioskist ostnud kamasokolaadi . </s> <s> Sõime seda poe ees kolmekesi . </s> </p>
<p> <s> “ Kuhu me üldse läheme ? ” küsisin , kui Tamur otsustavalt liikuma hakkas . </s> </p>
<p> <s> “ ” Toome ” poodi torti ostma . ” </s> </p>
<p> <s> “ Nalja teed ? ” </s> </p>
<p> <s> “ Ei . </s> <s> Kas Tarmo sõitis koju ? ” </s> </p>
<p> <s> “ Ta läks Joogaga linna peale . </s> <s> Õhtul pidi kohal olema , ” teadis Vladimir . </s> </p>
<p> <s> “ Väga hea . </s> <s> Tuleks ta täna jooma meelitada . </s> <s> Kaine peaga ei saa ma talle öelda , et tulgu ikka füüsikasse tagasi . </s> <s> Solvub veel . </s> <s> Tahaks viimast korda ühe ilusa õhtu teha . ” </s> </p>
<p> <s> “ Kui te nelja mehega pooleteisest viinast jagu ei saanud ... “ </s> </p>
<p> <s> “ Ma ei taipa , miks sa just seda õhtut meelde tuletad . </s> <s> Kari närvilisi mehi ! ” </s> </p>
<p> <s> “ Tahtsin su reaktsiooni näha , ” ütlesin Tamurile . </s> </p>
<p> <s> “ Mis sa sellisest kirjanikust nagu Vello Lattik arvad , Filoloog ? ” </s> </p>
<p> <s> “ Ei midagi . ” </s> </p>
<p> <s> “ Lattik on , mis ta on , aga tal on ideed . </s> <s> Aga sulle meeldib muidugi Unt . </s> <s> Ma ei imesta ! </s> <s> Ehtfiloloogiline targutamine ja oma haritusega edvistamine . </s> <s> Mingit ideed ei ole ! </s> <s> Kunstis peetakse fotorealismi teatavasti üsna ammendatuks . ” </s> </p>
<p> <s> Tamur jõudis lemmikteemani : teaduslik-tehniline progress . </s> <s> Arvasin , et see on saatanast . </s> <s> Tamur arvas , et ma pole veel pooli asjugi näinud , mida kahekümnes sajand võib tuua . </s> <s> Vladimir vaikis . </s> <s> Tordi saime linna teisest otsast ; ostsime ka kaks liitrit piima . </s> </p>
<p> <s> 644-s istusid Tarmo ja Jooga . </s> <s> Tarmo keeldus tordist . </s> </p>
<p> <s> “ Sa ju tead , et ma ei söö magusat ! ” pahvatas ta vihaselt . </s> <s> Joogale Tamur ei pakkunud . </s> </p>
<p> <s> “ Helista vennale , ” soovitas Tamur . “ Läheks sinu juurde . </s> <s> Lahkumispidu . </s> <s> Enne Moskvat . ” </s> </p>
<p> <s> Mõne tunni pärast oli vend kohal . </s> </p>
<p> <s> “ Ema saab krambid , kui näeb , et auto ei paista isegi läbi , ” ütles Tarmo . </s> </p>
<p> <s> “ Mida see peaks tähendama ? ” küsis isa , kes esikus vastu tuli . </s> <s> Ta ei olnud eriti rõõmus . </s> </p>
<p> <s> Tarmo närveeris . </s> <s> Poisid kogunesid arvuti taha . </s> <s> Vaatasin pealt . </s> <s> Tarmo rahustas teises toas vanemaid . </s> <s> Tamur tegi vihjeid söögile . </s> <s> Tarmo tuli tagasi ja avas viinapudeli . </s> <s> Tõime väga vaikselt sektsioonkapist pitsid , et vanemad aru ei saaks , et juuakse . </s> <s> Vladimir ei joonudki . </s> <s> Tamur tahtis aga pidevalt millegi terviseks klaase kokku lüüa . </s> </p>
<p> <s> “ Joome eesti kirjanduse terviseks ! </s> <s> Joome , Tarmo ! ” </s> </p>
<p> <s> Vladimir uuris arvutimänge ega pööranud ümbritsevale mingisugust tähelepanu . </s> <s> Tarmo vend ei joonud samuti . </s> <s> Kui Tarmo tahtis temaga sõrme vedada , nõustus ta seda tegema . </s> <s> Tarmo lendas toa teise otsa . </s> <s> Varsti oli Tarmo seltskonnast kadunud . </s> <s> Vend käis imeliku näoga ringi . </s> <s> Siis küsis ta minult : </s> </p>
<p> <s> “ Kuhu Tarmo läks ? ” </s> </p>
<p> <s> “ Kas ta lauta ei läinud ? </s> <s> Ta rääkis enne , et öösel hakkab lehm poegima . ” </s> </p>
<p> <s> “ Tead , mul on hirm . </s> <s> Ta oli niisuguse näoga ... “ </s> </p>
<p> <s> Välisuksel tuli ema vastu . </s> <s> Küsisin : </s> </p>
<p> <s> “ Kas Tarmo läks lauta ? ” </s> </p>
<p> <s> “ Ei . ” </s> </p>
<p> <s> Vaatasin väljas ringi , aga oli pime ja ma ei osanud kusagilt otsida . </s> <s> Läksin tuppa tagasi . </s> <s> Vend küsis murelikult : “ Ei olnud ? ” ja tõmbas pikad püksid jalga , sest väljas oli jahe . </s> </p>
<p> <s> Tarmo tuli sauna poolt . </s> <s> Vend hakkas midagi seletama . </s> </p>
<p> <s> “ Mis sa enam tahad ! ” karjatas Tarmo . </s> <s> Läksime tuppa . </s> <s> Tarmo äsas mul ümbert kinni ja keerutas mööda tuba . </s> <s> Kõik vaatasid seda ehmunult , seejärel jõid . </s> <s> Tarmo tõi välja uued pudelid . </s> <s> Ma ei märganudki , kui äkki oli nii tema kui ka Vladimir kadunud . </s> </p>
<p> <s> “ Need kaks meest küll teineteisele midagi selgeks ei tee , ” arvas Tamur . </s> </p>
<p> <s> “ Milleks oli seda viimaste kuude jama vaja ? ” </s> </p>
<p> <s> “ Miks siis mitte armuda Filoloogi ? ” küsis väga purjus Tamur vastu . “ Tarmo puhul ma väga ei imestagi . </s> <s> Seda oli juba talvel näha . </s> <s> Kui mina ütlesin , et Filoloog on loll sel ja teisel põhjusel , Vladimir ütles , et hoopis tol põhjusel , siis Tarmo reserveeris endale alati oma seisukoha . </s> <s> Ei öelnud midagi , aga nõus ta ka ei olnud . </s> <s> Mina panen sulle süüks ainult kahte asja : sa valetad süstemaatiliselt - eriti puudutab see sinu suhteid meestega - ning üritad näida tark . ” </s> </p>
<p> <s> Uksele ilmus Vladimir . </s> <s> Meid nähes läks ta teise tuppa . </s> <s> Tarmo tahtis rääkida ja juua . </s> <s> Jätsin ta Tamuriga ja lipsasin kõrvaltuppa , mis oli pime , ainult helendav arvutiekraan , mida vaatas üksisilmi Vladimir . </s> </p>
<p> <s> “ Vladimir , Vladimir , ega sa ei rääkinud Tarmole sellest , mida me tookord köögis rääkisime ? ” </s> </p>
<p> <s> “ Ei rääkinud . ” </s> </p>
<p> <s> Seejärel läksin Tarmoga välja jalutama ja uurisin : </s> </p>
<p> <s> “ Mida te Vladimiriga rääkisite ? </s> <s> Kas minust ei olnud juttu ? ” </s> </p>
<p> <s> “ Ei . </s> <s> Mul on paha olla . ” </s> </p>
<p>  </p>
<p>  </p>
<p> <s> “ Kuulge , rahvas , see asi läheb nüüd juba liiale . </s> <s> Milles siis asi , Tarmo , kas sa ei julge üksi enam kodus ollagi või ? ” Isa jutu ajal oli Tarmo püsti tõusnud . </s> <s> Ta kadus isaga ukse taha . </s> </p>
<p> <s> “ Hakkaks minema , ” arvas Tamur , kui Tarmo jälle tuli . </s> </p>
<p> <s> Ema pakkis Tarmo asju . </s> </p>
<p> <s> “ Õmble pluusile nööbid ette , ” käskis ta . “ Ja mida sa ise tegema hakkad ? ” </s> </p>
<p> <s> “ Küll ma hakkama saan ; täpselt pole veel mõelnud . ” </s> </p>
<p> <s> Kuigi Tarmo pidi paari päeva pärast Moskvasse sõitma , oli terve suvi veel ees . </s> </p>
<p> <s> Ärasõiduhommikul meenus Tarmole , et ta on midagi ühiselamusse unustanud . </s> <s> Vend viis meid autoga Tartusse . </s> <s> Liftid ei töötanud . </s> <s> Hingeldades jõudsime kuuendale . </s> <s> Läksin oma tuppa . </s> <s> Seal polnud kedagi . </s> <s> Võtsin mõned asjad ja jooksin 644. </s> <s> Tamur ja Kala istusid laua taga . </s> <s> Vladimir oli pikali heitnud . </s> </p>
<p> <s> “ On sul suitsu , Gerda ? ” küsis Kala . </s> </p>
<p> <s> “ Palun . ” </s> </p>
<p> <s> “ Anna Tamurile , ” ütles Kala , “ ega sul äkki rohkem suitsu ole ? </s> <s> Äkki jätad veel paar ? ” </s> </p>
<p> <s> Tema toonis oli midagi solvavat . </s> <s> Viskasin paki lauale ja läksin Tarmo järel välja . </s> <s> Vend oli ootamisest närviliseks muutunud . </s> <s> Ta lootis meid panna bussi peale , mitte bensiinikriisi ajal ise Tallinnasse sõita . </s> <s> Buss oli ära läinud . </s> <s> Vend viis meid lennujaamani . </s> <s> Kell oli pool üheksa hommikul , puhus tugev tuul . </s> <s> Madis ja Tamjärv ootasid Tarmot raudteejaamas . </s> <s> Rongi väljumiseni seisin perroonil ja suitsetasin . </s> <s> Seejärel lonkisin kesklinna . </s> <s> Kell kuus pidin Raekoja platsil kohtuma Martiniga . </s> <s> Sõitsime tema vanemate suvilasse , kus oli piisavalt süüa terveks nädalaks . </s> <s> Jalutasime keskööl mööda magavat suvilakooperatiivi . </s> <s> Martin tahtis , et räägiksin lugusid , mis olid minuga talvel juhtunud . </s> <s> Enamuse neist mõtlen ma välja , arvas ta . </s> <s> Kõik asjad mahtusid kohvrisse , mille tõin nädal hiljem Tartust ära . </s> <s> Möödus nädalaid , mille vältel hakkasin kahtlema möödunud aasta tõelisuses . </s> <s> Minuni jõudsid kuuldused , et ema on lubanud : </s> </p>
<p> <s> “ Kui ma teada saan , kus Gerda elab ja töötab , lähen talle järele ja teen kõik maatasa ! ” </s> </p>
<p> <s> Ma ei püsinud kusagil kaua ; suvi möödus rännates mööda maanteid , tihti tühja kõhuga ja külmetades , kuid vahel ka lõkketule ääres juttu vestes . </s> </p></div2><div2 type="alaosa"><head> Kolmas osa </head>
<p> <s> Kõik on jäänud lootusetu rajajoone taha . </s> <s> Selle nimi võis olla suvi , aga võib-olla midagi muud . </s> <s> Varasem on väike ja tähtsusetu . </s> <s> Vahel küsisin endalt , kas midagi üldse juhtus väljaspool minu kujutlusi . </s> <s> Võib-olla oli kogu elu uni , mis oli kestnud vahedeta umbes kakskümmend aastat . </s> <s> Surnud ununesid , otsekui ei oleks nad kunagi elanud . </s> <s> Unustamine ei toonud kaasa süümepiinu : mälu ja mäletamine olid kadunud aja troonilt tõugatud jumalad . </s> <s> Nende võim oli murtud . </s> <s> Vanad inimesed soovisid mäletada . </s> <s> Võib-olla keegi võttis nende soove tõsiselt . </s> </p>
<p> <s> Halb mälu muutis mulle keelte õppimise piinaks . </s> <s> Kevadel pabereid ülikoolist välja võttes olin rõõmus , et saksa keele eksam vajus möödanikku . </s> <s> Martin oskas mitut keelt ja õppis neid juurde ; arvasin põhjuseks , et Martin kartis mõelda hetkele , mil pole teha muud , kui endalt küsida , kui palju aega on veel jäänud , kui mitu keelt ta jõuab veel selgeks õppida . </s> </p>
<p> <s> Kuid igaüks ei tunne hirmu . </s> </p>
<p> <s> Nimed hauakividel olid tuttavad kooliraamatutest . </s> <s> Mõni muugi asi oli nii , nagu kirjeldasid raamatud . </s> <s> Ehk oli ette määratud , et viskan nurka lapsepõlveunistused ja õpikud . </s> <s> Et nõidusest vabaneda , tuli hulkuda kodutuna mööda ilma ja leida eesmärk . </s> <s> Sest kuigi teadsin , et ka mina varjan endas ja võõraste eest midagi , ei teadnud ma , mis see on . </s> </p>
<p> <s> Seadsin ennast Tallinnas nii hästi kui võimalik sisse . </s> <s> Lombakas korteriperenaine saatis mind mõnikord poodi ja prügiämbrit välja viima . </s> <s> Luiskasin , et olen pärit Tartust ja õpin Tallinnas õpetajaks . </s> <s> Leidsin ajutist tööd kunstikoolis aktimodellina . </s> <s> Sinna soovitas minna onupoeg . </s> </p>
<p> <s> Septembri alguses kohtusin tänaval Hirmuga . </s> <s> Ta töötas Tallinnas elektrikuna . </s> <s> Hirm kandis mantliga ühte tooni halli kaabut . </s> <s> Meid ümbritses tihe vihmasadu . </s> <s> Hirm tunnistas : </s> </p>
<p> <s> “ Olen mõnevõrra kooner , kuna pole veel palka saanud . ” </s> </p>
<p> <s> “ Kas kunagi Tartusse ka sõidad ? ” </s> </p>
<p> <s> “ Võib-olla ei sõida . </s> <s> Kas sa Tarmo Tammsaarest oled kuulnud ? </s> <s> Ta olla Moskvast tagasi . ” </s> </p>
<p> <s> Helistasin Tarmole . </s> </p>
<p> <s> “ Oli mõte korraldada väike pidu - nädalavahetusel . </s> <s> Kõik tulevad . </s> <s> Tamur on endiselt ühikas , aga ei ela enam 644-s ja Jooga samuti mitte . </s> <s> Vladimirist pole midagi kuulnud . </s> <s> Kala ja Tamuri naised sünnitasid hiljaaegu . ” </s> </p>
<p>  </p>
<p>  </p>
<p> <s> “ Mina tean ainult ühte - täna kavatsen ma ennast umbalt täis juua , ” ütles Tarmo , kes sai kahekümne ühe aastaseks . </s> <s> Ema muigas ja tõmbas peoga üle poja karmide juuste . </s> <s> Tarmo oli juuksuris käinud . </s> <s> Riides oli ta vanamoodi : helehallid püksid ja sinine särk . </s> </p>
<p> <s> “ Katame elutuppa laua kuuele , ” ütles ema mulle . </s> </p>
<p> <s> Isa võttis viinad külmast . </s> <s> Serviis toodi kapist lagedale . </s> <s> Nõud olid tolmused ja tahtsid üle pühkida . </s> <s> Lauale ilmusid salatikausid ja praevaagnad . </s> <s> Tarmo istus minu vastas teisel pool lauda . </s> <s> Tema kõrval oli koht lapsepõlvesõbrale Oskarile . “ Tal on mulle suur mõju olnud , ” sosistas Tarmo erutatult . </s> <s> Oskar oli tähelepanuväärselt ilus noormees . </s> <s> Ta elas pealinnas ning käis kodukandis harva . </s> <s> Tarmo vanemad pakkusid talle teineteise võidu sööke ja jooke . </s> </p>
<p> <s> “ Kas sa piiblit oled lugenud ? ” küsis isa Oskarilt . </s> <s> Oskar noogutas mõtlikult . </s> </p>
<p> <s> Süütasin sigareti . </s> <s> Söömise lõpetanud Tarmo ja Oskar suitsetasid juba mõnda aega . </s> <s> Tarmo isa sirutas käe , et mul suits suust ära tõmmata . </s> <s> Ema sõi hea isuga . </s> <s> Pöörasin pea ära ja tegin suitsu rahulikult lõpuni . </s> <s> Vanemad läksid magama ja Tarmo hakkas Oskariga täiesti legaalselt viina viskama . “ Poisid tulevad homme , ” ütles Tarmo minu üllatuseks . </s> <s> Poole öö ajal ronis ta voodisse ja küsis : </s> </p>
<p> <s> “ Kas sulle ka tundub , et ma olen skisofreenik ? ” </s> </p>
<p> <s> Ütlesin , et ei tundu . </s> </p>
<p> <s> “ Tahaksin sind viia triangulatsioonitorni juurde , ” unistas Tarmo . “ Sinna võib juba homme minna . </s> <s> See on lihtsam , kui sa arvad . </s> <s> Võtame pikksilma kaasa ; vend võib meid ära visata ... “ </s> </p>
<p> <s> Nägin unes , et olemegi teel torni juurde maasikaid korjama . </s> <s> Leidsime torni kahe viiekorruselise maja vahelt . </s> <s> Tuul keerutas üles nii paksu tolmu , et torn kadus paiguti tihedasse pilve . </s> <s> Isegi nõnda oli selge , et torn on maha jäetud ja laguneb . </s> <s> Maasikad olid kestva põua tõttu muutunud väikesteks pruunideks kribalateks ; ainult lõhn oli tugev ning kuidagi eksitav . </s> </p>
<p> <s> Järgmisel päeval tegin võileibu , kui Tarmo vanemad kööki tulid . </s> <s> Nad ei öelnud midagi . </s> <s> Oli hämar ja köögiaken paistis süütamata lambi tõttu väikese helendava ruuduna ; seinad olid mustad . </s> <s> Saabusid külalised . </s> </p>
<p> <s> Ivo ja Ainiki ulatasid Tarmole roosikimbu ja kringli . </s> </p>
<p> <s> “ Su koer pissis mulle jala peale ja tal on kirbud ! ” teatas Ainiki rõõmsalt . </s> </p>
<p> <s> “ Maaelu on tore , ” nentis ka Ivo . </s> <s> Kutsikas kilas esikus . </s> <s> Tarmo läks teda õue laskma . </s> <s> Ta libastus loigus ja oleks äärepealt pikali lennanud . </s> </p>
<p> <s> “ Ta ei pea ju veel ! </s> <s> Kes on see idioot , kes ta sisse laskis ? ” </s> </p>
<p> <s> Tamur seisis ukse juures , nagu häbeneks edasi astuda . </s> <s> Vladimirit ei olnud . </s> <s> Keegi ei saanud midagi öelda , kui tulid koputamata kaks nahktagis meest , kellega koos Tarmo õue läks . </s> <s> Ta oli ära veerand tundi . </s> <s> Siis tormas ta tuppa , otsis mingit paberit , pöörates kõik riiulid pahupidi , ja kadus taas . </s> <s> Tarmo ema istus köögilaua taga ega tundnud külaliste vastu mingit huvi . </s> <s> Tarmo saabus väljast närvilisena ja kõndis mitu tiiru mööda tuba , otsekui viibiks ihuüksi . </s> </p>
<p> <s> “ Kus Vladimir on ? ” küsis ta siis . </s> </p>
<p> <s> “ Ta läks Tallinna õppima , ” ütles Tamur . </s> <s> Läksime kõik tuppa . “ Vaene Vladimir oli tõesti põrmus , sest sai elu esimese stipi . </s> <s> See tähendab , et veel pole kätte saanud . </s> <s> Ta ütles , et kui raha käes , tuleb ta kohe Tartusse seda maha jooma . </s> <s> Lennukiga . ” </s> </p>
<p> <s> “ Nii et Vladimirit võib siis Tallinnas kohata ? ” küsisin . </s> </p>
<p> <s> “ Ja muide , Jooga ei tee enam sigadusi . </s> <s> Ta on nüüd üsna tihedalt seotud usuühinguga “ Elu Sõna ” , ” teadis Tamur . </s> </p>
<p> <s> “ Noh , rääkige siis , kuidas teil läheb ? ” </s> </p>
<p> <s> “ Mina olen värske lapsevanem , ” ütles Tamur . </s> </p>
<p> <s> “ Meie elame erakas ; mina otsustasin minna majandusteaduskonda , ” ütles Ainiki . </s> </p>
<p> <s> “ Minul õnnestus tuba üürida . </s> <s> Käin tööl ... “ </s> </p>
<p> <s> “ Miks õieti juuakse ? ” </s> </p>
<p> <s> “ Juuakse sellepärast , et barjäärid kaoksid . </s> <s> Et inimene saaks öelda seda , mis tal hinge peal . </s> <s> Inimese olemus jääb purjus olles täpselt samaks kui kainena . ” </s> </p>
<p> <s> “ Kus sa ise töötad ? ” küsis Ainiki . </s> </p>
<p> <s> “ Kunstikoolis . </s> <s> Esimest kuud . </s> <s> Modellina . ” </s> </p>
<p> <s> Tekkis vaikus , mille katkestas sampanjapudeli avanemisheli . </s> </p>
<p> <s> “ Sa oled moralist , ” ütlesin Tamurile nelja silma all . </s> <s> Ta ei olnud rahul minu töökohaga . </s> </p>
<p> <s> “ Tarmo on suurem moralist kui mina , ” arvas Tamur , “ ja te mõlemad olete ühtemoodi ebastabiilsed inimesed . </s> <s> Minu naise jaoks on tema ema väga suur autoriteet . </s> <s> Metsavaht , täiskarsklane . </s> <s> Abikaasal on kogu aeg kahju , et ma joon . </s> <s> Tema ei lubaks endale iialgi mingit abiellu mitte mahtuvat tegu . </s> <s> Põhimõtte pärast . ” </s> </p>
<p> <s> Ivo oli Ainiki teise tuppa magama jätnud ja tuli meie juurde , käigupealt pluusinööpe kinni pusides . </s> <s> Ta hakkas anekdoote rääkima . </s> <s> Võtsin endale meeleldi perenaiserolli , sest olin tema lugusid juba kuulnud ühel neist pikkadest öödest 654-s , kui Ivo meil ööbis . </s> </p>
<p> <s> “ Kas olen üleliigne ? ” oletasin köögist hunniku võileibadega poiste juurde jõudes . “ Ikkagi kolm vana sõpra . ” </s> </p>
<p> <s> “ Ära nüüd põe , ” ütles Ivo . </s> </p>
<p> <s> “ Ära iial hirmu tunne , ” ütles Tarmo . “ Oeh ! </s> <s> Mis ma ütlesin ! </s> <s> Hirmu ! ” </s> </p>
<p> <s> Pidasime aru , kas juua viin ära või heita magama . </s> <s> Tamur oli edasijoomise poolt . </s> <s> Tarmo heitis diivanile ja teeskles magajat . </s> <s> Ivo läks Ainiki juurde . </s> </p>
<p> <s> “ Mäletad , Tarmo ütles sulle , et sa homme midagi meelde tuletaksid ? ” </s> </p>
<p> <s> “ Ma arvan , et ta tahtis mu abikaasast rääkida . ” </s> </p>
<p> <s> “ Või minu töökohast . ” </s> </p>
<p> <s> “ Minu asi see üldiselt ei ole . </s> <s> Oled vaba inimene ja tead ise , mis teed . </s> <s> Kui tahad kellelegi midagi tõestada , siis ole lahke . </s> <s> Kui räägin Tarmo seisukohalt , siis ei saa ma seda heaks kiita . </s> <s> Vladimir on kindlasti veel suurem moralist kui mina . </s> <s> Samas - ma ei mõista . </s> <s> Kui sa kõike üsna pohuistlikult võtad , mis loeb siis kellegi arvamus ? </s> <s> Need on kaks täiesti ühendamatut külge sinus . </s> <s> Vladimir rääkis mingist vestlusest , kui sa nutma olid hakanud . </s> <s> Ma ei saa aru , miks sa tema arvamust nii oluliseks pead ? ” </s> </p>
<p> <s> “ Saime talvel üsna hästi läbi . ” </s> </p>
<p> <s> “ Vladimir püüdis sind võib-olla päästa , ” muigas Tamur . </s> </p>
<p> <s> “ Millest ? ” </s> </p>
<p> <s> “ Sinu kohta käivatest hinnangutest . </s> <s> Mina ei usu , et mehe ja naise vahel võiks erilist sõprust tekkida . </s> <s> Ma ei taha halvasti öelda , kuid seksuaalselt ei ole sa mind kunagi huvitanud . </s> <s> Võib-olla kevadel ma üritasin sulle siinsamas Tarmo juures midagi tõestada . </s> <s> Ei mäleta ; midagi ma rääkisin . ” </s> </p>
<p> <s> “ Ega see hea ole . </s> <s> Öö on ikka magamiseks , ” vaatas isa ukse vahelt tuppa ja läks sama targalt minema . </s> </p>
<p> <s> “ Mida sa kavatsed teha ? ” küsisin Tamurilt . </s> </p>
<p> <s> “ Magama ei tahaks heita . </s> <s> Pean homme kindlasti Tartusse jõudma . </s> <s> Lähen mängin arvutiga . ” </s> </p>
<p> <s> “ Kes sa siis õieti oled ? ” küsis Tarmo ema . “ Naabrid juba küsivad . kas mul on minia kodus . ” </s> </p>
<p> <s> “ Me oleme sõbrad , ” seletasin ebakindlalt , laual vedelevaid musti nõusid kokku korjates . “ Nagu Tamur ja Vladimir ja ... “ </s> </p>
<p> <s> “ Mulle hakkavad juba närvidele käima need Tarmo sõbrad . </s> <s> Nad segavad meie elu . </s> <s> Maal on oma tööd ja tegemised ; nemad on linnainimesed ja siis suhelgugi omavahel . </s> <s> Mis neil Tarmoga ühist on ? </s> <s> Tarmo ju ei õpi enam . </s> <s> Ei need sõbrad tal kuhugi kao ... “ </s> </p>
<p> <s> Põgenesin tuppa Tamuri juurde . </s> </p>
<p> <s> “ Mäletad , kui kevadel tuli Tarmo isa teie siin olles ja tegi märkuse ? ” </s> </p>
<p> <s> “ Sõimas läbi , ” ütles Tamur pilku ekraanilt pööramata . “ Sain tookord üsna pahaseks . </s> <s> Siis , kui on tarvis kedagi heina tegema , oleme vajalikud , aga kui niisama tuleme - tuleme ju Tarmo , mitte arvuti pärast - , tehakse nägu , et ei saada aru , mis nendel siia asja on . ” </s> </p>
<p> <s> “ Kui kuuled samme , mis ei kuulu mulle ega vennale , võta mänguketas välja ja lükka teine sisse , ütles Tarmo minule . </s> <s> Pärast seda ma polegi enam mängida tahtnud . ” </s> </p>
<p> <s> “ Lõppkokkuvõttes oli see suur viga , et selline tugev maapoiss nagu Tarmo sattus Tartu Ülikooli füüsikat õppima ja sai endale arvuti . ” </s> </p>
<p> <s> “ Kuule , Tamur , kaua sa lobised seal ? </s> <s> Äkki teeksid seda kusagil mujal ? ” pomises Ivo uniselt . </s> <s> Varsti Ivo tõusis . </s> <s> Väljas koitis juba . </s> </p>
<p> <s> “ Gerda , äkki leiad mulle kiiresti kusagilt piima ? ” küsis ta . </s> </p>
<p> <s> “ Külmkapis ei ole . </s> <s> Tead , lauda juurde ma parem ei läheks . </s> <s> Ei ole erilist isu Tarmo vanematega kohtuda . ” </s> </p>
<p> <s> “ Ah , ära mine siis jah , ” heitis Ivo hajameelselt käega . </s> </p>
<p> <s> “ Kas nad ei salli sind või ? ” märkas ta siis küsida . </s> </p>
<p> <s> “ Ah , lihtsalt niisama , ” ütlesin muiates . </s> </p>
<p>  </p>
<p>  </p>
<p> <s> “ Mul oli Tarmo pärast aasta tagasi täitsa mure : ta nuttis iga asja peale . </s> <s> Tahtsin temaga arsti juurde minna , ” rääkis ema . “ Siis käisin ühe kaardipanija juures . </s> <s> Too ennustas , et perekonnas on varsti matus . </s> <s> Minu kohta ütles , et elan kõrge vanuseni . </s> <s> Ma kardan nii väga Tarmo pärast . </s> <s> Ära ainult talle seda räägi . ” </s> </p>
<p> <s> “ Kauaks sa kavatsed maale jääda ? ” küsisin Tarmolt , kui viimane külaline oli lahkunud . </s> </p>
<p> <s> “ Kõige rohkem paariks kuuks . </s> <s> 39 rubla on veel järel . ” </s> </p>
<p> <s> “ Millest sa elad ? ” </s> </p>
<p> <s> “ Ah , ega ei kulu ka kusagil . </s> <s> Kas panen sauna kütte ? </s> <s> Sa joonista seni . ” </s> </p>
<p> <s> “ Panid kindlasti tähele , et kui sa üleeile tulid , ei ilmutanud ma erilist rõõmu , ” küsis Tarmo saunas . “ Olin ju vägagi vaoshoitud ? </s> <s> Olin juba harjunud mõttega , et meie suhted on lõppenud . ” </s> </p>
<p> <s> “ Ma ei saanud tegelikult midagi aru . ” </s> </p>
<p> <s> “ Räägi oma viimase aja kõige positiivsemast elamusest . ” </s> </p>
<p> <s> “ Aga sinu viimase aja kõige negatiivsem elamus ? ” </s> </p>
<p> <s> “ Millise viimase aja ? ” </s> </p>
<p> <s> “ Selline , millest sa veel vaba ei ole . ” </s> </p>
<p> <s> “ Hea küll , ma räägin , aga enne lobise kümme minutit sel teemal , millel soovisin . </s> <s> Ükskõik millest , peaasi , et räägiksid . ” </s> </p>
<p> <s> “ Sa oled väga terav ? ” </s> </p>
<p> <s> “ Ma ei oska sellist küsimust muuga seletada , kui pahatahtlikkusega . </s> <s> Olin kõik juba unustanud ; nüüd meenus detailideni . </s> <s> Olla osaline lõbusa grupieksperimentaatori lõbusas grupieksperimendis ! </s> <s> Jah , võis ju ka nii ! ” </s> </p>
<p> <s> “ Ma ei saanud aru . ” </s> </p>
<p> <s> “ Ja kõigil oli naljakas ! ” </s> </p>
<p> <s> “ Minul ei olnud . ” </s> </p>
<p> <s> “ Hea küll . </s> <s> Võibolla kuulub see eksperimendi juurde . </s> <s> See meid eristabki : mina olen nii hea , sina paha . ” </s> </p>
<p>  </p>
<p>  </p>
<p> <s> “ Kohati mind lausa ehmatab , kui sarnased me oleme , kuigi ma ei tea sinust midai , ega sina minust . </s> <s> Oleme endast teineteisele ehk rohkem rääkinud , kui kellelegi muule , aga ei tunne teineteist . </s> <s> Ega Tamurit ega Vladimirit ... “ </s> </p>
<p> <s> “ Nüüd ma tean , mis see on , ” mõtlesin , kuid ütlesin seda vist valjusti , sest Tarmo lausus õnnelikult : </s> </p>
<p> <s> “ Tead , sa ütlesid kõvasti NÜÜD MA TEAN , MIS ASI SEE ON sel hetkel , kui mina mõtlesin ja rõhuga öelda tahtsin : nüüd ma tean , mis see on . ” Ta vaatas mulle väga lähedalt otsa ja naeris . </s> <s> Naersin igaks juhuks kaasa . </s> </p>
<p> <s> “ Enda arust ütlesin seda mõttes . ” </s> </p>
<p> <s> “ Jah , ja nii vaikselt , et sellest hakkavad hambad õrnalt tuikama ; mina tean ... veel eriti hästi ... kui naljakas ... see on . ” </s> </p>
<p> <s> Tarmo uuris mind imeliku pilguga ja lisas : </s> </p>
<p> <s> “ Vaata , nüüd olen mina sinust pool punkti ees . ” </s> </p>
<p> <s> “ No mida ma siis ütlesin ? ” ei taibanud ma . </s> </p>
<p> <s> “ Kontrollid mind , jah ? ” </s> </p>
<p> <s> “ Tunni aja pärast tuleb minema hakata . ” </s> </p>
<p> <s> “ Jah , tund on julgelt aega . ” </s> </p>
<p> <s> Istusime laua taga ja sõime . </s> </p>
<p> <s> “ Kas kõik on korras ? </s> <s> Ega sa millestki närvis ole ? ” küsis Tarmo . “ Ühesõnaga , helistad niipea , kui jälle Tartusse jõuad ? </s> <s> Või varem . ” </s> </p>
<p> <s> Jõudsin Tallinna , kui päike loojus . </s> </p>
<p>  </p>
<p>  </p>
<p> <s> “ Kahju jah , et Tarmo nii vara ära läks . </s> <s> Mõnes mõttes hakkas alles pärast seda nalja saama . </s> <s> Meie Tamjärvega hakkasime vaikselt napsitama . </s> <s> Kõik sai alguse odavast viskist . </s> <s> Teiselt poolt : Tarmo tuli ära õigel ajal. </s> <s> Sügis on ehitusel kõige hullem aeg . </s> <s> Alatasa sajab , aga just sajuga on välistööd . </s> <s> Kui ilus ilm oli , tehti siseviimistlust . </s> <s> Tarmol hakkas tervis jantima . </s> <s> Võib täitsa kindlalt öelda , et tegelikult tegi ta seda ise . </s> <s> Mängis meelega tervisega , sest tahtis ära sõita . </s> <s> Käis paljajalu läbi lompide . ” Madis istus vanematekodu pehmes tugitoolis ja rüüpas viskit . </s> <s> Vanemad olid suvilasse sõitnud , kuigi valitses südatalv . </s> </p>
<p> <s> “ Kõik läheb mööda . </s> <s> Ainult mälestus jääb . </s> <s> Ma ei usu , et kunagi näiteks üheksakümnendate muusikat niimoodi kuulan . </s> <s> Muidugi on jäänud ka ebameeldivaid mälestusi . </s> <s> Ükskord läksime Ronaldiga kahekesi korraks poodi . </s> <s> Kui tagasi tulime , ütles valvur , et keegi hüppas jälle alla . </s> <s> Füüsikute ühikast on ikka vahetevahel hüpatud . </s> <s> Seekord oli Koidu . ” </s> </p>
<p> <s> “ Mis temast sai ? ” </s> </p>
<p> <s> “ Mis sai ? </s> <s> Nädala pärast olid matused . </s> <s> Inimene oli kaheksandat kuud rase . </s> <s> Veidi aega abielus . </s> <s> Keegi ei tea ... ” Madis lõi käega . </s> </p>
<p> <s> “ Tamur astus kaitseliitu , ” ütlesin . “ Ja mina ise taastasin ennast filoloogiateaduskonna kaugõppesse . ” </s> </p>
<p> <s> “ Peaksin ka Tartusse tulema , aga puhkan paar kuud , ” leidis Madis . “ Sain vahepealt Magnuse naiselt kirja . </s> <s> Näe , loe . ” </s> </p>
<p> <s> Uurisin aadressi . </s> </p>
<p> <s> “ See ei ole Tartust ! ” </s> </p>
<p> <s> “ Ei olegi . </s> <s> Magnuse naine lõpetas ülikooli ja läks Magnusest lahku ; nüüd on mingis maakoolis õpetaja . ” </s> </p>
<p> <s> “ Tere . </s> <s> Mõtisklesin hulk aega tühja lehe ees . </s> <s> Igasugused mõtted kihutasid läbi pea . </s> <s> Võta kinni , mis mõtted need täpselt olid . </s> <s> See oli kuidagi kõigega seoses : sarnasuste ja erinevuste ja olemasolu ja selle mõtte ja ikkagi praktilise , reaalselt eksisteeriva kapsasaba , turvalisusevajaduse , vanuse , töökohtade , üksluisuse , mittetahtmise , jätkamise , eesmärgipäratuse , mineku , abielusõrmuse , absoluudieituse ja -ihaluse , tagasipöördumiste , ringtunnelite , vanade mälestuste , uute mälestuste ja ilmselt millegagi veel . </s> </p>
<p> <s> Õigupoolest ei tea ma täpselt , kas Sina oledki olemas , ja Jooga ja Hirm ja Ronald ja Gerda ja tuba 644 ja Tartu linngi . </s> <s> Ja kui te siiski olete ( isegi Magnus ) , kas siis praegu või ainult minu unenäos , või mina teie omas ? </s> <s> Teid on aga liiga palju , kes näevad mind unes , nii et küllap on pigem vastupidi . </s> </p>
<p> <s> Tajun seda kõike hulleminigi , aga Sina ära pane tähele . </s> <s> Kirjuta mulle , kas minust ka räägitakse . </s> <s> Mida võisin küll ise rääkida ? </s> <s> On kindel , et päris kõike ei mäleta . </s> <s> Aga samas ei pruugigi see olla oluline , ah , küllap on see ükskõik ! </s> </p>
<p> <s> Kui siia kooli tulin , ei suutnud ma kuidagi õpetajarolli omaks võtta . </s> <s> Käisin pahategelikult itsitades mööda koolimaja ja ei saanud kuidagi tunde antud . </s> <s> Tüdinesin juba 15 minutit pärast tunni algust ja saatsin seltskonna minema . </s> <s> Olin tõsiselt hämmeldunud , avastades , et nii teiste õpetajate kui ka õpilaste jaoks olin täiesti loogiline nähtus omal kohal . </s> <s> Ainult ma ise ei saanud sellest kuidagi aru . </s> <s> Mul oli tunne , nagu oleksin kusagil ebareaalses maailmas , kus kõik peale minu teavad mängureegleid . </s> <s> Tean küll reegleid , aga ei saa aru nende mõttest . </s> </p>
<p> <s> Kõik asjad on mitmetised . </s> <s> Püüdsin end siis tagasi Tartusse mõelda . </s> <s> Seegi pole reaalsus , võib-olla hoopis mõni neljas maailm , aga mitte reaalsus . </s> </p>
<p> <s> Hakkasin juba asjade käiguga leppima , et “ vana maailm ” on kaotsi läinud ja tühja kah , aga täna tunnen , et olen midagi segi ajanud . </s> <s> Ma tean , et ei taha olla õpetaja ja ma ei taha veel paljut muudki . </s> <s> Aga ma ei tea ei seda , mida tahaksin või kuidas seda saada , mida ma ei tea ennast tahtvat - ega tea isegi seda , kuidas üldse midagi muuta ! </s> <s> Muutumine on raske ka ja mulle ei meeldi teha raskeid asju . </s> <s> Kogu see kaos pole ometi meeldiv , on hirmutav . </s> <s> Kogu aeg oleks nagu midagi puudu . </s> <s> On veebruari algus . </s> <s> Ehk läheb järgmiseks korraks üle ? </s> <s> Kirjuta mulle , kirjuta kõigest ja palju ja eeldades , et risti oli trump ja Sina praegu võitsid : küsi ja küllap ma juba vastan . ” </s> </p>
<p> <s> Panin kirja käest . </s> </p>
<p> <s> “ Kui kaua sa kavatsed modellina tõõtada ? ” küsis Madis . </s> </p>
<p> <s> “ Suveni . </s> <s> Praegu ei ole eriti lihtne tööd saada . ” </s> </p>
<p> <s> “ Missugust tööd sa üldse tahaksid ? ” </s> </p>
<p> <s> “ Ma ei tea . </s> <s> Riided tunduvad äärmiselt ebamugavad ja rasked , kui suurem osa päevast mööda saata alasti . ” </s> </p>
<p> <s> “ Vladimir on Tallinnast jalga lasknud . </s> <s> Käisin teda otsimas , öeldi , et ei ole ja ei tule . </s> <s> Arvata võib , et jättis kooli pooleli . ” </s> </p>
<p> <s> “ Ka mulle tundub vahel , et ma ei saagi täiskasvanuks . ” </s> </p>
<p> <s> “ Kas sa Tarmoga abielluda ei kavatse ? ” küsis Madis . </s> </p>
<p> <s> “ Me ei ole tükk aega kohtunud . </s> <s> Käisin aastavahetusel tema juures . </s> <s> Minu teada on ta endiselt maal ja sinna ei taha ma minna . ” </s> </p>
<p> <s> “ Kas sa Gabrielist oled midagi kuulnud ? </s> <s> Kas ta elab ikka seitsmendal ? ” </s> </p>
<p> <s> “ Ka Tamur mainis Tarmo sünnipäeval seda nime , aga ma ei tunne teda . </s> <s> Kas see on keegi Plumbumi sõber ? ” </s> </p>
<p> <s> “ Gabriel , ” ütles Madis , “ on seesama , kellega koos me “ Tähesõdasid ” käisime vaatamas , mina ja Kala ja ... “ </s> </p>
<p> <s> Madise jutt uinutas . </s> <s> Kuulasin teda vaevalt , sest ei mäletanud sündmusi , millest ta rääkis . </s> <s> Mulle meenus hoopis viimane kord Tarmo juures . </s> <s> Olin pooleldi haige , näljane ja lootusetu . </s> <s> Soojendasin köögis pliidi kohal käsi . </s> <s> Tarmo lõikas lõhnavast suitsusingist värskele leivale pakse viilakaid . </s> <s> Must kass ronis mulle sülle . </s> <s> Istusin pliidi ees , juuksed nägu varjamas . </s> </p>
<p> <s> Kui ütlesin , et pean lahkuma , väitis Tarmo , et haigena minna oleks enesetapp ja tänamatu . </s> <s> Tema raviks mind terveks , kui jääksin . </s> <s> Lasksin ennast veenda . </s> <s> Hirm oma mitte midagi maksva elu pärast tuli tagasi . </s> </p>
<p> <s> Aga tervis läks kehvemaks , kui oli saabudes ; ma ei tõusnud voodist ega tahtnud süüa . </s> <s> Nägin und : seisime keset metsa . </s> <s> Puutüved olid varjupoolel süsimustad , varjust väljas olid need lumivalged ja helendasid . </s> <s> Kas näed nüüd udu , küsis Tarmo . </s> <s> Nägin : see hiilis puude vahelt lähemale ning oli niiske ja vatjas . </s> <s> Hakkasime kuhugipoole liikuma , võib-olla jõe äärde . </s> <s> Mõtlesin , et üksi oleksin vaevalt kodu üles leidnud , kui tuttavaid maju nägin . </s> </p>
<p> <s> Teele paistsid kolm valgustatud akent . </s> <s> Hakkasin minema . </s> <s> Kuigi see oli uni , läksin nagu mitu korda varem ilmsi . </s> <s> Äkki märkasin , et Tarmo pole enam minu kõrval . </s> <s> Minu õnn ei jätnud mind maha , sest enne hoovile jõudmist ärkasin . </s> <s> Olin lühikese aja jooksul tajunud , et ees ootab tühi ja õudne maja , mille tulesäras akende taga liikuvad kolme inimese siluetid ei kuulu elavatele isikutele . </s> </p>
<p> <s> Rääkisin unenäost Tarmole , kes ei öelnud selle peale midagi . </s> <s> Ja kas pidigi ? </s> <s> Palju asju näisid reaalsetena , aga siis kustus nende tähendus samamoodi , nagu tuhmusid vana-aasta õhtul taevasse lennutatud raketid . </s> <s> Ilmaasjata , mõtlesin , kui kogu ümbrus rohelistest ja punastest tuledest säras - ei neid ega meid näe keegi , keegi ei mõtle meie peale , oleksime justkui maailma serval , kuigi kõik ilmakaared on olemas ja Tarmo võis seletada , mis kuhupoole jääb . </s> </p>
<p>  </p>
<p>  </p>
<p> <s> “ Mis kell teie seal magama heitsite ? ” küsis Kala , kui jäime kahekesi . </s> </p>
<p> <s> “ Hommikul kaheteistkümne paiku . </s> <s> Mell pidi kooli minema . ” </s> </p>
<p> <s> “ Seda ma arvasin , et teil jälle jorutamiseks läheb . </s> <s> Pool seitse ärkasin ja läksin rõdule . </s> <s> Nägin , et kangesti tuttav mees läheb bussijaama poole . </s> <s> Tarmo siis oligi . ” </s> </p>
<p> <s> “ Hakkasime Melliga teisi taga rääkima . </s> <s> Muu hulgas ütlesin , et Tarmo püüab hüpata üle oma varju . </s> <s> Mell oli nõus . </s> <s> Arvasime , et Tarmo magab . </s> <s> Aga tema palus jätkata juttu võimaluse korral siis , kui teda enam ruumis pole . </s> <s> Küsisin , miks . </s> <s> Tarmo tõusis , ajas kampsuni selga ja kõndis minema . </s> <s> Meil ei tulnud pähegi talle järele joosta . ” </s> </p>
<p> <s> Selle asemel küsisin magavalt Tamurilt ettevaatuse mõttes : </s> </p>
<p> <s> “ Tamur ! </s> <s> Kas sa kuuled meid ? ” Tamur norskas vastuseks . </s> </p>
<p> <s> “ Läheb veel see ka minema ! ” </s> </p>
<p> <s> “ Kuhu tal oma toast minna . ” </s> </p>
<p> <s> Istusime 953-s , Tamuri uues toas , mida ta mõnikord jagas Vladimiriga . </s> </p>
<p> <s> “ Kuhu ma jäingi ? </s> <s> Ah jaa , piinlik on niimoodi elada . </s> <s> Näe , võtan vanematelt halastamatult raha vastu , väites , et mul on pruut , kellele kolm korda nädalas lilli kingin . </s> <s> Lilled on kallid . </s> <s> Mis teha , kui ta nii väga neid armastab . </s> <s> Elu on selline - keeruline - ongi nii , et ise mõtled , et on ühtmoodi , aga tegelikult ... ega , jah , ei ole nii , ” hakkas Mell naerma . </s> <s> Olime palju joonud . </s> </p>
<p> <s> “ Einoh , poisid võtavad sind kui omasugust . </s> <s> Kuigi Tamuriga suhtled sa ikka natuke teistmoodi kui Vladimiriga . </s> <s> Ja Tarmoga teil ikka midagi oli ? ” </s> </p>
<p> <s> “ Ega sul suitsu ei ole ? ” </s> </p>
<p> <s> “ Toas peaks olema . </s> <s> Oota , käin ära . ” Mell tuli kohe . “ See on iseenesest tähelepanuväärne , et seda tegin . </s> <s> Võta üks suits . ” Pakki jäi veel mõni , kui Mell kooli läks . </s> <s> Korjasin oma kassetid kokku , võtsin Kalalt laenatud kohvimasina ning järelejäänud oad ja mõtlesin lahkuda , kui Tamur end oiates voodist üles ajas . </s> </p>
<p> <s> “ Taipaks komandant praegu sisse astuda . ” </s> </p>
<p> <s> “ Aitan sul koristada , ” lubasin ja jäin paigale . </s> </p>
<p> <s> “ Ometi kord üks õhtu , kus mingeid põdemisi polnud , ” märkis Tamur heatujuliselt . </s> </p>
<p> <s> “ Läksin vist Tarmoga tülli . ” </s> </p>
<p> <s> “ Millest siis need ekstsessid teil jälle ? ” Tamur ei tahtnudki vastust teada . </s> <s> Ütlesin , et lähen alla ja magan välja . </s> </p>
<p> <s> “ Võid seda ka siin teha , ” ütles Tamur . </s> <s> Panin “ Abba ” mängima ja heitsin riietes magama . </s> <s> Kui ärkasin , polnud Tamurit . </s> <s> Keegi koputas . </s> <s> Avasin ja nägin neljasaja rublases dressis paljast kõhtu sügavat Tamjärve . </s> </p>
<p> <s> “ Kus Tarmo on ? ” küsis ta . </s> </p>
<p> <s> “ Sõitis hommikul ära , ” ütlesin . </s> <s> Olin täiesti ära ehmatanud . </s> </p>
<p> <s> Tamjärv läks minema . </s> </p>
<p> <s> “ Huvitaval kombel fakt , et Tarmo pitsi põrandale viskas , meile kõigepealt ei meenunudki , ” ütles Tamur , kui hiljem eelmist õhtut uuesti analüüsisime . “ Ühelt poolt olen samuti Tarmo selliste tegudega juba harjunud . </s> <s> Teiselt poolt ei saanud ma tol momendil üldse aru , mis põhjus oli pitsi maha visata . ” </s> </p>
<p> <s> “ Mingi põhjus kindlasti oli . ” </s> </p>
<p> <s> “ Magan alati kõige olulisemad asjad maha . ” </s> </p>
<p> <s> “ Mehed läksid soo peale . </s> <s> Täna öösel hakkavad vist jälle jooma , ” teatas Madis . </s> </p>
<p> <s> “ Soo peale ? ” </s> </p>
<p> <s> “ Emarebaste juurde . ” Madis oli jõudnud ennast kiirest ühikaeluga kurssi viia . “ Tamjärv küsis ükspäev : kas lähme soo peale sigu nikkuma ? </s> <s> Nüüd kutsutaksegi rebaste tuba nii . ” </s> </p>
<p> <s> Panin öösärgi selga ja hakkasin voodit üles tegema . </s> </p>
<p> <s> “ Väga kena sinust , et mulle voodit teed , ” arvas Mell tuppa astudes . </s> </p>
<p> <s> “ Kavatsen siia muuseas ise heita . </s> <s> Mis mees sa oled : lähed soo peale ja tuled pärast poiste tuppa magama . </s> <s> Endal veel erakas . </s> <s> Tõesti imelik . ” </s> </p>
<p> <s> “ Jätan oma portu siia . </s> <s> Tulen siis kaheksa paiku läbi , ” ütles Mell häbelikult . “ Tead , Tamur , sa võta mu portu füssahoonesse kaasa , kui hommikul tuled . </s> <s> Siis ma ei hakka üldse siia tulema . ” </s> </p>
<p> <s> Küsisin Madiselt , kas kusagil tüdrukute toas ei ole vaba voodit : Tamuri toas oli elu liiga närviline . </s> <s> Madis oli kuulnud , et Merit on Tallinna sõitnud . </s> <s> Tema toas elas ainult pikkade pähkelpruunide juustega keemiarebane Annabel . </s> </p>
<p> <s> “ Ühika pank , ” ütles Madis . </s> <s> Annabelil olid vesihallid silmad ning ta meenutas metshaldjat . </s> <s> Palusin Madist , et ta Annabelist rohkem räägiks . </s> <s> Madis puikles : </s> </p>
<p> <s> “ Seda teavad kõik , nii Kala , Tamur kui Vladimir , ja teised ka , aga teatavatel põhjustel ma seda infot ei avalda . </s> <s> See ei ole veel nii-öelda avaldamiskõlbulik . ” </s> </p>
<p> <s> Igavus viis mind varsti Tamuri tuppa , kuid ukse avas Vladimir . </s> <s> Olin nohus ; juuksed pealigi kammitud ja tagant paelaga kokku seotud . </s> <s> Tuka panin roosa kammiga üles . </s> </p>
<p> <s> “ Sa oled tõeline ootamatus . </s> <s> Mis sa teed siin siis ? </s> <s> Jood jälle ? ” </s> </p>
<p> <s> “ Mitte sinnapoolegi . </s> <s> Olin haige ja tulin Tartusse puhkama , ” ütlesin . </s> </p>
<p> <s> “ Millal sa tulid ? ” </s> </p>
<p> <s> “ Tudengipäevade alguses jõudsin kohale . ” </s> </p>
<p> <s> “ Kus sa ööbid ? ” </s> </p>
<p> <s> “ Meriti toas . ” </s> </p>
<p> <s> Vladimiri põsenukid punetasid . </s> <s> Istusime laua taga teineteise vastas . </s> </p>
<p> <s> “ See sall läheb hästi su silmadega kokku . </s> <s> Ja pluusi helesinine . ” </s> </p>
<p> <s> “ Ma tean , ” ütlesin rõõmustades . </s> </p>
<p> <s> “ Kas sulle on seda ka varem öeldud ? ” </s> </p>
<p> <s> “ Mõni on . </s> <s> Annabel rääkis teist igasuguseid asju . </s> <s> Olid paar korda nende toas imelikult käitunud . </s> <s> Tema voodis maganud . ” </s> </p>
<p> <s> Tuba oli vaikne ja soe . </s> </p>
<p> <s> “ Ma ei saa aru , kuhu sa ikkagi sihid , ” ütles Vladimir . “ Võime rääkida tikutoosist - sellest siin . </s> <s> Minu meelest on sel ääretult ebailusad värvid . </s> <s> Mis siis , et Kalevi laev ja puha . </s> <s> Ka sellest tikutoosist võib rääkida . </s> <s> Näe , kui ilus vanamees siin peal on . </s> <s> Mis siis , et primitiivne . </s> <s> Ikkagi sümboliseerib tuld . ” Ta kummardus üle laua ja küsis , nägu näo vastas : </s> </p>
<p> <s> “ See on ainult näide teemast . </s> <s> Mis sind vaevab ? ” </s> </p>
<p> <s> “ Kui sa pead kusagil ära käima , käi ära . ” Olin märganud , et Vladimir vaatab kella . </s> </p>
<p> <s> “ Istud siin ? ” </s> </p>
<p> <s> “ Istun siin . ” </s> </p>
<p> <s> Riiulil oli väike ümmargune peegel . </s> <s> Vaatasin ennast . </s> <s> Silmad hiilgasid . </s> <s> Makk jäi seisma . </s> <s> Vajutasin valele nupule , ketas jättis tiirlemise , kuid makk urises tasa . </s> <s> Vladimir tuli ja nägi uut linti peale pannes , et miski on viltu . “ Naine laevas , laev põhjas , ” pomises ta . </s> <s> Nihkusin tooliga kaugemale . </s> </p>
<p> <s> “ Kas kardad mind või ? ” </s> </p>
<p> <s> “ Ei . ” </s> </p>
<p> <s> “ Ei karda ? </s> <s> Ikka tõesti ei karda ? </s> <s> Räägi siis midagi . </s> <s> Ütle midagi . </s> <s> Ütle ükski sõna . ” </s> </p>
<p> <s> Ta vaatas mulle otsa ja ohkas : </s> </p>
<p> <s> “ Ei ütle . </s> <s> Vaata : paberist lennuk . </s> <s> Kuhu jäi aplaus ? ” </s> </p>
<p> <s> “ See ei ole tõsiselt võetav . </s> <s> Kui ma üksi plaksutan . ” </s> </p>
<p> <s> “ On küll . </s> <s> Võin ise ka pärast plaksutada . </s> <s> Siis oled nõus ? ” </s> </p>
<p> <s> “ Hea küll . ” Punastasin . </s> </p>
<p> <s> “ Räägi midagi . </s> <s> Võid näiteks minu kohta midagi head öelda . </s> <s> Või siis : millised on minu negatiivsed jooned . </s> <s> Ei olegi ? ” </s> </p>
<p> <s> Tundsin ennast nagu ametiasutuses , ees ankeet , mida ma ei oska täita . </s> <s> Oli öö . </s> <s> Aga võib-olla ei olnud ka , sest keegi koputas . </s> </p>
<p> <s> Vladimir laskis tuppa Madise . </s> </p>
<p> <s> “ Kus Tamur on ? ” küsis see . </s> </p>
<p> <s> “ Pidi homme tulema . ” </s> </p>
<p> <s> “ Anna süüa . ” </s> </p>
<p> <s> “ Ei anna . ” </s> </p>
<p> <s> “ Anna süüa . </s> <s> Ma tean , et sul on . </s> <s> Ära tule rääkima , et tulid kodunt ega toonud süüa kaasa . </s> <s> Mis sul seal kotis siis on ? ” </s> </p>
<p> <s> “ Raamatud . </s> <s> Tõin kodust raamatuid . </s> <s> Annan sulle lugeda , kui tahad . ” </s> </p>
<p> <s> Vladimir tõstis koti laua alla ja hakkas kaarte laduma . </s> </p>
<p> <s> “ Ega sul see pasjanss nagunii välja tule , ” arvas Madis . </s> </p>
<p> <s> “ Ja sina süüa ei saa . ” </s> </p>
<p> <s> “ Enne ma ära ei lähe , kui süüa annad . ” </s> </p>
<p> <s> “ Kui välja tuleb , siis saad süüa . ” </s> </p>
<p> <s> “ See kaart ei käi sinna , ” õpetas Madis . </s> </p>
<p> <s> “ Sina ära õpeta siin , raisk . </s> <s> Kui välja tuleb , siis ikka ei saa süüa . </s> <s> Mul ei olegi . ” </s> </p>
<p> <s> “ On küll . ” </s> </p>
<p> <s> “ Ei ole ! </s> <s> Säh ! </s> <s> Söö ! ” Vladimir torkas kaardipaki Madisele nina alla . </s> <s> Seejärel võttis ta koti ja hakkas sealt välja laduma igasuguseid karpe ja purgikesi söögiga . </s> <s> Madis röhitses heameelest . </s> </p>
<p> <s> “ Sündi hääled . ” </s> </p>
<p> <s> “ Süldi hääled jah . ” </s> </p>
<p> <s> Madis lahkus täissöönuna . </s> <s> Vladimir vaatas mind : </s> </p>
<p> <s> “ Tahad veel süüa ? ” </s> </p>
<p> <s> “ Kui sa just peale käid . ” </s> </p>
<p> <s> “ Kas sul homseks suitsu on ? ” Vladimir mängis tikutoosiga . </s> </p>
<p> <s> “ On . </s> <s> Ja kui ei oleks ? ” </s> </p>
<p> <s> “ Oleksin soovitanud poest osta . ” </s> </p>
<p> <s> “ Kelleks sa mind pead ! ” </s> </p>
<p> <s> “ Mõtlesin lihtsalt pisut inimlikku hoolt üles näidata . ” </s> </p>
<p> <s> “ Tahaksin midagi küsida . ” </s> </p>
<p> <s> “ Räägi ! </s> <s> Või muidu hakkan ma endast liiga hästi arvama ! ” </s> </p>
<p> <s> “ Võib-olla on see liiga pikk lugu . ” </s> </p>
<p> <s> “ Sissejuhatuse järgi otsustades küll . ” </s> </p>
<p> <s> “ Sa räägid sellest Tamurile . ” </s> </p>
<p> <s> “ Ei , ” ütles Vladimir . </s> </p>
<p> <s> “ Ükskord rääkisid . </s> <s> Eelmisel kevadel . </s> <s> Te olite ebaadekvaatsed ! ” </s> </p>
<p> <s> “ Tamur ka ? ” </s> </p>
<p> <s> “ Veidi vähem . ” </s> </p>
<p> <s> “ Vaata . </s> <s> Asi ei olnud selge . </s> <s> Sina ei olnud eriti populaarne kuju . </s> <s> Tarmo oli sinusse armunud . </s> <s> Meie ei saanud aru , mis on lahti . </s> <s> Tarmo kõhkles . </s> <s> Ja sinu eksperimendid - “ </s> </p>
<p> <s> “ Ei ! ” ' </s> </p>
<p> <s> “ Ma tahaksin - ma ei tea - kas või paluda . </s> <s> Kui saad , ära enam midagi sellist tee . ” </s> </p>
<p> <s> “ Ei saa nii lõpetada . ” </s> </p>
<p> <s> “ Miks ei saa . </s> <s> Võta minust eeskuju , ” ütles Vladimir kergelt . </s> </p>
<p> <s> “ Ma ei helista Tarmole enam , ” ütlesin pärast pikemat pausi . </s> </p>
<p> <s> “ See pole hea lahendus . </s> <s> Ta ei saaks aru , miks sa seda teed . </s> <s> Süüdistaks ennast . </s> <s> Ja kui ta sind kusagil näeks ? </s> <s> Kui te äkki kohtuksite ? ” </s> </p>
<p> <s> “ Kui me äkki kohtuksime ? ” </s> </p>
<p> <s> “ Tuleks talle kõik jälle meelde ja ta tunneks jälle ... sedasama . </s> <s> Ma ei tunne ennast kindlana , kui keskkonnas , kus ma elan , liigub isikuid , kelle käitumine on absoluutselt etteaimamatu . </s> <s> Mina olen huvitatud sellest , et Tarmo Tammsaaret tihedamini ühikas näha ja temaga vahetevahel koos tina panna . </s> <s> Tarmo on alati väga arvestanud sõprade arvamusega , aga ta on emotsionaalne inimene . ” </s> </p>
<p> <s> “ Kas mina pean talle ütlema , et ta sõbrad tahavad teda tihedamini näha ? ” </s> </p>
<p> <s> “ Võib-olla ei olegi ülikool talle kõige õigem lahendus , kõik läheks samamoodi nagu varem . </s> <s> Maale ta mädaneb lihtsalt aja jooksul ära ja sellest on kahju . </s> <s> Mul on üks mõte , mida sa võiksid teha . </s> <s> Aga ma ei tea - see võib tekitada küsimusi . </s> <s> Ma ei tea , kuidas see läheb kokku sellise mõistega nagu eneseuhkus . </s> <s> Võib-olla on teatav risk . - Võiksid lihtsalt tema ees vabandada . ” </s> </p>
<p> <s> “ Olen sellele isegi mõelnud , ” ütlesin . </s> <s> Seejärel tõusin ja ütlesin head ööd . </s> </p>
<p> <s> “ Sinu vabandamine annaks talle võimaluse . </s> <s> Võimaluse aru saada , et tema pole süüdi , et probleem pole tema võimetuses . </s> <s> Võiksid vabandada , kuigi keegi ei ütle , et sa oled süüdi . </s> <s> Ma ei tea , kuidas see sul õnnestub ; ma ei taha päriselt vastutust enda peale võtta kui millegi soovitaja . ” </s> </p>
<p>  </p>
<p>  </p>
<p> <s> Madis laotas Soomest toodud plaadid voodile . </s> <s> Oli ime , et Madise ühiselamust leidsin ; ta oli käinud Soomes ja kavatsenud minna tagasi Tallinna . </s> <s> Nüüd oli ta siiski Tartusse kolinud . </s> <s> Keegi ei teadnud , mida ta teeb . </s> <s> Nagu harilikult , ei huvitanudki see kedagi . </s> <s> Panin pudeli lauale . </s> <s> Seal see seisis paar päeva , kuni tulid Tamur ja Gabriel . </s> </p>
<p> <s> Gabriel oli hästi riides ; selle järgi tundsin ta ära . </s> <s> Ta oli eelmisel aastal paar korda 654-s käinud õpikuid või konspekte laenamas . </s> <s> Ta kandis kaitsevärvi pükse ja lühikeste varrukatega särki ; lai rihm , hele teksajakk . </s> <s> Ehmusin , sest ta oli väga sale ja kaunis . </s> <s> Gabrieli helesinised silmad olid nii läbitungivad , et ma ei söandanud tema poole vaadata . </s> <s> Ta võttis naeratades istet . </s> <s> Olin mitme käest kuulnud , et Tamur on närviliseks muutunud ; nüüd nägin seda oma silmaga . </s> </p>
<p> <s> “ Filoloog , vahetame kohad ! </s> <s> Siis saan sellest pederastist ehk rahu ! ” osutas Tamur Gabrielile . </s> <s> Viimane muigas . </s> <s> Tema unisus oli näiline ; tajusin temas midagi kiiret ja valvast . </s> </p>
<p> <s> Kohad jäid vahetamata . </s> <s> Tuppa koperdas purjus Tamjärv , keda otsustasin rünnata esimesena : </s> </p>
<p> <s> “ Tamjärv on ainus mees , kellega olen ühes voodis maganud ja ikka hästi läbi ei saa . ” </s> </p>
<p> <s> “ Teistega saad , kellega maganud oled ? ” tundis Gabriel huvi . </s> </p>
<p> <s> “ Ühes voodis , ” ütlesin tarbetult . </s> </p>
<p> <s> “ Gabriel püüab sind tabada , ” ütles Tamur . </s> </p>
<p> <s> Vladimir uuris meist välja tegemata Madise plaate . </s> <s> Ta oli hajameelne ja tusane . </s> <s> Keegi ei pakkunud talle juua ja ta ei küsinud ka ise - vastupidiselt Gabrielile . </s> <s> Olin kuulnud , et nad on tülis . </s> <s> Gabriel kiitis aga Vladimiri joonistusi . </s> </p>
<p> <s> “ Miks sina täna siis nii vaikne oled ? ” küsis Vladimir minult . </s> </p>
<p> <s> Ma ei suutnud otsustada , kas jääda poistega jooma või mitte : miski segas . </s> <s> Poisid arutasid , kust saada viinatalonge . </s> <s> Madis saatis mu Kala otsima . </s> <s> Kala elas nüüd üheksandal korrusel koos naise ja lapsega . </s> <s> Kui Kala leidmata tagasi jõudsin , tegi Kala rõdul suitsu . </s> </p>
<p> <s> “ Otsisin sind just . ” </s> </p>
<p> <s> “ Ja kas sa leidsid mu ? ” </s> </p>
<p> <s> “ Raha viinatalongide eest on minu käes . ” </s> </p>
<p> <s> “ Mehed läksid uurima , mis numbriga talongid on . </s> <s> Tuleb oodata . ” </s> </p>
<p> <s> Koristasin toa ära ; mul ei olnud raha , aga õnneks ei küsinud seda keegi . </s> <s> Laual olid neli põhjanivõtmata pitsi . </s> <s> Saabus värviplekilistes tunkedes Tamur : </s> </p>
<p> <s> “ Meil tuleb ilmselt järele minna . ” </s> </p>
<p> <s> “ Meil ? ” </s> </p>
<p> <s> “ See tähendab , sinul ja minul . </s> <s> Sina ostad välja , sest mina olen tööriietuses , ma ei viitsi riideid vahetada . ” </s> </p>
<p> <s> Sammusime mööda kevadist agulit ja möödusime Tamuri eelmise aasta erakast . </s> </p>
<p> <s> “ Praegu võiks mu abikaasa vastu tulla . </s> <s> Kaks pudelit viina põhjendaks talle veel kuidagi ära , aga miks ma võõra naisega olen ? </s> <s> Ma pole siiamaani aru saanud , mida tähendab abielurikkumine . </s> <s> Naine suhtuks juba sellesse väga halvasti , kui mõne teise naisega räägiksin . </s> <s> Lapsega mulle täitsa meeldib koos olla . ” </s> </p>
<p> <s> “ Aga kui naine teataks , et kavatseb peole minna ja jääda mitmeks päevaks ? ” </s> </p>
<p> <s> “ Väga hea . </s> <s> Las läheb . ” </s> </p>
<p> <s> “ Mida ta oleks peale hakanud , kui sa ei oleks temaga abiellunud ? ” </s> </p>
<p> <s> “ Ma kujutan ette , et ta oleks abordi teinud . ” </s> </p>
<p> <s> Ühikas andis Tamur pudelid minu kätte . </s> <s> Võpatasin , kui mulle keset koridori näpud ribidesse torgati . </s> </p>
<p> <s> “ Käib ringi , pudelid käes ! ” naeris Gabriel . </s> </p>
<p> <s> Madise tuppa me tagasi ei läinud . </s> <s> Sõitsime üheksandale . </s> <s> Tamuril olid erineva suurusega pitsid . </s> <s> Õiget tuju ei olnud . </s> <s> Jõime vähe , kuigi Gabriel meid tagant torkis . </s> <s> Juhtusime temaga koos kraani juurde ; tahtsin vett võtta , et keeta teed . </s> <s> Gabriel võttis kannusangast ühe näpuga , mina teisega . </s> <s> Nõu oli räpane , esimesed kannutäied tuli kraanikausist alla valada . </s> <s> Vesi oli juba puhas . kuid valasin nõu ikkagi tühjaks . </s> <s> Järgmise kannutäie valas Gabriel mulle kaela , ise mind teise käega kinni hoides . </s> <s> Tema haare oli nõtke , kuid mitte eriti tugev . </s> <s> Põgenesin kriisates tuppa . </s> </p>
<p> <s> “ Mitte siin ! ” hoiatas Tamur . </s> </p>
<p> <s> “ Tule välja ! ” Gabriel tiris mu ukse taha . </s> <s> See meenutas veesõda Tamuri ja Vladimiriga . </s> <s> Vladimir laskis mulle pihustist vett krae vahele ning Tamur jälitas kolmeliitrise purgi ning vett täis kilekotiga . </s> </p>
<p> <s> “ Sektsioon ! ” röögatas Tamur toast . “ Lapp on seal . </s> <s> Koristage parem ära . </s> <s> Mul on naabrid . ” </s> </p>
<p> <s> Gabriel viskas lapi põrandale . </s> <s> Seda jalaga lükates hoidis ta mind samal ajal kinni . </s> <s> Ma ei teinud katsetki ära joosta . </s> <s> Põrand sai kuivaks ja Gabriel haaras mul ümbert kinni ja proovis suudelda . </s> <s> Ta oli vilunud ja enesekindel . </s> <s> Sain igasugustest vihjetest allest tagantjärele aru . </s> <s> Gabrielil olid tugevad siledad käsivarred ; siis meenus mulle , mida Kala või Tamur toas võivad mõelda , ning ma hõikasin : </s> </p>
<p> <s> “ Reeturid ! </s> <s> Miks te appi ei tule ! ” </s> </p>
<p> <s> Gabriel laskis mind otsekohe lahti . </s> </p>
<p> <s> Varsti lõppesid sigaretid . </s> <s> Gabriel väitis , et tal on toas - mida ta jagas Tamjärvega - pakk filtriga sigarette . </s> <s> Ta vaatas mulle otsa . </s> <s> Tõusin nagu hüpnotiseeritult : </s> </p>
<p> <s> “ Läheks tooks ära . ” </s> </p>
<p> <s> Gabriel võttis mul sallist kinni , kuid uksel libises siidsall tal käest . </s> <s> Lasksin uksel tema järel sneprisse langeda ning istusin Tamuri naeru saatel laua taha . </s> <s> Ent olin ärevil . </s> <s> Viie minuti pärast ilmus Gabriel suitsudega . </s> <s> Avasin ukse . </s> </p>
<p> <s> “ Kogu tee irvitasin omaette , ” teatas ta . “ Arva ära , miks . ” </s> </p>
<p> <s> Ta toetas pea kätele ja näis magavat . </s> <s> Kuulasin Tamuri ja Kala vestlust . </s> <s> Tasahilju läks pimedaks . </s> </p>
<p> <s> “ Kuulasin teie juttu juba pikemat aega pealt , ” väitis Gabriel ärgates , “ aga ei viitsinud endast märku anda . ” </s> </p>
<p> <s> “ Mida sa naisele ütled , kui temaga magada tahad ? ” küsis Kala . </s> </p>
<p> <s> “ Eesti keeles puudub neutraalne väljend . </s> <s> Astume seksuaalvahekorda , ” arvas Tamur . </s> </p>
<p> <s> “ Mina ütlen küll oma naisele üpris rahvalikult : kas teeme nikku ka ? ” teatas Kala naeru pugistades . </s> </p>
<p> <s> “ Läheks soo peale , ” pani Tamur ette . </s> <s> Poisid haarasid nurgast rapiirid ja kadusid tüdrukute korrusele . </s> <s> Siirdusin Madise tuppa ja Kala läks naise juurde . </s> <s> Varsti olid Tamur ja Gabriel ukse taga . </s> </p>
<p> <s> “ Süüa tahad ? ” küsis Gabriel ja vaatas mulle süütusilmselt otsa . </s> <s> Noogutasin . </s> <s> Gabriel läks oma tuppa toidunõusid tooma . </s> <s> Tamuri tuba nägi välja nagu lahinguväli . </s> <s> Mõtlesin seda koristada . </s> <s> Enne , kui mõtet teostada jõudsin , tuli Gabriel ja haaras mu ebakindlasse embusesse . </s> <s> Tamur aitas teda , võttes mul kaela ümbert kinni ja hakates suudlema . </s> <s> Oleksin peaaegu pillanud neli puhtakspestud pitsi ja põleva sigareti . </s> <s> Makaronid keesid mulinal . </s> <s> Poisid lasksid mind lahti , et saaksin pitsid riiulisse panna . </s> <s> Hommikul imestas Tamur , kes seda küll on teinud . </s> </p>
<p> <s> Itsitasime üksteise embuses Tamuri voodil . </s> <s> Olin enda meelest kaineks saanud . </s> <s> Tamurgi polnud purjus . </s> <s> Mida Gabriel tundis , selle peale ei tahtnud ma mõelda : see mees oli ohtlik iga naise hingerahule . </s> <s> Hetkel ma ei muretsenud : Gabriel lesis voodil ega pööranud mulle rohkem tähelepanu kui seinapraole või rõdul hüplevale kajakale . </s> <s> Makaronid said valmis . </s> <s> Ilmus Kala , kes sapise muigega kommenteeris : </s> </p>
<p> <s> “ Kunagi olin ka mina teiesugune joodik . ” </s> </p>
<p> <s> Tamur segas makarone ja riivis juustu . </s> </p>
<p> <s> “ Võiksin sind asendada , ” pakkusin , sest ei talunud enam Gabrieli seltskonda . </s> <s> Tamur loovutas meeleldi koha pliidi ääres . </s> <s> Ketsup oli jäänud Gabrieli tuppa . </s> </p>
<p> <s> “ Kas sa kardad mind ? </s> <s> Miks ? ” küsis Gabriel liftis . </s> <s> Ta vajutas nupule , nii et lift jäi seisma , ning hakkas mind ägedalt suudlema . </s> <s> Vajutasin lifti liikuma . </s> </p>
<p> <s> “ Sa vaatad mind nagu rahvavaenlast , ” ütles Gabriel . </s> <s> Mõtlesin hoopis , et kahjuks kestab ketsupi toomine ainult viis minutit . </s> <s> Kui Gabriel minu kohale kummardus , nägin sügavalt avatud särgikaelusest tema rinnal peene siidnööri küljes rippuvat talismani . </s> <s> Viskusin Gabrielile kaela ; lift peatus jälle ja Gabriel juhtis mind vaikselt ja kindlalt oma toa poole . </s> <s> Ma ei osutanud vastupanu , aga toas hakkasin naerma : tundusin endale väga kavalana Tamurit ja Kala ninapidi vedades . </s> </p>
<p> <s> Tamuri hea tuju oli täielikult kadunud . </s> <s> Söök oli valmis . </s> <s> Gabriel laskis kõigil endale tõsta ja pani meie ühisele taldrikule ülejäänud makaronid , mida maitsestasid juust , küpsetatud liha ja sibulad . </s> <s> Oma sõnade kohaselt ei olnud Gabriel terve päeva söönud , kuid nüüd ta üksnes näkitses , samal ajal kui mina endale toitu sisse toppisin . </s> </p>
<p> <s> “ Kas saadan sind magama ? ” küsis Gabriel mesiselt . </s> <s> Lubasin tal seda teha , otsekui poleks meie vahel midagi juhtunud . </s> <s> Läksime hoopis kööki , kuid pink , mis kandis aasta eest mind ja Vladmirit , vajus meie all kokku . </s> <s> Gabriel parandas pingi ära . </s> <s> Teatasin kategooriliselt - kuulsin koridoris samme , mis enne köögini jõudmist peatusid - , et ma ei astu kellegagi sellest seltskonnast seksuaalvahekorda . </s> <s> Gabriel küsis , kas mind on vaja toani saata . </s> <s> Mul ei olnud selle vastu midagi . </s> </p>
<p> <s> “ Tõin öömajalise , ” ütles Gabriel Madisele irooniliselt . </s> <s> Võtsin uimasena kapist puhtad linad . </s> <s> Madise voodi poolt kostis juba nohisemist . </s> </p>
<p> <s> Järgmine päev oli loid ja unine - madalrõhkkond . </s> <s> Madis läks varakult välja . </s> <s> Tamur kavatses minna stipi järele . </s> <s> Jäin tuba valvama . </s> <s> Lugesin ja tundsin , nagu elaksin juba päevi ühiselamus . </s> <s> See ei olnud ebameeldiv tunne . </s> <s> Tagasi tuli Tamur koos Gabrieliga . </s> <s> Lauale tekkis söögikraam : viis pudelit limonaadi , kolm karpi kalapulki , juusturõngas , leivapäts , hapukurgid . </s> <s> Gabriel heitis Tamuri voodisse . </s> <s> Ma ei vaadanud teda nii pikalt , et oleksin aru saanud , kas ta magab või mitte . </s> <s> Väljas sadas õrna kevadvihma . </s> <s> Õhtul sadu lakkas . </s> <s> Gabriel pani makaronid keema . </s> <s> Seekord sõime neid lisanditeta . </s> <s> Gabriel silitas mu pikaks kasvanud juukseid : </s> </p>
<p> <s> “ Prantsuse soeng . ” </s> </p>
<p> <s> Ta lõhnas sama habemeajamisvee järele , mida kasutas Tamur - nägin neid koos odekolonni peale määrimas . </s> </p>
<p> <s> “ See on sama odekolonn , mis sinu ja Vladimiri meelest nii jubedalt haises , et te kellegi välja viskasite , ” ütles Madis . </s> <s> Tal oli komme mäletada asju , millest kellelgi teisel aimugi ei olnud . </s> <s> Võib-olla polnud seda iial juhtunud . </s> <s> Väga tõenäoliselt ei olnud . </s> </p>
<p> <s> Odekolonni mõrkjas lõhn saatis mind päevi bussis , tänaval , poes , külmadel hiliskevadistel õhtutel . </s> <s> See polnud tabamatu nukrus , mis oli tuttav ja kuulus talve juurde , vaid ilus ja noor ja elu kaduvusele mõtlema sundiv lõhn ... </s> </p>
<p>  </p>
<p>  </p>
<p> <s> Ei unustata midagi ega kedagi . </s> <s> Kõik on korraga meeles . </s> <s> Nad istusid kuuekesi laua taga ja sõid praemune ja hapukapsasuppi . “ Võta , ” ulatasin Gabrielile pooliku sigareti ; tema loovutas lusika ja koha . </s> </p>
<p> <s> “ Naised eelisjärjekorras uksest välja , ” ütles Tamur . </s> </p>
<p> <s> “ Ära kogu liha ära söö , Gabrielile peab ka midagi jääma , ” ütles Madis . </s> <s> Gabriel tuli , käes taldrik keedetud munade ja suitsuvorstiga . </s> </p>
<p> <s> “ Kas tohin võtta ? ” küsisin igaks juhuks . </s> </p>
<p> <s> “ Ainult Tarmo on see , kes alati küsib , kas ta tohib , ” mäletas Madis . </s> <s> Gabriel tükeldas vorsti supi sisse . </s> </p>
<p> <s> “ Kas said “ Teadusest ” filosoofia ajaloo kaks köidet ? ” küsis ta minult . </s> <s> Ma ei olnud veel poodi jõudnud ; raamatuid olin näinud Tamuri riiulis . </s> </p>
<p> <s> “ Ma ei saa aru , mida nad kõik põevad , ” ütles Madis , kui seltskond oli läinud . “ Olgu , teed midagi , aga mõttetu on seda pärast kahetseda . ” </s> </p>
<p> <s> “ Tegelikult ma ei tulnud siia sööma . </s> <s> Tahtsin minna kõrvalühika baari kohvi jooma . ” </s> </p>
<p> <s> Supp sai otsa . </s> <s> Rahakott oli jäänud Tamuri tuppa . </s> <s> Koridoris jalutas Gabriel . </s> </p>
<p> <s> “ Ega sa suitsu taha ? </s> <s> Lähme siis minu juurde . </s> <s> Mul on ka külma kohvi . ” </s> </p>
<p> <s> “ Sitt koht see ühikas . </s> <s> Vanasti ei intrigeeritud niimoodi , ” ütles Gabriel . </s> <s> Mind üllatas , et ta suudab ka millestki muust peale söögi rääkida . “ Kõik koguvad kõigi kohta infot . </s> <s> Kes vastu ei hammusta , sellele astutakse peale . </s> <s> Meie - mina , Tamur , Vladimir - oleme järgmisel aastal isad . </s> <s> Kuid kuhu me oleme jõudnud ? </s> <s> Kas lõpuni ? </s> <s> Ei , kõik jääb samamoodi kestma . </s> <s> See , kes vastu ei pea , lahkub mõneks ajaks või igaveseks . </s> <s> Lahkub , et tugevana tagasi tulla ja jätkata . ” Mulle tuli millegipärast meelde tüdruk , kellest talvel rääkis Madis . </s> </p>
<p> <s> “ Kas sa oled luuletusi kirjutanud ? ” küsis Gabriel . “ Mina olen . </s> <s> Kuidas sina defineerid armastust ? ” </s> </p>
<p> <s> “ Arvan , et see peaks olema miski , mis võimaldab suuremat vabadust kui muud tunded . </s> <s> Võimaldab vaba olla , ” arvasin . </s> </p>
<p> <s> Meid katkestas koputus uksele . </s> <s> Tuppa piilus tütarlaps ja tõmbas kohe pea tagasi . </s> <s> Otsustasin suitsu lõpetada ja ära minna . </s> <s> Gabriel küsis : </s> </p>
<p> <s> “ Sul pidi kofeiini olema ? ” </s> </p>
<p> <s> Läksime koos Tamuri tuppa , kus olid mu asjad . </s> <s> Vladimir üritas Tamurilt raha laenata . </s> <s> Tamur ei kiirustanud raha välja otsima . </s> <s> Vladimir tüdines ja läks ära . </s> <s> Tamur hakkas ükskõikselt riiedeid vahetama . </s> </p>
<p> <s> “ Filoloog , kas sa jääd siia või ? ” küsis ta ennast peeglist uurides . </s> </p>
<p> <s> “ Kas tassi kohvi teete välja ? ” </s> </p>
<p> <s> “ Teadagi . ” </s> </p>
<p> <s> Siirdusime kõrvalühika baari . </s> <s> Gabriel tellis kõigile kohvi ja kokteilid . </s> <s> Tamur ostis paki india sigarette . </s> <s> Esimesest hetkest peale oli midagi viltu , nagu oleks keegi meid ära kaetanud . </s> <s> Tamuri süngus oli silmatorkav . </s> <s> Võib-olla mõtles ta , et peaks olema Tallinnas abikaasa ja lapse juures . </s> <s> Võib-olla oli kombinesooni vahetamine võidunud teksade vastu suunanud Tamuri mõtted ebameeldivatele radadele : teksad olid abikaasa meelest viisakam riietus kui kombinesoon . </s> <s> Otsisin jutuainet , kuid Tamur välistas kõik minu ilusad algused . </s> <s> Ta koukis taskust inglisekeelse Asimovi ja teeskles , et loeb , kuigi tema senist meeleolu arvestades näis uskumatu , et ta suudab millelegi keskenduda . </s> </p>
<p> <s> “ Kas tahad veel midagi ? ” küsis Gabriel , kes kuidagi oma kohalolust märku ei andnud . </s> <s> Tajusin teda niigi enda kõrval istumas ja olin seetõttu meeldivalt lõdvestunud . </s> <s> Tahtsin kohvi . </s> <s> Baari sulgemiseni oli pool tundi . </s> <s> Ka Tamur tellis kohvi ; kokteili ta ei puudutanud . </s> <s> Gabrieli ees oli kolm tühja kokteiliklaasi . </s> </p>
<p> <s> “ Kokteili tahad ? ” küsis ta minult . “ Kui tahad , siis mine too , too kaks , sest mulle ta enam ei anna . </s> <s> Mulle sajane . ” Tellisin kaks sajast , kuigi ise juua ei tahtnud . </s> <s> Kui poisid väljas suitsu tegid , valasin joogi nende klaasidesse . </s> </p>
<p> <s> Seisin uksel ega mõelnud millelegi . </s> <s> Õhtu lõppes liiga vara . </s> <s> Kui suits oli tehtud ja baari tagasi pöördusin , tulid poisid vastu . </s> <s> Ilm oli pilvine ja jahe , park haljendas . </s> <s> Tamur meenutas , et eelmisel aastal samal ajal käisime ujumas . </s> <s> Gabriel kinkis mulle peotäie baarilaudadelt korjatud lilli . </s> <s> Lifti me ei oodanud . </s> <s> Gabriel kadus tüdrukute korrusele . </s> <s> Märkasin , et Tamur on täiesti kaine . </s> </p>
<p> <s> “ Ma ei saa aru , miks te nii närvilised olete ? ” küsis ta õigustamatult . “ Gabriel jõi ennast juba mitmendat korda järjest purju ja käitus imelikult . </s> <s> Millegipärast on ta Vladimiriga tülis ja eile nad pidid peaaegu kaklema . ” </s> </p>
<p> <s> Magasin Tamuri toas vabas voodis . </s> <s> Kell oli kaheksa läbi , kui kellegi koputus mind esimest korda äratas . </s> <s> Nägin pidzaamas Tamurit vaikselt kirudes ust sulgemas . </s> <s> Pool kümme klopiti uuesti . </s> <s> Magasin alasti ega saanud seetõttu ise ust lahti teha . </s> <s> Pealegi oli Tamuri voodi uksele lähemal . </s> <s> Tamur laskis Gabrieli sisse . </s> <s> Gabriel oli nailondressis , kammimata peaga ; ühes käes kõlkus tal poolik sampanjapudel . </s> </p>
<p> <s> “ Tahad ? ” </s> </p>
<p> <s> Tamur ei tahtnud , mina samuti mitte . </s> <s> Ometi rüüpasin lonksu liisunud jooki . </s> </p>
<p> <s> “ Lase jalga , Gabriel , ” palus Tamur uuesti voodisse ronides . </s> <s> Gabriel süütas sigareti . </s> </p>
<p> <s> “ Paku mulle ka üks , ” ütles Tamur . </s> </p>
<p> <s> “ Tõuse üles , hakkame jooma . ” </s> </p>
<p> <s> “ Ei viitsi . ” </s> </p>
<p> <s> “ Aga tunni aja pärast ? ” </s> </p>
<p> <s> “ Ma ütlesin üks kord juba ! ” </s> </p>
<p> <s> “ Tead , Tamur , soo peal pipardavad . </s> <s> Ma ei saa aru , mis põhjusel ? ” </s> </p>
<p> <s> “ Ja mis siis , ” kehitas Tamur õlgu . </s> </p>
<p> <s> “ Varem on nad olnud hoopis vastutulelikumad . </s> <s> Eile õhtul saatis üks mu tuppa . </s> <s> Õieti olin nii purjus , et tuli talle toetuda - ma ei mäleta isegi , milline neist see oli - , aga ikka pidin üksi ööbima ! ” </s> </p>
<p> <s> Gabriel vaatas mind kirjeldamatu muigega ülalt alla ja kõverdas huuli : </s> </p>
<p> <s> “ Mis kell sa magama heitsid ? </s> <s> Ei mäleta , jah ? </s> <s> Ei mäleta ? ” Tema sinised silmad oleksid võinud taevast lennuki alla tulistada . </s> </p>
<p> <s> Tõmbasin teki lõuani ja naersin , aga võib-olla olin ka kurb . </s> <s> Kostis koputus . </s> </p>
<p> <s> “ Uks on lahti ! ” röögatas Tamur . </s> </p>
<p> <s> “ Ma tahtsin küsida , ega kellelgi daamidest ja härradest ei juhtu suitsu olema ? ” küsis Kala . </s> <s> Tamur osutas Gabrielile : </s> </p>
<p> <s> “ Ja kui te Gabrieliga välja lähete , vajutage palun uks - uks ! - sneprisse . ” </s> </p>
<p> <s> Seda nad tegidki . </s> </p>
<p> <s> “ Kas sa magad ? ” küsisin Tamurilt . </s> </p>
<p> <s> “ Ei . </s> <s> Mõtlen . ” </s> </p>
<p> <s> “ Ahah . </s> <s> Kas sa hambaid pesema ei tahaks minna ? ” </s> </p>
<p> <s> “ Hm . ” </s> </p>
<p> <s> “ Et ma saaksin riidesse panna . ” </s> </p>
<p> <s> “ Hm . </s> <s> Hm ? “ </s> </p>
<p> <s> “ Kurat , soe vesi on jälle ära võetud ! ” Tamur torkas hambaharja kappi , räti nagisse , võttis riiulilt kaks pokaali , avas limonaadipudeli ja valas joogi pokaalidesse . </s> </p>
<p> <s> “ Kas sa koolis enam ei käigi ? ” küsisin Tamurilt . </s> </p>
<p> <s> “ Kuidas sa selle peale tuled ? ” </s> </p>
<p> <s> “ Vahel tuleb igasugusid mõtteid . ” </s> </p>
<p> <s> “ Minu eraelu kohta ? ” </s> </p>
<p> <s> “ See on ju nii huvitav . ” </s> </p>
<p> <s> “ Kahtlemata . </s> <s> Nüüd pole mul enam mingeid muresid . </s> <s> Pidin ma ometi naise võtma ! </s> <s> Teist korda ma seda enam ei tee . </s> <s> Mis ei tähenda , et oma naisega elu lõpuni koos elan . ” </s> </p>
<p> <s> “ Kuidas su kirjatööd edenevad ? ” </s> </p>
<p> <s> “ Mul ei ole praegu masinat . ” </s> </p>
<p> <s> Vladimir astus koputamata sisse . </s> </p>
<p> <s> “ Tulen koolist , ” ütles ta rõhuga . </s> <s> Ta nägi vaevatud välja . </s> <s> Vladimir vaatas Tamurile võidukalt otsa : </s> </p>
<p> <s> “ Ostsin ikkagi selle kasseti ära . ” </s> </p>
<p> <s> “ Rõõm kuulda . ” </s> </p>
<p> <s> “ Mis teie siin teete ? ” </s> </p>
<p> <s> “ Sööme , magame , kuulame intellektuaalset muusikat , räägime minu abielust ... “ </s> </p>
<p> <s> Aeg veeres märkamatult lõunasse . </s> <s> Soovitasin Tamurile minna Vladimiri erakasse õppima , sest sel nädalal oli ühikas kaks sünnipäeva . </s> <s> See koht tõotas muutuda tõeliseks hullumajaks . </s> <s> Pidin isegi otsustama , sokid jalga tõmbama , minema . </s> </p>
<p> <s> “ Jooks tassi teed enne teeleminekut . ” </s> </p>
<p> <s> “ Melli sünnipäevale ei jää ? ” imestas Tamur . </s> </p>
<p> <s> “ Ei . ” Rüüpasin teed , kui Vladimir mind rapiiriga torkas . </s> </p>
<p> <s> “ Sina seal , võta mask maha ! ” </s> </p>
<p> <s> “ Toas mitte ! ” hüüdis Tamur , kui teise rapiiri haarasin . “ Käige koridori ! ” </s> </p>
<p> <s> Tamur hakkas peegli ees habet ajama , karjudes samal ajal : </s> </p>
<p> <s> “ Ei lõhu mu viimaseid nõusid ära ! </s> <s> Koridoris on ruumi küll ! ” </s> </p>
<p> <s> “ Temast hakkab asja saama , ” märkis Vladimir , kes samal ajal väänas mul rapiiri käest . </s> <s> Haarasin tooli kõrval vedeleva kepi ja ründasin Vladimirit . </s> <s> Kepp laksatas mulle rabeluse käigus valusalt vastu parema käe keskmisi sõrmi . </s> <s> Lasksin käe alla . </s> <s> Vladimir kangestus , võpatas ja krimpsutas nägu . </s> </p>
<p> <s> “ Milline nägu sul oli ? ” imestasin . “ Mul ei olnudki valus ! ” </s> </p>
<p> <s> Panin mantli selga . </s> <s> See oli üpris kulunud . </s> </p>
<p> <s> “ Palun , ” ulatas Vladimir juukseklambri , mille külge oli kinnitatud hõbepabeririba . </s> <s> Olin selle kunagi kaotanud . </s> </p>
<p> <s> “ Pean velvetpüksid ostma , ” ütles Tamur , “ ja valge pusa . ” </s> </p>
<p> <s> “ Seal läheb rohelise mantliga joodik ! ” hõikas keegi Tamurile , kui läbi pargi linna läksime . </s> <s> Tamur urises : </s> </p>
<p> <s> “ Lähme sinna - aga mitte üle muru . ” </s> </p>
<p> <s> Hõikaja oli Gabriel . </s> <s> Ta oli helesinistes teksades ning toetus kõveraks kasvanud puule , rüübates hooletult otse pudelist sampust . </s> <s> Tema jalgade ees rohus vedeles paar tühja pudelit . </s> <s> Mell rüüpas mõtlikult pokaalist ja muigas endamisi . </s> <s> Puu otsas kihistasid kaks tüdrukut “ soost ” . </s> <s> Gabriel pööras neile vaevalt tähelepanu . </s> </p>
<p> <s> “ Gerda , kas sa mind mäletad ? ” küsis ilus punapäine tüdruk . </s> </p>
<p> <s> “ Oled vist Kristiina , ” oletasin . </s> </p>
<p> <s> Tütarlaps noogutas . </s> <s> Tema punased lokid hüplesid õlgadel . </s> </p>
<p> <s> “ Kas sa tahad öelda , et oleme ühes koolis käinud ? ” </s> </p>
<p> <s> “ Õppealajuhatajat mäletad ? </s> <s> Ta oli mu tädi . </s> <s> Sind ma mäletan ka päris hästi . ” </s> </p>
<p> <s> Gabriel lahkus koos teise tüdrukuga . </s> <s> Teised läksid linna . </s> <s> Jäime Kristiinaga kahekesi . </s> </p>
<p> <s> “ Miks teid “ sooks ” kutsutakse ? ” küsisin temalt . </s> </p>
<p> <s> “ Ma ei tea sellest midagi . ” </s> </p>
<p> <s> “ Keegi teist oli Gabrieli öösel tuppa saatnud . ” </s> </p>
<p> <s> “ Kas ta ütles ka , kes see oli ? ” </s> </p>
<p> <s> “ Ei . ” </s> </p>
<p> <s> “ See olin mina . ” </s> </p>
<p> <s> “ Näe , Gabriel tulebki . ” </s> </p>
<p> <s> “ Hoidsin talle sigareti . ” Kristiina jooksis Gabrielile vastu ja pakkus : </s> </p>
<p> <s> “ Võin sinuga ühikasse kaasa tulla . ” Nad läksid . </s> <s> Taevast kukkusid üksikud piisad ja tuul sundis mantlit koomale tõmbama . </s> <s> Varsti tulid Gabriel ja Kristiina tagasi . </s> <s> Ilm läks jälle ilusamaks . </s> <s> Gabriel komistas rohus vedelevale pokaalile . </s> <s> See purunes . </s> <s> Kristiina avas suu etteheiteks . </s> <s> Gabriel oli kiirem ja astus peale ka tervele pokaalile . </s> <s> Sellest ei jäänud midagi järele . </s> <s> Kristiina hurjutas Gabrieli ja peitis ülejäänud sampusepudelid oma selja taha . </s> <s> Üks oli ikkagi Gabrieli kätte jäänud . </s> <s> Tüdrukud kogunesid kobarasse puu alla . </s> <s> Gabriel seisis meie kõvera puu juures , nõjatus tüvele ja rüüpas kiirustamata sampanjat . </s> <s> Küsisin , mida ta taotleb , kuigi see oli niigi selge . </s> </p>
<p> <s> “ Mis nad seal itsitavad ja käivad ja ära ka ei lähe ! </s> <s> Kas nad pole naljakad ? </s> <s> Mida nad endast arvavad ? ” osutas ta tüdrukutele . </s> <s> Jäin vastuse võlgu ; minulgi oli esinenud nõrkusehetki . “ Näe , Tamur tuleb , ” ütlesin hoopis . </s> </p>
<p> <s> Tamur ja Vladimir istusid murule ja uurisid ostetud plaate . </s> <s> Gabriel heitis pikali . </s> <s> Ta lamas keset lopsakat noort rohtu , kaunis ja sihvakas , ning naeris , käed üle pea heidetud . </s> <s> Päike sädeles ümber ta kaela seotud sinise siidräti narmastel . </s> <s> Maailm näis tema ümber ringi käivat . </s> <s> Kuigi olin vähe joonud , tundsin peapööritust . </s> <s> Tamur seiras Gabrieli kadedalt ; pidas aru ja ronis puu otsa . </s> </p>
<p> <s> Keegi ei pannud tähele , kust tuli kogukas vanamutt . </s> </p>
<p> <s> “ Kas teie võtate pudeleid ? ” küsis ta . </s> </p>
<p> <s> “ Võtame küll , aga ei anna midagi ära ! ” vastas Vladimir muiates . </s> <s> Eit seisis nagu maa külge naelutatult . </s> <s> Gabriel tõusis ja ladus neli tühja pudelit eide räpasesse kotti . </s> <s> Mutike kaugenes arusaamatu pomina saatel . </s> </p>
<p> <s> “ Kui madalale võib langeda ? ” küsis Gabriel ja vaatas meile ükshaaval otsa . </s> <s> Vladimir muigas ja sülitas . </s> <s> Tajusin , et Vladimiril on kindel põhjus Gabrieli vihata . </s> <s> Tamur luges . </s> </p>
<p> <s> “ Kui mina sulle pudelit pakuksin , kas võtaksid vastu ? ” pöördus Gabriel Melli poole . </s> </p>
<p> <s> “ Võtaksin küll , et rõdult alla visata . ” </s> </p>
<p> <s> “ Ta teeb Kristiinast välja ainult siis , kui on purjus , ” ütles mulle nukunäoga tüdruk . </s> <s> Ta oli nii vaikselt lähenenud , et ma ei märganud seda . </s> </p>
<p> <s> “ Sa vaatad mind nagu rahvavaenlast , ” kuulsin Gabrieli Kristiinale ütlevat . “ Siin on ainult kaks inimest : Tamur ja mina . </s> <s> Tamur ! </s> <s> Lähme sampuse järele ! ” </s> </p>
<p> <s> Tamur raputas pead : </s> </p>
<p> <s> “ Sa tead ju , et ma ei joo sampust . </s> <s> See teeb mind uimaseks . ” </s> </p>
<p> <s> Vladimir seisis minu kõrval . </s> <s> Vahetasin temaga harvu lauseid . </s> <s> Vladimir andis mulle sigareti . </s> <s> Torkasin teda juuksenõelga . </s> <s> Meie vahel oli midagi tavalisest teisiti ; ma ei tundnud ennast halvasti , olin kuidagi hajali . </s> <s> Kõik tundus lagunevat ja käest pudenevat . </s> <s> Segi tegi pigem rõõmu , kui kurvastas . </s> <s> Tahtsin olla juba Tallinnas või kusagil mujal , kuid ei suutnud pargist lahkuda . </s> <s> Alles siis , kui Tamur asutas ühikasse minema , et plaadid ja raamatud tuppa viia , ning muu seltskond sööma läks , võtsin portfelli , ütlesin head aega , mida vaevalt keegi kuulis , ja kõndisin üle silla , bussipeatusesse , kus jäin bussi oodates jõe vastaskallast silmitsema , lootes näha tuttavaid kujusid . </s> </p>
<p>  </p>
<p>  </p>
<p> <s> “ Ükspuha , mida me ka ei päriks õnnelt , me võtame selle tõrjututelt . </s> <s> Nad pidid meile jätma idee , mille muudab täiuslikuks surm . ” Tamur lõi inglisekeelse Elioti kinni . “ Kui tahad , Filoloog , et ma sulle ka edaspidi midagi tõlgiksin , siis tule küsi . ” </s> </p>
<p> <s> Istusin kirjutusmasina taga ja tegin kursusetööd . </s> <s> Masina laenasin Meritilt . </s> <s> Kapis oli pudel aperitiivi ; teisel pool lahtitõmmatud lauda lahendas Vladimir ülesandeid . </s> <s> Oli üsna igav . </s> </p>
<p> <s> “ Hakkame jooma , Tamur , ” ärgitas Madis . </s> </p>
<p> <s> “ Miks mitte , ” nõustus Tamur , aga luges edasi . </s> <s> Vladimir läks Kristiinalt konspekti laenama . </s> <s> Saabudes ütles ta : </s> </p>
<p> <s> “ Gabriel täna enam ei tule . ” </s> </p>
<p> <s> “ Mis nad teevad siis seal “ soo peal ” ? ” küsis Tamur . </s> </p>
<p> <s> “ Magavad . </s> <s> Kolmkümmend kolm protsenti loeb . ” </s> </p>
<p> <s> “ Kes loeb ? ” </s> </p>
<p> <s> “ Ah , ma ei mäleta tõesti ... </s> <s> 33,3 % . ” </s> </p>
<p> <s> “ Kui 33,3 % loeb , siis võib ju ka , et kaks loevad ja neli magavad , või et kolm loevad ja kuus magavad , ” arvasin . </s> </p>
<p> <s> Tamur selgitas välja , et Kristiina läks Gabrieliga raamatukokku , ja tegi järelduse , et küllap kepivad . </s> <s> Vladimir oli püsimatu . </s> <s> Tamur mõjus jälle kuidagi kahtlustavana ; meie öised jutuajamised olid küll pikad , kuid mul polnud aimugi , mis Tamurit tegelikult kiusab . </s> <s> Nägin ühel päeval Vladimirit ja Kristiinat kusagilt tulemas . </s> <s> Lugesin nende nägudelt ühise saladuse : mõlemad olid keskendunud ja pisut endast väljas , aga Kristiina punased juuksed särasid sellegipoolest . </s> </p>
<p> <s> Töötasin terve öö . </s> <s> Järgmistel päevadel istusin raamatukogus . </s> <s> Siis käisin Tallinnas palgaraha järel ja ostsin endale uusi riideid . </s> <s> Tallinnas ei olnud enam midagi teha . </s> <s> Ütlesin korteri üles ja viisin asjad suveks tuttava juurde . </s> <s> Ega mul midagi peale riiete ja raamatute olnudki . </s> <s> Eelmise aastaga võrreldes oli raamatuid juurde tulnud . </s> <s> Kohver sai raske . </s> </p>
<p>  </p>
<p>  </p>
<p> <s> Ärkasin unest ja sain aru , et pean Tartusse sõitma . </s> <s> Ööbisin tuttava juures tööl . </s> <s> Olin uue ameti leidnud , aga suvepuhkuste tõttu pidi ettevalmistus algama sügisel . </s> <s> Kella kaheksaks jõudsin Tartusse . </s> <s> Mind pandi maha linnaservas . </s> <s> Otsisin mingisugusel ringteel kaua bussipeatust . </s> <s> Viimaks leidsin selle mitmekorruseliste valgete majade külje alt . </s> <s> Päike loojus minu selja taga , kui pingil istusin ja mõtteid kogusin . </s> <s> Süütasin kalli sigareti - välismaal käinud tuttav oli neid jätnud mitu pakki - ning hakkasin juba külmetama , kui buss ette veeres . </s> <s> Tartu oli vahepeal võõraks muutunud . </s> <s> Suvi kestis juba tükk aega , kuigi jaanipäevani oli nädal . </s> </p>
<p> <s> Madise toas ei olnud kedagi . </s> <s> Üheksandal istusid Kala , Annabel ja Tamur ning mängisid kaarte . </s> </p>
<p> <s> “ Muuseas , Gerda , ega sul juhuslikult suitsu ole ? ” küsis Kala , kui koti voodile viskasin ja ise selle kõrvale vajusin . </s> <s> Võtsin kotist “ John Playeri ” . </s> </p>
<p> <s> “ Ohhoo ! ” ütles Tamur . “ Ega sa pakki taha mulle kinkida ? </s> <s> Kui see tühjaks saab . ” Üleni musta paki keskel helendasid hõbedased initsiaalid JPS . </s> </p>
<p> <s> “ Vaatan , et oled ennast riidesse pannud , ” märkis Tamur tunnustavalt . </s> <s> Kandsin musti teksaseid ja sama värvi batmani-särki . </s> </p>
<p> <s> “ Keedaks makarone ? ” vaatas Gabriel tuppa . </s> </p>
<p> <s> “ Laenan Annabelilt pliidi , siis võiks ka , ” ütles Tamur . </s> <s> Kõik läksid välja . </s> <s> Tamur hakkas süüa tegema . </s> <s> Arvasin , et teised tulevad varsti . </s> <s> Toit saigi valmis . </s> <s> Tamur pani lauale kaks tassi , taldrikud , noad ja kahvlid . </s> <s> Jahmusin : </s> </p>
<p> <s> “ Kas meid rohkem sööma ei tulegi ? ” </s> </p>
<p> <s> “ Ei , rohkem ei tule . ” </s> </p>
<p> <s> Äkki märkasime , et istume pimedas toas . </s> <s> Aknale langesid üksikud piisad , tuul tugevnes . </s> <s> Oli kuulda , kuidas lahtised aknad köögis ja koridoris pauguga kinni langesid . </s> <s> Müristas ja lõi välku . </s> <s> Tamur läks elektrikitarriga rõdule . </s> <s> Äike rullus vihmavalingutena üle linna . </s> <s> Kui torm päris pea kohal möllas , võtsid ühikas maad pimedus ja vaikus . </s> <s> Andsin Tamurile nõu kitarr seinast välja tõmmata . </s> <s> Seda ta ka tegi . </s> <s> Üle juudi surnuaia kõrgete puude veeres nagu hiiglaslik teerull . </s> <s> Oli kottpime . </s> <s> Tamuri pettumuseks jäi ühikas püsti . </s> <s> Varsti võis maki sisse lülitada . </s> <s> Seisime rõdul ja jälgisime sadu . </s> </p>
<p> <s> “ Nüüd võiks suudelda , ” arvas Tamur . </s> </p>
<p> <s> “ Oota , teen suitsu lõpuni . ” </s> </p>
<p> <s> “ Suudleme , ” ütles Tamur uuesti ja viskas sigareti mu sõrmede vahelt minema . </s> </p>
<p> <s> Äike ei kestnud enam kaua . </s> <s> Me ei pannud tuld põlema . </s> </p>
<p> <s> “ Ei tea , kus see Annabel nüüd väriseb ? </s> <s> Kuhugi voodi alla pugenud ? ” ütles Tamur . “ Lähme otsime ta üles . ” </s> </p>
<p> <s> Annabel kössitas Meriti toas ja oli tõepoolest hirmunud . </s> <s> Läksime koos vaatama , mida teeb Kala . </s> <s> Kala ja Gabriel seisid rõdul . </s> <s> Tamur seisis nende vahel ja köhatas . </s> <s> Ta vaatas rõdult alla ja ütles : </s> </p>
<p> <s> “ Kui siit üheksandalt korruselt neid nukumaju vaatan , mõtlen alati , et ei saa sinna enam tagasi pöörduda , nagu ei saa tagasi pöörduda lapsepõlve , mis möödus samasuguses nukumajas . </s> <s> Väraval oli silt “ Ettevaatust , kuri koer ” . </s> <s> Kui liftiga alla sõidan , siis mõtlen iga kord , et tagasi pöörduda on võimatu . ” </s> </p>
<p> <s> Kala ja Gabriel vahetasid hämmeldunud pilke . </s> </p>
<p> <s> “ Tänasel ööl tõuseb eesti rahva iive kindlasti , ” arvas Kala . </s> </p>
<p> <s> “ Ja ükski koer ei haugu , ” lisasin , pidades silmas naabermaja koera , keda äike ehmatas , sest alaline ulgumine oli lakanud . </s> <s> Kala turtsatas . </s> <s> Tamur vaatas sügavmõtteliselt öhe ja kadus toast . </s> </p>
<p> <s> “ Mis temaga lahti on ? ” küsis Kala . </s> </p>
<p> <s> “ Tead , ma ütlen sulle ja ainult sulle , ” sosistasin , sest kiusatus oli liiga suur . “ Tead , me suudlesime ! </s> <s> Tema soovil . ” </s> </p>
<p> <s> “ Oh issand ! ” oigas Kala . </s> <s> Läksime Tamuri tuppa , sest minu asjad , sealhulgas suitsud olid sinna jäänud . </s> <s> Tuba oli lukus . </s> <s> Kala ja Gabriel tahtsid samuti suitsu . </s> <s> Seiklesime koridorides . </s> <s> Lift oli katki ja vastu suve ei parandanud seda keegi . </s> <s> Koridorid kumasid kollakalt ; ma ei olnud selle paigaga enam seotud . </s> <s> Ühiselamu oli muutunud irreaalseks nagu võõras planeet . </s> <s> Jõudsime jälle Tamuri toani . </s> <s> Uks oli lahti . </s> <s> Vladimir ja Tamur istusid laua taga , nagu poleks midagi juhtunud . </s> <s> Vladimir uuris “ John Playeri ” pakki . </s> </p>
<p> <s> “ Anna see mulle . ” </s> </p>
<p> <s> “ Lubasin juba Tamurile . </s> <s> Võid mõne teise saada . ” </s> </p>
<p> <s> Vladimir proovis mu tagi selga . </s> <s> See oli talle naeruväärselt lühike . </s> <s> Olin kaasa tõmmatud millessegi imelikku , tundsin äkki seal istudes . </s> <s> Meenus , kuidas ringteel bussi ootasin . </s> <s> Peatuses olid mõned noorukid . </s> <s> Me ei seganud üksteist . </s> <s> Suitsetasin ega mõelnud eriti millelegi . </s> <s> Oli hea olla . </s> <s> Kuhugi polnud kiiret . </s> <s> Midagi ei olnud toimunud . </s> </p>
<p> <s> Annabeli hääl värises . “ Mul on natuke kohvi , ” pani ta oad lauale . </s> <s> Ta tõmbus voodil kerra ja uuris meid suurte silmadega . </s> <s> Vladimir sikutas teda patsist . </s> <s> Annabel hüüatas : </s> </p>
<p> <s> “ Tamur , jäta järele ! ” </s> </p>
<p> <s> Hakkasime naerma . </s> <s> Sellest saimegi idee nimed ära vahetada . </s> <s> Muutusin Annabeliks ja Annabel Gerdaks , Kala Madiseks ja Madis Kalaks , Tamur Vladimiriks ja vastupidi . </s> </p>
<p> <s> “ Kõik on hulluks läinud , ” kordas Kala , kes ei taibanud midagi . </s> <s> Tamur hakkas Annabeli pikkadest juustest soengut tegema . </s> <s> Madis istus vaikides nurgas . </s> <s> Temast polnud seltskonda . </s> <s> Tema vaikimisest oli viimasel ajal ääretult raske läbi murda . </s> <s> Lobisesin Vladimiriga . </s> <s> Annabel ja Tamur läksid käsikäes välja . </s> </p>
<p> <s> “ Arvasin alguses , et nad lihtsalt lollitavad , aga nüüd ei oska ma midagi öelda . </s> <s> Nad tulevad minu tuppa ja annavad mõista , et ma omaenese toast jalga laseksin ! ” Kala kõigutas närviliselt jalga . </s> <s> Tamur marssis võidukalt tuppa , haaras sõnagi lausumata voodilt teki , padja ja linad . </s> </p>
<p> <s> “ Ma ei saa nüüd aru , ” alustas Kala . </s> </p>
<p> <s> “ Tuleb ilmselt Tamuri toas ööbida , ” nentisin . </s> </p>
<p> <s> “ Vladimir läks vist erakasse , ” ütles Kala ja sulges ukse . “ Hoidku jumal , et keegi sellest , mis siin täna sündis , kusagil ei räägiks . </s> <s> Mulle aitab . </s> <s> Puudub veel , et minu kohta jutud liikvele läheksid ja naine teada saaks . </s> <s> Esimesel võimalusel viin ta siit hullumajast minema . </s> <s> Kohe , kui ta tagasi tuleb . ” </s> </p>
<p> <s> Kostis nõrk koputus . </s> </p>
<p> <s> “ Arvasin , et läksid ära , ” ütles Kala Vladimirit sisse lastes pettunud häälega . </s> <s> Madis oli endiselt nii tasa , et vahepeal tundus , otsekui teda ei olekski . </s> <s> Ometi lahkus ta nüüd koos Kalaga . </s> </p>
<p> <s> “ Heameelega ei läheks erakasse , ” ütles Vladimir . </s> <s> Ta hakkas Tamuri kassette lappama . “ Tahaksin magada , aga und ei tule . </s> <s> Ei saa üksi olla . ” </s> </p>
<p> <s> Heitsin Tamuri voodile . “ Võid siia jääda . </s> <s> Mul ükskõik , kas heidan magama või ei . </s> <s> Võime juttu rääkida . ” </s> </p>
<p> <s> “ Kas kõik naised on ühesugused ? ” </s> </p>
<p> <s> “ Kas miski muutub , kui me naiste suhtes kokkuleppele jõuame ? ” </s> </p>
<p> <s> Vladimir kehitas õlgu . </s> </p>
<p> <s> “ Miks sa küsid siis asju , mis sind tegelikult ei huvita ? ” </s> </p>
<p> <s> “ Et millestki rääkida . ” </s> </p>
<p> <s> “ Mulle muide tundus , et nägin sind talvel Tallinnas . </s> <s> Tulid vastu , aga mind ei näinud . </s> <s> Ma ei julgenud tere öelda . </s> <s> Pärast mõtlesin , et ju siis ei olnud sina . ” </s> </p>
<p> <s> “ Millal see oli ? ” </s> </p>
<p> <s> “ Märtsi lõpus . ” </s> </p>
<p> <s> “ Kas mul oli müts peas ? ” </s> </p>
<p> <s> “ Ei . </s> <s> Kas see oli keegi teine ? ” </s> </p>
<p> <s> “ Ah ... “ </s> </p>
<p> <s> “ Mõned ütlesid , et oled armunud . </s> <s> Oled kuidagi muutunud . ” </s> </p>
<p> <s> Vladmir naeratas . </s> </p>
<p> <s> “ Olen viimasel ajal liiga palju suitsetama hakanud . </s> <s> Närvid on läbi . </s> <s> Ei saa keskenduda , ” ütles ta ohates . </s> </p>
<p> <s> “ Lootsin , et saan sinuga Tallinnas kokku . </s> <s> Tegelikult uskusin , et mind ei ole sinu jaoks mingil põhjusel olemas . </s> <s> Käisin mere ääres jalutamas . </s> <s> Mäletad , sa ütlesid : “ Tee nagu mina . ” Mäletad ? ” </s> </p>
<p> <s> “ Jah . </s> <s> Aga mille kohta ? ” </s> </p>
<p> <s> “ Rääkisime Tarmost . </s> <s> Ütlesin , et suhet ei saa päevapealt lõpetada . </s> <s> Vastasid , et tehku ma nagu sina . </s> <s> Mõtlesin , et nii peabki . </s> <s> Et lahti saada . </s> <s> Sain , vähemalt arvasin , et saan . </s> <s> Kui sina saad . ” </s> </p>
<p> <s> “ Kuidas ma võisin midagi niisugust öelda ? </s> <s> Nüüd oleks viina vaja . </s> <s> Kuidas tahaks küll juua ! ” ütles Vladimir . </s> </p>
<p> <s> “ Praegu ei saa kusagilt , ” ütlesin . </s> <s> Mul oli sellest tõesti kahju . “ Kas sa seletada ei taha ? </s> <s> Kardad piiri ületada ? ” </s> </p>
<p> <s> “ Ma ei oska seletada . ” </s> </p>
<p> <s> “ Mida sa arvad mind sinult ootavat ? ” </s> </p>
<p> <s> “ Mulle näib , et ootad midagi . </s> <s> Peaksin nagu midagi sinu heaks tegema . ” </s> </p>
<p> <s> “ Sa eksid . ” </s> </p>
<p> <s> “ Aga kahjuks ma ei tea , mida teha ... “ </s> </p>
<p> <s> “ Ma ei saa aru . </s> <s> Me võime ju ... piirist hoolimata suhelda . </s> <s> Kõik võib selguda siis , kui ollakse juba kauem ... tuttavad . </s> <s> Kas sa oled “ Idiooti ” lugenud ? ” </s> </p>
<p> <s> “ Ka Tamur soovitab seda ; ei ole . ” </s> </p>
<p> <s> “ Seal on üks mees , kellele kõik inimesed paistavad erakordsed ja väärtuslikud . </s> <s> Aga tegelikult on nad samasugused nagu - Ah , see ei puutu ju tegelikult sinusse , Vladimir , hoopis üks teine asi on oluline . </s> <s> Ma ei saa aru , miks </s> - <s> ? ” </s> </p>
<p> <s> “ Mina armastan inimesi ! </s> <s> Sina lihtsalt vaatled neid ! ” purskas Vladimir . “ Ma ei oska seisukohta võtta . </s> <s> Sina oled vaatleja . </s> <s> Sa meeldid mulle rohkem kui mõni teine siin , aga ära taha minult seisukohti . </s> <s> Ma ei ole mõistnud , mis on sinu telg . </s> <s> Kui üldse on . ” </s> </p>
<p> <s> Vaikisime . </s> <s> Midagi tilkus esikus . </s> <s> Päike tõusis , kuid aknale olid oranzid kardinad ette tõmmatud . </s> </p>
<p> <s> “ Mina olen surnud , ” ütles Vladimir aeglaselt . “ Ma ei taha , et sa muutuksid samasuguseks kui mina . </s> <s> Ma ei taha , et sa sureksid . ” </s> </p>
<p> <s> Mul oli tunne , nagu oleksin haige ja näeksin tuba esimest korda . </s> </p>
<p> <s> “ Võib-olla keedaks teed ja kuulaks midagi , ” pakkus Vladimir . </s> <s> Ta vahetas makil lindi . “ Kas tuleb tuttav ette ? </s> <s> Tead , mis see on ? ” </s> </p>
<p> <s> “ Jah . </s> <s> Kuulasin seda terve sügise . ” </s> </p>
<p> <s> “ Ära nuta . </s> <s> Ma ei talu , kui inimesed nutavad . ” </s> </p>
<p> <s> Pühkisin silmad kuivaks . </s> </p>
<p> <s> “ Mul ei olnud oma makki . </s> <s> Läksin tuttava juurde ja kuulasin seal . </s> <s> Kui lahkusin , oli juba pime , sadas . </s> <s> Seisin bussipeatuses ja tuletasin meelde . </s> <s> Hakkasin igasuguseid asju nägema . </s> <s> Vältisin inimesi . </s> <s> Nädalavahetusel võtsin sõbratariga viina . </s> <s> Ta kirjutas telediktorile armastuskirju ega saanud kunagi vastust . ” </s> </p>
<p> <s> “ Kunagi sa mõtled , kui suur siga ma ikka olin , ” ütles Vladimir . </s> </p>
<p> <s> “ Miks ? ” </s> </p>
<p> <s> “ Ma ei oska seda seletada . ” </s> </p>
<p> <s> Taevas oli kohutavalt sinine ja sinine oli ka Vladimiri nägu . </s> <s> Seisime ühika ees . </s> </p>
<p> <s> “ Millal sa tuled ? </s> <s> Kas sa mõtled , et . </s> <s> Sa ei pea kartma . ” </s> </p>
<p> <s> “ Sa ei usu mind ikka . ” </s> </p>
<p> <s> “ Usun . ” </s> </p>
<p> <s> “ Kunagi tulen . </s> <s> Sa tead ju . </s> <s> Nagu Karlsson . ” </s> </p>
<p>  </p>
<p>  </p>
<p> <s> Kui silmad avasin , nägin kõrvalvoodis Tamurit . </s> <s> Jäin uuesti magama . </s> <s> Hommikul saabus Kala ja võttis Tamuri kaasa . </s> <s> Pidin lahkudes võtme ukse kohale riiulile teekarpi panema . </s> <s> Asjad jätsin Tamuri tuppa . </s> <s> Käisin paaris loengus ; kui ühikasse jõudsin , oli Tamuri toa uks poikvel . </s> <s> Astusin koputamata sisse . </s> <s> Pikkade tumedate juustega tütarlaps seisis nõutult keset tuba . </s> <s> Pidin peaaegu ütlema : “ Tere , Annabel ! ” , kuid sain sõnal sabast kinni . </s> <s> Seisin vastamisi Tamuri abikaasaga . </s> </p>
<p> <s> “ Tulin koti järele . </s> <s> Tamur on minust kindlasti rääkinud . </s> <s> Oleme vist kunagi kohtunud . ” </s> </p>
<p> <s> Tütarlaps noogutas . </s> </p>
<p> <s> “ Kas ma võin koti veel natukeseks ajaks siia jätta ? </s> <s> Pean nimelt uurima . </s> <s> Oled sa täna siin ? ” </s> </p>
<p> <s> “ Lähen tegelikult kohe ära , ” tunnistas neiu . “ Õhtul olen küll siin , aga praegu lähen linna . ” </s> </p>
<p> <s> Tormasin Annabeli tuppa . </s> <s> Annabel magas , pikad juuksed voodilt alla rippumas . </s> <s> Minu tuleku peale ümises ta midagi läbi une . </s> </p>
<p> <s> “ Kuule , Tamuri naine tuli . </s> <s> Kas ma võin oma asjad sinu tuppa tuua ? ” </s> </p>
<p> <s> Annabel pomises nõusoleku . </s> <s> Päike paistis ja taevas ujusid kerged pilved . </s> <s> Heitsin pikali , aga und ei tulnud . </s> <s> Kõiges oli mingi loogikaviga . </s> </p>
<p>  </p>
<p>  </p>
<p> <s> “ Kala , sa tuled just õigel ajal. </s> <s> Siin on mitu naisterahvast , keda sa peaksid rahustama , ” ütlesin Kalale . “ Kus Tamur on ? </s> <s> Kohtusin just üleval tema abikaasaga . ” </s> </p>
<p> <s> “ Oh , ” ütles Kala . “ Tamur seda veel küll ei tea . </s> <s> Nüüd ma tean , keda ma järgmisena pean rahustama . ” </s> </p>
<p>  </p>
<p>  </p>
<p> <s> “ Sisse , ” ütles Tamur . </s> </p>
<p> <s> “ Tere . </s> <s> Tulin vaatama , millega tegeled . ” </s> </p>
<p> <s> “ Nagu näed . ” </s> </p>
<p> <s> “ Magasin ja kui ärkasin , oli tuba tühi . </s> <s> Arvasin , et kõik mängivad sinu juures kaarte . </s> <s> Jätsin vist välgumihkli siia ? ” </s> </p>
<p> <s> “ Jah . </s> <s> Seal riiulis . </s> <s> Kuhu nad siis kadusid ? ” </s> </p>
<p> <s> “ Kalal ja Vladimiril oli mingi asi ajada . ” </s> </p>
<p> <s> “ Mis Vladimiriga lahti on ? ” küsis Tamur . </s> </p>
<p> <s> “ Ei tea . </s> <s> Minult ka juba küsiti , miks ma sellise näoga ringi käin . </s> <s> Ei tea . ” </s> </p>
<p> <s> “ Mu süda on vaevas , süda on ärevil ... “ </s> </p>
<p>  </p>
<p>  </p>
<p> <s> Mulle löödi vastu kätt . </s> <s> Kui silmad avasin , ei seisnud ega liikunud lähikonnas kedagi . </s> <s> Meelepette keel : ärgata ja ära minna . </s> <s> Maa oli pikk , ma ei tahtnud kohale jõuda . </s> <s> Võti oli olemas . </s> <s> Viitsin aega hämaras inimtühjas raamatukaupluses . </s> <s> Toidupoest lahkusin ruttu : kõik seal müüdav oli söögiks kõlbmatu , mulaaz . </s> </p>
<p> <s> Olin süüdi , et ei suutnud süüa ; olin süüdi , et puudus raha ; tume vari vilksatas ukseavas otsekui vihje : tuleb põgeneda poest , sellelt tänavalt , kesklinna - kus on söödavad toidud . </s> <s> Kus võis raha laenata neilt , kes sellele tänavale iialgi ei eksinud . </s> </p>
<p> <s> Ja millega minulgi , kui järele mõelda , asja ei olnud ; ei olnud võlgu , kuigi uks löödi mu ees klaasiklirinal kinni . </s> <s> Ime , et katki ei läinud . </s> <s> Inimesed , kes olid läbi klaasi hästi näha , uurisid mind kahtlustades ; lugesin sellest naeruvääristamist ja vaenu . </s> <s> Nad olid katkestanud oma tegevuse või jutu , et järele vaadata kellelegi , keda ma ei näinud . </s> </p>
<p> <s> Iga samm viis sillale lähemale . </s> <s> Teisel pool jõge oli teistsugune maailm , jõgi lahutas mind halbadest ennetest ja imelikust saatusest , aga miski kiskus sinna nagu magnet , oli juba varem kutsunud , siis , kui olin võõras , häbenesin suudki lahti teha , sest kartsin paista rumalana . </s> </p>
<p> <s> Tallinnas ei leidnud ma kedagi tuttavatest kodust . </s> <s> Võtsin lõpuarve välja . </s> <s> Õhtul proovisin onupoja telefoninumbrit . </s> <s> See ei vastanud . </s> <s> Kell kümme õhtul otsustasin Tartusse hääletada , sest bussid ei liikunud . </s> <s> Kui kunstikooli juures linnaserva viivat linnaliini bussi ootasin , kadus “ Viru ” hotell mõne minuti jooksul valgesse uttu . </s> <s> Keegi peale minu ei paistnud seda tähele panevat . </s> <s> Mind valdas üha suurem ängistus . </s> <s> Buss oli inimesi täis . </s> <s> Vajusin asjadega üksikule vabale istmele . </s> <s> Keegi kinkis pileti ja keeldus selle eest raha võtmast . </s> <s> Teeristil muutus udu hõredamaks . </s> <s> Kahe paiku öösel jõudsin ühiselamusse . </s> <s> Tamur oli üleval . </s> <s> Olin vaevalt istunud , kui tuli Vladimir . </s> </p>
<p> <s> “ Ei suutnud enam üksi olla . ” </s> </p>
<p> <s> “ Heidan kohe magama , ” ütles Tamur . </s> </p>
<p> <s> “ Küllap võid Tamuri toas õppida , ” arvas Vladmir . “ Kuhu sul minna on . </s> <s> Kas on midagi viga ? ” </s> </p>
<p> <s> Väljas oli pime , sadas vihma . </s> </p>
<p> <s> “ Jätsin vihmavarju Tamuri juurde . </s> <s> Sa saad märjaks , ” ütles Vladimir . </s> </p>
<p> <s> “ Mis siis , ” ütlesin mornilt . </s> </p>
<p> <s> Jõudsime madala majani . </s> <s> Elupuuoksad kriipisid mu nägu . </s> <s> Vladimir avas ukse . </s> </p>
<p> <s> “ Siia võid mantli riputada . </s> <s> Mul on natuke koristamata . ” </s> </p>
<p> <s> “ Ma ei jää kauaks . </s> <s> Sa tahad õppima hakata . </s> <s> Sul on homme eksam . ” </s> </p>
<p> <s> “ Ülehomme . ” </s> </p>
<p> <s> “ Ma ei teagi , mida ma rääkida tahtsin . </s> <s> Nii et sa ... elad siin . </s> <s> Kas suitsetada tohib ? ” </s> </p>
<p> <s> “ Jah , ole lahke . ” </s> </p>
<p> <s> “ Ma võtan ennast tõsiselt , aga sa ei näi seda uskuvat , ” ütlesin , suitsu sügavale kopsudesse tõmmates . </s> <s> Vladimir tõstis tooli minu selja taha : </s> </p>
<p> <s> “ Tarmot mäletad ? ” </s> </p>
<p> <s> “ Mäletan küll Tarmot . ” </s> </p>
<p> <s> “ Meie vahe on selles , et mina suudan olukorda kõrvalt jälgida , sina ei suuda . ” </s> </p>
<p> <s> “ Miks sa nii arvad ? ” </s> </p>
<p> <s> “ Võib-olla see öö oli viga . </s> <s> Aga kui sa selle kunagi läbi elad , võib-olla see muudab sind . </s> <s> Paremaks . ” </s> </p>
<p> <s> “ Läbi elan ? ! ” märkisin sapiselt . </s> <s> Vladimir mõõtis närviliste sammudega tuba : </s> </p>
<p> <s> “ Ma kardan , et . </s> <s> Ma ei tahaks , et sa minu pärast midagi teed . </s> <s> Mida ma pean sinuga tegema ? ” </s> </p>
<p> <s> “ Midagi ei pea . ” </s> </p>
<p> <s> “ Ma ei tea . </s> <s> Ma ei oska midagi teha . ” </s> </p>
<p> <s> “ Ma ei taha kaastunnet . </s> <s> Sa räägid praegu minuga kaastundest ! ” </s> </p>
<p> <s> “ Ei . - Süüa tahad ? </s> <s> Mina küll tahan . </s> <s> Kohvi või teed ? </s> <s> Sina tahad vist kohvi , ” oletas Vladimir . </s> </p>
<p> <s> “ Tead , mis tunne on kui pole kogu elu millessegi uskunud ? ” </s> </p>
<p> <s> “ Usud sa nüüd ? ” Vladimir tõstis pliidi juurest ämbrist kopsikuga vett kannu ja pistis spiraali seina . </s> </p>
<p> <s> “ Midagi on siiski ka päriselt olemas ! ” </s> </p>
<p> <s> “ Mine nende juurde , kellel on rist kaelas , kui sa teada tahad . </s> <s> Nemad ütlevad sulle . </s> <s> Kui elul pole mingit mõtet , miks sa siis suitsiidi ei soorita ? ” </s> </p>
<p> <s> “ See ei ole üldse kerge . ” </s> </p>
<p> <s> “ See on vastupidi väga lihtne . </s> <s> Lähed rõdule ja teed paar sammu . </s> <s> Ma ei saa aru , miks sa küsid minu käest asju , mis on kõik raamatutes ära seletatud . ” </s> </p>
<p> <s> “ Tahan teada , mida sina neist arvad . ” </s> </p>
<p> <s> “ Mis tähtsus on minu arvamisel ? </s> <s> Sa otsid universaalset valemit eluks ! ” </s> </p>
<p> <s> “ Jah . </s> <s> Ega sa ei pea seda nii tõsiselt võtma , et . ” </s> </p>
<p> <s> “ Mulle tundub , et tahad lahendust . ” </s> </p>
<p> <s> “ Sinult ? ” </s> </p>
<p> <s> Vladimir kehitas õlgu . </s> </p>
<p> <s> “ Elasin oma muinasjutus ja nüüd hakkad sina seda lõhkuma . </s> <s> Aga võib-olla ei olegi see minu muinasjutt . </s> <s> Mul on tunne , et sa võtad kõik tagasi ja tühistad . ” </s> </p>
<p> <s> “ Kas mina usun millessegi ? ” </s> </p>
<p> <s> “ Ei tea , ” ütlesin ; olin väsinud . </s> </p>
<p> <s> “ Ma ju seletasin sulle ! ” </s> </p>
<p>  </p>
<p>  </p>
<p> <s> Laenasin Tamurilt sirmi ja suundusin raamatukokku . </s> <s> Kohtusin kursusekaaslasega . </s> <s> Istusin hilisõhtuni tema pool ja lobisesin . “ Ära üle Toome küll mine , ” hoiatas kursusekaaslane . </s> <s> Oli pime , aga ei sadanud . </s> <s> Väga selged pildid jooksid silmade eest läbi . </s> <s> Meenus samasugune öö . </s> <s> Sirelite rasked kobarad valendasid hämaruses ja painajalik ootus - kuid ma ei teadnud , mille järele - sundis hulkuma mööda linna . </s> <s> Hoiatada ei saanud millegi eest . </s> <s> Tundsin ennast hiiglasliku kummist seintega ruumina , millesse mahuvad kõik pildid - need käivad minus ringi , moodustades kaose , ning kui mõni neist vastu seina puutub , on valus . </s> </p>
<p> <s> Annabelile oli sugenenud uus üleolev hoiak , mis mulle ei meeldinud . </s> <s> Ta ilmus uksele , viskas koti hooga põrandale ja teatas , et läheb dusi alla . </s> <s> Kala tegi rahustavat teed . </s> </p>
<p> <s> “ Tegin eile õudse lolluse , ” ütles Annabel , aga ei seletanud , milles see seisnes . </s> <s> Vaevalt oli ta kitli selga tõmmanud , kui tuli Tamur , kes kutsus ta bridzi mängima . </s> <s> Uudishimu ajas mind Tamuri tuppa , kuid kaardimäng oli lõppenud . </s> <s> Kala ja Annabel istusid küünlavalgel ja ennustasid tulevikku . </s> </p>
<p> <s> “ Oled kellelegi armukade , ” ütles Kala . </s> </p>
<p> <s> “ Gerdale ? </s> <s> No lubage naerda . ” </s> </p>
<p> <s> Annabel veetis pikki tunde päevikut kirjutades . </s> <s> Vihik oli 90 kraadise nurga võrra normaalseks peetavast asendist nihkunud , read jooksid vertikaalselt . </s> <s> Annabel oli kirjutamisega alustanud aprillis pärast oma sünnipäeva . </s> </p>
<p> <s> “ Vahepeal ma ei pidanud päevikut : ema leidis selle üles ja luges . ” </s> </p>
<p> <s> “ Kas sa välja ei taha minna , näiteks jalutama ? ” küsis Annabel . </s> </p>
<p> <s> “ Ei tea . ” Ma ei viitsinud eriti . </s> <s> Annabel ajas aga juba teisi riideid selga : nappi punasetäpilist sitsseelikut ja käisteta valget pluusi . </s> </p>
<p> <s> “ Kui ema mind näeks ! </s> <s> Ta saaks kreepsu , et ma rinnahoidjat ei kanna ! </s> <s> Kujuta ette , talvel ma tegin seda veel ! ” </s> </p>
<p> <s> “ Mulle meeldib siin - kogu see elu . </s> <s> Kui ma kusagil väljas , kas või raamatukogus olen , tundub kogu aeg , et peaks ühikasse minema ; nagu võiksin millestki , mis vahepeal juhtub , ilma jääda , ” tunnistas Annabel . </s> <s> Ühiselamu ees tuli vastu Vladimir . </s> </p>
<p> <s> “ Kuhu te lähete ? ” </s> </p>
<p> <s> “ Jalutama . </s> <s> Ega sa ära ei sõida ? ” </s> </p>
<p> <s> Vladimir kehitas õlgu . </s> </p>
<p> <s> “ Ära sõida ! ” hõikasin talle järele . </s> </p>
<p> <s> Lonkisime Roosi tänavast üles . </s> <s> Annabel muutus sõnakehvaks . </s> </p>
<p> <s> “ Ma ei teagi , miks sind välja vedasin . </s> <s> Mul on süümepiinad . </s> <s> Kala pani kaarte ja rääkis , et rikun kümmet käsku . </s> <s> Ta küsis minu käest kolm küsimust : mis on armastus , mis on vabadus ja mis on vihkamine . </s> <s> Ma ei osanud midagi vastata . </s> <s> Kala ütles , et olen Tamuri kõrval teine inimene , kellega suhtlemine talle kohutavalt istub ja kes teda iialgi ei ärrita . </s> <s> Ta ennustas mulle minevikku , olevikku ja tulevikku . </s> <s> Ja ühte päeva minu enda vabal valikul tulevikus . ” </s> </p>
<p> <s> “ Ja mida sa teada said ? ” </s> </p>
<p> <s> “ Kala soovitas kuuendat käsku meelde tuletada . ” </s> </p>
<p> <s> “ Abielus on ju ainult tema . </s> <s> Ja Tamur . ” </s> </p>
<p> <s> Jõudsime Annelinna algusesse , kus ma ei olnud kunagi käinud . </s> <s> Ajaleheputkad ja viiekorruselised majad nagu igas linnas . </s> <s> Seisatasime ristteel . </s> <s> Aeg seisis paigal . </s> </p>
<p> <s> Avardunud silmapiir . </s> <s> Akende taga , mis olid õhtuti üksainus tulemeri , elasid tuhanded õnnelikud inimesed ; võib-olla sellest rääkis Annabel , kui vaatasime räpast kanalit ja vee piiril seisvaid paare , võib-olla oli nende pilk samade mõtetega suunatud akende poole ; öö muudab meid nähtamatuks . </s> </p>
<p> <s> Seisvas ajas kuulsin oma häält , nappe vastuseid Annabeli monoloogile . </s> <s> Annabeli pikad paljad jalad ja linnas rinnahoidjata käimise vabadus tegi millegipärast haiget . </s> <s> Ehk haigetsaamise pärast , suurema haigetsaamise lootuses lugesin Annabeli päevikut - ta ise luges sealt ette terveid lõike ja lehekülgi ega peitnud seda ; päevik oli riiulis loengukonspektide vahel . </s> <s> Kui Annabel oli ära , lõin selle kord keskelt lahti . </s> <s> Seal oli lause minu kohta . </s> <s> Jätsin selle meelde ja panin päeviku vanasse kohta tagasi . </s> </p>
<p> <s> Mõnda akent ei varjanud kardin ja vahest ei olnud midagi varjata : kas õnnelik-olemist ? </s> <s> Oli rohelist ja lilli ja raamaturiiuleid ja maakera akna peal . </s> <s> Olin väsinud , aga Annabeli jutt voolas nagu meetrid jalgade all ; jõudis kätte õrn suveõhtu . </s> </p>
<p> <s> Kõrvalühika baar oli suletud . </s> <s> Kesklinna kaubahalli kohvikus leidsime vaba laua . </s> <s> Vaatlesime kundesid . </s> <s> Annabel oli ennast tühjaks rääkinud . </s> </p>
<p> <s> “ Mõnda see ärritab , kui ma sõnagi lausumata istun , ” ütles ta . “ Järgmisel nädalal olen juba Hiiumaal vanaema juures . </s> <s> Ma ei ole seal üle kuu aja käinud . </s> <s> Nüüd ei pääse ma sealt suve lõpuni . ” </s> </p>
<p> <s> “ Võib-olla sa ei tahagi sealt välja tulla , kui jääd . ” </s> </p>
<p> <s> Laudade vahel tatsas aastane laps . </s> </p>
<p> <s> “ Minu sõbratar tegi kevadel abordi . </s> <s> Kui oleksin lastekaitsepäeval siin olnud , siis ei oleks ma seda kohe kindlasti talle mainimata jätnud , ” ütles Annabel kurjalt . </s> </p>
<p> <s> “ Kas ta rääkis abordist veel kellelegi ? ” </s> </p>
<p> <s> “ See on avalik saladus . </s> <s> Vladimir küsis kunagi , milline on minu suhtumine , mida mina sel juhul teeksin . </s> <s> Ka tema peab seda lubamatuks . </s> <s> Poisid olid üsna ärevil , ” rääkis Annabel . </s> </p>
<p> <s> “ Annan sulle oma Hiiumaa aadressi . </s> <s> Küllap õpin suvel autoga sõitma . </s> <s> Auto on nimelt minu kaasavara , ” ütles Annabel , kui lauast tõusime . </s> </p>
<p> <s> Pool üksteist lõin konspekti kinni . </s> <s> Ütlesin Annabelile , et tulen veerand tunni pärast . </s> <s> Ma ei olnud üldse kindel , et õige maja leian . </s> <s> Poolel teel tuli vastu laps , kes hoidis kätt suu ees , justkui oleks haiget saanud . </s> <s> Tema kannul jooksid mingist hoovist välja kaks väikest poissi , kellest üks haises kusest ; püksitagumik oli värvi kaotanud , kange nagu present . </s> <s> Poiss ei hoolinud sellest ; olin seisatanud , kuid kiirustasin edasi , et nad mind ei vaataks . </s> <s> Mõni maja oli heki taga , seejärel tuli krohvist koorduvaid mitmekorruselisi kõledaid hooneid . </s> <s> Läksin ettevaatlikult väikesest väravast sisse ja koputasin hoovimaja uksele . </s> </p>
<p> <s> Vladimir pistis pea ukse vahelt välja , särginööbid püksirihmani lahti . </s> </p>
<p> <s> “ Mis on juhtunud ? ” </s> </p>
<p> <s> “ Ei midagi . </s> <s> Juhtusin mööda minema . </s> <s> Mõtlesin , et astun korraks läbi . ” </s> </p>
<p> <s> “ Mul ... ei ole praegu aega . </s> <s> Tõesti on kiire . ” Ta oli täiesti endast väljas ; kartsin , et ta hakkab karjuma . </s> </p>
<p> <s> “ Sul pole aega väljas suitsu teha ? ” </s> </p>
<p> <s> “ Kas tahad suitsu ? ” </s> </p>
<p> <s> “ Ei . </s> <s> Mul on endal . ” </s> </p>
<p> <s> “ Milles siis küsimus ? ” </s> </p>
<p> <s> “ Nojah . </s> <s> Head aega . ” </s> </p>
<p> <s> Jooksin mäest alla , kuni avastasin , et juuksed kipuvad silmade ette ; pael oli lahti tulnud . </s> <s> Läksin tuldud teed tagasi ; lint vedeles tänavaristil . </s> <s> Olin tikud ühiselamusse unustanud . </s> <s> Möödujaid , kellelt tuld küsida , ei olnud . </s> </p>
<p> <s> Ma ei mäletanud majanumbrit ; polnud seda kunagi teadnud . </s> <s> Tänava lõpp kadus halli tolmu ja videvikku , mis kiirelt linnale laskus . </s> <s> Ebaloomulikult kirgastes värvides piltpostkaart samast tänavast nädal varem ujus läbi mälu - petis kuldkala , kes lubas täita soovid , kuid osutus meelepetteks . </s> <s> Olin eksinud kõrvaltänavale , tiirlesin labürindis . </s> <s> See oli juunikuu viimane päev . </s> </p>
<p>  </p>
<p>  </p>
<p> <s> Poisid said raha ja hakkasid jooma . </s> <s> Räägiti Kalast . </s> </p>
<p> <s> “ Sel mehel oli kunagi loogiline mõtlemine . </s> <s> Praegu ei tunne ma teda ära . </s> <s> Ta on kahtlemata minust suurem moralist . </s> <s> Viimasel ajal on ta hakanud välja mõtlema tohutult keerulisi süsteeme , millesse näib ise uskuvat : skeeme oma eraelus rakendamiseks . </s> <s> Ma ei saa aru , mida ta kardab ? ” imestas Tamur . </s> <s> Madis niheles rahutult ja läks välja . </s> </p>
<p> <s> “ Sinuga ma juua ei tahagi , ” teatas üsna purjus Tamur . “ Esiteks : sina hakkad targutama . </s> <s> Kui olen purjus , ei ole mul mingit isu targutada . </s> <s> Teiseks pole sel targutamisel mõtet . </s> <s> Kolmandaks : sa levitad kuulujutte . </s> <s> Kas ma olen tõesti püüdnud sulle külge lüüa ? ” </s> </p>
<p> <s> “ Hea küll , Tamur , Püüan sulle meele järele olla . </s> <s> Räägi siis millestki sellisest , mida kõik teada tohivad . ” </s> </p>
<p> <s> Hakkasin Tamuriga võrdses tempos jooma . </s> <s> Madis tuli tagasi koos Gabrieliga . </s> <s> Jutt läks korteriremondile . </s> <s> Viin sai otsa . </s> <s> Poisid läksid uue järele . </s> <s> Tagasi tulnud , võttis Gabriel hõlma alt “ Tuljaku ” . </s> <s> Madis läks minema . </s> <s> Gabriel valas teeklaasi “ Tuljakut ” ja näitas käega , et talle järgneksin . </s> <s> Jätsin Meriti toa võtme ja rahakoti riiulile ning võtsin suitsud kaasa . </s> <s> Läksime Gabrieli tuppa . </s> <s> Enamus asju olid kottidesse pakitud . </s> <s> Keerasin ukse meie järel lukku . </s> <s> Tegin õigesti , sest koputamas käidi mitu korda . </s> </p>
<p> <s> Jõime kaasatoodud joogi ära ja panime ennast riidesse . </s> </p>
<p> <s> “ Viina oleks vaja , tõenäoliselt isegi kaks pudelit , ” ütles Gabriel . “ Äkki laenad kelleltki ? ” </s> </p>
<p> <s> Annabel mängis Tamuri toas kaarte . </s> <s> Sain Annabelilt 30 rubla . </s> <s> Gabriel arvas , et Kristiinalt tuleks juurde laenata . </s> <s> Riivasin liiga äkilise liigutusega taldrikut . </s> <s> See kukkus laualt kildudeks . </s> <s> Hakkasin naerma . </s> </p>
<p> <s> “ Vähemalt ei pea sa seda koju kaasa võtma , ” ütlesin . </s> <s> Gabrieli see eriti ei rõõmustanud . </s> </p>
<p> <s> Madis tuli koridoris vastu ja ütles vihaselt : </s> </p>
<p> <s> “ Nii ! </s> <s> Selle eest te veel vastutate ! ” </s> </p>
<p> <s> “ Mis on lahti ? ” </s> </p>
<p> <s> “ Kus on “ Tuljak ” ? ” </s> </p>
<p> <s> “ Meie võtsime ainult klaasitäie . ” </s> </p>
<p> <s> Põgenesin Madise viha eest Gabrieli tuppa . </s> <s> See oli tühi . </s> <s> Olukord tekitas nõutust . </s> <s> Laual oli konjakipudel . </s> <s> Istusin . </s> <s> Kõlas koputus . </s> </p>
<p> <s> Merit võttis viimase “ Kleopatra ” -sigareti . </s> <s> Nentisin , et ühiselamus valitsev imelik õhkkond käib juba mullegi närvidele . </s> </p>
<p> <s> “ Ma ei ole sinu kohta midagi halba kuulnud , mitte mingeid jutte , mis oleksid halvasti mõeldud . </s> <s> Aga mida sa siin toas praegu teed ? ” </s> </p>
<p> <s> “ Enne arvasin , et ootan Gabrieli . ” </s> </p>
<p> <s> “ Ah nii on lood , ” venitas Merit . “ Ma muidugi ei uuri midagi . </s> <s> Sa oled väga erinev . </s> <s> Isegi sõnavara on sul teistsugune . ” </s> </p>
<p> <s> Ukse taga kobistati . “ Lahti on , ” hõikasin . </s> <s> Sisse astus punases kleidis Kristiina . </s> </p>
<p> <s> “ Ma ei taha magama minna . </s> <s> Hommikul läheb buss , ma ei suuda nii vara ärgata , ” kurtis ta . </s> </p>
<p> <s> “ Tulid ka Gabrieli ootama ? ” torkasin . </s> </p>
<p> <s> “ Ei ; ta on viienda korruse köögis ja püüab mingit neiukest hoovi tõmmata , ” ütles Kristiina , aga istus , otsekui elaks temagi selles toas . </s> <s> Merit läks ära . </s> </p>
<p> <s> Istusime öö läbi Gabrieli toas , kuulasime tema muusikat ja sõime tema sööke . </s> <s> Ka mina ei kavatsenud lahkuda . </s> <s> Seisime rõdul ja imetlesime sooja ööd . </s> <s> Ühika ees seisis auto . </s> <s> Kristiina lehvitas . </s> <s> Auto juurest lehvitati vastu ja kutsuti sõitma . </s> <s> Läksime millegipärast välja , kolme meest nähes pagesime uuesti ühikasse . </s> <s> Hiilisime tasa trepist üles ; mehed sõitsid liftiga meid otsima - arvatavasti Gabrieli toast , kui suutsid selle kindlaks määrata . </s> </p>
<p>  </p>
<p>  </p>
<p> <s> Madis ja Gabriel jõid õlut . </s> <s> Kui Madis välja läks , põgenesime rõdule . </s> <s> Päike paistis ja inimesed kõndisid tänaval edasi-tagasi . </s> <s> Püksirihma asemel kandis Gabriel kulunud nöörijuppi . </s> <s> Madis oli eelmisel päeval rõdule madratsid lohistanud , et oleks parem juua . </s> </p>
<p> <s> Gabriel jäi lõpuks magama . </s> <s> Läksin uurima , kuhu jäi Madis . </s> <s> Madis oli vahepeal hakanud Tamuriga kartuleid praadima . </s> </p>
<p> <s> “ Tere , Filoloog ! </s> <s> Sind me ootasimegi ! </s> <s> Juba mõtlesime , kuhu sa kadusid , ” ütles Tamur , ma ei saanud aru , kas irooniliselt . </s> <s> Madis , Kala ja Annabel istusid ümber laua nagu vandemehed . </s> <s> Atmosfäär oli mõraline , mina ei saanud enam midagi rikkuda , kuigi Annabel näis arvavat , et rikun . </s> <s> Tamur oli äärmiselt rahutu . </s> </p>
<p> <s> “ Plumbum tunneb ennast kodutuna , ” ütlesin . “ Gabriel magab toas ega lase teda pruudiga keppida . ” </s> </p>
<p> <s> “ Ei tea , miks mina ei võiks ennast kodutuna tunda ? ” turtsatas Madis , kelle initsiatiivil oli jooma hakatud . </s> </p>
<p> <s> “ Kas juua on ? ” küsisin , sest palavus tegi liiga . </s> </p>
<p> <s> “ Vett , ” ütles Tamur . </s> </p>
<p> <s> “ Mis seal kannus keeb ? ” </s> </p>
<p> <s> “ Selle veega pesen pükse , ” ütles Tamur . </s> </p>
<p> <s> “ Ilmaasjata . </s> <s> Õhk on niivõrd niiske , et nagunii ära ei kuiva , ” ütlesin . </s> <s> Tamur võttis raamatu , sigaretid ja tikud : </s> </p>
<p> <s> “ Lähen maalriruumi lugema . ” </s> </p>
<p> <s> “ Pane uks kinni , ” ütles Kala mulle ja muigas . </s> <s> Tema pilgus oli mingi tagamõte . </s> <s> Annabel vaatas nõutute silmadega ühelt teisele . </s> </p>
<p> <s> “ Kas keegi teed tahab ? ” küsis Kala . </s> <s> Annabel ja Madis raputasid pead . </s> <s> Jõime siis kahekesi . </s> </p>
<p> <s> “ Mul tuli millegipärast õudne retsimise tuju ! ” ütles Annabel . </s> </p>
<p> <s> “ Jah ? ! ” Kala lausa hüppas kohal . </s> </p>
<p> <s> “ Võiks ennustada , ” ütles Annabel . </s> </p>
<p> <s> “ Minu naisel on ühed täiesti uued kaardid , ” ütles Kala . “ Toon need . </s> <s> Ennustama peab kaartidega , millega ei ole veel mängitud . </s> <s> Vanad hakkavad valetama . ” </s> </p>
<p> <s> “ Nüüd , Gerda , kisun ma sul trussikud ka jalast ! ” ütles Kala , kes oli kaartidega tagasi tulnud . </s> </p>
<p> <s> “ Seda peaks sinu naine kuulma . ” </s> </p>
<p> <s> “ Tõmban need sul vaimses mõttes jalast ära . </s> <s> Tõsta . </s> <s> Ja vali kolm kaarti . ” </s> </p>
<p> <s> “ Räägi siis mulle , mida tulevik toob . ” </s> </p>
<p> <s> “ Kaardid hakkavad valetama , kui liiga tihti tulevikku küsida . </s> <s> Nii . </s> <s> Investeeringud mingile armastusele olid kasutud . </s> <s> Kuigi väikesed . </s> <s> Praeguses vääringus umbes kümme rubla . </s> <s> Ega sa eksamil tala pole saanud ? </s> <s> Või oli muid pahandusi ? </s> <s> Igatahes on need möödas . </s> <s> Hinge peal on sul - oh seda kevadet ! - jälle armastus . ” </s> </p>
<p> <s> Kui tal midagi oli veel öelda , jäi see ütlemata . </s> <s> Tonksasin teda laua alt jalaga ja tõusin : </s> </p>
<p> <s> “ Lähen õppima . ” </s> </p>
<p>  </p>
<p>  </p>
<p> <s> Enne juunit jõuan mere ääres käia , hiljem pole aega - kõik on lõplik , lõppenud ; nagu elulugu kokku võttev lause nekroloogis , ei mingit mõtet ümber lükata . </s> </p>
<p> <s> Ühiselamus pole kesksuvel kedagi , üksnes tolmused peeglid tühjades tubades . </s> <s> Suvel tekivad sõpradel saladused . </s> <s> Kui kohtutakse , ei tunne keegi ennast vabalt . </s> <s> Juuakse odavat viina ja meenutatakse talve ; talvel oli viin kallis ja tee kange . </s> <s> Aknad olid kardinateta . </s> </p>
<p> <s> Hommikupoole ööd poevad kõik oma kujutluste telki ; mõni , õnnelik , seal ka ärkab . </s> </p>
<p>  </p>
<p>  </p>
<p> <s> Tarmo oli ostnud piletid Rock Summerile . </s> <s> Olin ebakindel , lobisesin pikalt igasuguseid mõttetusi , kuigi oli kaugekõne . </s> <s> Sain Tamuri Tallinna-aadressi . </s> <s> Pidime enne kontserti tema poissmehe-elamises kokku saama . </s> </p>
<p> <s> Ajamata habemega Tamur konutas diivanil . </s> <s> Ta oli väsinud ja närviline . </s> </p>
<p> <s> “ Informatsioon on selline : Tarmo ja ta vend parandavad Ivo juures autot . ” Tamur kiindus pilguga venekeelsesse raamatusse ja ühmas : </s> </p>
<p> <s> “ Võid ju sinna minna , kui tahad . ” </s> </p>
<p> <s> Väljast kostis hääli . </s> <s> Koos Tarmo ja ta vennaga saabus Tamuri abikaasa . </s> <s> Tarmo lonkas kõvasti : paar päeva tagasi kukkus talle mitmekümnekilone relee jala peale . </s> <s> Jalg oli kipsis . “ Tühiasi , ” ütles Tarmo ja lõi vilet . </s> <s> Tema juuksed olid heledamaks pleekinud ; üleskääritud käised paljastasid kõhnad soonilised käsivarred . </s> <s> Vabast riietusest hoolimata oli ta pinevil . </s> <s> Prilliklaasid välgatasid tumedalt . </s> <s> Tamuri habras ja kaitsetu naine hoidus Tarmo selja taha . </s> </p>
<p> <s> Vladimir liitus meiega lauluväljaku merepoolse värava juures . </s> <s> Tamuri sisemine raev oli nakkav ; vaikides trügisime läbi kirju rahvamassi , heites aeg-ajalt vastastikku kontrollivaid pilke . </s> <s> Tamuri naine kippus maha jääma . </s> <s> Tamur ei märganud seda . </s> <s> Naise väike iseteadlik nägu oli suletud ega naeratanud . </s> </p>
<p> <s> Äkki olime Tarmoga kahekesi jäänud . </s> </p>
<p> <s> Tarmo käed ei saanud rahu , pöörates lakkamatult taskuid pahupidi , näperades kellarihma ja torkides hambaid . </s> <s> Viimaks märkas ta mind ja tegi imestunud näo . </s> </p>
<p>  </p>
<p>  </p>
<p> <s> Tegime linnale mitu tiiru peale . </s> <s> Rääkisin , et Mustamäele saab Tondilt , aga Vladimir soovitas mul lõuad pidada . “ Ära mölise , ” ütles ta huumorivaeselt . </s> <s> Hakkasin kogelema . “ Ütlesin , et ole vait . ” Istusin Tarmo venna kõrval , kes autot juhtis . </s> <s> Süütasin sigareti ja pakkusin ka vennale tuld . “ Sulle öeldakse , et ära suitseta siin , ” torkas Vladimir . </s> <s> Jõudsime Madise majani . </s> <s> Vladimir läks üles ja saabus löödult : “ Kedagi ei ole . ” Näis , et miski on viltu . </s> <s> Läksime Tamuri poissmehekorterisse . </s> <s> Kell sai kaks , viinapood oli suletud . </s> <s> Tarmole tuli meelde , et kuulis Tamuri naist küsimas : “ Kas tuled täna minu juurde ? ” ja kategoorilist vastust : “ Ei tule . ” </s> </p>
<p> <s> Konserve oli , aga saia ja leiba mitte . </s> <s> Vladimir tõi lagedale kommikarbi . </s> <s> Istusin kaugemal ja suitsetasin . </s> <s> Tarmo tõi autost minu asjad ära . </s> <s> Vladimir tegi kaminasse tule . </s> <s> See vindus vaevaliselt ja kustus lõpuks sootumaks . </s> <s> Vennal tekkis idee kasutada autosoendust . </s> </p>
<p> <s> “ Vaja pole sooja , vaja on tuld , ” ütles Vladimir . </s> <s> Mulle tundus , et ka tuld ei ole vaja . </s> <s> Vend sõi sokolaadi . </s> <s> Vladimir sõrmitses kitarri . </s> <s> Tarmo istus autos . </s> <s> Vaikisime pisut . </s> </p>
<p> <s> “ Millal ma jälle Vladimirit näha tahan , ” ütles Tarmo . </s> </p>
<p> <s> “ Võib-olla said valesti aru . ” </s> </p>
<p> <s> “ Ole rahulik . </s> <s> Ta oli õel . </s> <s> Ta oli kõigiga selline . ” </s> </p>
<p> <s> Tarmo laskis istmed alla . </s> <s> Vennal polnud ilmselt midagi selle vastu , et me vabale voodile ei pretendeerinud . </s> <s> Ärkasin masendavast unenäost . </s> <s> Kuid uni oli piisavalt sügav , et ma ei kuuleks oma naeru ega ehmuks sellest üles , mitte sellest , vaid millestki muust , mida ärgates enam ei mäletanud . </s> <s> Vaatasin kella , kuid oli ükskõik , mida see näitas - aeg tuli välja kannatada , ilma et midagi juhtuks ; aeg oli pikk . </s> <s> Ent naernud ma olin ja nii võikalt , et Tarmo arvas , et tõsimeeli ja nimme tahtsin sellega kellelegi hirmu nahka ajada . </s> </p>
<p> <s> Hiilisin majja . </s> <s> Vladimir ja vend ei liigutanud , kui koti ja pooliku “ Ekstra ” -paki võtsin . </s> <s> Bussipeatus oli lähedal , ei tulnud kaua oodata . </s> <s> Käisin onupoja juures vannis ja sõin hommikust . </s> <s> Võib-olla oli viga minna lõunaks lauluväljakule , kuid midagi muud mulle pähe ei tulnud . </s> </p>
<p> <s> Läksin jala pika tee läbi kuuma rahvarohke linna . “ Kaoma ” ajaks jõudsin pärale . </s> <s> Jälgisin pingiotsal inimesi , meeles lihtne reegel : kui püsida ühe koha peal , satub tõenäoliselt varsti vaatevälja mõni tuttav . </s> <s> Kedagi ei sattunud . </s> <s> Läksin jäätist ostma . </s> <s> Järjekorras seistes kuulsin Ivo häält : </s> </p>
<p> <s> “ Tere , lilleke . ” Ivoga koos olid Ainiki ja neiu lapsega . </s> <s> Lapsele osteti jäätis , teised loobusid kokkuhoiu mõttes . </s> <s> Ivo ei tahtnud Tamurist rääkida . </s> <s> Ligi loivas Madis , käevangus Kristiina toakaaslane . </s> <s> Kristiina ja neli tema sõbratari ööbivad tema juures , seletas ta . “ Rahvas võiks külla tulla . </s> <s> Kui kedagi näed , ütle edasi . ” Jätsin ütlemata , et olime eelmisel õhtul käinud teda otsimas . </s> </p>
<p> <s> Madise idee ei vaimustanud Tarmot : </s> </p>
<p> <s> “ Mul on tänaseks ööks juba koht olemas . </s> <s> Onutütrel pole vanemaid kodus . ” </s> </p>
<p> <s> “ Tõenäoliselt ma enne poolt kahte koju ei jõua , ” ütles Madis . </s> </p>
<p> <s> Kaotasime Vladimiri silmist seejärel , kui Tarmo märkas , et ma vaevu üle inimeste peade lava näen , ja mu kukile tõstis . </s> <s> Ta pani mind varsti maha , aga Vladimir oli kadunud . </s> <s> Trügisime lavale lähemale . </s> <s> Me ei leidnud kedagi enne järgmist kokkulepitud kellaaega . </s> <s> Tamur oli väsinud ja ütles , et sõidab naise juurde Mustamäele . </s> <s> Ta ei võtnud pakutud õlut vastu . </s> <s> Mahtusime kõik autosse . </s> </p>
<p> <s> “ Sina istud esimesena , ” ütles Vladimir mulle vaidlemist välistavalt . </s> <s> Seejärel istus ta ise , Tarmo ja Tamur naisega . </s> <s> Mõtlesin , et sõit võiks kaua kesta . </s> <s> Kõik oli mingil määral ebausutav . </s> </p>
<p> <s> “ Ei joo siin midagi , ” võttis Vladimir minult õllepudeli . </s> <s> Naersin , kuid meenus Vladimiri pilk päeval : see oli mulle suunatud ja täis vihkamist . </s> <s> See ei olnud ettekujutus . </s> </p>
<p> <s> “ Pea lõuad . </s> <s> Ära mölise , ” vastasin . </s> <s> Vladimiri hea tuju oli võlts - otsekui mängiks ta seda . </s> <s> Mida rohkem ma jõin , seda külmem mul oli . </s> </p>
<p>  </p>
<p>  </p>
<p> <s> Kristiina ootas Madise ukse taga . </s> <s> Haigutasin . </s> <s> Suitsud olid lõppemas . </s> </p>
<p> <s> “ Ega sa magama jää ? ” küsis Vladimir . </s> </p>
<p> <s> “ Mina ? ” Lootsin , et ta veel midagi ütleb . </s> <s> Ta osutas sigaretile . </s> </p>
<p> <s> “ Kuni haigutad , võiksid selle mulle anda . ” </s> </p>
<p> <s> Keegi leidis limonaadi ja saia , Vladimiril oli sinki . </s> <s> Trepp oli täis kohupiima ja saiapuru . </s> <s> Vladimir ja Tarmo läksid vaikselt kõneldes õue . </s> <s> Küsisin , kuidas Kristiina suvi möödus , et millestki rääkida . </s> </p>
<p> <s> “ Ütlesid tookord Gabrieli toas , et see sõit peaks muutma . </s> <s> Aga mind eriti ei muutnud . </s> <s> Eestis on ainult palju vastikum . </s> <s> Üks Soome noormees tahtis mind kohe naiseks võtta . </s> <s> Aga siia ta mingil juhul ei tuleks . </s> <s> Oleksin sinna jäänud küll , aga poiss ei meeldinud . </s> <s> Nad ei söönud üldse liha . </s> <s> Kui koju jõudsin , lõikasin kohe endale eesti juustu ja vorsti , tegin suure võileiva . ” </s> </p>
<p> <s> “ Kas Vladimirile ka ennustati ? ” küsis Kristiina , kui rääkisin viimastest päevadest ühikas . </s> </p>
<p> <s> “ Minu juuresolekul mitte . </s> <s> Kala kindlasti ennustas . </s> <s> Ta tegi seda kõigile . ” </s> </p>
<p> <s> Midagi muud ei olnudki ju enam teha . </s> </p>
<p> <s> “ Kas Kala ei öelnud midagi möödaläinud armastuse kohta ? </s> <s> Kas teised ei rääkinud ? </s> <s> On nii huvitav teada , mida teistele ennustatakse , ” arvas Kristiina . </s> <s> Aga ma ei mäletanud . </s> <s> Mul hakkas süda veidi valutama . </s> </p>
<p> <s> Madis tüdrukutega saabus enne kolme . </s> <s> Korteris oli piisavalt sigarette , viina ja toitu . </s> <s> Vladimir tõmbas Kristiina teise toanurka ja hakkas midagi seletama . </s> <s> Kristiina naeris muretult . </s> <s> Kuulsin lausekatkeid . </s> </p>
<p> <s> “ Kas sind miski üldse huvitab ? ” küsis Vladimir . </s> </p>
<p> <s> “ Mulle ei meeldi sinu küsimused ! </s> <s> Ei huvita ! ” naeris Kristiina . </s> </p>
<p> <s> “ Kui lame ! </s> <s> Sul jääb üle mürki võtta . ” </s> </p>
<p> <s> “ Sul on endal midagi viga . ” </s> </p>
<p> <s> “ Minul ? </s> <s> Midagi ! </s> <s> Ma tegelen ainult sellega , mis mind huvitab ! ” </s> </p>
<p> <s> Põgenesin kööki . </s> <s> Varsti sattusid sinna Kristiina ja Vladimir . </s> <s> Viimane seiras mind umbusklikult . </s> <s> Madis lobises teises toas tüdrukutega . </s> <s> Oleksime kolmekesi võinud tundide kaupa vaikida , kui Tarmo poleks tulnud . </s> <s> Ta lootis leida vaikset kohta , kus kipsjalga saaks puhata . </s> <s> Kristiina lipsas tuppa . </s> <s> Vladimir ei mõelnudki talle järgneda , vaid võttis sisse positsiooni aknalaual ning pööras pilgu öhe . </s> </p>
<p> <s> “ Kas midagi on näha , Vladimir ? ” küsis Tarmo soojalt . </s> </p>
<p> <s> “ Ei , ” vastas Vladimir rõhuga . </s> </p>
<p> <s> “ Kahekümne esimene sajand tuleb müstika sajand . </s> <s> Kedagi ei huvita enam kuu ja päikese pooldumine , ” ütles Tarmo . “ Kas sa tahtsid mulle midagi rääkida , Vladimir ? ” </s> </p>
<p> <s> Vladimir tegi köögis rahutuid ringe . </s> <s> Ta ütles , nagu oleks minu asemel õhk : </s> </p>
<p> <s> “ Lähme tuppa ja võtame viina . ” </s> </p>
<p> <s> “ Too siia , ” soovitas Tarmo lahkelt . </s> </p>
<p> <s> Vladimir kõhkles . </s> </p>
<p> <s> “ Ei viitsi tulla . </s> <s> Siin on palju parem , ” ütles sõber . </s> </p>
<p> <s> Vaikisin , et rõhutada , kes tegelikult otsustab . </s> <s> Vladimir tammus jalalt jalale : </s> </p>
<p> <s> “ Seal on mugavam , tulge ... “ </s> </p>
<p> <s> Tarmo ilme muutus tõrjuvaks . </s> </p>
<p> <s> “ Lähme võtame siis natuke , ” ütlesin kergelt . </s> </p>
<p> <s> Riiuli serval seisis viis udust pitsi . </s> <s> Madis lesis põigiti voodil , Kristiina istus tema kõrval . </s> <s> Vladimir heitis pikali . </s> <s> Istusin teise voodinurka . </s> <s> Tarmo leidis tooli . </s> </p>
<p> <s> Tüdrukud magasid elutoas , meile neljale tõmbas Madis diivani lahti . </s> <s> Ta ise magas voodis kapi taga . </s> <s> Kell oli viis läbi , väljas täiesti valge . </s> <s> Kõik olid juba teki all . </s> <s> Ringlesin toa ja köögi ja vannitoa ja rõdu vahet , aga ei saanud seda lõpmatuseni teha . </s> <s> Ma ei mõelnud midagi , ma ei olnud valmis ennast analüüsima . </s> <s> Tahtsin teada , millised võiksid olla unenäod . </s> <s> Vladimir ja Kristiina naersid ja nihelesid . </s> <s> Madis meenutas , et on olemas ka naabrid . </s> <s> Otsustasime Tarmoga Madise voodisse minna . “ Sallin ainult ühte teist , kui üldse , ” ütles Madis . </s> <s> Läksime teiste juurde tagasi , vihma kätte , räästa alla . </s> <s> Makk jäi vait . </s> </p>
<p> <s> “ Keera kassetil teine pool ! ” hõikas Vladimir Madisele . </s> </p>
<p> <s> “ Naabrid , ” ütles Madis . </s> </p>
<p> <s> “ Lähen püüan teda füüsiliste argumentidega veenda , ” tõusin . </s> <s> Kasutasin mingit veidrat keelt , kasutasin nende keelt . </s> <s> Tekk ümber , kadusin itsitamise saatel kapi taha . </s> </p>
<p> <s> “ Palun pane makk mängima , ” ütlesin . </s> </p>
<p> <s> “ Võiks naabritel ka elada lasta , ” kostis Madis . </s> <s> Mõne minuti pärast jäi teises voodis vaikseks . </s> <s> Ärkasin heas tujus , aga siis taipasin , et olen Madise juures . </s> <s> Kuulsin kapi tagant Vladimiri , Kristiina ja Tarmo juttu . </s> <s> Madis magas . </s> <s> Teised riietusid ja läksid kööki . </s> <s> Tõusin istukile ja nägin halli päevavalgust . </s> <s> Sadas . </s> <s> Sosistasin : </s> </p>
<p> <s> “ Ei taha ärgata . ” </s> </p>
<p> <s> Tõmbasin teki tihedalt ümber ja ootasin und . </s> <s> Mõne aja pärast Madis tõusis . </s> <s> Panin riidesse ; kõik olid üleval . </s> <s> Oli raske taluda oma õigete tegude tagajärgi . </s> <s> Istusime köögis ja sõime võileibu . </s> <s> Õhtul olin vähemalt liitri kohvi joonud . </s> <s> Võib-olla sellest oligi süda paha . </s> <s> Kristiina sõbratarid lahkusid ükshaaval . </s> </p>
<p> <s> “ Küll Vladimir sinu eest hoolt kannab , ” ütles üks . </s> </p>
<p> <s> Poisid lugesid raha . </s> <s> Ka minu käsi liikus kotini , aga viimasel hetkel mõtlesin ümber . </s> <s> Sõitsime lauluväljakule . </s> <s> Tamur ja Ivo pidid õhtuks viina hankima . </s> <s> Tarmo sai vennalt 15 rubla ja ostis selle eest limonaadi ja pirukaid . </s> <s> Kell kuus saime puu juures kokku . </s> <s> Tamur istus abikaasa kõrval ja luges vene laulja Võssotski elulugu . </s> <s> Tarmo vend ütles , et peab koju sõitma . </s> <s> Tarmo kõhkles , aga ütles siis , et sõidame . </s> <s> Sõitsin nendega kesklinna . </s> <s> Tarmo pidi Tamuri juurest jopi võtma . </s> </p>
<p> <s> “ Saan siit jala . ” </s> </p>
<p> <s> “ Eks näeme mõnikord , ” ütles Tarmo . </s> <s> Nad jäid auto juurde nokitsema . </s> <s> Möödusin neist bussiga , aga nad ei vaadanud selle poolegi . </s> </p>
<p>  </p>
<p>  </p>
<p> <s> Tee oli täis väikesi kive ja Tarmo paljajalu . </s> <s> Tee viis mööda peedipõllust . </s> <s> Põllu serval küürutas Tarmo isa . </s> <s> Tarmo oli tema surma unes näinud . </s> <s> Isa tervis oli viimasel ajal läinud kehvaks : ta oli kogu aeg väsinud , ema jättis ta hommikul kauemaks magama , kui ise lauta läks . </s> <s> Järgmisel teeristil pööras Tarmo kodu poole . </s> <s> Teadsin , et ta järele ei vaata , armastuskirju ei saada . </s> <s> Suurel teel oli tuuline ja jahe . </s> <s> Olin viimane võõras , kes lahkus . </s> <s> Sünnipäevapidu oli lõppenud . </s> </p>
<p> <s> Tarmo jäi . </s> <s> Mind ärritasid liivased põllud ja tolmav tee . </s> <s> Siunasin ennast , et andsin järele Madisele , sest ilma temata ei oleks ma Tarmo juurde sattunud . </s> </p>
<p> <s> Kohtusin Madisega Raekoja platsil . </s> <s> Langesime teineteisele kaela , kuigi olime näinud paari kuu eest Rock Summeril . </s> <s> Madis oli kõhn ja karvakasvanud ; tema silmi piirasid tumedad rõngad . </s> <s> Ta ei lasknud mul minna , vaid kordas : </s> </p>
<p> <s> “ Tahan sulle oma naist näidata . ” </s> </p>
<p> <s> Naise nimi oli Riiva . </s> <s> Leidsime ta ühiselamus voodil lesimas ning halvastilõhnavat paberossi suitsetamas . </s> <s> Mind nähes ajas ta end istukile : </s> </p>
<p> <s> “ Madis on sinust palju rääkinud . ” </s> </p>
<p> <s> Ta oli pikk ja kauni kaelaga , meenutades luike ; juuksed süsimustad , kuklas krunniks keeratud . </s> <s> Ümarad puusad , jalas heledad , põlvede kohalt narmendavad teksad . </s> <s> Püksid ja roosa pluus olid ühtemoodi võidunud , aga tütarlaps oli verinoor ja silmipimestavalt ilus . </s> <s> Madis võttis õlakotist pätsi tumedat leiba . </s> </p>
<p> <s> “ Palju järele jäi ? ” küsis Riiva huuli kõverdades . </s> </p>
<p> <s> “ Kuus rubla , ” ütles Madis . </s> <s> Ta läks rõdule ja silmitses katuseid . </s> </p>
<p> <s> “ Äkki sööd , ” ütles ta , selg Riiva poole . </s> <s> Ma ei näinud peale leiva midagi . </s> </p>
<p> <s> “ Kas meil moosi on ? ” küsis Riiva . </s> </p>
<p> <s> “ Kas te teate , et täna on Tarmo sünnipäev ? ” küsisin rohkem selleks , et piinlikkust hajutada . </s> </p>
<p> <s> “ Meil on kahe peale seitse rubla , ” ütles Riiva . “ Kes on Tarmo ? ” </s> </p>
<p> <s> “ Madis on kindlasti temast rääkinud . ” </s> </p>
<p> <s> “ See , kellel on arvuti . </s> <s> Kes elas maal . ” </s> </p>
<p> <s> Vaatasin toas ringi . </s> <s> Vooditel vedelesid hunnikus naiseriided . </s> <s> Igal pool oli kotte ja kaste . </s> <s> Näis , nagu hakataks kohe kolima . </s> </p>
<p> <s> “ Otsime tuba , ” seletas Madis . “ Sügisel peame siit lahkuma . </s> <s> Riiva tahtis ülikooli astuda , aga ei saanud sel aastal sisse . </s> <s> Ka filoloogiks . ” </s> </p>
<p> <s> “ Võiks viina kaasa võtta , ” arvas Riiva . </s> </p>
<p> <s> “ Seda on ainult pool pudelit , ” kõhkles Madis , “ aga olgu . </s> <s> Sa siis tahad minna ? ” Riiva kammis vaikides oma pikki ilusaid juukseid . </s> </p>
<p> <s> “ Millal buss läheb ? ” </s> </p>
<p> <s> Teadsin , et peale viit . </s> <s> Bussis hakkasin kaasavõetud raamatut lugema , et armastajad saaksid olla omaette . </s> <s> Peale meie oli bussis ainult kaks inimest . </s> </p>
<p> <s> “ Mine küsi juhilt , mis kell buss kohale jõuab , ” sundis Madis mind . </s> <s> Heitsin pilgu aknast välja : võõras kuppelmaastik . “ Elvasse ? ” imestas bussijuht . “ Siis olete küll valesse bussi istunud . ” Akna tagant vilksatasid aeg-ajalt mööda viidad “ Elva 15 ” , “ Elva 11 ” ja “ Elva 13 ” . </s> <s> Madis läks omakorda juhiga vestlema , aga targemaks ta ei saanud . </s> <s> Näis , et juhil on õigus , kui ta soovitab meil Otepääle sõita . </s> <s> Leppisime olukorraga . </s> <s> Otepääl tahtis Riiva juukseid kammida ja läks kohvikusse seda tegema . </s> <s> Kui Riiva ära oli , võttis Madis mul hajameelselt käest kinni . </s> <s> Ta ärkas alles Riiva küsimuse peale : </s> </p>
<p> <s> “ Mis teil on tunded või ? ” </s> </p>
<p> <s> Arvasin , et enne kui kuhugi sõita proovime , võiksin helistada . </s> </p>
<p> <s> “ Pangu sünnipäevatoidud valmis , ” lisas Riiva . </s> </p>
<p> <s> “ Rõõmusta neid teatega , et mul ei ole kodus üldse alkoholi , ” ütles Tarmo . </s> </p>
<p> <s> Riiva otsustas kaasasoleva viina ära juua . </s> <s> Mul ei olnud selle vastu midagi . </s> <s> Madis torises vastu , aga me ei kuulanud teda . </s> <s> Bussis tuli tal meie ette istuda , et juht peeglist midagi ei märkaks . </s> <s> Olime ülevas meeleolus . </s> <s> Hoidsime üksteisel käest kinni ja asusime teele . </s> <s> Linn lõppes ja meie ees avanes maantee . “ Suvi hakkab lõppema , ” ütles Madis . </s> <s> Järgnesime talle mäest alla . </s> <s> Naersin ja kilkasin nagu väike laps . </s> </p>
<p> <s> Murdsime teeäärsest hekist kibuvitsaoksi . </s> <s> Et külm ei hakkaks , rüüpasime aeg-ajalt pudelist . </s> <s> Oli täiesti pime , kui kohale jõudsime . </s> <s> Korraga jäi kõik vaikseks . </s> <s> Meie ees teel helendas miski . </s> <s> Pidasin seda alguses postkastiks . </s> <s> Pimedusest ilmusid kolm inimest . </s> <s> Kui nad olid vaikides möödunud , hüüatasin : </s> </p>
<p> <s> “ Segi olete või ? ” </s> </p>
<p> <s> Need olid Annabel , Tamur ja Vladimir . </s> </p>
<p> <s> Nad pöörasid aeglaselt ringi . </s> </p>
<p> <s> “ Miks te tere ei ütle ? ” imestasin . </s> </p>
<p> <s> “ Mis on ? ” küsis Vladimir . </s> </p>
<p> <s> “ Kuhu te lähete ? </s> <s> Bussid ei sõida enam . ” </s> </p>
<p> <s> “ Sõidavad küll , ” ütles Tamur . </s> </p>
<p> <s> “ Tulge tagasi , kui te minema ei saa . ” </s> </p>
<p> <s> Nad rühkisid kindlameelselt bussipeatuse poole . </s> <s> Sinnagi oli palju maad . </s> <s> Riiva jutt oli katkenud poolelt sõnalt . </s> <s> Tal ei olnud ruttu seda jätkata . </s> <s> Mul tuli võimatu , uskumatu mõte . </s> <s> Madis võttis pudeli ja jõi ahnelt , siis ulatas Riivale . </s> <s> Laias kaares viskas Riiva tühja pudeli põllule . </s> </p>
<p> <s> “ Mul on vaja fakte , ” ütlesin eikellelegi . </s> </p>
<p> <s> “ Jah ? ” ütles Riiva kõlatult . </s> </p>
<p> <s> Tarmo oli kodus ja juhatas meid tahatuppa diivanile . </s> <s> Ma ei märganud kusagil sünnipäevatoite . </s> <s> Veerand tunni pärast saabusid Tamur , Annabel ja Vladimir . </s> </p></div2></div1>
    </body>
  </text>
</TEI>
</teiCorpus>
</teiCorpus>
