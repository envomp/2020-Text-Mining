<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> SUL ON TEINE </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> SUL ON TEINE </head>
<p> <bibl> <author> <s> Lehte Hainsalu </s> </author> </bibl> </p><div2 type="alaosa"><head> I osa </head>
<p> <s> Ja oligi kõik juhtunud ja möödas . </s> </p>
<p> <s> Igatsetud puhta rõõmu asemel valitses määrdunud kurbus . </s> <s> Killu ei teadnud , kuidas nüüd üldse olemas olla . </s> <s> Sedagi ei teadnud , mismoodi siit räsitud pesast üles saab , riivamata enda ja teise ilumeelt . </s> </p>
<p> <s> Killu oleks tahtnud , et Tehvan oleks teinud midagi – mida küll ? kaisutanud ? kõrva sosistanud ? mööda tuba tantsinud ? </s> <s> Igal juhul oleks Tehvan pidanud ilmselgelt väljendama ülekeevaid emotsioone , aga Tehvan istus noruspäi Killu aseme veerel , Tehvani kukal oli vastu jõuluhämarat aknavalgust nukker ja hüljatud . </s> </p>
<p> <s> Teine neist pidi vaikuse murdma . </s> </p>
<p> <s> “ Tehvan , ” ütles Killu , ja see oli kogu lause . </s> <s> See oli üldse kõik , mis ütelda . </s> </p>
<p> <s> Tehvan nagu ärkas , pööras end tüdruku poole . </s> <s> Killu ei julgenud otsepilguga vaadata , mis nägu mees on . </s> </p>
<p> <s> “ Ära ole kurb , ritsikas , ” lepitas mees ja patsutas teda õlale nagu poissi . </s> <s> Ise vaatas kõrvale . </s> <s> Nii see on , kohe hakka sõnadega seletama . </s> </p>
<p> <s> “ Kurb oled sina , ” ütles tüdruk ja neelatas . “ Ja siis olen mina ka . ” </s> </p>
<p> <s> “ Ma ei ole kurb , ma olen – “ </s> </p>
<p> <s> Vaikus . </s> </p>
<p> <s> “ Mis sa oled ? ” küsis tüdruk viimaks , vastust kartes ja ometi lootes . </s> </p>
<p> <s> “ Ei tea õieti ise ka , mis ma olen . </s> <s> Vahest ehk hämmeldunud . </s> <s> See oleks ehk kõige ligem sõna . ” </s> </p>
<p> <s> “ Hämmeldunud ? ” imestas tüdruk . </s> <s> Nüüd oli ka tema hämmeldunud . </s> </p>
<p> <s> “ Sa valmistasid mulle üllatuse . </s> <s> Ma kujutlesin , et oled vanem kui sa oled . ” </s> </p>
<p> <s> “ Ja nüüd ? ” </s> </p>
<p> <s> “ Selgus , et oled noorem kui sa oled . ” </s> </p>
<p> <s> Tüdruk tundis häbisähvatust : mees oli aru saanud , et ta esimene oli olnud . </s> <s> Siiski oli Killul häämeel , et Tehvan esimene oli saanud olla ja et mees seda ehk mõistis hinnata – kui sellele nüüd vihjas . </s> </p>
<p> <s> “ Ma ei teadnud arvata . </s> <s> Anna andeks , kui ma ehk tormakalt toimisin , ” ütles mees ja vajutas oma nina tüdruku juustesse . </s> <s> Tundus , et heldimusega . </s> </p>
<p> <s> Õndsuseootus peatas Killu hingamise : nüüd ta pihib midagi ! </s> <s> Killu saab kõik teada ! </s> <s> Aga Tehvan ütles – küllap pihtiski : </s> </p>
<p> <s> “ Mul pole selliseid kogemusi . </s> <s> Minu nainegi ei olnud - ” </s> </p>
<p> <s> Naine ! </s> <s> Tema naine ! </s> <s> Siin kolmandaks ! </s> </p>
<p> <s> Mees tundis ka ise külma tuuletõmmet , nagu oleks aknapooled äkki laiali paiskunud . </s> <s> Ent mis öeldud , see öeldud , ehkki mitte välja öeldud . </s> </p>
<p> <s> “ Nüüd siis tead , ” kohmas mees . </s> <s> See pigem kinnitas kui kustutas eelmise ütluse järelkaja . </s> </p>
<p> <s> Siiski aimas Killu Tehvani hääles kahetsust ja mõistis : mees ei tahtnud sobimatu ülestunnistusega haiget teha , vaid püüdis seletada , miks ta hämmeldunud on . </s> <s> Killu ise oli ju küsinud , sest ta tõesti ei teadnud , miks peaks üks mees hämmeldust väljendama kukla kurbusega . </s> <s> Vist läks midagi teisiti kui Tehvan tahtis – mis see võiks olla ? – ja see rikkus mehe rõõmu . </s> <s> Killu rõõmu siis ka , sest nemad kaks olid nüüd üks . </s> </p>
<p> <s> “ Tehvan , ” ütles tüdruk jälle . </s> </p>
<p> <s> “ Jah , ritsikas ? ” </s> </p>
<p> <s> Killu tõstis pea ning hõõrus otsmikku vastu Tehvani särgivarrukat . </s> <s> Nagu kassipoeg , kes tähelepanu nõuab , mõtles mees , kui tüdruku nukelisi õlgu embas . </s> <s> Samas ohkas ta kuuldavalt : jälle peab seletama ! </s> </p>
<p> <s> Kuidas ütelda , et ta nüüd lähebki ? </s> </p>
<p> <s> Vaikus . </s> </p>
<p> <s> “ Ma arvan , et mõistan sinu tundeid , ritsikas . </s> <s> Seda enam on kahju , et pean nüüd tõesti minema . </s> <s> Tagumine aeg , ” ütles Tehvan , aga ei läinud veel , võttis tüdruku näo oma pihkude vahele , vaatas sügavasti silma , mida Killu sündida lasi : pilku tõsta ei olnudki julgustükk . </s> <s> Mees ohkas taas ja tõusis , sääred paljad – Killu meelest nii oma ja siiski nii võõrastav – ning pani pintsaku selga . </s> </p>
<p> <s> “ Sul jäi kohv pooleli . </s> <s> Nüüd on see jahtunud , ” ütles tüdruk nukralt . </s> <s> Ta selitas sohval , vasak käsivars üle pea , ja vahtis lakke , kuhu autode tuled joonistasid kuuseokste sakilisi varjusid . </s> </p>
<p> <s> “ Õige küll , kohv , ” märkas mees , jõi püstijalu tassi tühjaks , pani selle lauakesele tagasi – liialdatud ettevaatusega , nagu Killule tundus . </s> </p>
<p> <s> “ Sinu keedetud , ” ütles mees nagu hoolivalt , astus sohva ette , libistas sõrmeotstega üle tüdruku jaheda lauba , lükkas juuksetuka kõrvale ja suudles põgusalt justkui ema või õde . </s> </p>
<p> <s> Ilmselgelt hüvastijätuks . </s> </p>
<p> <s> Killu nihutas käsivarre laugudele , mis vägisi märjaks kiskusid . </s> </p>
<p> <s> “ Ära pahanda . </s> <s> Nad tulevad juba kell kuus ja sünnipäevalapsel ei sobi – ” seletas mees salli kaela ümber mässides . </s> <s> Mässis ja harutas ja mässis jälle – ootas nagu midagi , üht silpi , üht sõna , üht naeratust . </s> <s> Aga ei , Killu silmad olid käsivarre peidus ning hoidsid ripsmete jõuga kibedat vett tagasi . </s> <s> Killu nägi kõrvadega – kuulis tõmbluku tsirinat , sokis samme , mantli nööpimist , kingade jalgavajutamist , lingi lõnksatust , ukse sneprisse langemist . </s> </p>
<p> <s> Kõik . </s> </p>
<p> <s> Ja ometi pidi täna algama uus ajaarvamine . </s> <s> Nii oli Killu teadnud . </s> </p>
<p> <s> Kaks tulikiiret pisarat lipsas üle põskede . </s> </p>
<p> <s> Rohkem mitte ! </s> <s> Killu rehmas silmad käeseljaga kuivaks ning tõusis , tegi valgust üles võtmata ennast korda , kraamis aseme . </s> <s> Istus siis Tehvani tühja tassi taha , jäi vahtima tänavalaterna valgustäppi punasel kuusekuulil . </s> </p>
<p> <s> “ Tehvan Pennert , ” ütles ta poolihääli . </s> <s> Ja lisas : “ Killu Pennert . ” </s> </p>
<p> <s> Aga see oli ilmvõimata . </s> </p>
<p> <s> Killu Uppin , see ta on . </s> <s> Paraku . </s> <s> Ehkki mitte seesama , kes vaevalt tunni aja eest . </s> <s> Pulmaöö ilma pulmadeta niisiis . </s> <s> Isegi mitte öö , vaid teise jõulupüha õhtupoolik . </s> <s> Või ei – koguni poolikut õhtut pole talle antud . </s> <s> Saatus selline . </s> <s> Ei ainsat tunnistajat ega piduvõõrast õnnesoovidega . </s> <s> Ei lilleõit ega vanemate õnnistust , nagu muiste kombeks . </s> <s> Ennevanasti oli ilus ! </s> </p>
<p> <s> Kas mees oli teda lihtviisiliselt tahtnud ja võtnud – või armastanud ? </s> <s> Killule paistis , et Tehvan armastas . </s> <s> Killu küll oli armastanud ja mitte nii väga tahtnud , mitte täna veel . </s> <s> Praegu siin – üksi ja pimedas – tundus talle , nagu alles küpseks tema ihus see hetk , mil soojuse ja läheduse kasvamine äkitselt plahvatab . </s> <s> Kui see ongi see , mida naised silmas peavad , siis süttis tema küll tagantjärele , niiöelda tuhaasemele . </s> </p>
<p> <s> Oli ta õnnelik ? </s> <s> Nüüd , mil kõik õnnelikult möödas , nüüd vist oli . </s> </p>
<p> <s> Mälestused on ilusamad kui elu ise , meenus talle plikasalmiku tarkus . </s> <s> Nõnda näis olevat . </s> <s> Mõnd üürikest silmapilku võib mäletada kestvaks ning ikka ja jälle tagasi kutsuda , et uurida ja tõlgendada . </s> <s> Viimased kaks päeva oli Killu läbi elanud ühtsama hirmpikka hetke . </s> <s> Jõululaupäeval , kui stuudio oli pidu pannud , oli Tehvan teda Beta lintide riiulite peidus januselt suudelnud ning sosistanud : Mul on teisel pühal sünnipäev , ma tulen sind vaatama , kas tohib ? </s> <s> Muidugi tohtis , Killu ei salanud – kas oleks pidanud salgama ? </s> </p>
<p> <s> Aega olid nad enestele järelemõtlemiseks ja ettekavatsemiseks jätnud . </s> <s> Mis täna sündis , oli paratamatu , ükskord ju ikka oleks pidanud see juhtuma . </s> <s> Aga mul ei ole kingitust , poed olid juba pühadeks kinni , oli Killu kahetsenud , kui mees tuli – tõesti tuli . </s> <s> Pole hullu , parim kingitus oled sa ju ise , oli Tehvan pareerinud ja kelmi poisikese kombel naernud , nii et Killu ei teadnud , kuidas ta sõnu võtta . </s> <s> Peenike nali või ? </s> <s> Sõnakõlks ? </s> <s> Või kompliment ? </s> <s> Ei , nüüd ta luiskab – kuumalaine , mis näkku tõusis ja üle keha levis , andis talle asjade seisust märku . </s> <s> Kui aju ei usu , siis veri teab . </s> <s> Ta oli peitnud oma ärevuse lauakatmise askeldusse , oli kartnud ja oodanud . </s> </p>
<p> <s> Pudelit ma kaasa ei toonud , jõuluõhtul ei jooda ju ? oli Tehvan poolküsimisi ütelnud . </s> <s> Alles nüüd taipas Killu : Tehvan tahtis , et neil oleks tõsi taga , mitte veiniuim . </s> <s> Ta oli tänulik – jälle tagantjärele . </s> </p>
<p> <s> Tänulik ? </s> <s> Õnnelik ? </s> </p>
<p> <s> Kas ta oli nüüd armuke ? </s> </p>
<p> <s> Või oli temal armuke ? </s> </p>
<p> <s> Poiss-sõber Tehvan ju pole , ta on mees juba . </s> </p>
<p> <s> Kuidas selle kohta öeldakse – kuidas ilm ütleb ? </s> </p>
<p> <s> Ah , ütelgu ilm mis tahes , tähtis on inimese enese tunne . </s> </p>
<p> <s> Just nimelt : mis enesetunne ütleb ? </s> </p>
<p> <s> Peab siis kõike kohemaid määratlema ja lahterdama ! tõrjus Killu kiusakaid mõtteid . </s> <s> On mis on , hästi on : mingigi selgus suhetes , mingi edasiminek , oluline kusjuures . </s> </p>
<p> <s> Tehvan ütles täna : Kahekümne kuues detsember on püha Stefanuse järgi tehvanipäev , seda nime tunneb põhjarannik , mujal on tabanipäev , mida aga sellena ei tähistata , pigem peetakse teist jõulupüha . </s> <s> Killu tehvanipäeva ei tea , tabanipäevast on vist kuulnud . </s> <s> Aga nii Tehvan ütles ja Killu tahtis nüüd mehe juttu kontrollida – väikse tagamõttega : kui see inf on kriipsupealt tõsi , siis Tehvan ehk ongi tõsiselt võetav , lootis ta . </s> </p>
<p> <s> Killu tõi tabureti ja ronis üles . </s> <s> Lae all leidus otsitu : Eesti rahvakalender VII . </s> <s> Killu puhus oranžmustalt ümbrispaberilt tolmu lendu ning lõi raamatu lahti . </s> <s> Tõesti-tõesti oli nii , nagu Tehvan ütelnud . </s> <s> Aga seal seisis must valgel rohkemgi : Forselius on eestlaste ebausukommetest kirjutanud , et Tehvanuse päeval ratsutavad nad harilikult oma hobuseid ja lasevad neile aadrit , siis suksud olevat väledad jooksma ja kosuvat hästi . </s> </p>
<p> <s> Killu surus raamatu põlvede vahele hoidu ja naeris end taburetil hobuseks . </s> <s> Noh , peremees tuli ja ratsutaski ja laskis ka aadrit , ihahhaa ! </s> <s> Killu ongi paras hobusenimi , märanimi kusjuures , ihahhaa ! </s> <s> Nüüd puuduks veel see , et ta mehele väledalt järele jooksma hakkaks või – hullem veel – ühestainsast korrast kosuma saaks ! </s> </p>
<p> <s> Fuih , kui labane ! sõitles ta ennast , kuidas sa võid , Killu Uppin ! </s> <s> Ometi tundus see mäng pisarateni naljakas . </s> </p>
<p> <s> Panen Tehvani homme proovile , kontrollin , kas ta on sedasamust lugenud ja siit õppust võtnud , otsustas tüdruk . </s> </p>
<p> <s> Killu torkas raamatu riiulisse tagasi ja läks viis kollase tabureti kööki . </s> <s> Õues põlesid elektrituled ümber elusa kuuse , tuul liigutas vanikut , nii et tulimadu näis omaette roomavat . </s> </p>
<p> <s> Madu ? ! </s> <s> Ilge ! </s> </p>
<p> <s> Oh õudust , seal oli öeldud mitmuses – ratsutavad kõiki oma hobuseid ja lasevad neile aadrit . </s> <s> Kas tõesti Tehvan täna – ? </s> </p>
<p> <s> Ei ! </s> </p>
<p> <s> Killu tundis oma edemust . </s> <s> Tehvan oli kogemata ju ütelnud , et tema naine ei olnudki olnud – . </s> <s> Nüüd kõlas see lause teisiti , hoopis-hoopis teisiti : Killu oli hingelt ja ihult puhtam ! </s> <s> Killu taipas , et Tehvan oli eksprompt väljendunud : oleks mees pisut mõelnud , poleks nii öelnud . </s> <s> Ta polnudki Killut osatanud , aga ta oli oma naise reetnud . </s> <s> Jah ! </s> <s> Oh ! </s> <s> Kas ta siis ei armasta oma naist ? </s> <s> Küllap vist , ega siis muidu – </s> </p>
<p> <s> Killu vahtis tulimao looklemist ja unistas . </s> <s> Kord ütleb Tehvan , tema Tehvan : Naine , mul on kahju , aga ma lähen nüüd päriselt ära , sest leidsin kellegi , kes on kaua-kaua just mind oodanud . </s> <s> Naine küsib : Kas sa oled kindel , et ta just sind on oodanud ? </s> <s> Tehvan vastab : Kui ma üldse milleski kindel olen , siis just selles . </s> <s> Naine läheb näost valgeks ja ütleb : Seda ma kartsin juba ammugi , et sa kord kellegi leiad . </s> <s> Tehvan ütleb : Mitte lihtsalt kellegi , vaid tema , ainukese maailmas ! </s> </p>
<p> <s> Killu nägi seda stseeni nii ilmsi , nagu seisaks kolmandana kõrval . </s> <s> Ruum tundus olevat köök , sinistest kahhelkividest pliit oli kõnelejate taustaks . </s> <s> Sinised kahlid Tehvani köögis , kas tegelikult on ka või ? </s> <s> Tarvis sobival hetkel küsida . </s> </p>
<p> <s> “ Tehvan Pennert , ” ütles tüdruk poolihääli . </s> <s> Ja lisas : “ Killu Pennert . ” </s> </p>
<p> <s> Nii peab see ükskord olema . </s> </p>
<p> <s> Killu keris end sohva asemelohku – padi lõhnas veel mehest , oli purjuajav sookailulõhn – pani pihud põse alla ja uinus kui hea laps kunagi . </s> <s> Suur tükk jõuluõhtut oli veel järel , aga mis temal sellest , kui kingitus käes . </s> </p>
<p> <s> Hommikul oli Killul kiire stuudiosse jõuda . </s> <s> Killu kujutles , et on olukorra peremees , kui saab ise valida hetke , mil meest märgata . </s> <s> Tuleks ta uksest ja mees oleks kohal , siis poleks kindel , kas ta näoilme ei reedaks neid mõlemat . </s> <s> Nüüd peab ju kahekordselt kaval olema ! </s> </p>
<p> <s> Killule tundus , et jalad ei mahu keha alla ära , nii et ta kõnnakust saab igaüks aru , mis temaga on . </s> <s> Tuleb hoiduda teiste juuresolekul liikumisest . </s> </p>
<p> <s> Ta läks läbivaatusse ja hakkas telesaate musta materjali vaatama ning plaane üles märkima , et režissöör saaks montaažilehe teha . </s> <s> Sellega oleks hommegi aega , aga mis tehtud , see tehtud . </s> <s> Kaks head asja – võib rahus paigal püsida ja teiseks oodata , kas mees kisub uksi lahti , et näha , kus ta on . </s> <s> Muidugi tuleks Tehvan tema juurde , nad oleksid ses tillukeses toakeses kahekesi mõnegi viivu , piisava puudutuste vahetamiseks . </s> <s> Huvitav , kas Tehvan riskiks teda suudelda , kui iga hetk võiks keegi sisse astuda ? </s> <s> Võib-olla riskiks , et maitsta patu võlu . </s> <s> Kas Killu tohib teda ise puudutada nagu lähedast , või peaks see juhtuma kogemata ? </s> <s> Või on see nüüd rangelt keelatud , nii et kogematagi ei või – kogemata eriti mitte – sest silmad on igal pool ? </s> </p>
<p> <s> Või on koguni nii , et Tehvan palub vabandust temalt ja oma naiselt ning eksitus unustatakse ? </s> <s> Kas Killu peab tegema näo , et ongi unustanud – kui tegelikult tema ei unusta ju , sest tema pole eksituses ? </s> <s> Aga ta on eksituses , sest Tehvanil on naine ! </s> <s> Jah , aga see naine polnud Tehvanit oodanud , oli end enne ära kinkinud . </s> <s> Kas tema ise oli just Tehvanit oodanud , millest ta teab , et just Tehvanit ? </s> <s> Ega teadnudki , ta hing ootas , ja kui Tehvan tookord kingaparandusse tuli , siis ta ju tundis ära – tema ! </s> <s> Ta ei teadnud , kes mees on – et Tehvan ja abielus – ta polnud vaadanud , kas sõrmus sõrmes , ta vaatas silma , sest tööde väljaandja peabki kliendile silma vaatama . </s> <s> Ka Tehvan oli tema ära tundnud , muidu oleks mees ju kingapaki võtnud ja oma teed läinud . </s> <s> Aga ta ei läinud , sest talle oli määratud Killu teed käia , ehkki ta ei teadnud , et see on Killu ja et saatusel nende kahega plaanid on . </s> </p>
<p> <s> “ Tehvan Pennert , ” ütles tüdruk oma mõtete peale . </s> <s> Ja lisas : “ Killu Pennert . ” </s> </p>
<p> <s> Ta ei teinud seda edevusest ega lapsikusest . </s> <s> See oli loits . </s> </p>
<p> <s> Nood olid olnud mustad tänavakingad , üsna uued või hästi hoitud , ainult et vasaku kinga kontsaäär oli vasakule kröömike viltu kulunud , nii et seda oli kingsepp pidanud pisut järele aitama . </s> <s> Tehvan oli sedasorti mees , kellel ei tohtinud miski vähemalgi määral viltu või kulunud olla . </s> <s> Jah ! </s> <s> Ta oli uurinud oma kinga tähelepanelikult , jäänud parandusega rahule ja ulatanud üle leti Killule tagasi , et tüdruk selle sisse pakiks . </s> <s> Siis olid nende käed viivelnud – tüdrukul pakki andes ja mehel vastu võttes – , pika sekundi olid nende sõrmed justkui kokku puutunud , ehkki seda ei saanud olla : valgesse paberisse keeratud must king lahutas neid . </s> <s> Too üksik pisut kulunud vasak king igatses teise , parema ja kulumatu järele , mõtles Killu nüüd . </s> </p>
<p> <s> Kingaparanduses polnud parajasti kedagi olnud , kui mitte arvestada triibulist kassi , kes aknalaual kummipuu taga neid oma fosforpilguga jälgis . </s> </p>
<p> <s> “ Preili , kas see amet meeldib teile ? ” oli Tehvan küsinud . </s> </p>
<p> <s> See ei olnud kliendi küsimus teenindajale . </s> <s> See polnud ka külgelööva mehe küsimus juhuslikule piigale . </s> <s> See oli inimese küsimus teisele inimesele , küllap sümpaatsele . </s> <s> Killu oli naeratanud ja eneselegi ootamatult pihtinud : </s> </p>
<p> <s> “ Ma ei saanud ülikooli sisse . ” </s> </p>
<p> <s> “ Kuhu nimelt ? ” </s> </p>
<p> <s> “ Filoloogiasse . ” </s> </p>
<p> <s> “ Proovite uuesti ? ” </s> </p>
<p> <s> “ Mis mul üle jääb . ” </s> </p>
<p> <s> “ Mõistan . </s> <s> Siin saab õppidagi , eks ? </s> <s> Kui parajasti kliente pole ? ” </s> </p>
<p> <s> “ Eriti mitte . </s> <s> Ei saa süveneda . </s> <s> Jutukat loeb veel kuidagi . ” </s> </p>
<p> <s> “ Kui siin nagunii ei saa õppida , siis võiksite kaaluda huvitavamat töökohta . </s> <s> Mul on ettepanek . </s> <s> Olen telestuudios produtsent ja me kavandame üht telesarja ning otsime abiväge . ” </s> </p>
<p> <s> Killu oli läinud üleni punaseks ja tunnistanud : </s> </p>
<p> <s> “ Ma ei oska midagi . ” </s> </p>
<p> <s> Mees oli taibanud : </s> </p>
<p> <s> “ Asi pole nii hull . </s> <s> Ma ei mõelnud , et näitlejaks . </s> <s> Režissöör otsib assistenti . ” </s> </p>
<p> <s> “ Seda hullem . </s> <s> Minu nupp ei jaga tehnikat . ” </s> </p>
<p> <s> “ Mis tarvis , õpite ära . </s> <s> Režissöör oli just huvitatud filoloogiliste kalduvustega neiust . ” </s> </p>
<p> <s> “ Neiust ? ” </s> </p>
<p> <s> “ No palk pole just suur . </s> <s> Aga ega te siingi kolossaalselt teeni . ” </s> </p>
<p> <s> “ Selles pole üldse küsimus ! ” oli Killu rõõmsalt hüüatanud . </s> <s> Sest küsimus pole tõesti mitte palgas ega milleski , kui tunned ära konkreetse mehe , keda oled ilmteadmata oodanud . </s> <s> Killu oli sealsamas otsustanud ja kohe sealsamas kaks avaldust kirjutanud – lahkumiseks ja tööle asumiseks . </s> </p>
<p> <s> Võib-olla jäi tookord Tehvanile mulje , et ta on tänapäevane ? </s> </p>
<p> <s> Sellel pole nüüd enam tähtsust . </s> <s> Nüüd peaks mees olema veendunud . </s> <s> Veendunud – milles ? </s> <s> Et Killu kahjuks ei olegi tänapäevane , et ta on endale näppu lõiganud ? </s> <s> Küllap Tehvan eile nii mõtleski , miks ta muidu oli kurva kuklaga ja vait ja hämmeldunud ? </s> <s> Ei , aga kui nii , siis ta ei oleks ju reetnud oma naist – mida ta siiski tegi – sest oli võrrelnud naist Killuga selgelt Killu kasuks ja seda tahtnud tallegi öelda ja vaevalt sõnasabast kinni saanud ; kuid just see , et ta sõnasabast püüdis haarata , näitab , et ta on tõsine mees , kes annab endale aru igas olukorras . </s> </p>
<p> <s> Killu silmad olid monitoris kinni , aga kõrvad hulkusid koridoris ja kuulatasid vähimat kui krõbinat . </s> <s> Naerdi ja vilistati , kõnniti ja kõmistati , rõõmsad hääled liikusid ja lainetasid , aga üht polnud nende hulgas . </s> <s> Ei olnud ega tulnud . </s> </p>
<p> <s> Killu ei kannatanud enam , ilmus varjupaigast välja , läks küsis valvuritädilt , ega Pennert ole vahepeal laekunud . </s> <s> Muidugi sattus autojuht kõrvalt kuulma . </s> </p>
<p> <s> “ Pennertil oli eile sünnipäev , killuke ! </s> <s> Ta käskis täna mitte järele tullagi . </s> <s> Kas miskit põleb ? ” </s> </p>
<p> <s> “ Ma tahtsin lihtsalt ta käest küsida – “ </s> </p>
<p> <s> “ Küsite homme , killuke . </s> <s> Või parem ülehomme . ” </s> </p>
<p> <s> “ Kas ta ka homme – ? ” </s> </p>
<p> <s> “ Kuidas kunagi , ” muigas autojuht elutargalt . </s> </p>
<p> <s> Killu lonkis trepist üles . </s> <s> Ainsa silmapilguga oli maja muutunud tühjaks ja võõraks . </s> <s> Lõhnas tolmust ja pühade päradest , aknast immitses keskpäevahämarust , kõik oli rumal ja mõttetu . </s> </p>
<p> <s> Äkki tuleb ta minu poole , oletab , et pean pühi edasi ? sähvatas mõte , ja selsamal hetkel kuldas trepiastmeid päike . </s> <s> Oh ! </s> <s> Ah ! </s> <s> Tehvan tuleb kindlasti , ta peab ometi üle vaatama , mis Killust järele on jäänud ! </s> </p>
<p> <s> “ Mul sai töö valmis , tõmban uttu . </s> <s> Kui režissöör peaks otsima , olen kodus , saatku mulle järele , ” ütles Killu sekretärile . </s> <s> Mis temal režissöörist , ta arvestas , et kui Tehvan tuleb ja teda küsib , siis Mirje teab ütelda . </s> <s> Aga Mirje kostis : </s> </p>
<p> <s> “ Ole mureta . </s> <s> Ei Piibemann tule . </s> <s> Korralik ülemus ei tule pohmelliga . ” </s> </p>
<p> <s> “ Korralikel ülemustel ei olegi pohmelli ! ” nähvas Killu . </s> </p>
<p> <s> Mirje vaatas teda imestunult . </s> </p>
<p> <s> Miks ma nähvasin ? pani Killugi imeks . </s> <s> Kui ta välisukse oli lasknud kinni plaksatada , siis taipas : teda oli häirinud , et sekretäri lause ülemuste pohmellist oli varjuna langenud režissöörilt produtsendi peale , nagu peaks Tehvangi pohmelli põdema . </s> <s> Mis tal võis ka olla , aga igaüks ei ole ütleja . </s> <s> Kuid tegelikult ei öelnud Mirje ju Tehvanist sõnagi , jutt käis Piibemannist , kes joogu või ärgu joogu ! </s> <s> Ma olen õige munakooreks muutunud , ei tohi peale hingata , kohe mõra sees , mõtles Killu härmas parki jõudnult sammu lisades . </s> <s> Ta kujutles , nagu ootaks Tehvan ukse taga , laseks ja laseks kella ja kuulataks trepist tõusvaid samme ; samas teadis , et Tehvan nii ei käitu , tema poisipõlv on selleks liig kaugel . </s> </p>
<p> <s> Võimalikkuse ja tegelikkuse vastuolu ongi , mis sünnitab hingekoorde mõrasid , mõtles Killu , kuid unistas ikka – Tehvan ootab , kiirusta ja lenda ! </s> </p>
<p> <s> Ei olnud külalisest mitte märki . </s> <s> Kui ta oleks juba ära läinud , oleks sookailulõhna tunda , järelikult polnud ta käinud ; ehk tuleb veel , kuigi kokkulepet polnud – oletada ju võiks . </s> <s> Imelik oleks , kui üldse ei tulekski . </s> </p>
<p> <s> Aga ta ei tulnud . </s> </p>
<p> <s> Ta ei tulnud järgmisel päeval tööle ka mitte . </s> <s> Pühade pikendus , mil aeg seisab . </s> </p>
<p> <s> Tuleb õhtul , kindla peale ! lootis Killu . </s> <s> Tüdruk ootas ega riskinud ühtki tegevust ette võtta , ta ei oleks saanud ju Tehvanit tervitada , tolmulapp peos või käed küünarnukini pesuvahuga . </s> <s> Ka triikimist , ka lillekastmist , ka sahtlikoristust ei sobinud toimetada ning vaibakloppimine ja pliidiküürimine lausa teotaks hingepüha . </s> <s> Piparkoogiküpsetus oleks kõlvanud , ent tainast polnud , idee tekkis liiga hilja . </s> </p>
<p> <s> Nii seisis Killu pikki tunde jõude akna all , vahtis kardinate vahelt tänavale , jälgis kõnniteed ja küünitas pilgu pargi sügavusse ; käis vahepeal sohvapatju kohendamas , passitas neid kõikepidi , vaatas eemalt hindava pilguga ; vahetas kõleda laetule hubase küünlavalguse vastu , kahtles siis , kas tuluke liig tuhm pole : välja ehk ei paistagi , et ta kodus on ; süütas seinal lugemislambi , see ei meeldinud , kuna tõstis sohva kahemõtteliselt esile ; pani siis lauatule põlema , jah , see sobis , kui valgussõõri sisse vana paks kirjandusajalugu nihutada . </s> <s> Nüüd veel tool õigesti seada , nagu oleks armsama tulek teda õppimisel üllatanud . </s> <s> Täismehe silmis võiks nõnda plusspunkte teenida , arvas tüdruk . </s> </p>
<p> <s> Killu läks akna alla juba soojaks seistud vahipostile , tormas sealt välisukse iga häälitsuse peale esikusse , et kuulatada üles tulijat , süda kurgus ja vere kohin kõrvades . </s> <s> Mitte liig vara avada ! </s> <s> Mitte ka viivitada ! </s> <s> Strateegia ja taktika ennekõike ! </s> </p>
<p> <s> Mööda . </s> <s> Ikka ja aina uksest mööda . </s> </p>
<p> <s> Küll voorib meile palju külalisi , imestas Killu , tallates mõnd meetrit edasi ja tagasi , akna alla ja ukseni . </s> </p>
<p> <s> Sammud trepikojas lähenesid ja kaugenesid . </s> <s> Meeste toekad sammud ja naiste kontsaklõbin . </s> <s> Laste jooksumüdin üles-alla . </s> </p>
<p> <s> Jälle ja jälle . </s> </p>
<p> <s> Ükskord nad peatuvad , teadis Killu . </s> <s> Aga millal ? </s> </p>
<p> <s> Täna küll mitte , kell on palju . </s> <s> Mis võiks Tehvanit kinni hoida ? </s> <s> Kas ta ei taha tulla , kortsutab kulmu mõttestki , et peaks nagu Killut vaatama minema , ah tühja kah , küll ma homme lähen ? </s> <s> Või ei saa , istub jõulupuu all , laps sülle antud , kukal kurbust täis ? </s> </p>
<p> <s> Killu tegi aseme üles . </s> <s> Kui Tehvan nüüd veel peaks tulema , siis on küll veider – voodi ootamas ! </s> <s> Aga muidugi , siis ta jääbki ju ööseks , hilja juba . </s> </p>
<p> <s> Killu askeldas veel , leiutas tegevust , lõpuks ei jäänud muud mõistlikku kui teki alla pugeda . </s> <s> Uni ei tulnud , Killu mõtles , et peaks võib-olla tõesti pisut kooliraamatuid liigutama hakkama , et aja tühjust petta . </s> <s> Sest tühja aega hakkab nüüd lõputult olema , taipas Killu . </s> </p>
<p> <s> Küll oleks sisseastumisel hea Ibseni “ Peer Gynti ” vastata , ma mõistaksin nii hästi Solveigi tundeid , mõtles Killu ja unistas Tehvani enda kõrvale . </s> </p>
<p> <s> Järgmine päev oli laupäev ning Tehvan tuli . </s> </p>
<p> <s> Tehvan tuli , võttis Killul lõuast , tõstis ta silmad pilguulatusse ja uuris : </s> </p>
<p> <s> “ Kuidas ritsikas on need päevad elanud ? ” </s> </p>
<p> <s> “ Kas see oli elu ? ” küsis Killu vastu . </s> </p>
<p> <s> Tehvan üllatus , purskas naerma , keerutas Killut mööda tuba . </s> </p>
<p> <s> “ Või see ei olnudki elu , või ritsikas oli talveunes kõik see aeg ! </s> <s> Sa siis ootasid mind ? ” </s> </p>
<p> <s> “ Kuidas veel ! ” laskis Killu pea longu . </s> </p>
<p> <s> “ Aga sina ära oota . </s> <s> Sina ela . ” </s> </p>
<p> <s> Tehvani hääl oli südamlik , siiski tundis Killu , et teda noomitakse . </s> <s> Vanemliku õigusega . </s> </p>
<p> <s> “ Kui sa siis järsku tuled ja mind ei olegi – “ </s> </p>
<p> <s> “ Ja siis ? </s> <s> Tulen , lasen kella , ootan seitse sekundit ja lähen vilistades oma teed . ” </s> </p>
<p> <s> “ Vilistades ? ! ” jahmatas Killu . </s> </p>
<p> <s> “ Kord vilistades , kord ümisedes , kord lahinal nuttes . </s> <s> Kuidas kunagi . ” </s> </p>
<p> <s> “ Lepime kokku , et ainult nuttes , ” naeris Killu . </s> </p>
<p> <s> “ Nagu rikkis vannikraan ? ” pakkus Tehvan . </s> </p>
<p> <s> “ Nagu rikkis vannikraan , ” kinnitas Killu . </s> </p>
<p> <s> “ Olgu . </s> <s> Kuid ainult sel juhul , kui lepime kokku , et sina ei oota ilmaasjata . ” </s> </p>
<p> <s> “ Miks ilmaasjata ? ! </s> <s> Parema meelega ootaksin asja eest . ” </s> </p>
<p> <s> “ Ritsikas ! </s> <s> Kuula nüüd – ma olen perekonnainimene . </s> <s> Mul on kohustusi . </s> <s> Ma ei ole alati oma aja peremees . ” </s> </p>
<p> <s> Tehvan suudles Killut nii õrnalt , et Killu sulaski juba . </s> </p>
<p> <s> “ Sa oled hobuste peremees , ma tean , ” ütles Killu ja vaatas mehele tähelepanelikult otsa : kas ta teisel pühal tegutses rahvakalendri järgi ? </s> </p>
<p> <s> “ Hobuste peremees ? ! ” üllatus mees võltsimatult . “ Ma olen hobune , hobuse aastal sündinud , kuid mitte hobuste peremees . ” </s> </p>
<p> <s> “ Eesti rahvakalendri seitsmes köide ütleb , et Tehvan on hobuste peremees ja kahekümne kuues detsember on tema päev . </s> <s> Kas sa ei ole lugenud ? ” </s> </p>
<p> <s> “ Ei . </s> <s> Kas sul on see raamat ? ” </s> </p>
<p> <s> “ On , ” tunnistas tüdruk rõõmsalt , kuid kohkus – Tehvan loeb siinsamas toda ratsutamist ja aadrilaskmist ! </s> <s> Ta kiirustas seletama : </s> </p>
<p> <s> “ Ma ei leia üles , eile otsisin , olen vist kellelegi laenanud . ” </s> </p>
<p> <s> “ Registreeri mind järgmiseks lugejaks . ” </s> </p>
<p> <s> Nüüd seisis vale nende vahel . </s> </p>
<p> <s> Killu tõotas , et tunnistab selle kord üles , kui nad niisugustest asjadest juba rääkida saavad . </s> <s> Kui ta Killu Pennert on . </s> <s> Ei , enne seda , eelõhtul . </s> <s> Siis tunnistab ta kõik kahtlustused ja kavalused üles , mis ta sinnani korda peaks saatma . </s> <s> Tehvan otsustagu siis , kas võtabki sellise naiseks . </s> </p>
<p> <s> Kui nad õhtulauas teed jõid , ütles Killu : </s> </p>
<p> <s> “ Ma ei küsi , miks sa ei tulnud . ” </s> </p>
<p> <s> “ Seda teed sa hästi , ritsikas . </s> <s> Mehelt pole mõtet selliseid asju küsida , kui sa temast hoolid . </s> <s> Aga ma võin küsimatagi öelda : tahtsin anda sulle aega hinge ja ihu ravida . ” </s> </p>
<p> <s> “ Ja see on nüüd ravitud ? ” </s> </p>
<p> <s> “ Seda vaatame kohe-kohe järele . ” </s> </p>
<p> <s> Killul läksid põsed palavaks . </s> </p>
<p> <s> “ Ma saan aru , mis sa mõtled , aga me oleks ju võinud niisamagi teineteist kaisus hoida . ” </s> </p>
<p> <s> “ Niisama ilmaasjata ? ” </s> </p>
<p> <s> “ Minu meelest oleks see vägagi asja eest . ” </s> </p>
<p> <s> “ Ega sa seda tõsiselt mõtle , ritsikas ? ” küsis mees ja tõmbas tüdruku sohvale oma kaissu . </s> </p>
<p> <s> Killu hingas mehe sookailulõhna , kuid pea jäi selgeks . </s> <s> Ta tundis , et peale temapoolse vale on nende vahel veel midagi ülepääsmatut , midagi sõnastamatut . </s> </p>
<p> <s> Mees pani tähele . </s> </p>
<p> <s> Ta ei tahtnud haiget teha . </s> </p>
<p> <s> “ Õigupoolest tulin ma sulle ilusat aastavahetust soovima , “ ütles ta ning suudles vennalikult . </s> </p>
<p> <s> “ Juba ? </s> <s> Kaks päeva veel aega ! ” </s> <s> “ Ma sõidan maale . </s> <s> Ära oota , ela ! ” </s> </p>
<p> <s> “ Püüan . ” </s> </p>
<p> <s> Killu hääl oli tuhm . </s> <s> Ta neelas nuuksatuse alla . </s> <s> Neelatus oli kuuldav . </s> </p>
<p> <s> “ Ritsikas ! </s> <s> Maailm ei ole lõppenud . </s> <s> Mustmiljon aastavahetust ootab kannatlikke . ” </s> </p>
<p> <s> Jah ! </s> <s> Oh ! </s> <s> See kõlas kui tõotus . </s> <s> Pikk ühine elu ! </s> </p>
<p> <s> “ Ma olen nii rumal ! ” kahetses Killu ning hüppas mehele ootamatu ägedusega kaela . </s> </p>
<p> <s> “ Sest sa oled noorem kui sa oled ! ” naeris mees . </s> </p>
<p> <s> Killu vajutas talle pihu suu peale . </s> <s> Mees suudles seda ahnelt . </s> </p>
<p> <s> Pärast , kui nad pimeduses vagusi lamasid , ütles mees : </s> </p>
<p> <s> “ Ausalt öelda mõtlesin kõik need päevad üht asja . ” </s> </p>
<p> <s> Killu südames tuksatas , tuhat magusat mõtet sööstis läbi pea . </s> </p>
<p> <s> Aga mees vaikis . </s> </p>
<p> <s> “ Mis sa kiusad , ” tonksas tüdruk teda . </s> </p>
<p> <s> “ Ma lootsin , et sa ütled : ma ei küsi , mida sa need päevad mõtlesid . </s> <s> Aga bambusse panin ! ” </s> </p>
<p> <s> “ Peaaegu pidin seda ütlema . ” </s> </p>
<p> <s> “ Miks sa siis ei öelnud ? ” </s> </p>
<p> <s> “ Ei tahtnud ennast korrata . ” </s> </p>
<p> <s> “ Ma suudleksin sind , aga ei taha ennast korrata , ” narris mees . </s> </p>
<p> <s> “ Kui parajasti räägitakse tähtsaid asju , siis ei saagi suudelda , ” kuulutas tüdruk iseteadvalt . </s> </p>
<p> <s> “ Kumba sa eelistaksid ? ” </s> </p>
<p> <s> “ Ma kuulan , mis sul öelda . ” </s> </p>
<p> <s> “ Oled sa selles kindel , et ütlen ? ” </s> </p>
<p> <s> “ Absoluutselt . ” </s> </p>
<p> <s> Vaikus . </s> </p>
<p> <s> Siis hakkas mees naerma . </s> </p>
<p> <s> “ Mis on ? ” solvus Killu . </s> </p>
<p> <s> “ Katsetan , kas oled küllalt naiselik . ” </s> </p>
<p> <s> “ Mis mõttes ? ” </s> </p>
<p> <s> “ Uudishimu mõttes . ” </s> </p>
<p> <s> “ No kas olen ? ” </s> </p>
<p> <s> “ Ei . </s> <s> Sa ei ole põrmugi uudishimulik . ” </s> </p>
<p> <s> “ Sest ma olen teadmishimulik . ” </s> </p>
<p> <s> “ Mina ka . </s> <s> Ja ma tahaks teada , kuidas see sul on õnnestunud , et poisid nii magusat pala pole aegsasti ära nokkinud . ” </s> </p>
<p> <s> “ Ju ma pole huvi pakkunud . ” </s> </p>
<p> <s> “ Nii pimedusega löödud meessugu ka ei ole , ” kahtles mees . “ Seda ma ei saa uskuda ! ” </s> </p>
<p> <s> “ Kas seda sa kõik need päevad mõtlesidki ? ” </s> </p>
<p> <s> “ Sedasama . ” </s> </p>
<p> <s> “ Ma siis ütlen . </s> <s> Poisid respekteerivad tüdruku õigust distantsi hoida . </s> <s> Nad püsivad tüdruku kehtestatud piirides . ” </s> </p>
<p> <s> “ Miks sa kitsid piirid kehtestasid , seda ma taipan , aga miks sa neid nii kaua hoidnud oled ? ” </s> </p>
<p> <s> “ Nii kõrge eani , tahtsid öelda ? ” </s> </p>
<p> <s> “ Ei tahtnud , aga kui sa nõnda määratlesid , siis olen nõus : kõrge eani . </s> <s> Sa oled ju üheksateist juba ? ” </s> </p>
<p> <s> “ Jah . </s> <s> Alles üheksateist . </s> <s> Aga sinu meelest vanatüdruk . ” </s> </p>
<p> <s> “ Mitte vanatüdruk , vaid piisavalt vana tüdruk . </s> <s> Ja sul pole olnud kiusatust ? ” </s> </p>
<p> <s> “ On . </s> <s> Koguni kolm , kõige õrnemas eas . </s> <s> Enne kooli . ” </s> </p>
<p> <s> “ Ära tee ennast huvitavaks ! ” </s> </p>
<p> <s> “ Ei tee . </s> <s> Ma olengi huvitav . ” </s> </p>
<p> <s> “ Paistab küll . </s> <s> Lase tulla . </s> <s> Hea et pime on . ” </s> </p>
<p> <s> Killu klõpsatas seinalambi põlema , vaatas mehele kiusakalt otsa , pani käed kukla alla ja jutustas . </s> </p>
<p> <s> “ Ma elasin jõe ääres agulis , lapsi oli seal vähe , vaid mõni poiss , needki koolipoisid juba . </s> <s> Mäletan neist kolme . </s> <s> Ühega kohtusin pesuköögis . </s> <s> Ta käskis mul kaks sõrme elektrikontakti torgata , tema olevat torganud , jube vahva värinatunne olevat . </s> <s> Oligi , pole siiani unustanud , nagu sedagi , et poiss ulgudes plagama pistis , enne kui me muljeid vahetada oleks saanud . ” </s> </p>
<p> <s> “ Oh õudust ! </s> <s> Loodan , et järgmised mälestused tulevad nõrgenevas gradatsioonis . ” </s> </p>
<p> <s> “ Tulevadki . </s> <s> Teisega mängisin puukuuride ees pandilunastamist . </s> <s> Mul tuli koerajunn näpu vahel jõkke viia . </s> <s> Veeretasin seda korralikult saepurus , aga nagu ma selle kahe sõrme vahele võtsin , pigistas ta mu sõrmed lõpuni kokku ja irvitas südamlikult . </s> <s> Noh õnneks tuli see kraam jõkke viia ja oli ju ka ainult tuttava hundikoera oma . ” </s> </p>
<p> <s> “ On ikka poisslastel fantaasiat ! </s> <s> Kuidas mina küll ohmu olen olnud . ” </s> </p>
<p> <s> “ Sa ehk ei mäleta . </s> <s> Vaevalt nemadki mäletavad . </s> <s> Kolmas oli tühiasi , aga tegelikult ma kartsin hirmsasti , see oli mulle kõige raskem , sest toimis pidevalt . </s> <s> Meil ei olnud veevärki ja ma käisin kolme tänavaristi taga vett toomas . </s> <s> Ilus kolmeliitrine piimaplännu oli , plekist ja pealt roheline . </s> <s> Aga seal , kus veekraan pidevalt kraavi jooksis , elas kolmas poiss . </s> <s> Koolis ta vist ei viitsinud käia , sest valvas minu tulemisi . </s> <s> Ütles , et titad ei tohi vett võtta . </s> <s> Kui ma hirmujudinate saatel plännu täis olin saanud , ajas ta mind nõgesevihaga taga , talvel oli tal mõni roigas käepärast . </s> <s> Ma ei mäleta , et ta mind kätte saanud oleks , või kas ta kätte saada tahtiski , aga madinaga loksus vett riiete peale ja vahel kukkusin ka , siis nutsin viha pärast ja see tegi südame veel eriti täis . </s> <s> Plännu ka jäi poolikuks . ” </s> </p>
<p> <s> “ Sa vist mäletad nende nimegi ? ” </s> </p>
<p> <s> “ Une pealt . </s> <s> Ruts , Albert , Toomas . ” </s> </p>
<p> <s> “ Tehvanit seal hulgas õnneks ei olnud . ” </s> </p>
<p> <s> “ Ma ei tea ühtki Tehvanit . </s> <s> Sina oled esimene . ” </s> </p>
<p> <s> “ Jah . </s> <s> Mina olin esimene , ” ütles mees tõsinedes . </s> </p>
<p> <s> “ Esimene ja viimane , ” kinnitas Killu pühalikult . </s> </p>
<p> <s> Nad vaikisid . </s> </p>
<p> <s> Viimaks leidis mees naljatooni üles : </s> </p>
<p> <s> “ Nüüd ma mõistan . </s> <s> Sa olid enne kooli juba küllalt kogenud naisterahvas , et poisse elu lõpuni pahadeks pidada . ” </s> </p>
<p> <s> “ Ei , miks pahadeks . </s> <s> Pigem süüdimatuteks , kui ma seda sõna tollal oleks teadnud . </s> <s> Ma taipasin , et nad on teistsugused . </s> <s> Teine inimliik . ” </s> </p>
<p> <s> “ Kindlasti . </s> <s> Muidu oleks topelt ports tüdrukuid . </s> <s> Ja see ei lähe mitte . ” </s> </p>
<p> <s> “ See ei sobi looduse plaanidega . ” </s> </p>
<p> <s> “ Loodusel oli hoopis muud plaanis , ” ütles Tehvan ja kustutas tule jälle ära . </s> </p>
<p> <s> Killu oli esimest korda õnnelik . </s> <s> Tundus , et Tehvan oli seda topelt . </s> <s> Sestap tohtis loota , et Tehvan jääb täna kauemaks . </s> <s> Võib-olla õige kauaks , võib-olla hommikuni . </s> <s> Võib-olla üleüldse . </s> </p>
<p> <s> Aga Tehvan ei jäänud . </s> </p>
<p> <s> Tal polnud sellist kavatsust tekkinudki , mõistis Killu , kui mees kohe varsti tema laubalt juukseid tagasi lükkas ja vennalikult suudles . </s> </p>
<p> <s> Aimus pikka lahusolekut . </s> </p>
<p> <s> “ Tehvan , ” ütles Killu , kui nad esikus seisid . </s> </p>
<p> <s> “ Jah , ritsikas ? ” </s> </p>
<p> <s> Killu surus näo mehe mantlikraesse . </s> </p>
<p> <s> Teine neist pidi midagi ütlema . </s> </p>
<p> <s> “ Mis me kokku leppisime , ritsikas ? ” </s> </p>
<p> <s> Killu ei vastanud . </s> </p>
<p> <s> “ Ole rõõmus ritsikas , võta uus aasta väärikalt vastu , ” ütles mees ja vabastas end õrnalt . </s> </p>
<p> <s> Uks langes sneprisse , mehesammud tõttasid alla rutakamalt kui sobilik . </s> <s> Killule tundus – ainult kolm sammu ja teda ongi unustatud . </s> </p>
<p> <s> “ Tehvan Pennert , ” ütles tüdruk poolihääli , laup vastu ust . </s> <s> Ja lisas peaaegu vihaselt : “ Killu Pennert . ” </s> </p>
<p> <s> Siiski lootis Killu imet , kas läheb Tehvani auto katki – mitte avariis , oh ei ! – või jääb laps haigeks – mitte nii väga , aga ikkagi – või valib saatus midagi muud . </s> <s> Paljugi mis ette ei tule : helistatakse maalt , ärge sõitke , teed on täis tuisanud või et me tuleme tänavu ise linna , tahaks kord ka inimeste sekka . </s> <s> Killu ei tea , mis naine Tehvanil on , kas juuksuri puhkepäev või õmbleja ülekoormatus või teab-kuhu ära pandud kaelakee rikub tema piduplaane , aga kui naine peaks stseeni korraldama , siis võiks sündida , et Tehvan läheb välja end tuulutama . </s> <s> Ei lubanud tulla , ent tuleb ikkagi , sest kuidas ta võiks Killut üksi jätta nõnda kauaks ! </s> <s> Sest Killul ei ole mitte kedagi ! </s> </p>
<p> <s> Tüdruk ei usaldanud kaugemale minna kui nurga peale poodi ; ta kuulas hoolega raadio ilmateateid ja politseiteateidki . </s> <s> Läksid tunnid , möödus rahutu öö ja hommikupoolik ja õhtupoolik ja teinegi öö ; koitis härmas vana-aasta , ilusa aasta viimane päev . </s> </p>
<p> <s> Võta aru pähe , Killu Uppin , ela ! noomis tüdruk ennast , tiris kapuutsiga talvemantli selga , haaras õlakoti ja põgenes nagu tulekahjust . </s> <s> Kui Tehvan tulebki , siis paras talle ! </s> </p>
<p> <s> Bussijaamas sagis palju rahvast , saaliti erutatult ja oldi omavahel tuttavamad kui muidu . </s> <s> Oivalises tujus bussijuht mahutas uskumatul kombel kõik kohvrid ja kotid , kõik piletiga ja piletita sõidulised peale ning riburada mahaminejatele soovis veel ilusat vana-aastatki . </s> <s> Aina üks palun ja tänan ja teile paremat ! </s> </p>
<p> <s> Kasuisal oli silmanähtavalt hea meel . </s> </p>
<p> <s> Kuusk seisis samas nurgas kus ikka , needsamad veneaegsed ehted küljes , ehk küll oma riik oli lääne kulinatega ammu tulnud . </s> </p>
<p> <s> “ Kuidas oled sa elanud , tütrekilluke ? ” </s> </p>
<p> <s> Killu ei võinud kasuisale vastata nagu Tehvanile , et kas see oli elu . </s> <s> Sest see oli olnud elu ! </s> <s> Ent tüdruk oli otsustanud saladust mitte kellelegi pihtida , mitte veel . </s> <s> Maailm on väike , kes tahes võiks Tehvanit tunda ; keeleedevusel võivad olla saatuslikud tagajärjed . </s> </p>
<p> <s> “ Tänan küsimast , kuidas sul endal läheb ? ” andis Killu vastuseks . </s> </p>
<p> <s> “ Sa oled viisakas nagu hispaanlane , et tänan küsimast , kuidas tädil läheb , tänan küsimast , kuidas teie tädil läheb , tänan küsimast , kuidas onul läheb , tänan küsimast , kuidas teie onul läheb , ” naeris kasuisa õige lustakalt . </s> </p>
<p> <s> “ Eks ma suuremas linnas õpi ka midagi , ” naeris Killu kaasa . </s> </p>
<p> <s> Oli hea lahe meeleolu nagu ennevanasti , kui ema veel elas ja kui poolvend tilluke oli . </s> <s> Nüüd seisis Andres köögis piida najal , käed rinnal vaheliti , ja vahtis üksisilmi õe lauakatmist . </s> <s> Tal oli meesterahva asjatundlik pilk juba . </s> </p>
<p> <s> Mindi kolmekesi surnuaiale . </s> <s> Hommikune hämarus hakkas õhtuseks hämaruseks muunduma , õhk tihenes saabuva püha ootuses kuningsiniseks . </s> <s> Taevas süüdati tulukesed , neid oli seal ülal tunduvalt hõredamalt kui all kalmuplatside puhasvalges lumes . </s> </p>
<p> <s> “ Kui ilus , ” ohkas Killu . </s> </p>
<p> <s> “ Jõululaupäeval oli rohkem , ” ütles kasuisa . </s> </p>
<p> <s> “ Esimesel pühal oli ka rohkem , ” ütles Andres . </s> </p>
<p> <s> Kui kena , mõtles Killu , nad ei ole ema üksi jätnud . </s> <s> Ka tema mõtles emale sagedasti , hoopis tihedamini kui eluajal . </s> <s> Mõte emale ei teinud ammu enam haiget , mis tühja-tähja ette heita oligi , oli unustatud , ja omaenese lapsevõlg oli enesele andeks antud , nagu ka ema oleks talle andeks andnud . </s> <s> Muuta ja tagasi võtta pole midagi . </s> </p>
<p> <s> Kui nad koos rahvavooriga uuesti lärmakale tänavale jõudsid , lõi Andres kaks sõrme mütsinoka juurde ja teatas : </s> </p>
<p> <s> “ Ma lähen siit . </s> <s> Lubasin sõpradele – “ </s> </p>
<p> <s> Kasuisa – Andrese isa – ei koputanud sõrmeküünega käekella klaasile ega öelnud , et poiss , hiljemalt üksteist . </s> </p>
<p> <s> “ Poiss suureks kasvanud , ” nentis poolõde . </s> </p>
<p> <s> “ Aeg läheb , ” nentis venna isa . </s> </p>
<p> <s> “ Poiss läheb ka varsti oma minekut . </s> <s> Ma mõtlen – “ </s> </p>
<p> <s> Vaikus . </s> </p>
<p> <s> “ Sa mõtled – ? ” </s> </p>
<p> <s> “ Et miks sa naist võtnud pole ? ” </s> </p>
<p> <s> “ Kas sina salliksid seda ? ” </s> </p>
<p> <s> “ Kas Andres ei salliks ? ” </s> </p>
<p> <s> “ Peaasi , ma ise ei salli . </s> <s> Mul üks ju ongi , aga mitte see päris . </s> <s> Kipub kangesti poisile emaks , poiss ütles üsna jõhkralt : mul on omal ema , mis siis et mulla all . </s> <s> Tollel on küllalt suur tütar , minul poeg , kuidas me siin väikses pesas toime tuleks ilma üksteist ahistamata . ” </s> </p>
<p> <s> “ Omal ajal saime hakkama . ” </s> </p>
<p> <s> “ Jaah ! </s> <s> Kas ma vähe olen kibedust tundnud . </s> <s> Olid ju meeltmõistja tüdruk juba , kui sulle isaks tulin . </s> <s> Mis isa ma olin , rohkem võõras onu , süllegi ei tihanud võtta ega palju-õnne-sünnipäevaks-musi anda . ” </s> </p>
<p> <s> “ Ahistamisest siis nii laialt veel ei räägitud . </s> <s> Ma poleks selle peale tulnudki , keegi poleks tulnud . </s> <s> Kasuisasid kõik kohad täis , eks nad ju kõik ole võõrad . ” </s> </p>
<p> <s> “ Vaistud on ometi olemas . </s> <s> Miski keelas , miski sundis iga liigutust jälgima , et valesti aru ei saadaks . </s> <s> Piirid olid püsti ees . </s> <s> Kui sa teaks , kui palju jubedusi juhtub , kui palju purustatud elusid . </s> <s> Ja hullem veel , kui sind vääriti mõistetakse , kui paha kavatsust pole olnudki . ” </s> </p>
<p> <s> “ Kas alati saab kõike ette karta . </s> <s> Võib-olla ei lähe nii . ” </s> </p>
<p> <s> “ Kui aga läheb ! </s> <s> Peab ette nägema . </s> <s> Igas suunas peab nii aastate taha kui aastate ette mõtlema . </s> <s> Ja mitte ainult enese seisukohast . </s> <s> Aga ka enese seisukohast : kui oled valmis kõige halvemaks , toob rõõmu tavaline halbki . ” </s> </p>
<p> <s> “ Aga armastus ? </s> <s> Kui see tuleb ? </s> <s> Kas see küsib millestki ? ” </s> </p>
<p> <s> “ Armastus , jah . </s> <s> Kui seda ära ei tunta või ära ei jõuta oodata , siis lastakse see tühjalt mööda . </s> <s> Või kui armastus on mullas , siis võib leida küll lohutust , kuid mitte asendust . ” </s> </p>
<p> <s> “ Öeldakse , et iga uus armastus on eriline . ” </s> </p>
<p> <s> “ Iga uus kleit on eriline , inimene seal sees ikka seesama vana . ” </s> </p>
<p> <s> “ Seda ütlesid sa hästi ! ” hüüatas Killu , pistis jooksu , haaras lähemast laternapostist kahe pihuga ja tiirutas ennast , pea kuklas , kuni kapuuts alla vajus ja mütski lumme sadas . </s> </p>
<p> <s> “ Seda tegid sa kümne aasta eest nobedamini , ” ütles kasuisa tütre mütsi kloppides ja tagasi pähe passitades . </s> </p>
<p> <s> “ Tänan , - isa ! ” </s> </p>
<p> <s> Kasuisa heldis silmanähtavalt . </s> <s> Ühestainsast ammu oodatud sõnast . </s> </p>
<p> <s> “ Kus sa uut aastat vastu mõtlesid võtta ? ” </s> </p>
<p> <s> “ Lähen pinginaabrit vaatama . ” </s> </p>
<p> <s> “ Ma mõtlesin ka , et sa küllap seda kavatsed . </s> <s> Muidu oled teretulnud koduski , ei seal rohkem kedagi tulemas ole kui too kõneldud naine . “ </s> </p>
<p> <s> “ Kui ma Brittat eest ei leia , siis tulen koju . </s> <s> Aga ära oota . ” </s> </p>
<p> <s> “ Tea , et ootan sind alati , sa oled oma armsa ema moodi . </s> <s> Väga , ” ütles üles leitud isa , tõstis kaks sõrme mütsinoka juurde – täpselt nagu Andres – ja pööras ümber nurga . </s> </p>
<p> <s> “ Ja sina oled armsa Andrese moodi ! ” huikas Killu talle järele . “ Ära mind oota , ela ! ” </s> </p>
<p> <s> Selle lausega oli Tehvanilt saadud koorem nagu teise inimese õlule toimetatud . </s> <s> Tehvan Pennert , Killu Pennert ! </s> <s> Simsalabimm ! </s> </p>
<p> <s> Britta oligi kodus . </s> <s> Täpsemalt – köögis . </s> </p>
<p> <s> Tagapool sumises paras seltskond , parajas tujus juba . </s> </p>
<p> <s> “ Kõik vabad ja vallalised , ” viipas Britta laia kaarega . “ Ma loodan , et sina ka ? ” </s> </p>
<p> <s> “ Mina ka . ” </s> </p>
<p> <s> “ Võta platsi . </s> <s> Leia anumad , sa oled peaaegu nagu omas kodus . </s> <s> Armas rahvas , kes ei tunne – see on mu relvaõde kaheteistaastasest sõjast , Killu nimi , Killu Uppin , teletöötaja kusjuures , teeb Tibutobu seriaali . </s> <s> Et te teaksite ja lollusi ei räägiks . ” </s> </p>
<p> <s> Ta võeti kohe letti . </s> <s> Ei mingit aupaklikkust . </s> </p>
<p> <s> “ Kas sa , Britta , arvad tõesti , et sinu külalised suudavad lollust suust välja ajada , mis oleks võrdväärne Tibutobu magedustega , ” hõigati akna alt nurgast . </s> </p>
<p> <s> Seltskond purtsatas üksmeelselt naerma , tulijat vaadati ootusrikkalt . </s> </p>
<p> <s> “ Ära pane tähele , Killu , džinn on džinnipudelist pääsnud , nagu sa isegi taipad , ” vabandas Britta ja pages jälle kööki . </s> </p>
<p> <s> Killu elas kohe sisse . </s> <s> Ta ütles : </s> </p>
<p> <s> “ Ma märkan jah sügava rahuldustundega , et mõned teie hulgast isegi jälgivad Tibutobu seriaali . ” </s> </p>
<p> <s> “ Ju see vastab nende vaimsetele vajadustele ! ” naerdi . “ Nad ei jõua järgmist osa kuidagi ära oodata ! ” </s> </p>
<p> <s> Nii oli kombeks , seriaale tuli mõnitada , tuli süüa ja salata . </s> <s> Tegijad teadsid – salgajad söövad isukalt ja mõnitavad moepärast . </s> </p>
<p> <s> “ Juba see pealkiri ! </s> <s> Jõledus ! ” hüüti akna alt nurgast siiski täie tõsidusega . </s> </p>
<p> <s> Killu vaatas : too oli kena tüdruku näoga poisslaps . </s> <s> Küllap tähelepanust rikutud , otsustas Killu . </s> <s> Niisugune , kes lihtsalt peab pilli lõhki puhuma . </s> <s> Killu kukkus vabandama : </s> </p>
<p> <s> “ Mina ei ole kahjuks – või õnneks – autor , isegi mitte toimetaja , minust oleneb õige vähe . </s> <s> Aga ma olen meesnaiskonnas ja vastutust tagasi ei aja . </s> <s> Siiski pean ütlema : seda sarja on tore teha olnud , me klapime omavahel . ” </s> </p>
<p> <s> “ Ma anun , Killu , ainult üht – kust te selle jõleda pealkirja välja tõmbasite ? ” ei jätnud tüdruku näoga poisslaps oma . </s> </p>
<p> <s> “ Teinekord küsige pealkirju Axelbrändilt ! ” naerdi . “ Või parem veel tema vanematelt , need on kihvtid nimede väljanõidujad ! ” </s> </p>
<p> <s> “ Akselbrändi ? ” imestas Killu . </s> </p>
<p> <s> Poisslaps tõusis , et kummardada . </s> <s> Ta oli õige pikk – või oli lagi madal . </s> </p>
<p> <s> “ Just nii , Axelbrändi . </s> <s> X-ga . </s> <s> Teie teenistuses . ” </s> </p>
<p> <s> “ Nüüd sai katel kaanekese – Axelbrändi ja Tibutobu , Eduard ja Kunigunde ! ” hirnuti nõrkemiseni . </s> </p>
<p> <s> Poiss meeldib neile , mõtles Killu , ent nad ei ole sellest east välja saanud , kus lemmikule knopka istmele pannakse . </s> </p>
<p> <s> Küünlad põlesid , naeruhambad sädelesid , sumin voogas nagu tõus ja mõõn . </s> <s> Oli tuttav tuba , oli võõras värk . </s> </p>
<p> <s> Tehvan Pennert , Killu Pennert , nõidus Killu omaette . </s> <s> Ja unustas selle sealsamas , sest põlletatud Britta ilmus köögiuksele , aurav vaagen peopesal , et kuulutada : </s> </p>
<p> <s> “ Verised vorstid , verised vorstid ! </s> <s> Enampakkumine ! ” </s> </p>
<p> <s> “ Mulle kõige suurem , ma tulen kaugelt ! ” sirutas Killu oma taldriku . </s> </p>
<p> <s> Tema valjule kõhukorinale vastas veel valjem mitmehäälne naer . </s> </p>
<p> <s> Mulle kaks , mulle kolm , mulle kaheksa ! </s> <s> Mulle kõik ! karjuti läbisegi . </s> <s> Ma olen näljast nõrkemas ! </s> <s> Apike , mina juba olengi nõrkenud ! </s> </p>
<p> <s> Vaagen oli hetkega tühi , nagu oleks ahjualune mehike külaliseks käinud . </s> </p>
<p> <s> “ See mulle meeldib , ” kiitis Britta seltskonda . “ Midagi ei lähe raisku . </s> <s> Kas miskit veel soovitakse ? ” </s> </p>
<p> <s> “ Kui nüüd piisakese pitsikesse ka saaks , ” tellis sireda olekuga näitsik . </s> <s> Ta meeldis Killule kohe – kuidagi koduselt oma , justkui kuskil mujal juba nähtud . </s> </p>
<p> <s> “ Näiteks mõnd klassikalise kirjanduse raamatut , ” täpsustas näitsik . </s> </p>
<p> <s> Killu pettus : talle ei meeldinud , kui tüdrukud konjakit joovad ; see oli tema meelest külapuskari maitsega . </s> <s> Ja seda veel klassikaliseks kirjanduseks nimetada nagu filoloogidel kombeks ! </s> </p>
<p> <s> “ Kui nüüd padjakese küünarnuki alla ka saaks , ” tellis rõõsk neiuke , lohukesed põsepadjakestes , armas üleni . </s> </p>
<p> <s> “ Kui nüüd sõõmukese värsket õhku ka saaks , ” tellis keegi nurganeiu . </s> <s> Killu küünitas kaela ja vaatas : pulksirged mõlemas mõttes mustad juuksed ; ehk oli piigal eksamisess , et tarkust ei tohtinud välja loputada ? </s> <s> Kõik inimesed on ju ülikooli sisse saanud , kõik peale Killu , ja kas Killu nüüd enam – </s> </p>
<p> <s> “ Kellele veini , kellele džinni ? ” pakkus Britta ja organiseeris silmapilk nii väljavalamise kui aknaavamise kui padjapildumise . </s> </p>
<p> <s> Patju oli korraga kole palju . </s> </p>
<p> <s> “ Kui nüüd mõistlikku musat ka saaks , ” tellis Axelbrändi ja pitsitas padjasõjamöllus sülle sadanud plikakest . </s> </p>
<p> <s> “ Musat või musit ? ” päriti . “ Musat koos musiga või musi koos musaga ? ” </s> </p>
<p> <s> “ Ega sa ometi alaealine ole ? ” uuris poiss plikalt . </s> </p>
<p> <s> “ Kas pean passi näitama ? ” itsitas too . </s> </p>
<p> <s> “ Kas tõesti ema pani sulle oma passi kaasa ? ” hirnus teine poiss , piimvalgete ripsmete ja kulmudega albiino . </s> <s> Alles nüüd märkas Killu teda . </s> </p>
<p> <s> Mudilas kõik vanaviisi , mõtles Killu . </s> <s> Aastast aastasse seesama ajuvabadus . </s> <s> Kumb variant oleks talutavam – vabadus ilma ajudeta või ajud ilma vabaduseta ? </s> <s> Mõlemaid ju läbi elatud omaski eluloos . </s> </p>
<p> <s> Hoidku küll , Seksipill pandigi peale ja toolid suruti nurka . </s> <s> Killu luges kokku : seitse piigat ja kolm poissi , teised omavahel enam-vähem tuttavad , noh esiotsa on tal lootust mängust välja jääda . </s> <s> Killu tundis : lausa talumatu oleks võõra poisi higine kämmal pihal ja leige hingeõhk põse vastu . </s> </p>
<p> <s> Aga võta näpust – Axelbrändi raputas noorukese passiomaniku sülest maha ja palus Killu põrandale ning hakkas seltskonna meeleheaks oma pikki koibi sõlme keerama ja huvitavat vestlust arendama . </s> </p>
<p> <s> “ Ma ei saa ikka rahu , preili Killu , milleks Tibutobu , no milleks ? ” nõudis poiss . </s> </p>
<p> <s> “ See pealkiri müüb . ” </s> </p>
<p> <s> “ Kas ikka müüb ? ” </s> </p>
<p> <s> “ No miks ei müü ! </s> <s> Kindel kaubamärk . ” </s> </p>
<p> <s> “ Vaevalt . </s> <s> Ei mina usu . ” </s> </p>
<p> <s> “ Annab kõneainet . ” </s> </p>
<p> <s> “ Kellele ? ! ” </s> </p>
<p> <s> “ Millest muidu meiegi täna räägiks ? ” </s> </p>
<p> <s> “ Ah soo ! ” </s> </p>
<p> <s> “ Jah soo ! ” </s> <s> “ Ei , aga tõsiselt . </s> <s> Kelle vaimusünnitis see on ? ” </s> </p>
<p> <s> “ Kollektiivne . </s> <s> Võttegrupp oli koos , seriaali nimeks pakuti välja , mis kellelgi parajasti pähe kargas . </s> <s> Stopperiga võeti aega , Tibutobut naerdi kõige kauem . ” </s> </p>
<p> <s> “ Ja see rahuldab teid ? ” </s> </p>
<p> <s> “ Me oleme sellega kokku kasvanud . </s> <s> Igasuguse nimega harjutakse , muideks . ” </s> </p>
<p> <s> “ Tänan . </s> <s> Sain vihjest aru . ” </s> </p>
<p> <s> “ Jajah , ma olen ka Axelbrändiga juba jõudnud harjuda . </s> <s> Kindel kaubamärk , ainukordne terves universumis . ” </s> </p>
<p> <s> “ Jätkuv kõneaine kõikjal , ammendamatu teema , kas tüdrukuid see juba ära ei tüüta ! ” </s> </p>
<p> <s> “ Nähtavasti on ebatavalisel nimel jätkuvalt üllatusväärtust . </s> <s> Aina uued sugupõlved tunglevad oma silmaga nägema , milles seisneb Tibutobu populaarsus . </s> <s> Teised seriaalid tulevad ja lähevad , see jääb jätkuma . </s> <s> Massid nõuavad , nad ei loobuks ülereedesest reliikviast , vastupidi – sellest ei piisa , nad nõuavad ka kordusi . ” </s> </p>
<p> <s> “ Ei saa aru , kas olete iroonik või küünik . ” </s> </p>
<p> <s> “ Nii üht kui teist . ” </s> </p>
<p> <s> “ Paistab jah . </s> <s> Kuigi väljanägemiselt olete jalustrabav lüürik . ” </s> </p>
<p> <s> “ Ma tänan . </s> <s> Kuid lüürika ei raba jalust , vaid südamest . “ </s> </p>
<p> <s> Ping ja pong ! </s> <s> Nagu lauatennis . </s> <s> Võidumees on see , kelle eduseisus kell kukub . </s> </p>
<p> <s> Poiss jäi tummaks , lint sai otsa , ja kohe on ka aasta otsas . </s> </p>
<p> <s> “ Kas kuulame presidenti või lähme õue ? ” küsis Britta . </s> </p>
<p> <s> “ Kuulame presidenti ja lähme õue ! ” kilgati . </s> </p>
<p> <s> Pauk tehti lahti , klaasid mõõdeti suure sekeldamisega ääretasa , minut või kaks seisti hardunult sinise ekraani ees , siis tormati uksest välja ja trepist alla , käigul klaasidelt kuhja pealt rüübates . </s> <s> President jäi toahämarusse üksi mõtisklema . </s> </p>
<p> <s> Esimesed kärsitud raketid juba lendasid . </s> </p>
<p> <s> Hurraaaaa ! röökisid poisid ning tõttasid klaase kokku tinistama ja peoõdesid musitama . </s> <s> Taevas lõhkesid kõikvärvilised tuled , et säriseva vihmana alla niriseda , naaberhoovides paukusid püstolid , koerad ulusid õudusest , inimesed naersid ja käratsesid . </s> </p>
<p> <s> Varsti oli kõik möödas , taevas vait ja ilmsüüta , hoovimelu tubadesse tõmbunud . </s> </p>
<p> <s> “ Nüüd avaldab igaüks , mis ta soovis ! ” pani Britta ette . </s> </p>
<p> <s> “ Aga ausalt ! </s> <s> Aga avameelselt ! ” kisati . </s> </p>
<p> <s> “ Noh , Axelbrändi , hakka pihta ! ” </s> </p>
<p> <s> “ Einoh , tore on , miks mina ? ” </s> </p>
<p> <s> “ Sa oled kõige pikem ! ” </s> </p>
<p> <s> “ Kas kõige pikem peab ka kõige rumalam olema ! ” </s> </p>
<p> <s> “ Sa oled mõõdupuu , sa näitad ette ! ” </s> </p>
<p> <s> Kõik vakatasid . </s> </p>
<p> <s> Axelbrändi näol vaheldusid trots , õrnus , häbi , häbematus , kahtlus , hulljulgus , jultumus , kavalus kiiresti ja ilmselgelt nagu tulevärgi värvid . </s> </p>
<p> <s> “ Kas pidi midagi soovima ? ” küsis ta lollitades . </s> </p>
<p> <s> Pahameelepomin oli üldine . </s> </p>
<p> <s> “ Mina soovisin Eestimaale ilusat aastat ! ” ütles sire tüdruk . “ Noh ja sina ? ” </s> </p>
<p> <s> “ Mina nii kõrgelennuline ei olnud . </s> <s> Minul oli mõttes üks tilluke mõttekilluke . ” </s> </p>
<p> <s> “ No on sepp vend ! ” kostis albiino poisi imestlev hääl . “ Kohe voodimõtted peas ! ” </s> </p>
<p> <s> Hetkelise jahmatuse järel tehti teist juttu ja üksteise võidu loobiti oma soove nagu korvitrennis palli : äkki saabki pihta ! </s> <s> Kõik oli läbini maalähedane – et isa kosuks operatsioonist , et veevärk sisse pandaks , et eksamisessi üle elaks , et kenolotoga võidaks , et Pariisis saaks ära käia . </s> <s> Et . </s> <s> Et . </s> <s> Et . </s> </p>
<p> <s> “ Noh ja sina , kallis pinginaaber ? ” tundis Britta huvi . </s> </p>
<p> <s> “ Mina soovisin , et keegi ei saaks iial teada , mis ma soovisin , ” kostis Killu . </s> </p>
<p> <s> “ Vat see on alles keeruga pauk ! ” irvitas Axelbrändi . “ Õnnetu poiss ei saa iial teadagi ! ” </s> </p>
<p> <s> “ Miks siis just poiss ! ” pareeris Killu , ent veri tulvas näkku ja kaelale . </s> </p>
<p> <s> “ Mõistke , mõistke , mis see on – sinine kui jõhvikas , küps kui kuremari ! ” naeris Axelbrändi üle näo . </s> </p>
<p> <s> “ Mis sina nii väga hõiskad , Killu tuli , Killu läheb kõige oma südamesaladusega , ” viskas mürgiselt tüdruk , kes ennist Axelbrändile sülle oli kukkunud . </s> </p>
<p> <s> Killu läks istus albiino kõrvale . </s> <s> See pidi tema meelest olema mõjuv märk : siin on ka teisi , ehk etemaidki poisse . </s> </p>
<p> <s> Britta tuli köögist võileivaliuaga . </s> </p>
<p> <s> “ Viitsisid sa ikka heegeldada ! ” rõõmustasid poisid . </s> </p>
<p> <s> “ Kellele koduveini , kellele brändit ? ” pakkus Britta . </s> </p>
<p> <s> “ Ainult mitte axelbrändit ! ” teeskles hüljatud sületüdruk palvet ja pani käedki kokku . </s> <s> Tuba lõi sumisema : Jätke juba järele , tõepoolest , justkui debiilikute lasteaed ! </s> </p>
<p> <s> Tehvan Pennert , Killu Pennert , loitsis Killu . </s> <s> Ta eriti ei kuulanud , mida albiino oma maadlustrennist vadistas . </s> </p>
<p> <s> Ükskord sai seegi öö otsa ja Killu tegi esimese bussiga minekut . </s> <s> Ta ei võinud riskida kauemaks jääda . </s> <s> Ja mis tal siin linnas ka teha . </s> <s> Lapsepõlv tõesti läbi . </s> </p>
<p> <s> Ritsikas oli rõõmus , Tehvan , ritsikas võttis uue aasta väärikalt vastu , mõtles Killu läbi uue aasta hämaruse sõites . </s> <s> Aga igav on maailmas , härrased – nagu klassikud on ennegi tähele pannud . </s> <s> Kas tal hakkabki nüüd olema igav , lausigav , paduigav , kas tema toonust jääb tõstma vaid Tehvani ootamise ärevus ? </s> <s> Kas tema pärisosaks saab Tehvani lahkumise pettumus kohe Tehvani tulles ? </s> </p>
<p> <s> Aga Tehvan ei tulnudki . </s> </p>
<p> <s> Helistanud mees võib-olla oleks , kui Killul leidunuks vastav riistapuu lauanurgal või taskus . </s> <s> Aga ei leidu . </s> <s> Postkast muidugi on , ent kaardi saatmine eeldaks romantilisemat meesterahvast kui Tehvan . </s> <s> Võib-olla saadab Tehvani tervituskaardid üleüldse tema naine . </s> <s> Tehvan oleks võinud öelda : Mul on üks töökaaslane Killu Uppin , kui sa juba kaarte kirjutad , saada üksiti temale ka . </s> <s> Naine küsib : kas head uut aastat või õnnelikku uut aastat , kumma tekstiga kaart ? </s> <s> Mis sul üle jääb , see saada , ütleb Tehvan . </s> <s> Mul ei jää midagi üle , puudu tuleb , ütleb naine . </s> <s> No ära siis saada , eks ma soovi suusõnaliselt , kui kokku saame , ütleb Tehvan ja kuivatab köögis nõusid edasi . </s> <s> Ja naine limpsib marke teises toas , lehmakirja hommikumantel seljas , hõlmad lahti . </s> </p>
<p> <s> Ma olen päris ullikeseks läinud , mõtles Killu . </s> <s> Ta raius rusikaga vastu peapesa : Tehvan Pennert , Killu Pennert ! </s> <s> Võlusõnast oli standardvormel saanud . </s> <s> Aga aitas eksinud mõtted iga kord joonele tagasi . </s> </p>
<p> <s> Nad kohtusid kolmandal jaanuaril stuudios . </s> </p>
<p> <s> Oli ka viimane aeg , uue järje salvestus seisis ukse ees . </s> <s> Neil oli palju arutamist ja korraldamist , nad olid kaua Tehvani kabinetis . </s> <s> Tõsi küll , suures summas koos , aga Tehvani soojus ulatus Killuni . </s> <s> Killu toetas kõiges Tehvanit , mis mees otsustas või ette pani , ehkki ütles vaevalt sõna sekka , märkis vaid kohusetundlikult endale üles , mis ta pidi kaasa võtma , valmis panema , tellima , annulleerima , kooskõlastama , teistele õigel ajal meelde tuletama . </s> <s> Ta soovis koosoleku kestmist , ent ootas selle lõppemist , et jääda omavahele . </s> <s> Kui Tehvan tahab , leiab ta ka võimaluse . </s> </p>
<p> <s> Aga produtsent Pennert läks režissöör Piibemanniga ikka veel millegi üle jageldes uksest välja . </s> <s> Tõmbas siseukse tagasikätt kinni , välisuks langes ise kokku . </s> <s> Killule mitte pilkugi . </s> </p>
<p> <s> See oli peaaegu alatu . </s> </p>
<p> <s> Killu puges peadpidi kamorkasse , kus hoiti kasutatud rekvisiite , tagus rusikaga sinist poksikotti – Tibutobu kolmandast järjesaatest – ja kordas : loll ! loll ! loll ! </s> <s> Teine neist kahest oli ilmselgelt loll , aga kumb ? </s> </p>
<p> <s> Õhtul Tehvan ei tulnud . </s> </p>
<p> <s> Killu ostis hommikul stuudiosse minnes endale mobiili . </s> <s> Tal polnud aimu , oli see trendikas mudel , aga Nokia see oli , pruugitud ja odav küll , ent seda teadis ainult tema . </s> </p>
<p> <s> Tüdruk kuulutas üle toa : </s> </p>
<p> <s> “ Et te teaksite , mul on nüüd telefon . </s> <s> Mobiil . ” </s> </p>
<p> <s> Keegi ei liigutanud kõrvugi . </s> </p>
<p> <s> “ Sul on mobiil , ” üllatus vaid Tehvan . “ Jõuluvana tõi ? ” </s> </p>
<p> <s> “ Jah , jõuluvana tõi . ” </s> </p>
<p> <s> See oli juba teine vale nende vahel . </s> <s> Tehvan ise ju pakkus , see variant nähtavasti sobis talle . </s> </p>
<p> <s> Tehvan tegi märkmiku lahti , tähendas Killu mobiili üles teiste töökaaslaste ritta . </s> <s> Killu oli peadpidi juures , et number õige saaks . </s> </p>
<p> <s> Tehvan kirjutas : Killu Uppin . </s> <s> Üks tavaline tibutobu niisiis . </s> <s> Oleks mees märkinud saladusliku K. või K. U. või R. – ritsikas ! – või avanud uue lehekülje või lihtsalt meelde jätnud , mälupõhja vajutanud ! </s> </p>
<p> <s> Ma ei ole enam millegagi rahul , kahetses Killu . </s> <s> Millest see tuleb , et enne tundus parem ? </s> <s> Hea oli olnud oodata juhuslikku puudutust ja mõtiskleda , kas see oligi niiväga juhuslik ; hea oli olnud tõlgendada mõnd pilku , mõnd naeratust , kas see oli pelgalt kamraadlik ; hea oli olnud muukida avalikku kiidusõna , mitu protsenti selles oli tunnustust Killule kui püüdlikule abimehele ja mitu protsenti Killule kui noorele naisele . </s> <s> Mida aju ei uskunud , seda veri aimas ; ja see tuli , aga hoopis teisiti ! </s> </p>
<p> <s> Kell üksteist õhtul laskis mobiil lõpuks oma häält kuulda . </s> <s> Killu oli juba arvanud , et riist on tehase praak või eelmisel omanikul hukka aetud . </s> </p>
<p> <s> “ Liini korrasoleku kontroll ! ” kuulutas Tehvani poisikesehääl . </s> </p>
<p> <s> “ Sina ! ” </s> </p>
<p> <s> Muidugi , ohmu , kes siis veel , ütles ta endale . </s> </p>
<p> <s> Nad rääkisid homsest salvestusest . </s> <s> Iga sõna oli topeltkoormusega , argitähenduse all virvles nagu pühapäeva tõotus . </s> <s> Killu mõistatas , kui palju ta tohib öelda , kas mehel on pealtkuulajaid . </s> <s> Aga vaevalt : foonil kuuldus autode möödumist . </s> </p>
<p> <s> “ Kas sa oled tänaval ? “ </s> </p>
<p> <s> “ Mis siis ? ” </s> </p>
<p> <s> “ Ma kuulen nagu autohääli . ” </s> </p>
<p> <s> “ Ma olen pargis . </s> <s> Võtan värsket õhku . ” </s> </p>
<p> <s> “ Enne uinumist ? ” </s> </p>
<p> <s> “ Enne uinumist . ” </s> </p>
<p> <s> “ Siis ma ei küsi üht asja . ” </s> </p>
<p> <s> “ Ära küsi , ritsikas . </s> <s> Mul on tegemist . </s> <s> Ja sul on nüüd mobiil . ” </s> </p>
<p> <s> “ See ei asenda . ” </s> </p>
<p> <s> “ Aga ma leian sind iga kell . ” </s> </p>
<p> <s> “ Jah . </s> <s> Olgu või mõne pika poisi voodist . ” </s> </p>
<p> <s> Tehvan naeris , tal oli mahlakas hääl . </s> </p>
<p> <s> “ Keegi ei võta mobiili voodisse ! </s> <s> Sel juhul saan vastuseks : mobiil , millele te helistate , on välja lülitatud , ja need teised sõnad . ” </s> </p>
<p> <s> “ Ja siis ? ” </s> </p>
<p> <s> “ Siis ma tean , ritsikas magab juba . </s> <s> Üksinda , rusikas põse all . ” </s> </p>
<p> <s> “ Sel juhul võiks teda ju äratada . </s> <s> Ta on kerge unega . ” </s> </p>
<p> <s> Mees naeris lustakalt . </s> </p>
<p> <s> “ Head ööd , ritsikas ! </s> <s> Värvilisi unenägusid ! ” </s> </p>
<p> <s> “ Need saavad küll vaid mustvalged olla , ” porises Killu . </s> </p>
<p> <s> “ Kuis nii ? </s> <s> Telesaated on kõik värvilised ! ” ütles Tehvani hääl nagu lepitavalt ja kadus ; mobiil jäi kurttummaks . </s> </p>
<p> <s> Salvestama Tehvan ei tulnudki . </s> <s> Olevat sponsoreid masseerimas või mis . </s> <s> Killu taipas : eilne kõne oli võetud asja pärast , sel polnud mingit pühapäevast allteksti . </s> <s> Killu kahetses juba oma ostu : ehk oleks mees sunnitud saate asjus ise laekuma , kui mõlemal mobiili poleks ? </s> <s> Kunagi ei tea ette , mis on õigeaegne ! </s> </p>
<p> <s> Salvestus läks harilikult , kuid kolmapäevane koosolek kujunes õige tormiliseks . </s> </p>
<p> <s> Tavaliselt viibis seriaali autor vaid salvestuse juures , vahel ka montaazis , ent seekord oli Piibemannil talle sisulisi ettekirjutusi . </s> <s> Killule meeldis Angela Engel ; kord enesekindel , kord uje naine oli elanud kiiresti võttegrupi elusse sisse ja probleeme temaga ei tekkinud . </s> <s> Killul oli meeles pealkirja leidmise lugu , silme ees seisis Angela kõrgele tõusnud kulmudega nägu , kui teatati , et seriaali nimeks saab kas Tibutobu või üldse mitte midagi . </s> <s> Ainult sekund , ja Angela kulmud olid langenud ning laia naeratuse kohale lamenenud : Oh kas tõesti Tibutobu , ma pean seda tegevustikus ju kuidagi põhjendama ! </s> <s> Ja veel sekundi pärast oli ta hüüatanud : See võiks olla kas peategelase või mõne põhitegelase hüüdnimi ! </s> <s> Ei , Angela Engel oli just selline mobiilne autor nagu neil vaja . </s> <s> Pennert ise oli tema kuskil avastanud , stuudios imestati : on sel mehel ikka silma ja vaistu ! </s> </p>
<p> <s> Täna oli probleem delikaatne : Piibemann tahtis oma õepoega seriaali palgale . </s> <s> Poisivolask ei õpi ega tööta , mis on ilmse andekuse tunnus , teda peaks proovile pandama . </s> <s> Seda välisautori kuuldes muidugi välja ei öeldud , kuid omad teadsid . </s> </p>
<p> <s> Piibemann keerutas prille sangapidi peos ja sõnu suus . </s> <s> Kas preili Angela pole mõelnud seriaali värskendamisele mõne uue tegelasega ? </s> <s> Vaatajaskonna vanaprouadele – ja neid on enamik ! – meeldiks kindlasti mõni krapsakas poisslaps , kes oleks näiteks välispidiselt krutskimees , aga seespidiselt õilis ja hea ? </s> <s> See annaks neile lootusi omadegi võsude asjus ja tõstaks seriaali vaadatavust . </s> </p>
<p> <s> Piibemann jäi ilmse armastusvääsusega preili Angelale suhu vaatama , kuldlindude lendu ootama . </s> </p>
<p> <s> “ Aga – kuidas see passib palgafondiga ? ” ajas Angela ootamatult sõrad vastu . “ Ma ei saa vastutust võtta ! ” </s> </p>
<p> <s> Võib-olla on teda informeeritud , mõtles Killu , sekretär Mirjele meeldib kaks asja : kõigega kursis inimest mängida ja Piibemannile aeg-ajalt kärna keerata . </s> <s> Killu ootas huvitatult , mis saab . </s> </p>
<p> <s> “ Palgafondiga on tõesti nagu on . </s> <s> Kuid me võime Miku-poisile – ma ütlen , näiteks Mikule – eetripuhkust anda ja vaatajagi saab temast puhata , see pole paha , pole üldsegi mitte paha , ” seletas režissöör autorile . </s> </p>
<p> <s> Ootamatult sekkus proua Vaiki : </s> </p>
<p> <s> “ Vabandust , ma tean nagu küll , et kunstnik räägib stsenaariumist siis kui kana kuseb või kui rezissöör küsib – mis on üks ja sama – aga Pärt Pärtelsonile on Miku-roll nagu väga tähtis nii majanduslikus kui moraalses mõttes . ” </s> </p>
<p> <s> Tere talv , lausa vandenõu ! </s> </p>
<p> <s> “ Kuidas meil sponsoritega on , härra Pennert ? ” käänas režissöör oma kere produtsendi suunas . </s> </p>
<p> <s> “ Täpselt seesama , mis täna hommikul ja üleeile õhtul ja kaks nädalat tagasi . </s> <s> Läänerindel muutuseta . ” </s> </p>
<p> <s> “ Lootust on ? ” </s> </p>
<p> <s> “ Lootus sureb viimasena . ” </s> </p>
<p> <s> Tehvani hääletoonist taipas Killu , et kaks suurt meest on vastasseisus , kusjuures Tehvanile Piibemanni plaan põhimõtteliselt ei meeldi . </s> </p>
<p> <s> Ega Piibemanngi pime olnud . </s> <s> Ta pani ette : </s> </p>
<p> <s> “ Otsime lahendusi . </s> <s> Sellega olgu ajurünnak välja kuulutatud . ” </s> </p>
<p> <s> “ Milleks toda poissi sisuliselt vaja on ? </s> <s> Mulle ei ole ühtki poissi viirastunud , ” porises autor . </s> </p>
<p> <s> “ Viirastused valges öös . </s> <s> See on eesti kirjanduses juba ära kirjutatud , ” põlastas Piibemann . </s> </p>
<p> <s> “ Ei , aga tõesti ! </s> <s> Mul on uus käsikiri valmis juba ja selles – “ </s> </p>
<p> <s> “ Hüva on ! </s> <s> Lähme laiali , aga teema jääb üles . </s> <s> Nuputage , preili Engel , mõni põnev käänak , fantaasiat teil jagub ! ” </s> </p>
<p> <s> Ja Piibemann paljastas oma võimsa valgendatud hambarea , nagu plaaniks vaese preili sealsamas pooleks hampsata . </s> <s> Siiski riskis segadusse aetud autor suruda bossi väljasirutatud kätt . </s> <s> Oli sellega uus leping kinnitatud ? </s> </p>
<p> <s> “ Läki ! ” kamandas Piibemann autojuhti , kes tõmbas malenupud varrukaga kähku üle lauaserva sahtlisse ja rabas lätu pähe . </s> </p>
<p> <s> Tehvan ja Angela istusid palmi alla suitsetama , ehkki suitsetas vaid Angela . </s> <s> Killu istus siis ka . </s> <s> Tehvan võttis palmipotist tikutopsi , pakkus Angelale tuld ja Angela naeratas vastuseks ning Killu oli ringist välja suletud . </s> <s> Ta ei võinud sellega leppida , ta pidi olema nähtav . </s> <s> Ta ütles Angela Engelile : </s> </p>
<p> <s> “ Ma olen küll režissööri assistent , aga ma ei ole alati tema poolt . ” </s> </p>
<p> <s> “ Kelle poolt siis teie olete ? ” </s> </p>
<p> <s> “ Hea telesaate poolt . ” </s> </p>
<p> <s> “ Kas Piibemann teeb meelega praaki ? ” naeris Angela ja puhus suitsurõngaid läbi palmilehvikute tuhmhalli lae poole . </s> </p>
<p> <s> “ Killu on meil tubli killuke , ” naeratas Tehvan Angelale ja seejärel kohe ka Killule . </s> <s> Tundus et andekspaluvalt . </s> </p>
<p> <s> Angela hakkas jutustama , loobumata ometi suitsurõngakunsti viljelemisest . </s> </p>
<p> <s> “ Pennert , mulle tegelikult ei meeldi sihukesed hakitud saated , sips Kalle ja Küllo ärijuttu baaris , sips erootikat mamsli magamistoas , sips nutulaulu sotsiaalabi kabinetis või aidsi ennetuskeskuses . </s> <s> Mulle meeldiks millessegi süveneda , tervikut komponeerida , intriigi vaataja silma all arendada . ” </s> </p>
<p> <s> Tehvan nihutas televisiooni logoga tuhatoosi nende kahe vahele . </s> <s> Kas oli see intiimne žest või tahtis Tehvan palmipotimulda säästa , mõistatas Killu , kuni Tehvan loengut pidas . </s> </p>
<p> <s> “ Ei tule välja . </s> <s> Üks asi – kõigil osalistel on kihk ekraanile pääseda ja lõputiitrites nimetatud saada , olgu asjaarmastajad või pärisnäitlejad . </s> <s> Eriti kui nad oma rahakotti kiikavad . </s> <s> Teine asi – ka vaatajad ei kärsi kaua ilma olla mõnest tegevusliinist . </s> <s> Neid ei tohi petta . </s> <s> Oleme ju agulis näinud naisi – vanu ja mitte nii väga vanu – rinnutamas trepikoja teise korra aknal , padi kõhu all , valvamas tänavasündmusi päevade , nädalate ja aastate kaupa ja selle üle teiste omasugustega arutlemas . </s> <s> Nüüd on nad lapsendanud Tibutobu tegelaskonna ja tahavad neist kõike teada iga päev . </s> <s> Ei saa nad seda , lähevad soojast toast trepikoja tuuletõmbusse ja hangivad kopsupõletiku . </s> <s> Armas autor , kui ebameeldiv see oleks . ” </s> </p>
<p> <s> “ Ma mõtlen pigem nooremale rahvale , ” ütles autor koni tuhatoosi põhja vastu põrmustades ja vaatas produtsendile pisut pilkavalt otsa . “ Ma olen ju ise ka noor – ja vaba ja vallaline . ” </s> </p>
<p> <s> “ Just noorus ei kannata üht plaani – eriti üldplaani – kauem vaadata kui kaks sekundit , seegi on palju tahetud . </s> <s> Diskovalguse vilkumine ja kehaosade visklemine ekraanil on nende taju ära rikkunud . </s> <s> Kümne sekundi jooksul , ühesama laulufraasi ajal peab kaameramees jõudma beibet näidata eest ja tagant , kasukas ja alasti , pikkade juustega ja kiilaspäisena . </s> <s> Tempo , tempo ! </s> <s> Kahekümne esimene sajand ! ” </s> </p>
<p> <s> “ Noh , need verinoored ! </s> <s> Mina olen neile vanatädi . </s> <s> Mul aga on õigus see olla . </s> <s> Ja teha saadet , nagu ma tahan ja oskan . ” </s> </p>
<p> <s> “ Ülitore on seda saadet teha ! ” pistis Killu vahele . “ Kõigest hoolimata ! ” </s> </p>
<p> <s> Tehvan patsutas tüdrukut põlvele nagu sobimatul ajal suud pruukinud last , kelle juuresolekut ometi sallitakse . </s> <s> Killu nägi ise ka ennast sellisena , teda häiris preili Engeli vaieldamatu eluküpsus . </s> <s> Preili Engel käitus kõiges kui moodne vaba naine . </s> <s> Kuigi ta vahetevahel võis olla ka lihtsalt Angela . </s> <s> Kas me saaksime kunagi sõbrannad olla , teineteist usaldada , mõtles Killu , Tehvan ometi ei seisa me vahel ! </s> </p>
<p> <s> Kui nad õhtul teed jõid , küsis Tehvan : </s> </p>
<p> <s> “ Ega sa juhuslikult natuke armukade ole , ritsikas ? ” </s> </p>
<p> <s> “ Ma pole su naist näinudki , ” kostis Killu , ehkki teadis , millest jutt . </s> </p>
<p> <s> “ Ma ei räägi sellest . </s> <s> Seadusliku naise peale ei olda ometi armukade . ” </s> </p>
<p> <s> “ Kuidas kutsutakse toda , kes ehk ongi armukade ? ” nõudis Killu ja vaatas mehest otse läbi . </s> </p>
<p> <s> “ Ei saa aru , ” pomises mees ning lõi pilgu maha . </s> </p>
<p> <s> “ Küll sa saad . ” </s> </p>
<p> <s> Mehel jäi pala kurku kinni . </s> </p>
<p> <s> Vaikus . </s> </p>
<p> <s> “ Ritsikas ! </s> <s> Ärme rutta sündmustest ette . ” </s> </p>
<p> <s> “ Siis ruttavad sündmused meist ette . ” </s> </p>
<p> <s> Tehvani teelusikas kukkus laua alla . </s> </p>
<p> <s> “ Mis sa räägid ! </s> <s> Ma olen ometi iga kord – “ </s> </p>
<p> <s> Killu pahvatas naerma . </s> </p>
<p> <s> “ Ei , mitte seda ! </s> <s> Oh sa vaene , vaene Tehvan ! </s> <s> Sa mõtled , et väiksel lusikal on tähendus suure lusika ja kahvli suhtes ? </s> <s> Oh ! </s> <s> Ah ! </s> <s> Aga ei ! ” </s> </p>
<p> <s> Mehe nägu selgines , mees tuli ümber laua tüdruku juurde . </s> </p>
<p> <s> Võttis sülle , embusse , kaissu . </s> <s> Sosistas kõrva : </s> </p>
<p> <s> “ Naine on naine . </s> <s> Autor on autor . </s> <s> Ritsikas on ritsikas . ” </s> </p>
<p> <s> “ Oh , ma olen nii rumal ! ” nuttis Killu . “ Aga ma tahaks olla naine . </s> <s> Ja täna oleks tahtnud olla autor . ” </s> </p>
<p> <s> “ Ma tean . </s> <s> Võib-olla saadki kord mõlemat . </s> <s> Ent ma ei kadesta sind . ” </s> </p>
<p> <s> Tehvan tõmbas taskust siniruudulise taskurätiku , pühkis tüdruku silmad kuivaks . </s> <s> Ise noomis nagu lohutust vajavat last : </s> </p>
<p> <s> “ Oled sa näinud mõnd vesistavat ritsikat ? </s> <s> Nad viiuldavad hoopis rõõmulaulu . ” </s> </p>
<p> <s> “ Nad näevad hukku ette . </s> <s> Nad on hullud just enne hallaööd . ” </s> </p>
<p> <s> Tehvan pani tüdruku suu suudlusega lihtsalt kinni . </s> <s> Mis oligi ainumõeldav teguviis . </s> </p>
<p> <s> Elu loksus rööpasse . </s> <s> Tekkis mingi korrapära , mingi rütm . </s> <s> Kui nad stuudios said mõne musi vahetada , siis Tehvan tegeles õhtul oma asjadega ; kui neid minutikski üksi ei olnud jäetud , tuli Tehvan õhtul teed jooma , aga siis kerkisid eksistentsiaalsed küsimused päevakorda , mis kippus rikkuma rõõmu teineteisest . </s> <s> Killu tõotas iga kord enesele , et ei hakka kohemaid lahkumist pelgama ja pärast ei tingi uksel ; et parem naudib iga viimast kui hetke , ent miski temas oli tahtest suurem . </s> </p>
<p> <s> See nüüd oli paremuse poole – ilmaasjata ta ei oodanud . </s> <s> Ta süda oli küll valvel , kuid mõte tegeles väljamõeldud eludega , mida käsi lappas tuhandetel lehekülgedel . </s> <s> Killu luges ohjeldamatult armastusromaane . </s> <s> Oh kui hästi mõistis ta kõigi nende kuningannade ja orjataride ja ülikute ja alatute tundeid ! </s> <s> Armastus tõi kannatusi – alati ! </s> <s> Armastus lõppes ustavuse võiduga – enamasti ! </s> <s> Killu võis naistekate kütkes teinekord hommikuni vaevelda . </s> <s> Sellest polnud midagi , et uimasena tööle läks : Tehvani nägemini lõi teda iga kord virgeks , ja ega tal vaimupingutust nõudvaid ülesandeid ausalt öelda ka polnud . </s> <s> Ta oli üks väike assistent , ja ainult – tal polnud karjäärihimu . </s> <s> Selles ehk oligi tema häda põhjus , mõtles ta vahel . </s> <s> Tal oli võimalik elada vaid enesele ja oma armastusele , ja mõlemad - nii ego kui armastus - kasvasid üle pea . </s> <s> Küllap selle pärast Tehvan teda manitseski . </s> </p>
<p> <s> Ükskord juhtus ime . </s> </p>
<p> <s> Kui nad teed jõid , pani Tehvan kella lauale kummuli ja ütles : </s> </p>
<p> <s> “ Õnnelikud kella ei tunne . ” </s> </p>
<p> <s> Oh ! </s> <s> Ah ! </s> <s> Kas ta tõesti jääb ! </s> <s> Juubeldas Killu . </s> <s> Ta jäi . </s> <s> See oli pikk õhtu , nii pikk , et nad ei kiirustanudki kõnelema , kõiki maailma asju ühekorraga selgeks rääkima . </s> <s> Seriaali ega telemaja nad mitte ei maininudki . </s> <s> Nad istusid teineteise kaenlas ja vaatasid , kuidas kevadtalvine tuul pimeda akna taga kaske väntsutas , ning Mozart mängis nurgas päikselist muusikat . </s> <s> See sobis omavahel kenasti , lõi ülevaid kujutelmasid ning äratas ebamaiseid ihasid . </s> <s> Kunagi kätte saada kõik aastaajad korraga ! </s> <s> Ükskord ära kannatada kõik õnned ühekorraga ! </s> <s> Killu ei nautinud niipalju hetke kui tulevikku , täis miljoneid hetki . </s> <s> Maailm oli tema päralt , maailm ootas ! </s> <s> Ta oli noor , ta oli õnneootlik , ta armastas ! </s> </p>
<p> <s> Tuli aeg päriselt magama minna . </s> </p>
<p> <s> Päriselt päris mehega . </s> <s> Päris loomulikult ja igapäevaselt , nagu sajad miljonid naised . </s> <s> Homse pärast muretsemata . </s> </p>
<p> <s> Killu ei raatsinud silma looja lasta . </s> <s> Ta tõusis ikka ja jälle küünarnukile , et silmitseda uinunud Tehvanit . </s> <s> Õnneks oli ta paksud öökardinad ette tõmbamata jätnud . </s> <s> Tehvan magas rahulikult nagu laps . </s> <s> Kerge naeruvirve väristas vasakut suunurka , silmamunad vilasid laugude all . </s> <s> Kiire une staadium , teadis Killu . </s> <s> Aju töötleb päevaseid elamusi , ilmselt meeldivaid . </s> <s> Mida mõnusat ta unes näeb ? </s> <s> Mida tunneb ja mõtleb see mees , nii oma ja lähedal , samas nii võõras ja eemal ? </s> </p>
<p> <s> Vastu hommikut oli Killu raskesse rammestusse nagu veepõhja vajunud . </s> <s> Ta ärkas ehmatusega , et on kuhugi lootusetult hiljaks jäänud , midagi tähtsat maha maganud . </s> <s> Aga ei , oli veel pime , ainult et Tehvan oli varbad vastu toolijalga ära löönud ja vandus tasakesi . </s> </p>
<p> <s> “ Anna andeks , ajasin su üles . </s> <s> Sa magasid nii ilusti nagu laps . ” </s> </p>
<p> <s> “ Ei ! </s> <s> Ma ei oleks tahtnud magada ! </s> <s> Ma ei tea , kuidas ma ometi jäin ! ” </s> </p>
<p> <s> “ Tudi edasi . </s> <s> Ma lähen Tallinna rongile . ” </s> </p>
<p> <s> “ Kohe praegu ? ” </s> </p>
<p> <s> “ Jah . </s> <s> Ma oleks pidanud seal juba eile olema . ” </s> </p>
<p> <s> Siis nii , mõtles Killu , siis see vale naisele . </s> <s> Selle öö hind . </s> </p>
<p> <s> “ Ma teen sulle kohvi . ” </s> </p>
<p> <s> “ Ega ära ei ütleks , kui kähku saab . ” </s> </p>
<p> <s> Öösärgis Killu istus mehe vastas käsipõsakil ja vaatas , kuidas see kiirete lonksudega jõi . </s> <s> Oli ilus perekondlik hetk . </s> </p>
<p> <s> “ Millal sa tuled ? ” söandas ta küsida . </s> </p>
<p> <s> “ Ära küsi , ritsikas . </s> <s> Niigi on raske . ” </s> </p>
<p> <s> “ Mul on kerge , arvad sa ? ” </s> </p>
<p> <s> “ Ise oleme selle tee valinud . ” </s> </p>
<p> <s> “ Ise , ” nentis tüdruk ja neelatas . “ Kas arvad , et see on ummiktee ? ” </s> </p>
<p> <s> “ Teisipäeva hommikul kell pool seitse on selliseid asju raske hinnata , ” naeratas mees , suudles põgusalt ja läks . </s> </p>
<p> <s> Kauaks ? </s> </p>
<p> <s> Päev stuudios oli täiesti tühi , kui mitte arvestada autori lühivisiiti , kes oli tahtnud produtsendiga nõu pidada , aga kui see Tallinnas on - </s> </p>
<p> <s> Angela Engel istus palmi alla ja viskas suitsu ette . </s> <s> Tikku rapsimas polnud kedagi , ega seda ometi Killu pidanud tegema ? </s> </p>
<p> <s> “ Teate , Killuke , mul on auahne unistus , ” pihtis preili Engel . “ Ma üldiselt tean , et telesaadet tehakse süldipeolistele tapeediks ja kampsunikudujale silmaringiks ja nii edasi . </s> <s> See ei käi mulle põie peale , sest sinna ei saa ma parata . </s> <s> Aga ma tunnen üht professorit , kes kammib televaatamise ajal oma foksterjerit – või peaks ütlema : vaatab koeraga kurameerimise tunnil televiisorit . </s> <s> Mul on unistus , et too professor unustaks end Tibutobu vaatama , nii et kamm libiseks käest , ega märkaks peni solvunud urinat , enne kui saade läbi ! ” </s> </p>
<p> <s> Killu imetles Angelat . </s> <s> Naisel oli selge unistus , ühiskondlikult aktsepteeritav eesmärk , ja küllap ta teadis , kuidas sihile jõuda . </s> <s> Angela tahtis teha teles kõrget kunsti ! </s> <s> Mis oli selle vastu Killu lapsik lootus põlistada endale teise naise mees , ja ainult . </s> <s> Killu oli niipalju aus küll , et taibata : Tibutobu huvitas teda Tehvani maailma osana , ta armastas seriaali Tehvani tõttu . </s> <s> Aga Angelale oli seriaal eneseteostuse vahend ! </s> </p>
<p> <s> Paari päeva pärast tuli maavärisemine . </s> </p>
<p> <s> Tehvan oli just jõudnud ära minna , kui mobiil helises . </s> <s> Killu mõtles , et Tehvan tahtis talle mõned eeterlikud musid läkitada – sest kes teine tema numbrit vajaks , kui teakski . </s> <s> Ta hõikas ülemeelikult : </s> </p>
<p> <s> “ Nunuu ! </s> <s> Mu kõrv kuuleb sind ! ” </s> </p>
<p> <s> “ Kas Killu Uppin ? ” nõudis käre naisehääl . </s> </p>
<p> <s> “ Kes on ? ” küsis Killu kohtlaselt ja heitunult . </s> <s> Nõnda hüüti ukse taga koputajale tema lapsepõlvekodus , agulis . </s> </p>
<p> <s> “ Keegi , kes nõuab taga Tehvan Pennertit . </s> <s> Andke toru üle . ” </s> </p>
<p> <s> “ Teda pole siin . ” </s> </p>
<p> <s> Killu põlved võdisesid ja suu kuivas . </s> </p>
<p> <s> “ Seda võis taibata teie esimesest lausest . </s> <s> Kas pole veel või pole enam ? ” </s> </p>
<p> <s> “ Mis te õige mõtlete ! ” kriiskas Killu ja katkestas ühenduse ; ta viskas mobiili tagasikätt sohvale nagu tulise . </s> </p>
<p> <s> Mobiil piiksus uuesti . </s> <s> Järelejätmata terve igaviku . </s> <s> Killu seisis püsti ja vahtis üksisilmi seda kui ilget elukat , julgemata puudutada : mobla ! </s> </p>
<p> <s> Kui see kord vait jäi , lülitas tüdruk tema välja . </s> <s> Ta kuulis Tehvanit ütlevat : Mobiil , millele te helistate , pole sisse lülitatud , Killu magab juba , rusikas põse all . </s> </p>
<p> <s> Oh õudust , ma olen rumal , ma rääkisin Tehvani sisse ! </s> <s> Hoopis teiste sõnadega , hoopis teise häälega oleks tulnud vastata ! kahetses Killu . </s> <s> Ta polnud valmis olnud asjade selliseks kiireks arenguks . </s> <s> Aga oleks pidanud . </s> <s> Kasuisa hääl ütles : Igas suunas peab nii aastate taha kui ette mõtlema , ja mitte ainult enese seisukohast . </s> <s> Seal see on ! </s> </p>
<p> <s> Mis teha ? </s> <s> Helistada Tehvani mobiilile , hoiatada teda ? </s> <s> Kas see poleks uus viga , kui näiteks Tehvanil mobiili kaasas polekski ; see heliseks kodus ja naine võiks näha helistaja numbrit , kui ta ka sõnagi ei räägi ? </s> </p>
<p> <s> Killu läks segas endale suhkruvett . </s> <s> Jõi seda aeglaste sõõmudega , hambad kilksumas vastu klaasi . </s> <s> Pani tühja klaasi valamusse , vahtis pool tundi kraani , kraapis pöidlaküünega vaskoksiidi kihti maha – millal ma seda viimati Kuparikiiltoga puhastasin ? – ja ütles lõpuks enesele : Aga mis siis ! </s> <s> Ehk ongi hästi ! </s> <s> Kui ainult Tehvan ei vihastaks ! </s> </p>
<p> <s> Just seda ei saanud tüdruk mitu päeva teada . </s> <s> Sest Tehvanit lihtsalt ei olnud ! </s> </p>
<p> <s> “ Uppin , kus Pennert on ? ” küsis lõpuks Piibemann kõikeaimaja häälega . </s> </p>
<p> <s> “ Ei tea ! </s> <s> Kas mina olen mõni Pennerti valvur ! ” viskas tüdruk vastu . </s> <s> Tal oli niigi süda vaeva täis . </s> </p>
<p> <s> “ Loe piiblit ! </s> <s> Seda ütles Kain Jumalale , kui oli oma venna tapnud ja Jumal Aabeli järele päris : Ei tea ! </s> <s> Kas mina olen oma venna hoidja ! ” </s> </p>
<p> <s> “ Nojah , et ma olen Pennerti tapnud , siis lähen palvetundi ! ” ütles tüdruk ja kõndis kohvikusse . </s> <s> Jalad värisesid , pea käis ringi . </s> <s> Ta polnud kaks päeva söönud , ta ei olnud suutnud minna tühja kööki , kus nad Tehvaniga viimati olid einetanud . </s> </p>
<p> <s> Kohvikust tulnud , sai Killu nagu puuga pähe . </s> </p>
<p> <s> Ta riputas palitut nagisse , kui kuulis Mirje erutatud häält : </s> </p>
<p> <s> “ – kohver seljariietega oli trepikotta tõstetud ja ukselukk ära vahetatud , mine kust tulid , öeldud läbi ukse . </s> <s> Eks ta siis läinudki . ” </s> </p>
<p> <s> Naised lõid sumisema . </s> </p>
<p> <s> “ Siis Uppin peab teadma ! </s> <s> Säh sulle ritsikat ! </s> <s> Vaga vesi , sügav põhi ! ” </s> </p>
<p> <s> Autojuht mühatas : </s> </p>
<p> <s> “ Kuladi litsikas jah see ritsikas . ” </s> </p>
<p> <s> Killu esimene impulss oli panna välisuks enda järel igaveseks kinni . </s> </p>
<p> <s> Ei tohi teha üht viga teise järel , noomis ta ennast . </s> <s> Ta hingas sügavasti sisse ja astus kohtu ette . </s> </p>
<p> <s> Kohtunikke ei olnud . </s> <s> Kolleegid vaatasid teda kohkumise ja kaastundega . </s> </p>
<p> <s> “ Mis on juhtunud ? ” küsis Killu väga vaikse häälega . </s> </p>
<p> <s> “ Anton räägib , ” ütles Mirje . “ Pane oma lint uuesti käima , Anton . ” </s> </p>
<p> <s> “ Mis mina , ” tõrjus autojuht , “ seda juttu ju käiatud nüüd küll . </s> <s> Eks te ise reprodutseeri , mul partii pooleli . </s> <s> Mirjel see laul nigunii otsast otsani peas , tüki ladusamalt kui minul . ” </s> </p>
<p> <s> “ Ja kaduski minekut ! ” imestasid naised . </s> </p>
<p> <s> Killu vaatas Vaikile otsa . </s> </p>
<p> <s> “ Tehvan on leitud , ” ütles Vaiki . “ Autojuht läinud eile oma venda nagu vaatama üle tüki aja , ja Tehvan olla seal ennast korterisse sisse seadnud . </s> <s> Nad vist Antoni vennaga nagu koolivennad . </s> <s> Plaaninud seal kolmekesi õhtu otsa , kuis katusealune kolikamber elatavaks kohendada . </s> <s> Antoni venna naine arvanud , et sellest ei saa midagi , tarvis nagu lehekuulutusi uurida . ” </s> </p>
<p> <s> Uksele ilmus tulivihane Piibemann . </s> </p>
<p> <s> “ Mirje , kus Anton ? ” </s> </p>
<p> <s> “ Läks trepialusesse maletama , ” kostis sekretär , nagu asi tõenäoliselt oligi . </s> </p>
<p> <s> “ Maletama või valetama ? ! </s> <s> Kui tõtt rääkis , mingu toogu Pennert siia elusalt või surnult ! </s> <s> Ütle talle ! ” </s> </p>
<p> <s> “ Just nii ! </s> <s> Härra Pennert härra Piibemanni palge ette tuua – elusalt või surnult ! ” lõi Mirje kannad kokku , lehvitas sabasid ja läks . </s> </p>
<p> <s> Mis ma Tehvanile küll ütlen , kui ta tuleb ? murdis Killu pead . </s> <s> Mis näoga talle otsa vaatan ? </s> <s> Oh , ma ei või ! </s> </p>
<p> <s> Aga otsa vaadata polnudki tarvis , veel vähem midagi ütelda . </s> <s> Tehvan tuli , vuhises koos Piibemanniga oma kabinetti , ja pärast kutsuti kunstnik sisse . </s> <s> Õige varsti väljus Vaiki märkmelehtedega , kus olid kirjas homsed ülesanded . </s> <s> Killu sai ühe lehe . </s> <s> Ta ei hakanud seda uurima , valvas ust . </s> </p>
<p> <s> Ent Tehvan tegi minekut kellelegi pilku heitmata . </s> <s> Nagu oleks Killu paljas õhk . </s> <s> Sellist suhtumist polnud võimalik teiste silma all välja kannatada , nüüd kus kõik teadsid nende omavahelist ritsika-salasõnagi . </s> </p>
<p> <s> Killu läks tänavat pidi ja nuttis . </s> <s> Tehvan Pennert ! </s> <s> Killu Pennert ! </s> <s> See oli kaugemal veel kui enne ! </s> </p>
<p> <s> Aga kas oli ? </s> <s> Ehk Tehvan tuleb täna ? </s> <s> Helistab vähemasti ? </s> </p>
<p> <s> Tehvan ei tulnud ega helistanud . </s> </p>
<p> <s> Värisevate sõrmedega valis Killu Tehvani numbri . </s> <s> Standardne naisehääl vastas : Mobiil , millele te helistate – </s> </p>
<p> <s> Nüüd tean , et Tehvan juba magab , üksinda , rusikas põse all , ütles Killu enesele , huuled nutukõverad , ja vajus asemele kokku . </s> </p>
<p> <s> Hommikul ärkas lootus uuesti . </s> <s> Lootus sureb viimasena , oli ju Tehvan Piibemannile ütelnud . </s> </p>
<p> <s> Aga ei midagi . </s> <s> Salvestama sõideti täielikus vaikuses , nagu oleks surnukirst bussi keskel . </s> <s> Killu istus kõige tagumisemas tagaotsas ja Tehvan lausa ees . </s> <s> Nii polnud kunagi olnud . </s> <s> Nii ei hakka see kunagi olema ! tõotas Killu enesele . </s> <s> Tehvan Pennert ! </s> <s> Killu Pennert ! </s> </p>
<p> <s> Salvestus tehti kiiresti ilma ühegi liigse nohhita ära . </s> <s> Autor küll üritas vaidlust kergitada , ent ei kohanud vastuväiteid . </s> <s> Siis keegi vist valgustas teda , sest kogu kodutee vahtis Angela Engel ilmse uudishimuga Killut . </s> </p>
<p> <s> Õhtul Tehvan tuli . </s> </p>
<p> <s> “ Mul on kahju , Tehvan , ” haaras Killu tal kaelast . </s> </p>
<p> <s> “ Sina pole süüdi , ritsikas . </s> <s> See Tallinna mees oli tookord õhtul mulle koju helistanud , et kus ma jäin . ” </s> </p>
<p> <s> “ Tol õhtul , kui me Mozartit kuulasime ? </s> <s> Me olime nii õnnelikud ! ” </s> </p>
<p> <s> “ Jah . </s> <s> Tol õhtul . ” </s> </p>
<p> <s> “ Mis naine ütles , kui sa Tallinnast tulid ? ” </s> </p>
<p> <s> “ Ära hakkagi salgama , sul on teine . ” </s> </p>
<p> <s> “ Ainult seda ? ” </s> </p>
<p> <s> “ Ainult seda . ” </s> </p>
<p> <s> “ Ja sellest piisas ? ” </s> </p>
<p> <s> “ Jah . </s> <s> Sest ma ütlesin jah . ” </s> </p>
<p> <s> “ Ja tema ? ” </s> </p>
<p> <s> “ Ütles , ma mõtlen kolm päeva selle üle . ” </s> </p>
<p> <s> “ Ja sa ei öelnud mulle ! ” </s> </p>
<p> <s> “ Ei jah . ” </s> </p>
<p> <s> “ Sa ei usalda mind , Tehvan ? ” </s> </p>
<p> <s> “ See oli minu mure . </s> <s> Ma tahtsin seda üksi kanda . ” </s> </p>
<p> <s> “ Oota – kolm päeva sai täis ja siis ta helistas mulle ? ” </s> </p>
<p> <s> “ Jah . ” </s> </p>
<p> <s> “ Miks sa mind ette ei valmistanud , Tehvan ! </s> <s> Ma oleksin kõnele hoopis teisiti reageerinud ! ” </s> </p>
<p> <s> “ Ma ei arvestanud , et ta nii palju teab . </s> <s> Et ta sulle helistab . </s> <s> Aga mis sellest enam . ” </s> </p>
<p> <s> “ Siiski . </s> <s> Sa loodad leppida . ” </s> </p>
<p> <s> “ Miks sa nii arvad , ritsikas ? ” </s> </p>
<p> <s> “ Sa hoiad tagala puhta . </s> <s> Sa ei tulnud minu juurde elama . ” </s> </p>
<p> <s> “ Ma ei saa sind kompromiteerida . ” </s> </p>
<p> <s> “ Nõnda kompromiteerid sa mind mu enese silmis , Tehvan ! </s> <s> Kes ma nüüd siis olen su meelest ! ” </s> </p>
<p> <s> “ Ma ei ole eneses selgusel , ritsikas . ” </s> </p>
<p> <s> “ Sa ei ole eneses selgusel ? ! ” </s> </p>
<p> <s> “ Mul on perekond , ritsikas . </s> <s> Mul on kaks väikest poissi . ” </s> </p>
<p> <s> “ Need ei kao ju kuhugi . ” </s> </p>
<p> <s> “ Arvad ? </s> <s> Ma mõtlen selle üle . </s> <s> Aga luba , ma nüüd lähen . ” </s> </p>
<p> <s> “ Ei kallistagi ? ” </s> </p>
<p> <s> “ Ma pole seda väärt . </s> <s> Olen sulle palju südamevalu valmistanud . ” </s> </p>
<p> <s> “ Tehvan . ” </s> </p>
<p> <s> “ Jah , ritsikas ? ” </s> </p>
<p> <s> “ Ütle üht asja . ” </s> </p>
<p> <s> Vaikus . </s> </p>
<p> <s> “ Kas see muutis midagi , see meie jõulu teine püha ? </s> <s> Noh et ma olin – et sa olid esimene ? ” sai Killu lõpuks öeldud . </s> </p>
<p> <s> “ See muutis kõik keerulisemaks . ” </s> </p>
<p> <s> “ Sa lootsid lihtsalt seiklust ? </s> <s> Nagu muud mehed ? ” </s> </p>
<p> <s> “ Ma pole seda ütelnud . ” </s> </p>
<p> <s> “ Ei ole . </s> <s> Ja ära ütlegi ! </s> <s> Ära mitte , mitte kunagi ütle midagi sellist ! ” </s> </p>
<p> <s> “ Ei ütle , ritsikas . </s> <s> Värvilisi unenägusid ! ” </s> </p>
<p> <s> “ Sa ju tead , need saavad olla vaid mustvalged . ” </s> </p>
<p> <s> “ Kui see minust oleneb – “ </s> </p>
<p> <s> “ Kellest siis ? </s> <s> Kaua sa koolivenna toanurgas konutad ! ” </s> </p>
<p> <s> “ Head ööd . ” </s> </p>
<p> <s> “ Maga hästi . </s> <s> Kõigest hoolimata . ” </s> </p>
<p> <s> Tehvan läks ja kui Killu üle ukse salaja järele vaatas , oli mehe kukal nii kurb , et tüdruku süda valust kokku tõmbus . </s> <s> Mis see küll on , et kaks täiskasvanud inimest ei saa oma asju korraldatud ? </s> </p>
<p> <s> Killu oli pettunud , et Tehvani ja naise tähtis jutuajamine nõnda polnud sündinud , nagu tema oli unistanud . </s> <s> Ära hakkagi salgama , sul on teine – ja ainult ! </s> <s> Ei mingit tunnustust mehe valikule . </s> <s> Ei mingit Tehvani enese algatust . </s> <s> Ma olen vist väga rumal , mõtles Killu . </s> <s> Ja ma ei tea kõike , kindlasti rääkisid nad rohkem , Tehvan lihtsalt ei pea vajalikuks mulle ütelda . </s> <s> Ma ei saa kunagi kõike teada , ma ei saa kunagi kõigest aru , kahetses tüdruk . </s> </p>
<p> <s> Hommikul tervitas Killut Tehvani selge kindel pilk . </s> <s> Tüdruk puhkes ootamatusest õitsele nagu värske lumikelluke ning mees imestas endamisi nii äkilist muutust tema oma silma all . </s> <s> Selles tüdrukus peab midagi olema ! </s> </p>
<p> <s> Iga tööletulija vaatas neid esmalt murega kui termomeetreid – kas plussis või ikka miinuses ? </s> <s> Rõõmustati siiralt , et kliima on soojenenud , et jälle sobib naerda ja lollusi rääkida . </s> <s> Tegelikult , milles üldse probleem , arutati omavahel , rohkem paare on lahus kui koos , ja igas kooliklassis leidub ainult mõni üksik laps , kes elab koos päris oma isa ja emaga või kellel pole õdesid-vendi küla peal . </s> <s> Selline on asjade seis tänapäeval , ja minevikku tagasi ei saa , kui tahakski . </s> </p>
<p> <s> Ta tuli hilja õhtul pimedas . </s> <s> Seisis häbelikult trepikojas , jala kõrval põrandal pruun reisikohver nagu truu koer . </s> </p>
<p> <s> Killu haaras kohvri ja tõmbas mehegi siilupidi sisse . </s> </p>
<p> <s> “ Häbened majarahvale mind näidata ? ” naeris mees . </s> </p>
<p> <s> “ Äkki mõtled veel ümber ! ” lõõpis tüdruk . </s> </p>
<p> <s> Nad kallistasid nii kaua , et tee sai valmis keskööks . </s> </p>
<p> <s> “ Me peame mõisnike lõunat , ” nentis Tehvan . “ Kas nii uhke hakkabki olema ? ” </s> </p>
<p> <s> “ Oota-oota , hullem veel ees , ” lubas Killu . “ Ma arvan , me jätame söömise päevaplaanist üldse välja . </s> <s> Ajapuudusel . ” </s> </p>
<p> <s> “ Ei , ritsikas , me peame kokkuhoidlikult elama – ” </s> </p>
<p> <s> “ Kui me kokku hoiame – mina ja sina – siis ju elame kokkuhoidlikult . ” </s> </p>
<p> <s> “ – ja elujõudu ka mustadeks päevadeks hoidma . ” </s> </p>
<p> <s> “ Musti päevi ei tule . ” </s> </p>
<p> <s> “ Ja mustvalgeid unesid ka mitte ? ” </s> </p>
<p> <s> “ Ei , sest me ei kavatse magada . ” </s> </p>
<p> <s> “ Hullem värk ! </s> <s> Ei süüa , ei magada ! </s> <s> Kahel kõige tõsisemal elumõnul kriips peal ! ” </s> </p>
<p> <s> “ Ei mingeid mõnusid ! </s> <s> Suisa argipäev ! ” hõiskas Killu ja tegi aseme üles . </s> </p>
<p> <s> Killu lamas lahtiste silmadega kaua , vahtis öötumedat lage ja kuulas mehe ühtlast hingamist . </s> <s> Tehvan Pennert , Killu Pennert ! sosistas tüdruk . </s> <s> Kas see tuleb , ja kui , siis millal ? </s> <s> Kui kaua kestavad mesinädalad , see pillav küllus , kui nädalad on nende nimi ? </s> <s> Mesikuud , mesiaastad , on see võimalik ? </s> <s> Romaanid ja muinasjutud sellest ei räägi , stoori kulminatsioon on teineteise leidmine läbi raskuste ja eksituste . </s> <s> Aga teineteise hoidmine ? </s> <s> Abielupõrgust räägivad romaanid ja abielust põgenemisest , abieluõnne nagu polekski ? </s> </p>
<p> <s> Kui nad hommikul kohvi jõid , pisut häbelikud nagu esimesed inimesed paradiidiaias pärast keelatud vilja maitsmist , küsis Killu : </s> </p>
<p> <s> “ Millest õieti tuli sinu abielu purunemine ? ” </s> </p>
<p> <s> “ Kingaparandusest . ” </s> </p>
<p> <s> “ Enne seda pidi ju miskit juhtunud olema . </s> <s> Ma mõtlen , sinu ja tema vahel ? ” </s> </p>
<p> <s> “ Kas peame täna hommikul minu naisest rääkima ! ” </s> </p>
<p> <s> “ Peame . </s> <s> Et kõik oleks selge meie vahel . ” </s> </p>
<p> <s> “ Meie lugu on teine . ” </s> </p>
<p> <s> “ Ongi . </s> <s> Aga kui sa tagasi mõtled ? ” </s> </p>
<p> <s> Vaikus . </s> </p>
<p> <s> “ Tulen koju , raske päev teles , pea valutab , naine räägib : nägin läbi akna musta võõrast koera , ei tea , kelle koer see on , sihuke sorgus sabaga , ei ole enne näinud , ega sina tea , kelle koer see on , uuri välja , tahan teada . ” </s> </p>
<p> <s> Vaikus . </s> </p>
<p> <s> “ Rääkis ikka : poeg on kakanud või ei ole kakanud ja mis värvi , ja alati söögilauas . ” </s> </p>
<p> <s> “ Ta ei käinud tööl , oli lastega kodus ? ” </s> </p>
<p> <s> “ Jah . </s> <s> Prouaelu . </s> <s> Aga me ei tahtnud lapsi nii vara lasteaeda panna . </s> <s> Nüüd läks suurem juba kooli . ” </s> </p>
<p> <s> Tehvan tõusis lauast ja ringutas . </s> </p>
<p> <s> “ Hea , et meelde tuletasid : koolis algas märtsivaheaeg ja pean natuke poisiga tegelema , talle midagi ostma võib-olla , naise palk on nagu on . ” </s> </p>
<p> <s> “ Kes ta on – ametilt ma mõtlen ? ” </s> </p>
<p> <s> “ Kondiiter . ” </s> </p>
<p> <s> Killu pilk langes oma võileibadele : paksud käärud , ebaühtlaselt võitud , servad puha paljad , vorstiviilud vildakad , juust sakiline nagu näritud , ilurohelist mitte mingisugust . </s> <s> Sellepärast neid nii vähe kuluski ? </s> </p>
<p> <s> Tehvan jälgis Killu näoilmet ja hakkas südamest naerma . </s> </p>
<p> <s> “ Ära põe , ritsikas . </s> <s> On tähtsamaid asju , kui hommikulaua kaubanduslik väljanägemine . ” </s> </p>
<p> <s> “ Tehvan , ma olen nii rumal ! ” kaebas Killu . “ Aga ma õpin ! ” </s> </p>
<p> <s> “ Ma ei tea , kas sa mulle meeldidki , kui sa targaks oled saanud ! ” naeris Tehvan . “ Tsau , ma siis läksin ! ” </s> </p>
<p> <s> Ütle siis nüüd , saa siis Tehvanist aru ! </s> <s> Naine ei meeldi , sest tal pole muljete puudusel millestki rääkida , ja Killu ei meeldi – võib-olla – kui targaks on saanud ! </s> <s> Millest peaks Killu rääkima , kui kord lapsevangi jääb ? </s> <s> Kas see ei olegi siis tähtis , kuidas lapse kõht on ? </s> <s> Kas seda peaks mehe eest salgama ? </s> <s> Või ei tulegi neil lapsi , Killu ise ongi lapse eest ? </s> </p>
<p> <s> Ärme ruttame sündmustest ette , ütles Killu enesele . </s> <s> Siiski ei tohi ka sündmustest maha jääda . </s> <s> Tehvan Pennert , Killu Pennert , simsalabimm ! </s> </p>
<p> <s> Tehvan jõudis koju terve igaviku pärast . </s> <s> Minnes oli tal olnud parem tuju kui tulles . </s> </p>
<p> <s> “ Kas sa ei saanudki poisile midagi osta ? ” uuris Killu ettevaatlikult . </s> </p>
<p> <s> “ Midagi sain . ” </s> </p>
<p> <s> “ Aga poiss ei jäänud rahule ? ” </s> </p>
<p> <s> “ Mis sa uurid , ritsikas . </s> <s> Mis sina saad parata . </s> <s> Mul on oma elu , sul oma . ” </s> </p>
<p> <s> “ Minul ei saa olla muud elu kui sinu elu . ” </s> </p>
<p> <s> “ Mis sa rumalusi räägid , ritsikas ! </s> <s> Sina ei saa ju minu elu elada , ” naeratas Tehvan nukralt . </s> </p>
<p> <s> “ Tehvan , ” ütles Killu ja peitis pea mehe rinnale . </s> </p>
<p> <s> “ Ei midagi , ritsikas . </s> <s> Poiss lihtsalt küsis , millal ma koju tulen . ” </s> </p>
<p> <s> Koju ? </s> <s> Kas Tehvan siis polegi kodus ? </s> </p>
<p> <s> “ Ma ütlesin talle , et minu ja emme teed on lahku läinud . ” </s> </p>
<p> <s> “ Ja tema ? ” </s> </p>
<p> <s> “ Ta ütles , aga sina tule ikkagi , tuba on nii tühi ! </s> <s> Ja väikevend nutab ka , ei taha õhtul magama minna , enne kui issi tuleb . ” </s> </p>
<p> <s> Sellele ei olnud Killu kordagi mõelnud . </s> <s> Kust ta oleks pidanud selle peale tulemagi ? </s> </p>
<p> <s> Kui Tehvan dušinurgas labistas , võttis Killu mehe rahatasku sohvalaualt ja tegi lahti . </s> <s> Kaane sisekülje tsellofaani all oli ta ükskord üht fotot silmanud . </s> <s> Oligi – kaks väikest poissi vaatasid talle usaldavalt otsa . </s> <s> Nii vahvad juntsud ! </s> <s> Killu uskus kohemaid , et võiks neid südamest armastada . </s> <s> Kindlasti ei peaks tundeid teesklema , et sülle võtta ja kallistada . </s> <s> Killu pani rahatasku täpselt samale kohale tagasi , süda raske . </s> <s> Nüüd oli ta mehe järele nuhkinud veel ka . </s> </p>
<p> <s> Tehvan tuli , veest ja seebist lõhnav . </s> <s> Tal oli sama lõhn , mis Killul . </s> <s> Ainult mõnikord , vastu hommikut , lõhnas ta endiselt sookailude järele . </s> </p>
<p> <s> “ Tehvan . ” </s> </p>
<p> <s> “ Jah , ritsikas ? ” </s> </p>
<p> <s> Killu neelatas . </s> </p>
<p> <s> “ Ma mõtlen , sa too poisid mõnikord siia . </s> <s> Ma mõtlen , ma oskan nendega mängida küll . </s> <s> Ma olen pool elu oma poolvenda kantseldanud . ” </s> </p>
<p> <s> ” Sul on poolvend , aga mulle oled rääkinud vaid kolmest oma kiusatusest , ” muigas Tehvan . </s> </p>
<p> <s> “ Ma ei ole rääkinud ka oma surnud emast ja ammu kaduma läinud isast . </s> <s> Kasuisast ei ole rääkinud . </s> <s> Ei ole jutuks tulnud . </s> <s> Kiusatuste kohta sa ise küsisid . </s> <s> Kuidas siis poistega jääb ? ” </s> </p>
<p> <s> “ Oled sina alles äkiline ! </s> <s> Ei tule sellest midagi , vähemalt esiotsa . </s> <s> Et ma poisse üldse näha saan , on seatud ette tingimused . ” </s> </p>
<p> <s> “ Et mina nendega ei kohtu ? ” </s> </p>
<p> <s> “ Sa oled taibukas ritsikas . ” </s> </p>
<p> <s> “ Mina ei oleks nõnda käitunud ! ” pahvatas Killu . </s> </p>
<p> <s> “ Sina ei ole ka minu naine . ” </s> </p>
<p> <s> See oli nüüd küll pahasti öeldud . </s> </p>
<p> <s> “ Andesta , keel vääratas . </s> <s> Sina ei ole tema , tahtsin öelda . ” </s> </p>
<p> <s> Muidugi tahtis Tehvan seda öelda , uskus Killu , aga keelevääratus reedab alateadvuse hoiakuid . </s> <s> Killu ei ole Tehvani naine – ei seaduse ega jumala ees . </s> <s> Võib-olla siis mehe eeski mitte . </s> <s> Ainult iseenese ees on ta Tehvani Killu Pennert . </s> </p>
<p> <s> “ Ärme rutta sündmustest ette , ” tegi Tehvan kokkuvõtte . </s> </p>
<p> <s> “ Ärme ruttame sündmustest ette , ” kordas Killu . </s> <s> See oli mõistlik . </s> </p>
<p> <s> Nad võtsid vaikides õhtulist ja pugesid vaikides voodisse . </s> <s> Kaua lamasid nad teineteise kõrval , käed pea all , ja vahtisid sedasama lage , millest mööduvate autode tuled vedasid valgustriipe üle . </s> </p>
<p> <s> “ Jääme magama , Tehvan , ” ütles Killu . “ Homme on raske salvestus . ” </s> </p>
<p> <s> “ Ega sa enam mustvalgeid unesid näe ? ” küsis Tehvan . </s> </p>
<p> <s> “ Ma vist ei näe üldse und . </s> <s> Kui , siis ilmsi . ” </s> </p>
<p> <s> “ Ilmsi und ? </s> <s> Mis see peab tähendama ? </s> <s> Kas sul ikka pole veel kõik käes ja rahu südames ? ” </s> </p>
<p> <s> “ Ei , Tehvan . </s> <s> Head ööd nüüd . ” </s> </p>
<p> <s> “ Ma ei saanud justkui pihta , mis sa ütlesid . </s> <s> Et – ei ole tõesti ? </s> <s> Või et – ei , on küll , uni sai ilmsiks ? ” </s> </p>
<p> <s> Killu ei olnud pihivalmis . </s> <s> Sestap pani ta mehe suule pitseri , mis pidi kõik probleemid vaigistama . </s> </p>
<p> <s> Pärast uinusid nad otsekui suvised lapsed päris alasti . </s> <s> Aga Angela Engelil oli uus kostüüm , meelespeasinine ; preili näis üsna teadlik olevat oma silmade ja kostüümi vapustavast koosmõjust . </s> <s> See sai ilmsiks otsekohe , kui nad võttepaika jõudsid ja mantlitest vabanesid . </s> <s> Autojuht viskaski : </s> </p>
<p> <s> “ Kevad enneaegu käes , naised näe õitsma läind . ” </s> </p>
<p> <s> “ Mul on karvane tunne , et täna tuleb stsenaarium ringi teha , satiir ja paroodia asendada mingi muinasjutusinise uduga ! ” vaimutses režisöör . </s> </p>
<p> <s> “ Angela Engel , topelt-ingel , ” ümises helimees . </s> </p>
<p> <s> Või topeltingel , mõtles Killu , või nii ! </s> <s> Aga tõsi see oli , et nimi sihuke ja kostüüm veel enam . </s> <s> Siiski tegi talle pisut tuska , kui märkas arupidamispausi ajal , et kaameramees justkui ajaviiteks autorit läbi kaamerasilma osadeks lahutas . </s> <s> Eriti näis Etkarit huvitavat suvesinisest seelikulõhikust vilksatav põlveõnnal , seda uuris ta järjest detailsema plaani abil . </s> </p>
<p> <s> Kaameramees tabas Killu pilgu oma õla taga , tõmbas pildi ülisuurest plaanist kähku üldplaani ja ütles : </s> </p>
<p> <s> “ Mängiks autori ka loosse sisse . </s> <s> Preili Engel võiks baaristseenis patseerida nagu mõni juhukülaline . </s> <s> Oleks usutavam ja mitte nii steriilne , et ainult Tibutobu tegelased , nagu muid selles nimetus linnas polekski . ” </s> </p>
<p> <s> “ Operaator kipub kaasautoriks , ” muigas Angela ja laskis suitsule tuld pakkuda ; selleks tuli tal pisut kummarduda , nõnda et seelik näitas kenasti välja , kui ihu ligi üks rõivatükk suudab tegelikult olla . </s> </p>
<p> <s> Ka härra produtsent oli hiilgavas tujus ja mõni rõõmukilluke pudenes režisööri assistendilegi , ehkki Tehvan muidu küll hoidis hoolega distantsi . </s> <s> Milleks ometi , oli Killu sageli mõtelnud , kõik ju teadsid nagunii , et see vaid näidend on , kui nad eri teed ja eri ajal stuudiost lahkuvad ; nad tegid ennast vaid narriks . </s> <s> Killu oli mitu korda püüdnud seda teemat üles võtta , ent Tehvan libises alati ära , nagu oleks tegu vaid tema eraeluga , milles Killul polegi osa . </s> </p>
<p> <s> Võib-olla ei ole ka . </s> <s> Nad olid juba kuu aega koos elanud , ent Tehvan polnud kordagi peremehetunnet ilmutanud – ei naela seina löönud ega pätsi leiba toonud , nii et mõnel kurval hetkel oli Killu kahtlustanud , kas ta mitte kostilist ei pea . </s> <s> Killu ei tahtnud olla väiklane , kuid üks tubli kondiiter teenis kindlasti rohkem kui pisike assistent , ning Tehvani mure poiste rahastamisest oli ehk pisut üle paisutatud . </s> <s> Killu sai ju aru : Tehvan oli süüdi ja võlgu , ent rahaga ei saa seda niikuinii õiendada . </s> <s> Milleks siis üliväga pingutada , võiks pisut neile enestelegi lubada . </s> <s> Kas või teatrisse minna , nii uhke oleks kahekesi inimeste sekka ilmuda . </s> <s> Aga just seda Tehvan ei tahtnud , ütles : Mine üksi või sõbrannadega , varem sa ju käisid . </s> </p>
<p> <s> Ma võtan kätte ja ostan piletid ära , näis siis , otsustas tüdruk . </s> <s> Ja kohkus samas : Oh aeg , mis ma selga panen ; Tehvan on väärikas mees ja tema kõrval ei tohi olla midagi pisutki kulunut ! </s> </p>
<p> <s> Äkilise aje sunnil astus Killu kaubamajja sisse . </s> <s> Tahtis lihtsalt vaadata . </s> <s> Ja seal see oli – kirgassinine siidkleit ! </s> <s> Killu manas iseteadva näo ette , võttis kleidi stendilt ja marssis kabiini , mõtles hõrgutavat rõivatükki lihtsalt proovida . </s> <s> Niisama , naljaviluks . </s> <s> Kas siis ei või . </s> <s> Selleks need näidised ongi . </s> </p>
<p> <s> Juba pesuväel , ehmus ta müüjatari häälest : </s> </p>
<p> <s> “ Vabandust ! </s> <s> Kas preili sooviks mõnd teistki veel proovida ? ” </s> </p>
<p> <s> Killu tõmbas kleidi kähku üle pea , kohendas kaelust ja vöökohta . </s> </p>
<p> <s> Innukas näoke pisteti eesriide vahelt sisse . </s> <s> Käsivars pakkus kleidikuhja ja tardus . </s> </p>
<p> <s> Killut lõbustas müüjatari näoilme nagu maastiku avanemine , kui see vilunud pilgul kliendi siluetti mõõtis . </s> </p>
<p> <s> “ Imekaunis ! </s> <s> Ja istub kui valatud ! ” kiitis müüjatar . </s> <s> Killu teadis : see pole ärikavalus , peegel näitas , et isegi proovikabiini toores lagipeavalguses oli ta hoopis teine inimene . </s> <s> Kusjuures mitte vale inimene . </s> </p>
<p> <s> Killu silitas jahedat siidi oma puusade ümber . </s> </p>
<p> <s> “ Jah . </s> <s> Aga kallis , ” kahetses Killu , tõmbas kleidi üle pea ära ning mõtlike liigutustega passitas selle taas riidepuule . </s> <s> Müüjatar oli tagasi tõmbunud , ent kleidivirna targu taburetile jätnud . </s> <s> Hajameelselt lehitses tüdruk seda nagu igavat raamatut . </s> <s> Ei kutsunud proovima . </s> </p>
<p> <s> Killu viis sületäie tagasi , kirgassinine kõige peal . </s> </p>
<p> <s> “ Me müüme ka järelmaksuga , ” ütles müüjatar lootust kaotamata . </s> </p>
<p> <s> “ Olgu nii , ” soostus Killu , sest tal oli ühtäkki kahju müüjast , kel ei õnnestu müüa , ja samas enesest , kel pole ilusaid asju olnudki . </s> </p>
<p> <s> “ Te ei kahetse , see on täpselt teile , ” kinnitas müüjatar . </s> </p>
<p> <s> Kodus pani Killu kohemaid värske ostu selga , rubis kähku-kähku juuksed kammida ja huuled värskendada , uuris ennast suure peegli ja taskupeegli vahel leebelt kriitilise pilguga , ning jäi meest põnevil koju ootama , parem käsi puusas , vasak puus ette lükatud – nagu seltskonnakroonika lummav kaanepilt , helesinine igameheunelm . </s> </p>
<p> <s> Tehvani näol vaheldus imestus , ehmatus , jahmatus , pahameel . </s> </p>
<p> <s> Killu neelatas . </s> <s> Ta küsis sõjakalt : </s> </p>
<p> <s> “ Kas sa oled hämmeldunud ? ” </s> </p>
<p> <s> “ Vist küll , ” kostis Tehvan ja leebus . “ Oled sina alles üks pagana plika ! ” </s> </p>
<p> <s> “ Miks nii ? ” </s> </p>
<p> <s> “ Sa ei saa sellega ometi stuudiosse tulla ! ” </s> </p>
<p> <s> “ Huvitav küll , miks ? ” </s> </p>
<p> <s> “ Et ei öeldaks : näe kus produtsendil sinililleaed ! ” </s> </p>
<p> <s> Nüüd sai Killu aru , mis meest häiris : topeltingli kostüüm ! </s> </p>
<p> <s> “ Mul ei tulnud too meeldegi , ausalt ! </s> <s> Ma mõtlesin – kui me teatrisse lähme – ” </s> </p>
<p> <s> “ Me ei lähe ju . </s> <s> Vähemalt esialgu . ” </s> </p>
<p> <s> “ Ma mõtlesin , et esialgu ongi möödas juba . </s> <s> Et nüüd on käes eks pärastpoole vaata . ” </s> </p>
<p> <s> “ Ma ei taha kohtuda naise sõbrannadega . ” </s> </p>
<p> <s> “ Arvad , et nad ei tea või ! ” </s> </p>
<p> <s> “ Nemad muidugi teavad , aga mina ei taha nendest teada . </s> <s> Ma ei taha vaheajal kõndida , silmad maas . ” </s> </p>
<p> <s> “ Et sa seda ei peaks tegema , selleks see kleit ongi mõeldud . </s> <s> Nad ei saa sellelt pilku ega pane sind tähelegi . ” </s> </p>
<p> <s> “ Oh , ritsikas ! ” ütles Tehvan ja võttis tüdruku lõua pihku , tõstis ta näo oma silmade kõrgusele . “ Tunnista , sulle ikka ei andnud rahu üks teatud kostüüm . </s> <s> Aga tegelikult pole sul seda nõksu tarvis , sul pole tarvis mingeid võistlusvahendeid ega ületrumpamisi . </s> <s> Ja pealegi , sinine võimendab vaid siniseid silmi . ” </s> </p>
<p> <s> “ Ja minul ? ” </s> </p>
<p> <s> “ Sinul ? </s> <s> Vist küll rohelised ? </s> <s> Nagu ritsikal ? ” </s> </p>
<p> <s> “ Muidugi ! </s> <s> Unustatud ! </s> <s> Pole ammugi vaadanud ! ” õrritas Killu . </s> </p>
<p> <s> Nad süüvisid teineteise silmadesse . </s> </p>
<p> <s> Algul nägi Killu vaid iseenda peegelpilti , kohendas instinktiivselt juukseidki . </s> <s> Seejärel , aina süüvides ja vajudes , süüvides ja vajudes , arvas puudutavat teise hingepõhja , kuni kaotas piiri enese ja teise vahelt . </s> <s> Kailulõhn lõi üle pea , jalgealune kadus . </s> <s> See oli õnnis ja õudne . </s> </p>
<p> <s> Tehvani käed muljusid sinist jahedat siidi ; äkki lõi see ihul hõõguma ja langes laperdava lipukangana maha . </s> </p>
<p> <s> Pärast , kui Killu õhtulauda korraldas , küsis ta pilklikult : </s> </p>
<p> <s> “ Miks sa arvad , et teised hakkavad ütlema , et produtsendil on sinililleaed ? </s> <s> Samahästi võiks see režissööri oma olla ! ” </s> </p>
<p> <s> “ Eks mina ole teid kokku kogunud . </s> <s> Minu idee kogu see seriaal on . ” </s> </p>
<p> <s> “ Ah soo ! </s> <s> Ma kahtlustasin – ” </s> </p>
<p> <s> Tehvan tõstis kulmud . </s> </p>
<p> <s> “ Sa kahtlustasid – ? ” </s> </p>
<p> <s> “ – et kas sa mitte režisööriga ei võistle . ” </s> </p>
<p> <s> Tehvani kulmud kerkisid veelgi . </s> </p>
<p> <s> “ Nimelt milles ? ” </s> </p>
<p> <s> “ Et kes on võttegrupis peremees . ” </s> </p>
<p> <s> Tehvani kulmud langesid . </s> <s> Nagu Angelal , mõtles Killu ei tea miks . </s> </p>
<p> <s> “ Ja mis sina arvad , ritsikas ? ” </s> </p>
<p> <s> “ Mis seal arvata . </s> <s> Võttegrupi pea on režissöör . </s> <s> Tema keelab , käseb , poob ja laseb . </s> <s> Nagu vanasti öeldi . ” </s> </p>
<p> <s> “ Oleneb , kelle poolt vaadata . </s> <s> Kui režissööri poolt , siis on režissöör pea , kui produtsendi poolt , siis produtsent , ” ütles Tehvan . </s> </p>
<p> <s> “ – kui autori poolt vaadata , siis autor , kui kaameramehe poolt , siis kaameramees , kui helimehe poolt , siis helimees . </s> <s> Oh ! </s> <s> Ah ! </s> <s> Ja assistent vaeseke peab ühtaegu nende kõikide peade abil mõtlema ! ” </s> </p>
<p> <s> “ See võib skisofreeniline tunne küll olla ! ” möönis Tehvan . </s> </p>
<p> <s> Nad naersid kui ühest suust . </s> <s> Hea lahe meeleolu oli siiski sel sinise kleidi õhtul . </s> </p>
<p> <s> Aga hommikul teadis Killu silmi veel lahtigi tegemata , et mees on kõrvalt läinud . </s> <s> Millest ta seda aimas , ei tea , kuid uidu kontrollides pidi tunnistama : tühi , niikaugele kui pihk ulatub , ase külm ja tühi ! </s> <s> Padigi oli jahtunud , sestap jahtus ka Killu – lihtsalt tundis , kuidas veri voolab südamest sõrmeotste kaudu välja tilk-tilk-tilk ja tekkinud tühemikus tõmbab tuul kui lumeväljade vahel . </s> <s> Ah ! </s> <s> Oh ! </s> <s> Mitte seda ! </s> <s> Püsti ja rõivile , kuni viimne piisk veel soe ! </s> <s> Tehvan Pennert , Killu Pennert , simsalabimm ! </s> </p>
<p> <s> Killu teadis – meest ei ole kogu korteris , ka valge Ford on akna alt kadunud . </s> <s> Ei tarvitsenud vaadata , ent tüdruk vaatas siiski : jah , Fordi ei ole . </s> <s> Siis turgatas meelde , et oli juttu olnud poistega kalale minekust . </s> <s> Nonoh , küllap see nii oligi , et kõneldud aeg kätte jõudnud . </s> </p>
<p> <s> Köögilaual tulbivaasi najal seisis kiri : </s> </p>
<p> <s> Ritsikas ! </s> <s> Tulen varsti kaladega , aga küllap kaladeta . </s> <s> Ära oota , ela ! </s> <s> Tehv </s> <s> Miks mitte Sinu Tehv ? </s> <s> Miks iialgi mitte Minu Ritsikas ? </s> <s> Miks iialgi mitte Killu , vaid aina Ritsikas ? </s> <s> Siin Ritsikas , seal Naine ja Poisid . </s> </p>
<p> <s> See viimane – naine ja poisid – kõlas Killu meelest säästvalt : üldnimi on midagi üleüldist laias maailmas eksisteerivat , pärisnimi aga oleks seotud kellegi konkreetse soojaverelise kannatava olendiga . </s> <s> Tehvani naist ei tahtnud Killu oma kujutlusse võttagi , poisse küll oleks ta meeleldi mõtetes hoidnud , nende eest hoolitsenudki , kui need salliksid . </s> <s> Aga vaevalt ! </s> <s> Oli Killul ju mõrult meeles poolvend Andrese jõhker ütlus emakspürgija kohta , et tal endal ema olemas , mis siis et mullas . </s> <s> Võõras , võõras , ei ole ruumi võõrale ! </s> <s> Tookord , vana-aastaõhtul , polnud kasuisa jutu tuum temani üldse veel jõudnudki . </s> <s> Ma olen nii rumal , ma saan kõigest alles hoopis hiljem aru , kahetses Killu . </s> </p>
<p> <s> Tüdruk istus tühja köögilaua taga ja mõtles poisid endale seltsi . </s> <s> Kas tahate , teen teile pannkooki ? </s> <s> Ühüh , kooki ! </s> <s> Kas ülepannikooki või suutäiekooke ? </s> <s> Kas õunamoosiga või hapukoorega ? </s> <s> Ahah , suuri enne ja hapukoorega , pärast väikseid ja õunamoosiga , olgu nii ! </s> <s> Mul on pohlakeedist ka , ehk tahate hoopis pohlakeedisega ? </s> <s> Nojah , see on hapum muidugi , õunamoos on magussöögiks ikka õigem jah , arukad poisid olete . </s> </p>
<p> <s> Niipea seda ei juhtu , kui üldse , Killu Pennert , ütles ta enesele , ennem võib koogiküpsetaja käsivarrele tekkida oma pojake . </s> <s> Ja miks ka mitte , mis selles oleks võimatut või üleloomulikku ? </s> <s> Ainult et lapse kõhust ei tohiks küll juttu teha , seda peab meeles pidama , vähemalt söögilauas mitte . </s> </p>
<p> <s> Tehvan tuleb stuudiost , tal on raske päev olnud , millest Killu ei tea , sest tema on ju lapsepuhkusel ; Killu on päev otsa vait püsinud ja tahab nüüd kõnelda , mis poiss tegi ja mis oli , aga Tehvan ei taha , sest tema on päev otsa kõnelnud ja kuulanud , Tehvan istub kuhugi maha ja hakkab oma pabereid uurima , ja söögilaud ongi ainuke koht , kus ta kättesaadav ja kuulama sunnitud on . </s> <s> Kas nii oli , kas nii kordub ? </s> <s> Killu teab Tehvanist vähe küll , Tehvan on kitsi jutuga , ja neil on ikka olnud päevaküsimusi läbi arutada , oma pisikesi vastasseise taandada . </s> <s> Tehvan on kui armas raamat , mille esiots kaduma läinud enne Killu kätte sattumist ; võib vaid selle varal , mis hiljem siit-sealt läbi kumab , oletada ja mõistatada alguse kohta . </s> <s> Ent ärme ruttame sündmustest ette ! </s> <s> Tehvan Pennert , Killu Pennert , simsalabimm ! </s> </p>
<p> <s> Kui Tehvan tuli , rõõmus ja juba kaugele tuulte järele lõhnav , langes Killu pilk kõigepealt tulija tühjadele kätele , mis asjaolu Tehvanile nalja tegi . </s> </p>
<p> <s> “ Sa oled õige materiaalne plika ! </s> <s> Oleks ma seda teadnud , oleks tolle pannitäiekese sulle toonud ! ” </s> </p>
<p> <s> “ Kas turuhoone oli siis veel lahti ? ” nöökas Killu . </s> </p>
<p> <s> “ Me ikka ausalt ise kolme mehega viis kala saime . </s> <s> Aga ma saatsin need koju , ” seletas Tehvan silmade särades nagu suur poisike . </s> </p>
<p> <s> Koju ? ! </s> <s> Siis ikka nii ! </s> </p>
<p> <s> Helevalus sähvatus lõi jälle südamesse nagu eile , kui Tehvan ütles , et selle kleidiga ei saa Killu stuudiosse tulla , kuigi loomulik oleks öelda minna – ühisest kodust minna , ent Tehvan pidas silmas võõrsilt oma televaldustesse tulemist . </s> <s> Keelevääratus ei eksi ilmaski . </s> </p>
<p> <s> Killu kummardas puid pliidi alla pistma , et Tehvan ei näeks tema kurbuse suurust . </s> </p>
<p> <s> Ega Tehvan näinudki . </s> <s> Võib-olla polnud tal silmigi selle tarvis , ta oli oma elu esimesest kalapüügist õhevil , ta oli vee ääres poegadega nii kenasti klappinud ja palju mõtteid mõtelnud , nagu nüüd teiselegi seletas . </s> <s> Lõpuks taipas ta küsida : </s> </p>
<p> <s> “ Ja kuidas ritsikas selle ilusa kevadpäeva veetis ? ” </s> </p>
<p> <s> “ Siin laua taga mõtteid mõteldes . ” </s> </p>
<p> <s> “ Jaa-aah ? </s> <s> Mis mõtteid siis , terve pika päeva ? ” </s> </p>
<p> <s> “ Mõtlesin , kas minu mõtted siin laua ääres võiksid olla samased sinu mõtetega seal vee ääres . ” </s> </p>
<p> <s> “ Kas olid ? ” </s> </p>
<p> <s> “ Vaevalt . </s> <s> Ehkki oleksid võinud olla . ” </s> </p>
<p> <s> “ Meesterahval ja naisterahval ei saagi ühesuguseid mõtteid olla , ” lohutas Tehvan . </s> </p>
<p> <s> “ Miks ei , kui neil oleks ühine elu . ” </s> </p>
<p> <s> “ Sa vist mõtled , kui nad oleksid teineteise registreeritud omand . ” </s> </p>
<p> <s> “ Mitte omand ! </s> <s> Vaid et nad poolikute inimestena oleksid kahekesi kokku täiuslikud . ” </s> </p>
<p> <s> “ See sind siis vaevabki ? ” </s> </p>
<p> <s> “ See . ” </s> </p>
<p> <s> “ Ma ei ole nii auahneid plaane seadnud . </s> <s> Mul on seegi , mis mul on , justkui ülearu probleemikas . ” </s> </p>
<p> <s> “ Aga siis ? </s> <s> Tookord ? </s> <s> Kas sa siis nõnda ei unistanud ? ” </s> </p>
<p> <s> “ Millal tookord , ritsikas ? ” </s> </p>
<p> <s> “ Siis kui sa abiellusid . ” </s> </p>
<p> <s> “ Siis ma lihtsalt abiellusin . </s> <s> Mis muud . ” </s> </p>
<p> <s> “ Aga miks sa abiellusid , kui muud polnudki ? ” </s> </p>
<p> <s> Vaikus . </s> </p>
<p> <s> “ Ritsikas ! </s> <s> Normaalne noor mees ei abiellu , kui ta pole sunnitud . ” </s> </p>
<p> <s> “ Ja sina olid sunnitud ? ” </s> </p>
<p> <s> “ Võib ka nii ütelda . </s> <s> Mu naine oli mu klassiõde , kooli ajal me ei käinud , tal oli üks teine ja minule ka meeldis hoopis üks – ” </s> </p>
<p> <s> “ Aga pärast hakkasite käima ? ” </s> </p>
<p> <s> “ Ei . </s> <s> Ühel peol saime juhtumisi kokku ja sellest tuli laps ja olidki käimised käidud . ” </s> </p>
<p> <s> “ Siis läksite omavahel paari ? ” </s> </p>
<p> <s> “ Enne poisi sündimist registreerisime ära . ” </s> </p>
<p> <s> “ Mis nad ütlesid – see teine tüdruk ja see teine poiss ? ” </s> </p>
<p> <s> “ Poiss andis oma endisele tüdrukule vastu kõrvu , kui sa seda just tingimata teadma pead . ” </s> </p>
<p> <s> “ Kui kohutavalt kole ! </s> <s> Muidugi pidid sa siis kaitset pakkuma . </s> <s> Aga sinu tüdruk , oled sa teda veel kohanud ? ” </s> </p>
<p> <s> “ Võib-olla olengi , kuid mis tähtsust sellel on . ” </s> </p>
<p> <s> “ Siiski . </s> <s> Mis temast on saanud ? </s> <s> Ma olen nii rumal , Tehvan , ma tahaksin teada , mis elu on . ” </s> </p>
<p> <s> “ Liigsed teadmised toovad kannatust , ritsikas . ” </s> </p>
<p> <s> “ Mis temast on saanud , Tehvan ? </s> <s> Sa ju tead ! ” </s> </p>
<p> <s> “ Tema on siiani preili . </s> <s> Ehkki mõnd meest on proovinud . ” </s> </p>
<p> <s> Killu sai nagu nõgestega mööda nägu – temagi on nüüd üht meest proovinud ja ikkagi preiliks jäänud ! </s> <s> Kui ta peeglisse vaatas , nägigi oma näol nõgesekuplasid . </s> </p>
<p> <s> “ Mis sinuga on ? ” kohkus Tehvan . </s> </p>
<p> <s> “ Pliidi paistus tegi vist liiga . </s> <s> Kas sa pole märganud , et mul on õrn nahk ? ” </s> </p>
<p> <s> Ent Tehvanile hakkas midagi koitma . </s> <s> Ta haaras tüdruku kaenlasse . </s> </p>
<p> <s> “ Hing on sul õrn , ritsikas ! </s> <s> Ma oleks pidanud seda meeles hoidma ! </s> <s> Aga ise sa urgitsed ! ” </s> </p>
<p> <s> “ Ei ! </s> <s> Ära hooli sellest ! </s> <s> Sa pead alati tõtt rääkima , muidu solvad mind ! ” </s> </p>
<p> <s> “ Ja mis on tõde , ritsikas ? </s> <s> Kui ma seda isegi teaksin ! </s> <s> Ma ei saa sulle midagi lubada , ritsikas , nii armas kui sa oledki . ” </s> </p>
<p> <s> Armas ! </s> <s> Ta tunnistas seda ! </s> </p>
<p> <s> “ Sa võiksid pisinatuke siiski lubada , ” ütles Killu pilgu aja pärast . </s> </p>
<p> <s> “ Peab sul siis seaduslik eraomand olema ! ” naeris mees , Killule tundus , et meelitatult . </s> </p>
<p> <s> “ Peab ! ” kinnitas tüdruk tormiliselt ja kaevas nina mehe kaelusesse , mis lõhnas kevadise jõe järele . “ Luba mul loota ! ” </s> </p>
<p> <s> “ See kõik on nii hirmus keeruline . </s> <s> Aga kui sa vaid pisinatuke loodad , siis olgu . ” </s> </p>
<p> <s> Killu tõstis pea . </s> </p>
<p> <s> “ Kui natuke ? ” </s> </p>
<p> <s> Mees näitas kahe sõrme vahel : kaks millimeetrit . </s> </p>
<p> <s> “ Ei –nii natuke ! ” hõiskas Killu , sirutas käed hargu nagu lendu kavatsedes või kogu maailma emmates , ja laksatas mehe ümber kokku . </s> </p>
<p> <s> Tehvan hakkas järsku kailude järele lõhnama ning Killu kukkus kaotsi . </s> </p>
<p> <s> On see kõik , mis meil olla saab ? mõtles ta pärast . </s> <s> On see kõik , mis mehe ja naise vahel olla saab ? </s> <s> On see ainus täiusevõimalus , et kaks keha , kaks vaimu ja kaks hinge kohtuvad vahetevahel , või on püsivamaid võimalusi ? </s> <s> Killu kahtlustas , et on . </s> <s> Kokkukuuluvad olendid peaksid võima vaimus koos olla iga hetk , olgu füüsiline vahemaa või valgusaastaga mõõta . </s> <s> Ja see tuleb kord – Tehvan Pennert , Killu Pennert , simsalabimm ! </s> </p>
<p> <s> Kevad arenes ja teisenes jõudsalt , ent Tehvani ja Killu suhted justkui seisid paigas . </s> <s> Mõnelgi hommikul , kui Tehvan end peegli ees hoolikalt kammis , mõtles Killu : Nüüd ta ütleb , lähen kohtusse , ritsikas , hoia päkka , et lahutus oleks valus võimalikult vähe . </s> <s> Aga mitte sinnapoolegi , Tehvan tegeles aina rohkem ja rohkem perekonnaga , kadus teinekord lõpmata ajaks , eriti pärast palgapäeva . </s> <s> Kui Killu mossitas , ütles mees : Naisel on rahvusvaheline kondiitrite konkurss , poisid on liiga väiksed üksi toime tulema . </s> <s> Teinekord jälle : Naine läheb matustele , pean seal kodu hoidma , poisid keeldusid üksi jäämast . </s> <s> Või kolmas kord : Ma ju pean poisiga matet harjutama , kool lõpeb , aga temal puha kolmed , needki vaevased ! </s> <s> Killul tekkis kahtlus , et poiss võitleb kõigi vahenditega õiguse pärast isaga olla , isa endale anastada . </s> <s> Mis väega saaks Killu selle vastu ? </s> </p>
<p> <s> Ja Killu hakkas plaani pidama . </s> </p>
<p> <s> Tehvan ise oli idee andnud : Meesterahvas vabatahtlikult ei abiellu , aga enne poisi sündi suhted siiski vormistatakse . </s> <s> Ja tõesti , miks ei võiks neil kahe peale olla päris oma pisike põnn , üks armas Tehvan Tehvanipoeg ? </s> <s> Killu otsustas sellest juttu teha , kui jooksid inglise lapsesaamisfilmi lõputiitrid ja Tehvan polnud veel laetuld põlema klõpsanud . </s> </p>
<p> <s> “ Sina ka võiksid mõnikord enne salvestust unustada oma mikrofonile tuulemütsi pähe panna , ” ütles ta Tehvani poole vaatamata ja neelatas ärevusest . </s> <s> Lause oli enne valmis mõeldud ning seepärast kohmakas . </s> <s> Ning hääl kunstlik . </s> <s> Ent Tehvan ütles vaid : </s> </p>
<p> <s> “ Kord juba unustasin , see lõppes krahhiga . </s> <s> Ei riskiks jälle proovida . ” </s> </p>
<p> <s> “ Aga mina pole veel üldse proovida saanud . ” </s> </p>
<p> <s> “ Jõuad , ritsikas . </s> <s> Sa oled alles üheksateist . </s> <s> Sa pole veel elanudki . ” </s> </p>
<p> <s> “ Ega siis kohe . </s> <s> Selleks ajaks olen kakskümmend ammugi täis . ” </s> </p>
<p> <s> “ On siis kakskümmend mingi tärmin ? </s> <s> Sul sõbrannad kõik vabad , kellelgi pole rege järel ega kivi rees . ” </s> </p>
<p> <s> “ Neil pole niisugust armastust . ” </s> </p>
<p> <s> “ On siis laps armastuse mõõt ! ” </s> </p>
<p> <s> “ Aga just ! </s> <s> Kui naine kannab kellegi last , siis ta armastab üleni ! ” </s> </p>
<p> <s> “ Kui on sundseis , siis vihkab üleni , ” vaidles Tehvan . “ Ja kui tuulemüts unustatakse , tuleb sundseis . ” </s> </p>
<p> <s> “ Teeks siis nii , et ei unustaks , vaid tahaks lausa . ” </s> </p>
<p> <s> “ Kui jõuaks need kakski üles kasvatada , ” ohkas Tehvan . </s> </p>
<p> <s> Ta mõtleb ainult enesele , solvus Killu . </s> </p>
<p> <s> Aga ei , Tehvan vist taipas ja lisas : </s> </p>
<p> <s> “ Sa ei kujuta ette , missuguse koorma sa enda peale võtaksid ! </s> <s> Ise tahtsid veel õppima minna , nagu ma kingaparandusest mäletan . ” </s> </p>
<p> <s> “ Üks ei sega teist . </s> <s> Õpitakse ka lapse kõrvalt , ” vaidles Killu . </s> </p>
<p> <s> “ Ritsikas ! </s> <s> Ma olen sinust nii palju vanem küll , et mul peab aru peas olema , kui sul veel ei ole . ” </s> </p>
<p> <s> “ Mulle jälle paistab , et inimese aru ei olegi peas , vaid – ” </s> </p>
<p> <s> “ Vaid – ? ” </s> </p>
<p> <s> “ Vaid seal ! ” ütles Killu ja purskas naerma . </s> </p>
<p> <s> Ning Tehvanil oli põhjust kontrollida , kus inimese mõistus siis õigupoolest on . </s> </p>
<p> <s> Nii lõpeb meil alati kõik tühja , ohkas Killu , ometi rahul ja ometi õnnetu . </s> </p>
<p> <s> Aga Angela Engelil olid omad mured . </s> <s> Ta istus palmi all nagu kustunud vulkaan ja haaras mööduval Tehvanil sabast . </s> </p>
<p> <s> “ Pennert , tule appi ! ” </s> </p>
<p> <s> Mis ajast nad sina räägivad ? imestas Killu . </s> <s> Ta polnud seda varem märganud . </s> </p>
<p> <s> Tehvan istus . </s> <s> Killu istus siis ka . </s> <s> Engel vaatas teda nagu asjasse mittepuutuvat , aga ei öelnud midagi , hakkas närviliselt tikke rapsima . </s> </p>
<p> <s> Tehvan tõmbas taskust välgumihkli ning pakkus tähelepanu nõudva käeliigutusega tuld . </s> </p>
<p> <s> Mis ajast on Tehvanil tulemasin , imestas Killu . </s> <s> Kas ta on suitsetama hakanud ? </s> </p>
<p> <s> “ Oo , sul on välgumasin ! ” märkas ka Angela ja sirutas sigaretti musitavad mokad ette . </s> </p>
<p> <s> “ Produtsent peab igaks elujuhtumiks valmis olema , ” naeratas Tehvan . </s> </p>
<p> <s> “ Aga selleks sa valmis ei ole , et autor peab ameti üles ütlema , sest ei suuda kolme minuti jooksul stsenaariumi ümber teha . ” </s> </p>
<p> <s> “ Pole hullu . </s> <s> Ütle ainult , kelle ma pean maha lööma . ” </s> </p>
<p> <s> “ Eks Piibemanni enda , kui julged . ” </s> </p>
<p> <s> Angela puhus hoolikaid rõngaid palmi lehtedesse ja jutustas . </s> <s> Võis nii aru saada , et Tibutobu uue järje üks kandev lõik läheb seepi keetma , kuna režissööri arust on see valele kujundile üles ehitatud . </s> <s> Piibemann oli ütelnud : Kui mõni armunud tudeng sihukest jama ajaks , siis veel , aga elektrik ei saa ometi nii loll olla . </s> <s> Angela olevat olnud uhke oma mõttetöö üle , et lõppsügav kujund , ja nüüd tuleb kõik kähku ümber teha , et saaks käsikirja paljundusse anda ja osalistele välja jagada . </s> </p>
<p> <s> “ Näita siia , ” ütles Tehvan . </s> </p>
<p> <s> “ See koht , kus elektrik võrgutab mamsel Moonikat . ” </s> </p>
<p> <s> Kolm pead kummardus üle käsikirja . </s> </p>
<p> <s> “ Mis siin siis viltu on ? ” imestas Tehvan . </s> </p>
<p> <s> “ Mina ka ei saa aru . </s> <s> Ma mõtlesin , et elektrik võiks ju kõike seletada vooluskeemide abil . </s> <s> Korduvabielud ja paralleelsed abielud . </s> <s> Noh et vanasti olid abielud nagu voolutarbijate järjestikune ühendus , lambid said süttida üksteise järel , aga tänapäeval kasutatakse rohkem paralleelset ühendust , kõik lambid korraga põlema . </s> <s> Kui vanasti pidi ühe abielu enne lahutama , siis nüüd pole sest midagi , et elektrik juba abielus on , mamsel Moonika võib ennast ikkagi tema täieõiguslikuks naiseks pidada . </s> <s> Kas pole geniaalne võrgutus ühe elektriku poolt ! ” </s> </p>
<p> <s> Killul läks seest külmaks . </s> <s> Aga Tehvan vist ei märganud mingeid vihjeid . </s> <s> Mees ütles asjalikult : </s> </p>
<p> <s> “ Kutsume ühe elusa elektriku , las puhub klaariks . ” </s> </p>
<p> <s> Elektrik kutsuti alt keldrist üles . </s> <s> Keskealine mees kuulas sõnatult , sai vist pihta , läks keldrikomkasse ja tõi narmendava käsiraamatu , lehitses lahti ning luges : </s> </p>
<p> <s> “ Paralleelühenduse korral on kõik tarbijad ühesuuruse pinge all ning iga üksiku tarbija töörežziim ei sõltu teistest . </s> <s> Kuid ühe järjestikku ühendatud tarbija takistuse muutumisel muutuvad ka teiste temaga ühendatud tarbijate osapinged . ” </s> </p>
<p> <s> Elektrik laksas raamatu kokku ja vaatas kõigile kordamööda otsa , enne kui lausus : </s> </p>
<p> <s> “ See on vist see , mis teil vaja teada . </s> <s> Enamaga ei oska ma aidata . ” </s> </p>
<p> <s> Kuidagi alltekstikas oli tema käitumine , vaata et väljakutsuv , nagu teaks ta midagi , mida mõni neist ei tea . </s> <s> Kõik kolm jäid elektrikule järele vaatama , kuulasid raskete sammude eemaldumist , kuni keldrikomka ukse kääksatus hääled neelas . </s> <s> Ka seejärel vältisid nad pilkude kontakti . </s> </p>
<p> <s> Angela ärkas kõige enne , naeratas irooniliselt ja kõneles nagu konile , mida ta energilise liigutusega tuhatoosi tampis : </s> </p>
<p> <s> “ No vist minu kujund töötab . </s> <s> Paralleelsed abielud , ehkki pingelised , on etemad kui järjestikused , kuna eelmist lampi pole nagunii võimalik kustutada . </s> <s> See peaks mamsel Moonikat veenma ju küll . ” </s> </p>
<p> <s> “ Kardan , et mitte Piibemanni . </s> <s> Ja televaatajat ehk ka mitte , sest inimesed jagavad elektrist veel vähem kui abieludest , ” ütles Tehvan otsmikku hõõrudes . “ Tundmatut tundmatu abil seletada on alati riskantne . ” </s> </p>
<p> <s> “ Aga efektne ! </s> <s> Keegi ei riski näidata , et aru ei saa . ” </s> </p>
<p> <s> “ Autor peaks madam Moonika loogikast kõrgemal seisma . ” </s> </p>
<p> <s> “ Järelikult ? ” </s> </p>
<p> <s> “ Järelikult soovitan kõrvale jätta . </s> <s> Vähemalt esialgu . </s> <s> Eks edaspidi vaata . ” </s> </p>
<p> <s> Killu muigas kõveralt : kahtlaselt tuttav sõnastus ! </s> <s> On siis laiatarbekaup see , mida tema pidas nendevaheliseks privaatsuseks ? </s> </p>
<p> <s> “ Seitse minutit musta auku ! ” porises Angela , registreerinud Killu kõvera muige ja muianud vastu veel kõveramalt . “ Mille kuradiga ma seda täidan ! </s> <s> Just Piibemann ise tahtiski , et Sigridi-proual oleks vähemalt seitse minutit rolli . </s> <s> Et proua ei olevat tükk aega ekraanile saanud ja nii edasi . </s> <s> No ma siis täpselt mõõtsin nagu mõni püksirätsep ! ” </s> </p>
<p> <s> “ Rakenda järgmiste osade ideid . </s> <s> Neid sul ju on ? ” </s> </p>
<p> <s> “ Lademes . </s> <s> Aga märkmed kahjuks kodus . ” </s> </p>
<p> <s> “ Mälu sul ju ikka kaasas ka ! </s> <s> Pole hullu . </s> <s> Säh , võta minu pastakas . ” </s> </p>
<p> <s> Angela ei võtnud , lappas käsikirja kokku ja tormas minema . </s> </p>
<p> <s> “ Tehvan . </s> <s> Kas ta mõnitab meid ? ” sosistas Killu . “ Ja Piibemann taipab seda ? ” </s> </p>
<p> <s> Tehvan vaatas Killut pika silmapilgu . </s> </p>
<p> <s> “ Seda ma Angelast ei usu . ” </s> </p>
<p> <s> “ Aga miks ? ” </s> </p>
<p> <s> “ Lihtsalt ei usu . </s> <s> Võimatu ! ” </s> </p>
<p> <s> “ Mina küll usun . ” </s> </p>
<p> <s> “ Sa ei tunne teda . ” </s> </p>
<p> <s> “ Sina tunned ? ” </s> </p>
<p> <s> Tehvan kõhkles . </s> </p>
<p> <s> “ Tunnen . </s> <s> Ta on mu klassiõde . ” </s> </p>
<p> <s> “ Seda enam ! </s> <s> Siis tunneb ta ju sinu naist ! </s> <s> Ja naine hoiab naise poole . ” </s> </p>
<p> <s> “ Eksid . </s> <s> Temal küll pole põhjust minu naise poole hoida . ” </s> </p>
<p> <s> Killu tundis , et kivistub . </s> <s> Ta kähistas , silmad suured : </s> </p>
<p> <s> “ Järelikult – ” </s> </p>
<p> <s> “ Järelikult ei midagi . ” </s> </p>
<p> <s> “ Tehvan , tema siis ongi sinu – ” </s> </p>
<p> <s> “ Ritsikas , need on vanad asjad . </s> <s> Igivanad . </s> <s> Me keegi ei käi ammu enam koolis . ” </s> </p>
<p> <s> Tehvan puudutas Killu küünarnukki , aga Killu tõmbas käe ehmatusega ära , nagu oleks nüüd tema see , kes kõrvalisi silmi kardab . </s> <s> Ta lipsas läbivaatusse justkui musta materjali plaane üles märkima . </s> <s> Tehvan järele ei läinud . </s> </p>
<p> <s> Esimest korda tundis Killu kergendust , et Tehvan pidi õhtul poisse kantseldama . </s> <s> Nõnda võis tüdruk aegsasti voodi pugeda ja näogi seina poole pöörata ega pruukinud Tehvani tulemisest hoolida . </s> <s> Söögu või ärgu . </s> </p>
<p> <s> Aga Tehvan ei vaadanud köögi poolegi , rapsas seinalambi põlema ja tõstis Killu istukile . </s> </p>
<p> <s> “ Sa ei maga ju ometi ! </s> <s> Niipalju ma sind ikka tunnen . ” </s> </p>
<p> <s> “ Oh Tehvan ! </s> <s> Sa ei tunne mind üldse ! ” kostis Killu pisaratega võideldes . “ Miks sa mind kingaparandusest ära tõstsid , kui sul nagunii naine ja kooliõde juba olid ! ” </s> </p>
<p> <s> “ Sa särasid ! </s> <s> Oh kuidas sa särasid tolles armetus hallis ruumis ! </s> <s> Tahtsin , et aitaksid minu seriaalil särada . </s> <s> Ma väga armastan oma seriaali , väga ! </s> <s> Mul ei olnud sinu suhtes mingeid isiklikke plaane , enne kui – ” </s> </p>
<p> <s> “ Enne kui nägid , et plika on vist armunud . ” </s> </p>
<p> <s> “ – enne kui märkasin , et oled ka minusse säranud . </s> <s> Ma mõtlesin sinust üksvahe ööd kui päevad . </s> <s> Ma olen olnud aus su vastu , ritsikas . ” </s> </p>
<p> <s> “ Seda muidugi . </s> <s> Sa ei ole midagi lubanud . </s> <s> Mul seisab see meeles küll . </s> <s> Sa oled aina rõhutanud oma poisse ja perekonnakohustusi . </s> <s> Aga Angelast oled vaikinud . </s> <s> Küllap on siis põhjust . ” </s> </p>
<p> <s> Tehvan ohkas sellise aktsendiga , nagu oleks ta keegi , kes peab mõistmatule lapsele banaalsusi seletama . </s> </p>
<p> <s> “ Muidugi meeldis Angela mulle koolis , aga meil pole midagi olnud . </s> <s> Tema isegi ei tea sellest midagi ! ” </s> </p>
<p> <s> “ Eksid . </s> <s> Tüdruk teab alati , kui ta mõnele poisile meeldib . </s> <s> Ja kui poiss ka temale meeldib , siis ongi kõik olnud . </s> <s> Kõige ilusam aeg ongi , kui midagi pole sõnadega seletatud ega läbi räägitud , aga ometi on suur võimalus käeulatuses , just seda ei unusta üks tüdruk surmani . </s> <s> Ja see võib iga hetk keltsa alt välja sulada . ” </s> </p>
<p> <s> “ Võib-olla . </s> <s> Tüdrukuid on igasuguseid . </s> <s> Meil igatahes olid seltsimehelikud suhted . </s> <s> Mina tegin talle joonestustöid , tema mulle nagu vastutasuks kirjandeid . </s> <s> Nonde kirjandite pärast ma teda autoriks kutsusingi , sest fantaasiat oli tal küllaga , ta oli võimeline igal teemal kolm-neli kirjandit käisest raputama , teistele ju ka . ” </s> </p>
<p> <s> “ Teised olid tüdrukud , ” ütles Killu elutargalt . </s> </p>
<p> <s> “ Seda vist küll . </s> <s> Võib-olla olin jah ainus poiss . </s> <s> Aga see ei muuda asja . ” </s> </p>
<p> <s> “ Oh Tehvan ! </s> <s> Ma ju armastan sind nii väga ! ” </s> </p>
<p> <s> “ Ja mina sind , ” tunnistas Tehvan . “ Ma ei taha sind kaotada , arusaamatuse tõttu pealegi . ” </s> </p>
<p> <s> “ Sul ei õnnestu mind kunagi kaotada , ” kinnitas Killu pühalikult . “ Sa võid mu voodist kaduma minna , ent mitte südamest . ” </s> </p>
<p> <s> “ Esialgu olen ma su voodis täiesti olemas . </s> <s> Eks näe , kuis edaspidi , ” naeris Tehvan vallatult ja suudles Killu silmad kuivaks . </s> </p>
<p> <s> “ Ärme ruttame sündmustest ette , ” naeris Killu . </s> <s> Ja mõtles sinna juurde : Tehvan Pennert , Killu Pennert , simsalabimm ! </s> </p>
<p> <s> Ning rahu oligi jalule seatud . </s> </p>
<p> <s> Nad olid päevast päeva õnnelikud ning nende rõõm ja teineteise nokkimisvalmidus nakatas teisigi . </s> <s> Võib-olla seetõttu sai võimalikuks lausa ülemeelik kolmapäevane koosolekupidamine . </s> </p>
<p> <s> Päevakord iseenesest ei eeldanud mingit lustakust – üks sponsor oli pankrotti läinud ja Tibutobu tootmiskulusid tuli oluliselt kärpida . </s> <s> See muidugi ei takistanud Piibemanni üles tõstmast oma noore sugulase rakendamise tarvidust , kes ikka veel oli rakendamata , kuid kellele saaks ju vähem maksta kui mõnele staarile , nii et kokkuhoid oleks ikkagi märgatav . </s> </p>
<p> <s> “ Mul on ettepanek ! </s> <s> Meie oludes optimaalne ! </s> <s> Koondame lugupeetud autori , salvestused jäävad üldse ära ja kokkuhoid on kolossaalne ! ” pakkus Tehvan allaneelatud naeruga . </s> </p>
<p> <s> Piibemann jäi produtsenti rumala näoga vaatama : sihuke kergats , ikkagi ametlik tootmisnõupidamine ju ! </s> <s> Aga autor läks mänguga kaasa . </s> </p>
<p> <s> “ Poolest saadik väärt mõte , poolest saadik paha mõte ! ” ütles Angela . “ Autori võib puusse puua , aga kuhu me siis uue imelapse rolli riputame ? </s> <s> See on peaküsimus , mis võib päid maksma minna . ” </s> </p>
<p> <s> Kõik itsitasid , kes pihku , kes taskusse . </s> </p>
<p> <s> Piibemannil oli targem tögamisest mitte aru saada . </s> <s> Liiatigi kui see ei ületanud sõbralikkuse piire . </s> </p>
<p> <s> “ Kas meil on rolle või tegevusliine , mis on end ammendanud ? ” seadis režissöör küsimuse konkreetselt üles . </s> </p>
<p> <s> Ei ole , ei ole meil selliseid . </s> <s> Sest õigupoolest tegevusi ju polegi , on rohkem kõnelemised ja sõnelemised , tegevusest ja kavatsustest rääkimised , mida võib häda korral alati lõpetada , enne kui need õieti alanudki on ; aga kas meil on sihuke häda käes . </s> </p>
<p> <s> “ Nõus , nõus , kui ei ole , siis ei ole , ” laiutas Piibemann käsi . “ Vaatame siis teisiti . </s> <s> Kas meil on osatäitjaid , kes on rollist väsinud või tüdinud ? ” </s> </p>
<p> <s> Ei ole , ei ole meil selliseid . </s> <s> Lausa vastupidi , ikka ollakse õhevil ja ettevaatlikult uurimas , kas järgmises osas rolli tuleb või vähemalt ülejärgmiseski ; ja ikka rõhutatakse , kui ühe perena ennast tuntakse ja kui tühi on nädal Tibutobuta . </s> <s> Pikk paus oleks igaühele pettumus ja arusaamatus , umbes nagu jalaga tõukamine puhastverd penile : ta ei saa aru , mille pärast selline kohtlemine – ta on ju nii loomutruu olnud ! </s> </p>
<p> <s> “ Vaatame siis kolmati . </s> <s> Kellele on Tibutobu lihtsalt üks lisateenistus , mida kas on või ei ole , nii et selleta saaks hakkama küll ? ” </s> </p>
<p> <s> Et kas meil on selliseid ? </s> </p>
<p> <s> Kõik vaatasid üksteisele otsa . </s> <s> Vaikisid . </s> <s> Ootasid , et režissöör ise oma käed määriks . </s> <s> Piibemann ei jätnudki ütlemata : </s> </p>
<p> <s> “ Aga Pärt Pärtelson . </s> <s> Päris tõsiselt . </s> <s> Ma tean ja mäletan , Vaiki , mis sa kana kusemisest ütlesid . </s> <s> Ent siiski . </s> <s> Kaalugem . </s> <s> Kas Miku-poisi osa on seriaali seisukohalt nii tähtis , et sellest ei saa – kahjutundes küll – loobuda ? ” </s> </p>
<p> <s> “ Pärt Pärtelson on meil ainus professionaal , lubage tähendada , ” ütles Vaiki . </s> </p>
<p> <s> “ Seda enam ! </s> <s> Just temal on võimalik endale tööd leida , sest ta on tõeline professionaal . </s> <s> Tõtt-öelda ongi too roll liig tühine sellise kaliibri jaoks , tal ei ole võimalust vaimu pingutada , ja pealegi – olgem ausad – kergitab tema meisterlikkus trupis pingeid , ” seletas Piibemann . “ Tekkinud situatsioonis , kus raha ei ole ja elu tuleb koomale tõmmata , peame meie hoidma oma inimesi nagu silmatera ja vastutama just nende saatuse eest , kes leivatükita võiksid jääda . ” </s> </p>
<p> <s> Selle vastu ei vaieldud . </s> <s> Näis , et vaikimisi oligi otsustatud . </s> <s> Või õigemini harjutud : eks režissöör vastuta . </s> <s> Tema saade , tema inimesed . </s> </p>
<p> <s> “ Ma tahan siiski teada , kas ma peaksin tapma tolle õnnetu Miku-poisi lõplikult või jätma edaspidise elluäratamisvõimaluse ? ” ei saanud autor rahu . </s> </p>
<p> <s> “ No ütleme , et üsna lõplikult , ” otsustas Piibemann . </s> </p>
<p> <s> “ Ja kuidas ma ta tapan ? </s> <s> Kuidas oleks piisavalt intelligentne ja intrigeeriv ja vaatajaid juurde võitev ? ” tahtis autor veelgi teada . </s> </p>
<p> <s> Nüüd saadi lõõpimistuju jälle tagasi . </s> <s> Kuidas jah vaatajale enim meeldiks , millisest telepildist ei saaks ta pilku lahti ? </s> <s> Lasti fantaasial lennata . </s> <s> Kõrgel kuusepuus rippuv Miku-näoline kaltsunukk , madaam Moonika leiab selle kohutavalt kiljudes ! </s> <s> Labane , parem jääauku uputada , ise veel raiub jäässe augu , kaob ja keegi ei leia ! </s> <s> Nüüd suvel jääauk ! </s> <s> Metsajärvedel on jää veel peal , rabe küll , aga – . </s> <s> Kui saade eetrisse läheb , pole sellest mälestustki , vaataja ei usu või mõtleb : miks nad vana seeriat näitavad ! </s> <s> Ega siis seda pea naturaalselt mängima , naljatilgad , lihtsalt Miku on kadunud ja keegi kuskilt kuuleb ja jutustab teistele , et jääauku ja ise veel raius ja mis ta vaeseke võis selle juures mõtelda , kui raius . </s> <s> Vaataja ju nüüdsama Mikku oma silmaga nägi ! </s> <s> Noh oligi viimane kord , enam ei näe ! </s> <s> Nii ikka ei lähe küll , et oligi kõik , näitleja peab saama väärikalt lahkuda , ta peab ikka ette teadma , et Mikuga on lõpp , et viimast lõiku teeb ja et teise rolli lootust tal Tibutobus ju ka ei saa olla . </s> <s> Kes seda Pärtelsonile ette laulab ? </s> </p>
<p> <s> Kõik vaatasid Piibemanni otsa . </s> </p>
<p> <s> “ Preili Engel teeb stsenaariumi valmis , siis näeb ta sellest isegi . ” </s> </p>
<p> <s> “ Mina ei taha selles kuidagi süüdlaseks jääda ! ” protesteeris Angela ja pani uue suitsu tormama . </s> </p>
<p> <s> “ Süüdi oletegi ! ” pistis sekretär . </s> </p>
<p> <s> Kõik vaatasid Mirjet , et kas tema tool tegi äkki häält . </s> </p>
<p> <s> “ Õhu mürgitamises olete jätkuvalt süüdi , ” seletas Mirje köhimist demonstreerides . </s> </p>
<p> <s> Angela tampis sigaretti tuhatoosi surnuks , iga liigutust järsu sõnaga saates : </s> </p>
<p> <s> “ Ma nõuan – et härra – Piibemann – härra – Pärtelsoniga – enne – kokkuleppele – jõuaks – muidu – mina ei – mängi . ” </s> </p>
<p> <s> “ Teil polegi vaja mängida , teie kirjutage valmis ja kõik ! ” naeratas Piibemann õige armastusväärselt ja paljastas võimsad valgendatud hambad , mille hampsamisvõime oli preilile ikka muljet avaldanud , pealegi kui preili oli protesti potentsiaali tuhatoosi tampinud . </s> </p>
<p> <s> Killu ja Mirje kui kõige nooremad hakkasid kohvitasse koristama , kuna Tehvan tõmbas autoriga otsi kokku . </s> <s> Angela kurtis , et nii äkki ikka ei saa , kogu senises tegevuskäigus pole pisimatki vihjet mingilegi ebakõlale , mis võiks Miku-mehekese saatuse nii traagiliseks käänata ; vahest oleks arukam lasta tal lihtsalt ära kolida . </s> </p>
<p> <s> ” Kolimine ei oleks lõplik lahkumine , ei või jätta asjatuid lootusi ei osatäitjale ega vaatajale . </s> <s> Mulle tundub , et Piibemann ei tahaks seda , ” ütles Tehvan . </s> </p>
<p> <s> “ Kas neil – ma mõtlen Pärtelsonil ja Piibemannil – on omavahel kisklemist olnud ? ” </s> </p>
<p> <s> “ Ei mina tea . </s> <s> Mida ei tea , seda ei kipu oletama . ” </s> </p>
<p> <s> “ No ehk võiks segada siia maffia või mõne narkomaani vägiteo , ” pani Angela ette . “ Oleks igati usutavam . ” </s> </p>
<p> <s> “ Ma olen Piibemanniga rääkinud ja aru saanud , et vaatajale peaks jääma mulje , et Pärtelson lahkub omal soovil ja lõplikult . ” </s> </p>
<p> <s> Edasi Killu ei kuulnud , sest läks kandamiga kraanikausi juurde . </s> <s> Kui ta uue koorma järele tuli , sattus kuulma Tehvani rõõmsat hüüatust : </s> </p>
<p> <s> “ – see sobib , see on väärt idee , ritsikas ! </s> <s> Tööta sellega ! ” </s> </p>
<p> <s> Killu võpatas ja tõstis silmad . </s> <s> Kuid temaga polnud kellelgi asja : Tehvan ja Angela vaatasid teineteisele võidurõõmsalt otsa . </s> </p>
<p> <s> Killu jättis kohvinõud kus see ja teine . </s> </p>
<p> <s> Kui ta jälle üles tuli , jopes ja õlakotiga , seisis Tehvan üksi akna all , käed seljal rahutult sõrmi mudimas . </s> </p>
<p> <s> “ Kas sa ei karda , et nii mitmed ritsikad su elupuu paljaks närivad ? ” hammustas Killu käigult . </s> </p>
<p> <s> Tehvan pööras ümber . </s> <s> Ent tema pilgus polnud teolt tabatud poisi kitsikust . </s> <s> Ta ütles kõige tavalisema häälega : </s> </p>
<p> <s> “ Lähed juba ? </s> <s> Oota , ma tulen kohe . </s> <s> Ma võtan ainult mapi ja jopi . ” </s> </p>
<p> <s> Minul on jope , Tehvanil jopp ja sellega võiks piirduda meie kahe erinevus , mõtles Killu , aga kahjuks on meie eluvaadete vahel terve maailmaruum . </s> <s> Tehvan Pennert , Killu Uppin ! </s> </p>
<p> <s> Tänaval hakkas Tehvan naerma . </s> </p>
<p> <s> “ Sina siis ei salli teist ritsikat enda kõrval , isegi kui see on keelevääratus . </s> <s> Ma ütlen ritsikas kolmsada neliteist korda päevas ja mis ime siis , kui ütlen kolmsada viieteistkümnendat puhku ka , puhtautomaatselt . ” </s> </p>
<p> <s> “ Ta ju teab , et ritsikas olen mina , seda teavad kõik juba ammu ! ” </s> </p>
<p> <s> “ No kui teavad , siis on sõna tuntud . </s> <s> Ja tuntud sõna ei saa tabu olla , eks ole ? </s> <s> Tegu oleks nagu ühenimelistega . </s> <s> Kui kellegi naine on , ütleme , Katrin , siis ei arva ju keegi , et too mees peaks teiste Katrinite nimetamist vältima . ” </s> </p>
<p> <s> “ Sa saad ju ise aru , et su loogika lonkab ! ” ütles Killu , kuid ei saanud siiski naeru tagasi hoida , sest päike paistis ja Tehvan oli ta kõrval nii soe ja püüdlik . </s> <s> Ja eluhorisont oli seni pilvitu püsinud . </s> <s> Tehvan Pennert , Killu Pennert , simsalabimm ! </s> </p>
<p> <s> Ühel ööl ärkas Killu imelikust rahutuks tegevast tundest , otsekui oleks keegi neil toas . </s> <s> Ta tõstis pead , vahtis , kuulatas . </s> <s> Ei kedagi , Tehvan magas sügavalt . </s> <s> Killu ronis vaikselt üle Tehvani , käis vaatas kööki ja esikusse , silmas aknast õuegi , avastamata midagi kahtlast peale eriliselt heleda koidupuna . </s> <s> Kõik oli kui peo peal ja nagu olema peab . </s> <s> Jääkapp surises omaette , toolidel tukkusid naisehilbud ja meheriided läbisegi , tooli all suudles Tehvani tuhvel Killu lõhkise ninaga sussi . </s> </p>
<p> <s> Tehvan oigas kergelt , keerates ennast ristseliti Killu asemepoolele . </s> <s> Killu pidi nüüd serva peale mahtuma . </s> <s> Ta lükkas tekiääre kõrvale ja roniski juba , ent jäi võlutult vaatama Tehvani tõivetit : see tuksus ja paisus ja kerkis , see ajas end uhkelt püsti , ehkki Tehvan magas , see elas oma salapärast elu nagu mõistusega olend . </s> <s> Tehvan magas tõesti , ja Killu võis häbenemata vaadata , ta sirutas koguni käe ja puudutas . </s> <s> Tehvan magas ja Killu puudutas julgemini toda tuksuvat eluallikat , imelist eluloojat . </s> </p>
<p> <s> Äkki Tehvan norsatas ja tegi silmad pärani lahti . </s> <s> Ta pilk oli ärgas , pupillid suured , need tõmbasid kui magnetiga , ja Killu nägi neis selgesti poisipeaga naise kuju . </s> </p>
<p> <s> “ Sina , ” ütles Tehvan justkui väsinult või pettunult , maigutas suud ja kustus unne . </s> <s> Aga tema uhke tõivet sulas alla kohutava kiirusega , vajus longu ja maha , närtsis ainsal silmapilgul haledaks varemeks . </s> <s> Nagu New Yorgi Maailmakaubanduskeskuse torn , mõtles Killu . </s> <s> Ongi ilma lõpp , mõtles Killu , see polnud ju mina seal Tehvani silmades , päris kindlasti mitte mina . </s> </p>
<p> <s> Tehvan , sul on teine , mõtles Killu ja tundis : ta pea on täiesti tühi . </s> <s> Ei ühtki ideed , ühtki unistust , ühtki mälestust enam . </s> </p>
<p> <s> Vaid häbisähvatus nagu terav noalöök – veel hommikul , kui Tehvan läinud ja laud kraamitud , oli ta uusi kardinaid üles panna kavatsedes üht valget tüllilaidu ümber näolapi krousinud ja pika slepina järel lohistanud , et imetleda rõõmsat mõrsjat . </s> <s> Hundimõrsja on ta , soepruut ! </s> </p>
<p> <s> Ilmsiund valgest loorist oli ta juba lapsena näinud , põksuv hing küpsemas elu tipptunniks . </s> <s> Hochzeit , ütlevad sakslased . </s> <s> Pulmad ei ole vaid ilus komme ja ilus pidu , oh ei , sakslased teavad ! </s> <s> Pimedas toas teki all oli ta unistanud mehest , mehine mees kogu eluks , pikaks eluks . </s> <s> Ta oli oodanud . </s> <s> Ja kingaparanduses ära tundnud – tema . </s> </p>
<p> <s> Jää magama , Killu Uppin , homme on salvestus , ütles ta enesele , ent vahtis hommikuni lakke , silmad suured nagu seisva veega tiigid . </s> </p>
<p> <s> Kell tirises ja Tehvan tõusis nagu harilikult . </s> <s> Kas ta ei mäleta midagi ? </s> <s> Või oligi kõik vaid uneviirastus ? </s> </p>
<p> <s> Vaevalt . </s> <s> Killu oli end ju korterit pidi virgeks kõndinud . </s> <s> Ta oli selgesti näinud Tehvani pärani silmades lühikese tumeda juuksega mitte just verinoort naist . </s> <s> Tema sõrmeotsad mäletasid jämeda veresoone tuksumist Tehvani tõivetil . </s> </p>
<p> <s> Veel meenus Killule öösel märgatud mehetuhvel suudlemas tema irvitava ninaga sussi ; Killu viskas kontrollpilgu tooli alla : nii oli . </s> <s> Ta polnud und näinud , fakt ! </s> </p>
<p> <s> Tehvanil on teine . </s> <s> Või õigemini esimene . </s> <s> Või õieti mitte esimene , vaid eelmine – eks too olnud Tehvani naine , Tehvani poegade ema , kes muu . </s> <s> Tehvan ei käi niisiis ainult poegade juures , tal on rohkemgi vajadusi või kohustusi ! </s> <s> Preili Engel oli ju vihjanud : järjestikuses vooluringis pole eelmist lampi nagunii võimalik kustutada . </s> <s> Nõnda siis härra Pennert , proua Pennert , preili Uppin – seis nagu alguses , ainult natuke veel lootusetum . </s> </p>
<p> <s> Hommikulauas küsis Killu : </s> </p>
<p> <s> “ Ütle , Tehvan , kas sul olid seal – su poiste kodus , ma mõtlen – sinised kahhelkivid köögi seinas ? ” </s> </p>
<p> <s> “ Miks olid ? </s> <s> Need on praegugi . ” </s> </p>
<p> <s> “ Nojah on . </s> <s> Sul ju ikka olevik on . ” </s> </p>
<p> <s> “ Millest sa räägid ? ” </s> </p>
<p> <s> “ Ei millestki . ” </s> </p>
<p> <s> “ Sa nägid halba und , ritsikas ? ” </s> </p>
<p> <s> Tehvan oli nii ametis härjasilmaga , et võimatu tundus teda häirida . </s> <s> Killu ohkas ja ütles : </s> </p>
<p> <s> “ Vist küll . ” </s> </p>
<p> <s> Ent Tehvani kahvel peatus poolel teel . </s> </p>
<p> <s> “ Kas sa tahad öelda , et nägid minu köögi siniseid kive unes ? ! ” </s> </p>
<p> <s> “ Mitte unes , vaid ilmsi , ja mitte täna , vaid kui sa veel tolles kodus elasid . ” </s> </p>
<p> <s> “ Mis see peab tähendama ? </s> <s> Sul on nõiavõimed ? ” </s> </p>
<p> <s> “ Kui ainult oleks ! ” </s> </p>
<p> <s> “ No mis sa siis nõiuksid ? ” </s> </p>
<p> <s> “ Oh Tehvan ! </s> <s> Ikka sedasama ! ” </s> </p>
<p> <s> “ See sul ju nõidumatagi . ” </s> </p>
<p> <s> “ Mul on hirm , Tehvan ! </s> <s> Midagi juhtub ! </s> <s> Koledat ! ” </s> </p>
<p> <s> “ Maavärisemisi meie kliimas ette ei tule , ritsikas . ” </s> </p>
<p> <s> “ On hullemat kui maavärisemine . ” </s> </p>
<p> <s> “ No näiteks see , kui salvestusele hiljaks jääme ning Piibemanni iroonilist nägu peame vahtima , ” muigas Tehvan ja pühkis taldriku leivatükiga üle . </s> </p>
<p> <s> “ Kas su naisel on suurte lehmapunaste moonidega hommikumantel ? ” küsis Killu , kui nad ükskolmat stuudio poole tõttasid . </s> </p>
<p> <s> Tehvan mõtles järele . </s> </p>
<p> <s> “ Õigupoolest ei meenu , aga mis siis ? </s> <s> Kas nägid ka seda unes ? ” </s> </p>
<p> <s> “ Mitte unes – ilmsi , ma ju räägin ! </s> <s> Kas sa siis kunagi ei märka , mis naisel seljas ? ” </s> </p>
<p> <s> “ Märkan , aga see peab midagi rabavat olema . ” </s> </p>
<p> <s> “ Näiteks taevasinine kostüüm , ” torkas Killu . </s> </p>
<p> <s> “ Jah ja selle kordus samal päeval jälle , see jääb muidugi meelde . ” naeris Tehvan . “ Mis oleks selle kõrval miski lehmakarva punane ja pealegi matslikult suureõieline ! </s> <s> Kus sa seda nägid ? ” </s> </p>
<p> <s> “ Ma nägin – ilmsi – , et su naine istus selles mantlis ja kirjutas jõulukaarte , sellal kui sina köögis taldrikuid kuivatasid . ” </s> </p>
<p> <s> Tehvan itsitas kui poisike . </s> </p>
<p> <s> “ Ka sa oled mind millalgi näinud midagi seesugust tegemas ? ” </s> </p>
<p> <s> “ Ei . </s> <s> Ka mitte naela seina löömas , kella parandamas või leiba ostmas . </s> <s> Aga seal sa ju seda teed ! ” </s> </p>
<p> <s> “ Kui kästakse . ” </s> </p>
<p> <s> “ Kas sa ise ei märka , mis vaja ? ” </s> </p>
<p> <s> “ Igaüks kamandagu oma kuningriigis . ” </s> </p>
<p> <s> “ Ja sinu kuningriik ? ” </s> </p>
<p> <s> “ Tibutobu . ” </s> </p>
<p> <s> “ Oh sa tobu ! </s> <s> See ju välja mõeldud ! ” </s> </p>
<p> <s> “ Naiste maailm on ka välja mõeldud – kõiksugu kaardikirjutamised ja lehmakirja kleidid , mida kunagi pole olnud . </s> <s> Aga mis toimib kui reaalne ja võib põhjustada reaalseid pingeid . ” </s> </p>
<p> <s> “ Ma siis polegi selgeltnägija ! ” ohkas Killu . </s> </p>
<p> <s> “ Ei , kuid fantastiliselt huvipakkuv fantast ! ” lohutas Tehvan , enne kui teda enda ees uksest sisse lasi . </s> </p>
<p> <s> Piibemann juba ootas . </s> </p>
<p> <s> “ Tibutobu salvestus jääb ära , et te teaksite . </s> <s> Vana valge ei pääsenud ülevaatusel läbi , pidurisüsteem lekkivat . </s> <s> Uppin , mängige ülehomseks ümber , ” käskis ta . </s> </p>
<p> <s> “ Kas nii kähku saab autot korda ? ” kahtles Tehvan . </s> <s> Kuid Piibemann oli suureline : </s> </p>
<p> <s> “ No kurat , ma tahaks näha meest , kes saab teletööd takistada ! </s> <s> Homme on seal teine vend ja teised jutud . </s> <s> Remonti saab minna pärast salvestust , ega ma vaidlegi , üleülehomme – </s> <s> palun väga ! ” </s> </p>
<p> <s> “ Vot sulle säh ! ” porises Killu Tehvanile . “ Ülehomme on proua Sigridil minu arust muuseumis valvekord , kas teda vabaks antakse . ” </s> </p>
<p> <s> “ Kui sa ei saa kombesse , ütle , ma katsun ta ülemusele konnasilmale astuda , ” lubas Tehvan , pilgutas ulakalt silma ja jooksis trepist üles . </s> </p>
<p> <s> “ Fuih , Tehvan , daamidel ei ole konnasilmi ! ” hüüdis Killu talle järele . </s> </p>
<p> <s> “ Killuke , küll juba Pennert teab , kellel kus konnasilmad kasvavad , ” irvitas autojuht . </s> </p>
<p> <s> “ Produtsent peabki seda teadma , ” naeratas Killu püüdlikult . </s> </p>
<p> <s> “ No milles siis probleem ? ” küsis autojuht . </s> </p>
<p> <s> “ Kas on probleeme ? </s> <s> Minu arust küll mitte . ” </s> </p>
<p> <s> “ Tore on , tore on , ” kiitis autojuht ja patsutas Killut lepitavalt õlale . “ Hea nali on alati hea . </s> <s> Ära võta südamesse , lapseke . ” </s> </p>
<p> <s> Kuhu siis mujale kui mitte südamesse pidi Killu seda võtma ? </s> <s> Ta näppis tujutult telefoni ja siunas magamata ööd . </s> </p>
<p> <s> “ Uppin , tulge pulti ! ” hüüdis Piibemann üle ukse . “ Otselõik pealinnale . ” </s> </p>
<p> <s> Otsesaateid Killu kartis . </s> <s> Kui seal midagi viltu läks , siis tagasivõtmatult . </s> <s> Ehkki režissööri assistendi ülesanne oli režissööri kamandamise peale vaid õige kaamera nupp sisse vajutada , pelgas ta alati , et ei taipa nii kiiresti või eksib nupuga , sest peab samal ajal jälgima režissööri kätt , kui see nagu dirigent vägesid juhatab . </s> <s> Käsi ülal nõudis tähelepanu , käe langemine kaamera eetrisse andmist . </s> <s> Vahel varitses käsi ülal kaua sobivat kaadrivahetushetke ning Killu näpp nupul kippus kiirustama , teinekord aga hilines , sest käsi langes enne , kui Killu õige nupu leidis . </s> <s> Seda ka ei tohtinud segi ajada – nimi oli käsk kaameramehele , number assistendile . </s> <s> Maailm näpuveast ju kokku ei varisenud , küll aga eneseusaldus . </s> </p>
<p> <s> Piibemann oli oma sõiduvees . </s> <s> Etkar , tõmba üldiseks ! </s> <s> Kolmas eetrisse ! </s> <s> Esimene ! </s> <s> Aare , paku plaani ! </s> <s> Teine ! </s> <s> Paul , võta pika toruga ! </s> <s> Väga hea , Paul , hoia paigas ! </s> <s> Esimene ! </s> <s> Etkar , ole valmis ! </s> <s> Kolmas , läks ! </s> <s> Aare , võta laud sisse , tsurkame raamatu detailselt , väga hea ! </s> <s> Teine ! </s> </p>
<p> <s> Ja nüüd juhtus aps . </s> <s> Eetrimonitorist nägi Killu oma õuduseks , et teise stuudiokaamera ülisuure raamatu asemel läks vaatajateni esimese kaamera kõrvakratsiv härrasmees . </s> <s> Killu oli jälginud Piibemanni kätt ja pannud mööda . </s> </p>
<p> <s> “ Teine , kurat võtaks , teine , ütlesin ma ! </s> <s> Käsi ära magatud ! ” pragas Piibemann . </s> </p>
<p> <s> Nagu unes kobistas Killu lõpuni see kuus pikka minutit , pärast vabandas hädise häälega : </s> </p>
<p> <s> “ Jälgisin kaamerapilti . ” </s> </p>
<p> <s> “ Kolme monitori vahin mina , teie asi on nuppe passida ! ” torises Piibemann . “ Oleks aeg juba osata , varsti aasta õpitud ! ” </s> </p>
<p> <s> Muidugi oli režissööril õigus , aga miskit hullu polnud ju sündinud ! </s> <s> Inimene võib ju ennast vabalt tunda ja vajadusel kõrva kratsida , olgugi ta härrasmees . </s> <s> Või just see ongi härrasmehe tunnus , et ta ennast igas olukorras vabalt tunneb , ka saja tuhande vaataja ees . </s> <s> Härrasmees igatahes ei pasundaks tühise eksituse puhul käe äramagamisest , see on nii alandav , ja pealegi vale . </s> </p>
<p> <s> Killul oli endast lõpmatult hale . </s> </p>
<p> <s> Tehvan oleks saanud teda lohutada , aga Tehvan ei teadnud , mis puldis juhtus , öist šokki ei aimanud ta ammugi . </s> <s> Miski hoiatas Killut , et ta sellest ei räägiks . </s> <s> Igaüks peab oma koormat ise kandma , oli Tehvani põhimõte ja Killu hakkas taipama , mis see on . </s> <s> Kummatigi oleks ta tahtnud , et neil oleks viimse hingetõmbeni ühine elu , et nende vahel poleks ühtki saladust , ühtki varjavat riidehilpu . </s> <s> Muidu ela kui ühiselamus , arvas Killu , kus inimesed suhtlevad ka , kui viitsivad , aga enamasti tegeleb igaüks oma asjadega ja unustab kohe ära , mis teine rääkis või kavatses . </s> </p>
<p> <s> Mirje tuli , kummardas usalduslikult üle Killu ja uuris : </s> </p>
<p> <s> “ Kas Angela on uue jupi valmis saanud ? </s> <s> Kuidas Miku tapetakse ? ” </s> </p>
<p> <s> “ Ma ei tea . ” </s> </p>
<p> <s> “ Sa ei tea ? ! </s> <s> Kas Tehvan ei räägi siis ? </s> <s> Kas te õhtuti ei aruta ? ” </s> </p>
<p> <s> “ Võib-olla pole Angela stsenaariumi veel esitanud . ” </s> </p>
<p> <s> “ Aga idee ? </s> <s> Tehvan ju kiitis , et hea mõte , kui me tookord lauda koristasime , kuulsid ju ise ka . </s> <s> Mis too oli ? ” </s> </p>
<p> <s> “ Ma ei küsinud . ” </s> </p>
<p> <s> Killul olid ju muud mured olnud . </s> </p>
<p> <s> Mirje vaatas Killut kahtlustavalt ja tõmbus eemale . </s> </p>
<p> <s> “ Ma küsin täna , ” lubas Killu . “ Mind ennast ju huvitab ka . ” </s> </p>
<p> <s> Ta küsiski , niipea kui nad Tehvaniga omavahele jäid . </s> </p>
<p> <s> “ Ei ütle ! ” naeris Tehvan . “ Olgu üllatusi ka ! ” </s> </p>
<p> <s> “ See on nüüd küll üllatus , ” pettus Killu . </s> </p>
<p> <s> “ Kui maailm enneaegu teada saab , pole mingit efekti . ” </s> </p>
<p> <s> “ Mis maailm ! ” põlastas Killu . </s> </p>
<p> <s> “ No kas sa arvad , et maailm ülehomme ei tea , kui Mirje täna teab ? ” muigas Tehvan . </s> </p>
<p> <s> “ Kõik sa ka ära aimad ! ” imestas Killu . “ Või kuulsid pealt ? ” </s> </p>
<p> <s> “ Ahaa ! </s> <s> Sul oligi siis Mirjelt ülesanne ! </s> <s> Seda ma kahtlustasin , sest sinu hääles puudus omapoolne huvi . </s> <s> Sa ei oska teeselda , ritsikas , võta seda arvesse . ” </s> </p>
<p> <s> “ Aga kui ma talle ära ei räägi ? ” </s> </p>
<p> <s> “ Mis sa talle siis ütled ? ” </s> </p>
<p> <s> “ Ikka et ei tea . ” </s> </p>
<p> <s> “ Seda hullem . </s> <s> Siis peab ta sind salalikuks , kuna sa teeselda ei oska . </s> <s> Siis on parem , kui sa ausalt ei tea . ” </s> </p>
<p> <s> “ No olgu , üks-null , ” tunnistas Killu . “ Kas ma peaksin teesklemist õppima ja harjutama ? ” </s> </p>
<p> <s> “ Sa juba natuke harjutadki , ” muigas Tehvan . </s> </p>
<p> <s> “ Oh Tehvan ! </s> <s> Kuidas ma seda ei tahaks ! </s> <s> Ma tahaksin olla selge ja puhas nagu kristallvaas ! ” </s> </p>
<p> <s> “ Et sind katki löödaks ? ” </s> </p>
<p> <s> “ Tehvan ! ” </s> </p>
<p> <s> “ Ritsikas ! </s> <s> Mitte mina . </s> <s> Aga elu . </s> <s> Kus su õlakott , lähme . ” </s> </p>
<p> <s> Mirje oli all ootevalmis . </s> <s> Killu raputas tema poole pead ja tegi nägusid . </s> </p>
<p> <s> “ No nii ! ” naeris Tehvan . </s> </p>
<p> <s> Kui nad õhtulauas istusid , otsustas Killu öist seika veidi uurida . </s> <s> Et ta parajasti leiba lahti lõikas ja hoolega sõrmedele vahtis , siis võis ta nagu muuseas küsida : </s> </p>
<p> <s> “ Kas sinu naisel on poisipea ? ” </s> </p>
<p> <s> “ Nüüd on . ” </s> </p>
<p> <s> “ Aga enne ? ” </s> </p>
<p> <s> “ Pikad juuksed . </s> <s> Peaaegu nagu sinul . </s> <s> Vast veidi tumedamad . ” </s> </p>
<p> <s> “ Miks ta maha lõikas ? ” </s> </p>
<p> <s> “ Ma pole küsinud . ” </s> </p>
<p> <s> “ Aga sa tead . ” </s> </p>
<p> <s> “ Noh vist lahkumineku pärast . </s> <s> Nagu paljud naised . </s> <s> Uus elu , uus immits . ” </s> </p>
<p> <s> “ Aga te ei ole ju päriselt lahus . ” </s> </p>
<p> <s> “ Mul on poisid , ritsikas . ” </s> </p>
<p> <s> “ Mõtle järele , Tehvan . </s> <s> Kas sa tegelikult oled siin kodus ? </s> <s> Võib-olla on su süda siiski seal . </s> <s> Elasid seal , süda oli siin ; nüüd elad siin , süda on siiski seal . ” </s> </p>
<p> <s> “ Need on kahepoolsed asjad , ritsikas . </s> <s> Ta tõstis mu kohvri ukse taha . </s> <s> Tema valis . ” </s> </p>
<p> <s> “ Sa ju tead , miks ta nii tegi ? ” </s> </p>
<p> <s> “ Tahtis , et ma paluma ja tõotama hakkaksin . </s> <s> Seda ei tee ma kunagi . ” </s> </p>
<p> <s> “ Uhkusest ? ” </s> </p>
<p> <s> “ Seda ka . </s> <s> Aga oli muudki , nagu sa mäletad . ” </s> </p>
<p> <s> “ Oli . </s> <s> Minevikuvorm . ” </s> </p>
<p> <s> “ Kuhu sa tüürid ? ” </s> </p>
<p> <s> “ Et sa mõtleksid järele , kus on päriselt su kodu . ” </s> </p>
<p> <s> “ Kodu on seal , kus ma olen , ” kinnitas Tehvan . </s> </p>
<p> <s> “ Kodu sul turjal nagu viinamäeteol , ” ohkas Killu . “ Inimesed elagu teisiti . ” </s> </p>
<p> <s> “ Ärme rutta sündmustest ette . </s> <s> Niigi on elu raske . ” </s> </p>
<p> <s> “ Raskustest saab üle . </s> <s> Kui on selgus . ” </s> </p>
<p> <s> “ Vahekordade arengu käigus ei saa selgust olla . </s> <s> Kui on selgus , pole arengut . ” </s> </p>
<p> <s> “ Nokk lahti , saba kinni , saba lahti , nokk kinni , ” muigas Killu . </s> </p>
<p> <s> “ Sa oled nii ilus , kui naeratad . </s> <s> Aga sa naeratad järjest harvem . ” </s> </p>
<p> <s> “ See oleneb sinust . </s> <s> Mina olen vaid sinu meeleolu vastukaja . ” </s> </p>
<p> <s> “ See on mehele liiga ränk , olla kaks . ” </s> </p>
<p> <s> “ Naine on tihti kaks . </s> <s> Ta tahabki kaks olla . ” </s> </p>
<p> <s> “ Jõuad , ritsikas . </s> <s> Võib-olla sööksime vahepeal natukenegi ? ” </s> </p>
<p> <s> “ Söö , Tehvan . </s> <s> Mina olen nõus õhust ja armastusest elama . ” </s> </p>
<p> <s> “ Nüüdsama justkui olid nõus armastusest loobuma . </s> <s> Või ajan ma midagi segi ? ” </s> </p>
<p> <s> “ Kui sa ka otsustad minna , ega sa mu armastust ära jaksa viia . </s> <s> See jääb ju ikka . ” </s> </p>
<p> <s> “ Ühepoolne armastus kuivab kiiresti , ritsikas . </s> <s> Nagu kevadine oja , kui uut vett ei tule . ” </s> </p>
<p> <s> “ Sa ei tea naistest tuhkagi , Tehvan . ” </s> </p>
<p> <s> “ Sina meestest juba natuke tead ? ” </s> </p>
<p> <s> “ Jah . </s> <s> Oma tarbeks piisavalt . ” </s> </p>
<p> <s> Tehvan võttis Killul lõuast ja tõstis ta näo , et uurivalt silma vaadata , enne kui põsele suudles . </s> <s> Vennalikult . </s> <s> Kiretult . </s> <s> Mujalolevalt . </s> </p>
<p> <s> Pärast võttis Killu magava Tehvani kõrval oma päeva kokku . </s> <s> Mis oli ta võitnud või kaotanud ? </s> <s> Kas oli ta Tehvanile ukse minekuks lahti teinud ? </s> <s> Aga kohvrit ta küll ukse taha ei tõsta , ei , tema ei vali ; ent tema naiseuhkus oli Tehvanile meenutanud meesterahva eesõigust ja kohust . </s> </p>
<p> <s> Ükskord tuleb see päev , kus Tehvan otsustabki : annab oma naise vabaks , kingib Killule oma nime ja Tehvan Tehvanipoja . </s> <s> Tehvan Pennert , Killu Pennert , simsalabimm ! </s> <s> Nõnda saab see olema ja mitte teisiti . </s> </p>
<p> <s> Killu pani pihud põse alla ja uinus – peaaegu üksinda , sest Tehvan oli nagu teda polekski . </s> <s> Tehvan viibis kuskil ära , ainult ta kest hingas tasakesi Killu selja taga . </s> </p>
<p> <s> Tol hommikul kogunes Tibutobu võttegrupp ootusärevuses : stsenaariumi pole laiali jagatud , rollitäitjaid pole kohale kutsutud , kuhu mida salvestama minnakse , pole öeldud . </s> <s> Killu kinnitas , et tema , ausõna , ei tea muud , kui et plaanitsetakse üleüldist üllatust . </s> <s> Engel muidugi teab , Engel selle ju käivitas , arutati , kindlasti teab Pennert ja tõenäoliselt ka Piibemann , sest kuidas muidu saaks ta vägesid juhatada . </s> </p>
<p> <s> Kui vana valge tiirutas haruraudteele , taipas Mirje kõige esimesena : </s> </p>
<p> <s> “ Ehee , raudteeõnnetus ! </s> <s> Miku kargab üksildase veduri alla , sest ega me tervet rongi ikka üürinud . </s> <s> Võib-olla piisab dresiinist . ” </s> </p>
<p> <s> Nüüd selgus , et kunstnik oli vannutatud asjaosaline – Vaiki tõstis seni saladuslikust pappkastist inimsuuruse nuku , ja sellel oli Miku , õigemini Pärt Pärtelsoni elutruu nägu . </s> <s> Ah ! </s> <s> Oh ! </s> <s> Ja käedki olid lausa inimese omad ! </s> <s> Petab ära kaamera terava silma ja vaataja siis ammugi ! </s> <s> Kuidas Vaiki seesugust oli meisterdanud , tõeline võlur , fenomenaalne talent ! </s> </p>
<p> <s> Naised kaltsutasid Mikut käest kätte ning Mirje andis südamliku musi - mmmh ! ja tantsis temaga valssi . </s> <s> Viimset valssi , kiitis ta ise , surmaminejaga tantsida on tõeline närvikõdi . </s> <s> Killu vaatas eemalt pisut ebalevalt , rekvisiit tundus liig elus ning kavatsetav mäng sündsusetuse piiril . </s> </p>
<p> <s> Lõpuks sai Mirjel küllalt . </s> <s> Ta kilkas : </s> </p>
<p> <s> “ Angela ! </s> <s> Angela ! </s> <s> Kuhu poisi paneme ? ” </s> </p>
<p> <s> Angela näitas , mispidi tema meelest peaks üks enesetapja rööbaste vahel istuma . </s> </p>
<p> <s> Piibemann tuli ja kamandas kõik teisiti . </s> </p>
<p> <s> Siis saabus vedurimees ja seletas , kuidas tavaliselt on . </s> <s> Nii jäigi , nagu asjatundja ütles . </s> </p>
<p> <s> “ Tehke siis ise ka hirmund nägu , võtke tõsiselt , ” ütles Piibemann vedurijuhile . </s> </p>
<p> <s> “ Kas mina olen rollis või ? ! ” imestas vedurimees . “ Vot tebe rass ! </s> <s> Oleks teadnud , oleks uuema mundiiri pannud ! ” </s> </p>
<p> <s> Angela itsitas Killule : </s> </p>
<p> <s> “ Kus lihtsameelne ! </s> <s> Plaan on kaks sekundit pikk – vedurijuhi suured õudust täis silmad , kus see munder veel paistab ! </s> <s> Ma ennustan : kui Iivan näitlema kukub , ei tule midagi head ja tema silmi peab keegi teine etendama . ” </s> </p>
<p> <s> Aga vedurimees oli suurepärane . </s> <s> Tal seisid silmad püsti peas , ta kisendas , suu pärani et kurgunibu paistis , ta vehkis kätega ja andis paaniliselt vilet . </s> <s> Ta oli nõus seda ikka ja jälle kordama nii kaua kui kulub ja kauemgi veel . </s> <s> Musta materjali võeti mitu minutit . </s> <s> Talent rahva hulgast , kommenteeris rahulolev režissöör . </s> </p>
<p> <s> “ Kas oletegi kunagi kedagi alla ajanud ? ” uuris Vaiki vaimustatult . “ Oletegi nagu selle töö peal ? ” </s> </p>
<p> <s> Vedurijuht raputas pead ja kiitis : </s> </p>
<p> <s> “ A mina palju filmisid vaatan ! </s> <s> Nuud siis ennast ka vaatan ! </s> <s> Mina kõigile telefoonin , ja mul üks pisike padruuga kah , las vaatab ! ” </s> </p>
<p> <s> Miku-vaene oli kapitaalselt puruks sõidetud , nägu lömmis , üks silm rippus traati pidi peast väljas . </s> <s> Too traat tegi kõigile palju nalja . </s> <s> Kunstnik kattis selle punase värviga ja ütles , et mis te naerate , see on silmanärv , täpselt mis vaja . </s> <s> Siis kallati ja piserdati ohtralt punast vedelikku haisvale killustikule õliste liiprite ja just-nagu-laiba vahel ; Angela seadis mulluseid murtud peaga kõrsi kunstipäraseks natüürmordiks , mis ühtekokku pidi sümboliseerima nii elu haprust ja hallust kui surma verevat lunastust . </s> </p>
<p> <s> Vedurijuht kamandati allaaetu poole jooksma ja mängult mobiiliga helistama . </s> <s> Mõte tekkis kohapeal , seda stsenaarium ette ei näinud , aga milleks lasta heal juhusel mööduda , pealegi kui vaimustatud vedurijuht renditasust loobus ning honorarist juttugi ei teinud . </s> <s> Ju saaks võlg tasa , kui padruuga end tähtsana tunneb , kuna tema intiimtuttav saab teleekraanilt läbi käimisega globaalsed mõõtmed , ja see peaks nende suhtele viljastavalt mõjuma . </s> </p>
<p> <s> Siis võeti igaks juhuks veel paar plaani tormava veduri rasketest pahaendelistest ratastest , salvestati rongi alla kihutavaid liipreid ning vanaaegset semafori , mille näpp hoiatavalt taeva poole püsti , punaseid hüsteeriliselt vilkuvaid märgutulesid ja tõkkepuud sildiga STOP , millel kõigel sümboli väärtus nii ükshaaval kui üheskoos . </s> </p>
<p> <s> Tagasiteel istusid Tehvan ja Angela esipingil Killust lahus ning arutasid elavalt montaaži kava . </s> <s> Angela kahetses , et vaheplaane sai liiga palju , need on omaette geniaalsed , kuid hakkavad sümbolitena üksteist tapma , ent välja jätta ka ei raatsi . </s> <s> Ah eks homme vaata neid stavkasid , arvas Tehvan . </s> <s> Ei , kohe täna , nõudis Angela . </s> </p>
<p> <s> Õhtul küsis Killu : </s> </p>
<p> <s> “ Kas Pärtelson sai stsenaariumi ? ” </s> </p>
<p> <s> “ Milleks , kui tal rolli pole . ” </s> </p>
<p> <s> “ Kas temaga on räägitud ? ” </s> </p>
<p> <s> “ Vist mitte . ” </s> </p>
<p> <s> “ Siis näeb ta alles eetrist ? ” </s> </p>
<p> <s> “ Nojah , kui ta seriaali üldse vaatab . ” </s> </p>
<p> <s> “ Miks ta ei peaks vaatama ! </s> <s> Kohusetundest juba ! </s> <s> Kas see kõik pole liiga jube ? ” </s> </p>
<p> <s> “ Liiga naturaalne ? </s> <s> Eks ole , Vaiki on kümnesse tabanud , täpselt elus Miku ! ” </s> </p>
<p> <s> “ Liig täpne . </s> <s> Ja liig ootamatu , Pärtelsonile , ma mõtlen . </s> <s> Kas sina kui produtsent ei peaks teda hoiatama ? ” </s> </p>
<p> <s> Tehvan ütles teravalt : </s> </p>
<p> <s> “ Ei ole minu huvi . </s> <s> Ega minu õepoeg ole mängus . ” </s> </p>
<p> <s> “ Nii et režissöör on saate pea ! ” muigas Killu . </s> </p>
<p> <s> “ Sinu sõnad , mitte minu ! ” lõi Tehvan palli tagasi . </s> </p>
<p> <s> Pinge oli maandatud , Tehvan tõesti ei jää süüdi , ent Killu ei saanud kaua und . </s> <s> Süda valutas miskipärast , valutas lausa füüsiliselt . </s> </p>
<p> <s> Siiski tundus südamevalu asjakohatu , sest kui Killu uut Tibutobu saadet Tehvani kaisus istudes televaataja silmadega jälgis , polnud raudteeõnnetuse lõigus midagi lausa jubedat . </s> <s> See oli närve kõditavalt monteeritud . </s> <s> Killul oli kahju , et kui vaataja just sel hetkel juhtus kööki vett jooma või teise tuppa telefonile minema , siis jäi ta emotsionaalsest episoodist ilma . </s> <s> Ei tea , kuidas on tolle koera kammiva professoriga , mõtiskles Killu , kas Angela sai oma eesmärgi kätte ? </s> </p>
<p> <s> “ Tibutobu kogub tuure , asi läheb põnevaks , ” rõõmustas Tehvan . </s> </p>
<p> <s> “ Kuidas preili Engel kavatseb Miku suitsiidi põhjendada ? </s> <s> Pole see tal ju mingi enesetapja tüüp . ” </s> </p>
<p> <s> “ Mis annabki võimalusi . </s> <s> Kõigepealt tuleb see , et politsei ja tibutobukad hakkavad versioonidega tegelema . </s> <s> Kuulujutud levivad ja meedia käratseb , ühest tundmatust Mikust saab ajalehtede müügimees . </s> <s> Materjali mitmeks järjeks . </s> <s> Midagi tõsiselt võetavat ei peagi selguma , elus ju enamasti jäävadki need asjad oletuste tasandile . </s> <s> Suvi tuleb ka vahele . ” </s> </p>
<p> <s> Hommikul olid stuudios kõik rahul ja õnnelikud . </s> <s> Korralik töö , arvati üksmeelselt , peaaegu filmikunst ! </s> <s> Suurt üllatust pakkus seepeale Vaiki , kes oli ajalehte lugenud ja arvustuse leidnud , mis olevat Tibutobu eilse seeria maatasa teinud . </s> </p>
<p> <s> Ei või olla ! </s> <s> Kust külast too loll pärit ? </s> <s> Öösel unise peaga posserdanud , pudel laual ! </s> <s> Vast ei vaadanudki , pani umbes ! </s> </p>
<p> <s> “ Asi paistab olevat nagu põhimõtteline , ” seletas Vaiki ja luges ette : “ Nüüd siis on Tibutobu kah jõudnud samale tasandile teiste seepidega , kus veri ja surm peab vaatajaid värbama . </s> <s> Eetiline küsitavus on too konkreetse kõigile tuntud näitleja näoline nukk , kellega psühholoogiliselt põhjendamata veretööd sooritatakse . ” </s> </p>
<p> <s> Kõik vaatasid Piibemanni poole , et näis kuidas boss suhtub . </s> <s> Ent Piibemann võttis asja rahulikult : </s> </p>
<p> <s> “ Tore on ! </s> <s> Vähemalt kirjutatakse . </s> <s> Ma ennustan lugejakirjade voolu ! </s> <s> Televaataja õiendab arved lemmiksarja kriitikuga , küll näete ! </s> <s> Televaataja ei lase igaühel endale pähe istuda . ” </s> </p>
<p> <s> Õhtul ütles Killu Tehvanile : </s> </p>
<p> <s> “ Arvustajal on siiski õigus . </s> <s> Too nukk on üle piiri ! </s> <s> On , Tehvan , on ! </s> <s> Ära hakkagi vaidlema ! ” </s> </p>
<p> <s> “ Nukk on nukk . </s> <s> Nukkudega mängitaksegi . ” </s> </p>
<p> <s> “ Aga mitte konkreetse inimese näolistega ! ” </s> </p>
<p> <s> “ Ärme rutta sündmustest ette , ” lõpetas Tehvan arutlusteema oma tuntud refrääniga . </s> </p>
<p> <s> Aga sündmused ruttasid neist ette . </s> </p>
<p> <s> Pool kaheksa hommikul , kui raadio mängis ja Killu kohvipulbrit mõõtis , tabas kõrv saatusliku sõnumi : </s> </p>
<p> <s> “ – jäi kaubarongi alla tuntud näitleja Pärt Pärtelson . </s> <s> Politsei oletab enesetappu . ” </s> </p>
<p> <s> “ Tehvan !! ” karjatas Killu . </s> </p>
<p> <s> Tehvan oli juba kuulnud ; näost lubivalge , seisis ta uksepiida najal lõputu tardunud silmapilgu . </s> <s> Siis nagu ärkas ja tormas sõna lausumata minema . </s> </p>
<p> <s> Killu jäi köögilaua taha istuma . </s> </p>
<p> <s> Äkitselt vilistas veekann ja see kõlas kohutavalt nagu veduri möire . </s> </p>
<p> <s> “ Issand jumal , mis me oleme teinud ! ” puhkes Killu nutma . </s> </p>
<p> <s> Ennast välja nutnud , mõtles Killu minna telemajja , et üheskoos kannatada valu ja häbi . </s> <s> Siis meenus : politsei ! </s> <s> Ta ei teaks , mida öelda , mida ütlemata jätta . </s> <s> Sündinut ei ole nagunii võimalik heaks teha ega andeks saada . </s> <s> Iialgi mitte . </s> </p>
<p> <s> Killu kuulas iga tunni tagant raadiot ja ootas minutist minutisse Tehvani tulekut . </s> </p>
<p> <s> Tehvan ei tulnud . </s> <s> Uusi uudiseid ei lisandunud . </s> </p>
<p> <s> Tehvan ei tulnud öösekski . </s> </p>
<p> <s> Hommikul luges Killu lehest : Rong lõikas Pärtelsoni kolmeks , vasak käsi oli kaugele eemale paisatud , sõrmed hoidsid kokkuvolditud ajalehte , Tibutobu arvustus võikalt nähtavale pööratud ; seriaali autor Angela Engel sai šoki ja viibib haiglas , arst ei luba tülitada ; produtsent Pennert valvab preili Engeli juures ja keeldub igasugusest kommentaarist ; režissöör Piibemanni mobiil ei vasta , tema asukoht seni teadmata ; hukkunu meeltheitev ema ei leia toimunule mingit seletust , samuti pole leitud mahajätukirja . </s> </p>
<p> <s> Killul seisis eilehommikune toit laual , ta polnud midagi puutunud ega märganud ka külmikusse kraamida . </s> </p>
<p> <s> Tal oli vaid üks mõte : Tehvan ! </s> <s> Tehvan ! </s> <s> Kus Tehvan ? </s> </p>
<p> <s> Tehvani mobiil oli tunnist tundi välja lülitatud . </s> </p>
<p> <s> Killu ei mõistnud , mida teha või kellele helistada . </s> <s> Temale ka ei helistanud keegi : assistent pole asjamees . </s> <s> Stuudiosse ei tahtnud minna – mis siis , kui Tehvan oleks vahepeal tulnud ja hingeabi vajanud ! </s> <s> Ükskord pidi ta ometi ju tulema . </s> </p>
<p> <s> Killu oli köögilaua taha tukkuma jäänud , kui Tehvani pilk tema äratas . </s> </p>
<p> <s> Nad langesid teineteise rinnale . </s> </p>
<p> <s> “ Politsei sööb hinge välja , ” kurtis Tehvan . </s> </p>
<p> <s> Killu laskis selle kõrvust mööda . </s> </p>
<p> <s> “ Kuidas temaga on ? ” küsis ta . </s> </p>
<p> <s> “ Angelaga ? </s> <s> Hakkas toibuma . ” </s> </p>
<p> <s> “ Mis stuudios oli , kui sa sinna jõudsid ? ” </s> </p>
<p> <s> “ Võid ette kujutada . </s> <s> Nutt ja ulgumine . </s> <s> Kiirabi ja politsei . ” </s> </p>
<p> <s> “ Mis Piibemann ütles ? ” </s> </p>
<p> <s> “ Teda ei tulnudki . ” </s> </p>
<p> <s> “ Kas te polegi kohtunud ? ” </s> </p>
<p> <s> “ Täna küll . </s> <s> Ütles , öelgu ma Angelale , et uue poisi roll jääb ära . </s> <s> Aga mis edasikirjutajat Angelast ! ” </s> </p>
<p> <s> “ Arvad , et Tibutobuga on lõpp ? ” </s> </p>
<p> <s> “ Ei , miks ? </s> <s> Tuleb niikuinii suvi ja vaheaeg ja näidatakse kordusi . </s> <s> Sügiseks on kired vaibunud . ” </s> </p>
<p> <s> “ Pärtelsoniga osi ei saa ju näidata , ” arvas Killu . </s> </p>
<p> <s> “ Seda päris viimast ei saa . </s> <s> Teisi küll – tema mälestuseks . ” </s> </p>
<p> <s> “ Valus vaadata ! ” </s> </p>
<p> <s> “ Eks režissöör otsusta . ” </s> </p>
<p> <s> “ Kui ta enam on . ” </s> </p>
<p> <s> “ Ei usu , et vallandatakse . </s> <s> Ehkki politsei ähvardab . ” </s> </p>
<p> <s> “ Tema ise ehk ei suuda jätkata . </s> <s> Mina küll ei saaks , ” ohkas Killu südamepõhjast . </s> </p>
<p> <s> “ Sa ei tohi sellele nii vaadata ! </s> <s> Otseselt pole keegi süüdi . </s> <s> Sina veel kõige vähem . ” </s> </p>
<p> <s> “ Ei , Tehvan , süüdi me oleme . </s> <s> Mina ka . </s> <s> Mulle hakkas see nukujant vastu , ma oleks pidanud protesteerima . </s> <s> Kui mul oleks pisut mõtlemisaega olnud – ” </s> </p>
<p> <s> “ Tagantjärele tarkus , ritsikas . </s> <s> Me ei teadnud , mis nüüd välja on tulnud : Pärdil oli tõsiseid probleeme alkoholiga , järjekordne abielu oli tal värskelt lõhki läinud , korteriüür pool aastat maksmata ja tööd polnud ka mitte mingisugust . ” </s> </p>
<p> <s> “ Ainult Tibutobu . </s> <s> Nüüd võeti seegi . ” </s> </p>
<p> <s> “ Jah . </s> <s> Kahjuks . </s> <s> Kuid vaevalt see on põhjus . </s> <s> Võib-olla ajend , aga vist sedagi mitte . </s> <s> Ju ta oli ammu ummuksis . ” </s> </p>
<p> <s> “ Siiski on see meie poolt kuritegu . ” </s> </p>
<p> <s> “ Ei , ritsikas ! </s> <s> See oli loodusõnnetus . ” </s> </p>
<p> <s> Killu raputas energiliselt pead , nii et juuksesalgud ümber silme lendasid . </s> </p>
<p> <s> “ Noh siis asjaolude kokkulangemine , ” võttis Tehvan pisut tagasi . </s> </p>
<p> <s> “ Me ei tunne inimesi , Tehvan , ja me ei hooli neid tundagi . ” </s> </p>
<p> <s> “ Mis sa veel tahad ! </s> <s> Inimeseloom on seestpoolt tume . </s> <s> Me ei tunne ju iseennastki , ritsikas . ” </s> </p>
<p> <s> “ Kas sina ei tunne ennast ? ” imestas Killu . </s> </p>
<p> <s> “ Ei , ritsikas . </s> <s> Ma vahel teen , mida ei taha , ja tahan , mida ei tee . ” </s> </p>
<p> <s> “ Mina tavaliselt teen , mis sina tahad . ” </s> </p>
<p> <s> “ No näed , siis vean veel sindki hukatusse . ” </s> </p>
<p> <s> “ Sinuga on hukatuseski hea . ” </s> </p>
<p> <s> “ Sa pead õppima tegema oma tahtmist , ritsikas . ” </s> </p>
<p> <s> “ See ongi minu tahtmine – teha sinu tahtmist . </s> <s> Olgu või hukatuseks . ” </s> </p>
<p> <s> Killu fanaatiline pilk heidutas Tehvanit . </s> <s> Ta pööras jutu kähku naljaks : </s> </p>
<p> <s> “ Minu kindel tahtmine oleks keha kinnitada . </s> <s> Kui laud nagunii kaetud on . ” </s> </p>
<p> <s> “ Kuigi isu ei ole , ” möönis Killu . </s> </p>
<p> <s> “ Kuigi isu ei ole , ” kordas Tehvan . </s> </p>
<p> <s> Nad võtsid mõne suutäie ja heitsid magama . </s> <s> Killu oleks ihanud lohutust mehe läheduses , aga sai ka ise aru : Pärtelson on ju veel – </s> </p>
<p> <s> Enne kui Killu ärkas , oli Tehvan sõna lausumata kadunud . </s> <s> Ja tuli hilja õhtul . </s> <s> Killu mõistis teda küll , kuid ta poleks tahtnud olla nii välja suletud mehe suurest murest , mis on ju ka tema mure . </s> </p>
<p> <s> Nad õhtustasid vaikides . </s> <s> Tume pilv oli nende üle . </s> </p>
<p> <s> “ Mul on tõsine palve , ritsikas , ” ütles Tehvan , kui laud kraamitud . </s> </p>
<p> <s> “ Jah , Tehvan ? ” </s> </p>
<p> <s> “ Sa tead , ma armastan Tibutobu ja televisiooni . </s> <s> Angelast ei ole autorit . </s> <s> Ma palun , et sina Tibutobu edasi kirjutaks . ” </s> </p>
<p> <s> “ Mina ? ! </s> <s> Ma olen ju nii rumal , Tehvan ! ” </s> </p>
<p> <s> “ Sa oled senisega väga hästi kursis . </s> <s> Sa oled kõige juures olnud . </s> <s> Vanad tekstid on sul käepärast . </s> <s> Kui ma sind telesse kutsusin , siis pidasin silmas , et sa igavesti režissööri abiks ei jää , sest sa tundusid ärksa vaimuga olevat . </s> <s> Seda sa ju oledki . </s> <s> Sa oled uskumatult kiiresti arenenud , mida pani Piibemanngi tähele . </s> <s> Tema ka arvestab sinuga , me arutasime täna kõik läbi . ” </s> </p>
<p> <s> Tehvan seletas kaua ja tungivalt , mis ta kõik Tibutobuga on mõelnud ja plaaninud ja kuidas Killu on nüüd tema ainuke variant , sest Angelalt ei saa nõuda võimatut . </s> </p>
<p> <s> “ Pärast , kui preili Engel tahab asja üle võtta , olen mina midagi lõplikult kihva keeranud ! ” püüdis Killu vaielda . </s> </p>
<p> <s> “ Angela ei kirjuta seda enam iialgi , ” ütles Tehvan sellise häälega , et Killu kartma hakkas , kas Angelaga äkki väga pahasti pole ; võib-olla tema psüühika – </s> </p>
<p> <s> Tehvan pani oma pihu üle laua Killu käeseljale ja Killu tundis , nagu voolaks Tehvani soe veri tema jahedatesse soontesse . </s> </p>
<p> <s> Vaikus oli täis usaldust ja osavõtlikkust . </s> </p>
<p> <s> “ Noh kui sa mind aitad , eks ma siis proovi , ” soostus Killu . </s> </p>
<p> <s> “ Sind aitab teadmine , et Tibutobu on minu armastus , ” ütles Tehvan imeliku pidulikkusega . </s> </p>
<p> <s> “ Minu armastus ka , ” ütles Killu ja neelatas . </s> </p>
<p> <s> “ Meie ühine armastus , ” kinnitas Tehvan , tõusis ja pani mehise pitseri lepingule peale . </s> </p>
<p> <s> Nad olid üle mitme ööpäeva jälle üks . </s> <s> Jäägitult , viimseni . </s> <s> Enesekaotuseni . </s> <s> Unenägudeta uneni . </s> </p>
<p> <s> Aga hommikul tundis Killu ilmeksimatult õudust . </s> <s> Teine asemepool oleks nagu ammu jahtunud ja korter päratult mahajäetud . </s> </p>
<p> <s> Ta kargas püsti ja taipas vaadata : jah , riidekapp oli Tehvanist tühi ! </s> <s> Pruun kohvergi läinud ! </s> </p>
<p> <s> Oh ! </s> <s> Ah ! </s> </p>
<p> <s> Killu sööstis kööki , kus Tehvani kallisasi – vanema poja kingitud piimakruus oli õhtul restile kuivama jäänud . </s> </p>
<p> <s> Seda polnud . </s> </p>
<p> <s> Ent laud oli võõrastavas heleduses – seal kollendas sobimatult uhke orhidee-oks . </s> </p>
<p> <s> Ja sinise vaasi najal seisis kiri : </s> </p>
<p> <s> Ritsikas ! </s> <s> Andesta ja unusta . </s> <s> Ära mind oota , ela ! </s> <s> Usun , et </s> </p>
<p> <s> saad ükskord tõeliselt õnnelikuks . </s> <s> Sa väärid seda . </s> <s> Tehv </s> </p>
<p> <s> Killu tõmbas kerge tolmumantli öösärgile peale , ei hakanud nööpimisega vaeva nägemagi , ja tormas läbi varahommikuse pargi Piibemanni ukse taha ; andis kannatamatult kella , veel ja veel . </s> </p>
<p> <s> Tehvan oli eile Piibemanniga kõik läbi arutanud ! </s> <s> Piibemann teab ! </s> </p>
<p> <s> Killu ei tõstnud näppu nupult , enne kui ukseprakku ilmus tuhvlites Piibemann . </s> </p>
<p> <s> Ainus Killule heidetud pilk seletas mehele kõik . </s> </p>
<p> <s> “ Killuke , vaene laps , kas teie siis tõesti ei aimanud ? ” </s> </p>
<p> <s> “ Mida ? ! ” </s> </p>
<p> <s> “ Nad kolisid ju minema . ” </s> </p>
<p> <s> “ Kes ? ! ” </s> </p>
<p> <s> “ Pennert ja Engel . ” </s> </p>
<p> <s> “ Kuhu ? ! ” </s> </p>
<p> <s> “ Minu teada Kanadasse . ” </s> </p>
<p> <s> Piibemann vaatas käekella . </s> </p>
<p> <s> “ Nende lennuk Stockholmi peaks Tallinnast just läinud olema . ” </s> </p>
<p> <s> Maailm lõi korraga tiirlema , ent seiskus siis järsku välgusähvatuseks : see oli olnud hoopis Angela – tookord Tehvani silmades ! </s> </p>
<p> <s> Tüdruk imestas : võõra trepikoja valge-mustaruuduline kivipõrand tuli talle pehmelt ja sujuvalt vastu ning ähmane mehekogu kummardus hoolivalt tema üle . </s> </p>
<p> <s> “ Oh Tehvan , sa siiski ratsutasid kõiki oma hobuseid ! ” oigas Killu . </s> </p>
<p> <s> Piibemann ei teadnud , mis see peaks tähendama , aga kiirabi numbrit ta teadis . </s> </p></div2><div2 type="alaosa"><head> II osa </head>
<p> <s> Alles siis , kui telestuudio tuttavad lõhnad teda oma üska sulgesid , sai Killu Uppin aru , mis tal terve suvi oli puudunud : oma pere tunne ! </s> <s> Ja ometi oli Tibutobu kogu see õnnis aeg tal olemas olnud , temast hoolinud ! </s> <s> Ah ! </s> <s> Oh ! </s> <s> Killu tormas tantsides toimetajate tuppa oma laua taha . </s> </p>
<p> <s> Kas kõik see viis viimast aastat oli ta üksildust põdenud tegelikult põhjuseta ? </s> <s> Õieti märkamatagi , et põeb ? </s> <s> Juba viis aastat ! </s> </p>
<p> <s> See oli imelikult kerge , puhanud ja pisut hõljuv tunne – ta oleks täna nagu sarlakivoodist tõusnud . </s> <s> Nii mitu aastat sarlakite palavikus ja lööbes , Killu , nüüd sa küll vassid , ütles ta enesele . </s> <s> Mis see siis õigupoolest olnud oli ? </s> <s> Vabatahtlik patukahetus võõra inimese surma pärast ? </s> <s> Nõidusuni ? </s> <s> Armulein või pettumustrots ? </s> <s> Ustavuse salakoorem või truuduse demonstratsioon ? </s> <s> Ta oli noore naise elu endale keelanud – justkui teadmatagi , et seda teeb ; tal lihtsalt polnud vajadustki olla noor naine : talle aitas , et oli inimene , populaarse teleseriaali autor kusjuures . </s> </p>
<p> <s> Killu rebis kalendrist kaks suvekuud maha ja märkas , et oli puhkusele minnes tänase päeva ruutu märkinud 536 , mis tähendab viit aastat , kolme kuud ja kuut päeva Tehvani lahkumisest . </s> <s> Killu võttis punase markeri , joonistas salaarvule südame ümber ja värvis selle läbipaistmatult verevaks . </s> <s> Olgu ! </s> <s> Selles jadas olgu 536 viimane salajane number , millele järgnegu null ! </s> </p>
<p> <s> Killu jäi mõtlema : kui tänase päeva number on 0 , siis too saatuslik päev on automaatselt miinus 536 , enneminevik : kord olemas olnud , olemas küll veelgi , ent kättesaamatusse taandatud . </s> </p>
<p> <s> Ma sain täna hommikul kahekümne viieseks ja uue eluaasta esimese päeva järjekorranumber on null , ütles Killu enesele . </s> </p>
<p> <s> On see võimalik ? </s> <s> Otsast alata ? </s> </p>
<p> <s> Peab olema ! </s> <s> Simsalabimm ! </s> </p>
<p> <s> Ja vaata – võlusõna peale tehti toimetajate toa uks lahti , aga sisse kedagi ei tulnud . </s> </p>
<p> <s> Vaikus . </s> </p>
<p> <s> Killu läks vaatama – naeru pidavad kolleegid seisid kahes viirus , lilled peos , ja laud oli kaetud ! </s> <s> Laemikrofoni küljest rippus alla plakat KILLU UPPIN 25 ! </s> <s> TIBUTOBU 6 !! </s> <s> HURRRRAAAA !!! </s> </p>
<p> <s> “ Simsalabimm ! ” hõiskas Killu . </s> </p>
<p> <s> “ Head uut teleaastat ! ” kisasid kõik . “ Palju õnne sünnipäevaks ! </s> <s> Ja mis tänasest õnnest üle jääb , see pane tallele homseks ja ülehomseks ! ” </s> </p>
<p> <s> Nad istutasid Killu ringi keskele , et nooremad mehed saaksid teda koos tooliga õhku pilduda . </s> </p>
<p> <s> Upp-upp-uppin ! </s> <s> Upp-upp-uppin ! ergutasid naised mehi . </s> <s> Nad tegid seda küllase kuraasiga , ent kahekümne viie tõsteni siiski ei jõutud : vali naer nõrgestas ponnistajate käsi ja tool Killuga kippus kahtlaselt kalduma . </s> </p>
<p> <s> “ Seitseteist ! ” hõiskasid pildujad . “ Ega sa , Killuke tilluke , vaba ja vallaline , ju vanem olegi ? ” </s> </p>
<p> <s> “ Ei ole , ei ole , ” soostus Killu . “ Aitab juba küll ! ” </s> </p>
<p> <s> Nad istusid kohvi jooma . </s> <s> Teisi kõrvale nügides tekkis Killule lauanaabriks Simmo . </s> </p>
<p> <s> “ Ma väga vabandan , ma ei teadnud , et sul sünna on , ” ütles Simmo . </s> </p>
<p> <s> “ Pole viga , nüüd said teada . ” </s> </p>
<p> <s> “ Ei , aga lilled . ” </s> </p>
<p> <s> “ Eks sa tuleva aasta too . ” </s> </p>
<p> <s> “ Ei , nii ikka ei lähe . </s> <s> Peab midagi muud välja mõtlema . ” </s> </p>
<p> <s> “ Eks sa mõtle , kui vahest aega saad . ” </s> </p>
<p> <s> “ Juba mõtlesingi . ” </s> </p>
<p> <s> “ Nii kähku ? ” </s> </p>
<p> <s> “ Küll sa näed ! </s> <s> Aga sa ei tohi naerma hakata ! ” </s> </p>
<p> <s> “ Inimene oma sünnipäeval naerab meeleldi , ” naeris tüdruk . </s> </p>
<p> <s> “ Sa ei tohi mind naerma hakata ! ” vannutas poiss tõsimeeli . </s> </p>
<p> <s> “ Kas ma olen sind millalgi naernud ? ” </s> </p>
<p> <s> “ Ei , sina mitte . ” </s> </p>
<p> <s> “ Miks sind peaks naerdama ? ” </s> </p>
<p> <s> “ Et ma nii noor olen , ” pomises poiss ja ta pea langes rinnale . </s> </p>
<p> <s> Killu mõtles järele . </s> </p>
<p> <s> “ Kui mina üheksateist olin , nagu sina praegu , ei naernud mind küll mitte keegi . </s> <s> Mind võeti liigagi tõsiselt . ” </s> </p>
<p> <s> Simmol oli seletus kohe käepärast : </s> </p>
<p> <s> “ Sa olid ju tüdruk ! </s> <s> Tüdrukud ise ongi need kanged poiste üle naerjad . ” </s> </p>
<p> <s> “ Mina mitte , nagu sa ütlesid . ” </s> </p>
<p> <s> “ Sina pole tüdruk , sa oled – ” </s> </p>
<p> <s> Killu vaatas Simmole esimest korda tõsiselt otsa . </s> <s> Oli heledapäine paksuhuuleline isend , alumine huul pisut nagu solvunult ripakil . </s> </p>
<p> <s> Simmo lõi silmad maha . </s> <s> Killu kummardus salativaagnat võttes poisile sosistama : </s> </p>
<p> <s> “ Saladuse katte all ütlen sulle : poiss ei ole mina siiski mitte ! ” </s> </p>
<p> <s> Simmo läks näost punaseks . </s> <s> Ta sosistas salativaagnat lauale tagasi pannes Killule kõrva : </s> </p>
<p> <s> “ Sina oled naine ! </s> <s> Suure algustähega . ” </s> </p>
<p> <s> Selle peale ei mõistnud Killu kohe mitte midagi kosta . </s> <s> Lugu kippus seltsimeheliku nalja raamidest välja vajuma . </s> </p>
<p> <s> Aga õhtul kodus roose , nelke ja krüsanteeme värvi järgi vaasidesse jagades ei mõelnud Killu telemaja häbelikust blondist autojuhist mitte sendi eestki . </s> <s> Ta vestles mõttes Tehvaniga nagu alati , ja oli pettunud , et nullpäevast hoolimata polnud ta siiski suutnud Tehvanit miinuslõpmatusse läkitada . </s> <s> Ometi oli see plaan teostamiskindel tundunud ! </s> <s> Ja sobiks vist Tehvanilegi : miks mees muidu pisematki elumärki pole andnud , isegi täna mitte . </s> <s> Tüdruk oli nii väga lootnud : täna ilmtingimata tuleb Tehvanilt tervitus , millal siis veel ! </s> <s> Killu teadis : Tehvan on elus ja pole Killut unustanud , olgu ta teispool maakera või kus iganes . </s> <s> Sest kuidas saaks üks inimene unustada kedagi , kelle mõtted teda viis aastat , kolm kuud ja kuus päeva on sooja linnupesana ümbritsenud . </s> <s> Tehvan Pennert , Killu Pennert , simsalabimm ! </s> <s> Aga võib-olla tahab Tehvan sellest rahu . </s> <s> Võib-olla ta – </s> </p>
<p> <s> Energilise koputuse peale ilmus uksevahesse hiigelsuur karikakraõieliste krüsanteemide kimp ja selle peidus Simmo , hoopis teine poiss kui hommikul : pestud , kammitud , viigitatud . </s> </p>
<p> <s> Killu ei suutnud peita ehmatust ja hämmeldust . </s> </p>
<p> <s> “ Sa ei tohi – ” alustas poiss , alahuul pisut longus . </s> </p>
<p> <s> Killu leebuski juba : </s> </p>
<p> <s> “ Ei tohi . </s> <s> Tean . ” </s> </p>
<p> <s> “ Anna andeks , ma tõesti ei aimand , et sul sünna on . </s> <s> Need lilled – ” </s> </p>
<p> <s> “ Aitäh ! </s> <s> Nüüd tõid kolmeks aastaks ette . ” </s> </p>
<p> <s> “ Sa kavatsed mind kolm aastat sünnale oodata ? ! ” </s> </p>
<p> <s> Killul oli tegu naeru pidamisega . </s> <s> Ta pööras lilli sättides selja . </s> </p>
<p> <s> “ Kui sind ega mind telemajast minema ei lööda , siis küll . ” </s> </p>
<p> <s> “ Ainult siis ? ” imestas poiss . “ Inimesed võivad tuttavad olla ja sünnadel käia , kui nad ka koos ei tööta . ” </s> </p>
<p> <s> “ Oh Simmo , ega kõike saa sõna-sõnalt võtta ! ” </s> </p>
<p> <s> “ Tean ! ” solvus poiss . “ Ega ma nii loll ka ei ole ! ” </s> </p>
<p> <s> “ Kes sind lolliks peab ? ” imestas Killu . </s> </p>
<p> <s> “ Eks vanaema . ” </s> </p>
<p> <s> “ Tema vist enam tüdruk ei ole ? </s> <s> Sa ju ütlesid , et tüdrukud sind naeravad . ” </s> </p>
<p> <s> “ Noh tüdrukud lihtsalt naeravad , aga mutt ütleb välja . </s> <s> Iga päev kolmkümmend korda . ” </s> </p>
<p> <s> “ Sa elad koos vanaemaga ? ” </s> </p>
<p> <s> “ Jah . </s> <s> Tema mind on kasvatanud . ” </s> </p>
<p> <s> “ Oh me ühtviisi õnnetud ! </s> <s> Sinul on vanaema justkui ülearu palju , aga mul pole natukestki vanaema olnud ! ” ütles Killu teisele lohutuseks . </s> </p>
<p> <s> “ Sul ei ole mitte kunagi vanaema olnud ? ! ” </s> </p>
<p> <s> “ Ma ei mäleta kumbagi vanaema . </s> <s> Emaema suri noorelt nagu mu emagi ja isaema läks kaduma , kui isa maailma avarustesse kadus . ” </s> </p>
<p> <s> “ Sul ei ole siis mitte kedagi ? ! ” </s> </p>
<p> <s> Simmo ninajuurele tekkis kaks püstvagu . </s> </p>
<p> <s> “ Kasuisa on . </s> <s> Poolvend on . </s> <s> Pinginaaber on . </s> <s> Tibutobu on . ” </s> </p>
<p> <s> “ Jah , Tibutobu on ! ” elavnes Simmo ja nägu sai tagasi lapseliku sileda pehmuse . “ Mina olen küll aind autojuht , aga – ” </s> </p>
<p> <s> “ Ma tean . </s> <s> Mina olin alguses režissööri assistent , minust ei olenenud peaaegu midagi , aga ometi oli see minu pere ja minu telesaade . </s> <s> Vaatasin seda alati suure õhinaga ja solvusin kangesti , kui keegi seda laitis või – hullem veel – vaadanudki ei olnud . ” </s> </p>
<p> <s> “ Autojuhist tegelt ikka nõks oleneb . </s> <s> Kui mõtlema hakata , siis ilma temata ei saagi , ” ütles Simmo . </s> </p>
<p> <s> “ Ei saa ! </s> <s> Autor ja autojuht vähemalt peavad olema . </s> <s> See on miinimum ! ” soostus Killu . “ Aga kui veel natuke kaugemale mõtelda , siis võiks autojuht või autor kes tahes olla , mitte just tingimata Simmo Siimuste ja Killu Uppin . </s> <s> Nii et meile on Tibutobut rohkem tarvis kui meid Tibutobule . ” </s> </p>
<p> <s> “ Ausalt ? ! ” ehmatas Simmo . “ Hullem värk ! </s> <s> On sul alles ajusoolikad kui kablakeerud ! ” </s> </p>
<p> <s> Killu purskas naerma . </s> <s> Ja seletas kohe : </s> </p>
<p> <s> “ Ma mäletan küll , et ei tohi , ega ma sind naeragi . ” </s> </p>
<p> <s> “ Ma tean , ” kostis poiss iseteadvalt . </s> </p>
<p> <s> Temast ei paistnud äramineku kavatsustki . </s> </p>
<p> <s> “ Kuis oleks , kui äkki organiseeriks külalisele tassi kohvi ? </s> <s> Tunne end seni vabalt . ” </s> </p>
<p> <s> Simmo tundiski end vabalt . </s> <s> Kolas tuba pidi ringi , vahtis pilte seinal , tõstis üht ja teist raamatut , näputas telerinuppe , tõmbas lauasahtligi lahti , aga ei sorinud . </s> </p>
<p> <s> Laps mis laps , muigas Killu köögis . </s> <s> Tal oli peegel kapiuksel , selle kaudu oli omal ajal hea Tehvaniga silmsidet pidada , et koosolemise aeg päriselt söögitegemise raisku ei läheks . </s> <s> Simmol polnud peeglist aimugi . </s> <s> Seni veel . </s> <s> Küll varsti avastab , maadeuurija nagu ta paistab olevat . </s> </p>
<p> <s> Kui nad kohvi jõid , ütles Simmo küpsist purutades : </s> </p>
<p> <s> “ Sa ikka panid nats pada . </s> <s> Autor ikka ei saa olla suva ükskõik . </s> <s> Mõtle ise ! </s> <s> See poleks siis Tibutobu , kui keski teine kirjutaks . ” </s> </p>
<p> <s> “ Oleks ikka . </s> <s> Algul kirjutaski seda seriaali – üks teine kirjutas seda enne mind . </s> <s> Mina jätkasin pärast esimest suvevaheaega . </s> <s> Ma hoidsin tegelastüüpidest ja sisuarengutest kinni , ei nimetanud lugu ümber isegi Tobutibuks mitte , kuigi keel kippus vääratama . ” </s> </p>
<p> <s> Nad rääkisid veel kaua Tibutobu kuuest aastast , mis kõik olnud ja kuidas miski kujunenud . </s> <s> Tehvanist ja Pärtelsonist vaikiti . </s> <s> Simmo kas ei teadnud või polnudki nii naiivne kui välja mängis . </s> <s> Aga üllatav siiski , et võtmeisikutest vaikida saadi . </s> <s> Ainult viis aastakest ongi möödas ! </s> </p>
<p> <s> Kell üksteist küsis Killu haigutust vaevu maha surudes : </s> </p>
<p> <s> “ Kas vanaema sind juba ei oota ? </s> <s> Ehk pead minema hakkama ? ” </s> </p>
<p> <s> “ Vara veel . </s> <s> Las läheb mutt enne magama . ” </s> </p>
<p> <s> “ Kas ta saab magama jääda , kui sind pole kodus ? ” imestas Killu . </s> </p>
<p> <s> “ Kui ta lõpuks voodi ronib , siis jääb magama nagu midagi , kuigi ütleb hommikul , et pole minu lolli pärast silmagi kinni saand ja mina ta ikka hauda ajan . </s> <s> Ma vahel kuulan akna taga , kuni ta enam ei ohi ega pöörle , siis ma võtan trepikojas kingad maha , keeran hästi aeglaselt luku lahti , kahe käega tuleb võtmepead hoida , siis see värk ei krigise , lipsan sisse – ja tehtud ! ” </s> </p>
<p> <s> Simmo naeris magusasti ja tema jutt jooksis väledalt . </s> </p>
<p> <s> Lõpuks saigi Killu nullpäev lahedasti õhtule , ilma et tal endal selle kujundamisega vaeva oleks olnud . </s> </p>
<p> <s> Hommikul stuudios vaatas Simmo Killut nii ärevalt , nagu ootaks temalt midagi . </s> <s> Killu siis küsiski salakesi : </s> </p>
<p> <s> “ Läks korda ? </s> <s> Vanaema magas ? ” </s> </p>
<p> <s> “ Ja kuidas veel ! </s> <s> Norin pidi katuse tõstma ! ” </s> </p>
<p> <s> Killu noogutas vaid ja läks oma arvuti taha . </s> <s> Simmo lonkis järele , seisis akna juurde , sügas vasaku jalaga paremat , vahtis välja . </s> <s> Mäletamata aegadest peale püsisid autojuhid käsku oodates all Mirje läheduses , kus neil oli trepialusesse sätitud lauake ja laua sahtlisse malendid , aga uus poiss noist puunuppudest ei hoolinud ega Mirjestki vist mitte eriti . </s> <s> Simmo nõndamoodi jõude seismine ärritas Killut natuke , sest poisil näisid silmad kuklaski olevat , kuklas pika varre otsas nagu viinamäeteol . </s> </p>
<p> <s> Mõte viinamäeteost häiris Killut veel rohkem , oli ta ju kord Tehvanile ette heitnud : sul on kodu seljas nagu viinamäeteol ! </s> <s> Ja nüüd on Tehvan läinud ja Killugi kodutunde ära viinud . </s> </p>
<p> <s> Ah mis ! </s> <s> Tehvan Pennert , Killu Pennert , simsalabimm ! </s> </p>
<p> <s> Võluvormel aitas Killu mõtted jälle joone peale . </s> <s> Ta tippis hea pika jupi stsenaariumi , ja kui kord pilgu tõstis , oli aknaalune tühi . </s> <s> Killul oli sellest isegi natuke kahju , sest ta oli istunud võõrale pilgule sobivas poosis . </s> <s> Nüüd tundus , nagu oleks ta asjata vaeva näinud ja Simmo teda omal kombel petnud . </s> <s> Tobe tüdruk oled , Killu Uppin , ütles ta enesele , ikka alles teismeline tüdruk , polegi sust naist suure algustähega ! </s> </p>
<p> <s> Õhtul pakkus Simmo ennast kojusõidutajaks . </s> </p>
<p> <s> “ Ah , paras jalutusteekond , ” põikles Killu . “ Kuhu mul kiiret . ” </s> </p>
<p> <s> “ Ford oskab ka aeglaselt jalutada , ” arvas Simmo . </s> </p>
<p> <s> “ Ford ju bossi jagu . </s> <s> Kas sul Piibemanni luba on ? ” </s> </p>
<p> <s> Juba nad istusid autosse . </s> </p>
<p> <s> “ Eks ole , selleks ei pea bossi liiga lähedalt tundma , et bossi autoga sõita saada , aitab , kui meeldid ühele pisikesele bossi autojuhile , ” seletas Simmo . </s> </p>
<p> <s> “ Räägi seda mõnele plikale ! </s> <s> Mina olen selle kosuga küllalt võttele sõitnud – küll Piibemanniga , küll Piibemannita . ” </s> </p>
<p> <s> “ Kosu oli enne mind ! </s> <s> Mina olen selle puht krandiootseks vuntsinud ! </s> <s> Sa vahi , kui kergelt käigud sisse vurtsatavad , näe , kolmas , nüüd neljas , nüüd viies nagu nalja ! </s> <s> Sa kuula ainult , kuis mootor nurrub suurest mõnust nagu sülekass ! </s> <s> Hoia alt , nüüd tagusperi ! ” </s> </p>
<p> <s> Ford turtsus ja hüppas nagu tõeline metskass . </s> <s> Killu teadis : naerda ei tohi ! </s> <s> Ta pööras näo kõrvale ja jäi mõtlema , kas Tehvani valge Ford kah nurrus ja turtsus , ta justkui ei mäletanud . </s> <s> Ei olnud osanud mootori häält tähele panna , oli tähtsam olnud kuulatada Tehvani hinge häält . </s> <s> Nüüd arvas Killu kuulvat Simmo hinge salahäält : poiss uhkustab oma mehelike võimetega , ta ei ole eneses päris kindel . </s> </p>
<p> <s> “ See võtab sada kolmkümmend julgelt sisse , kui tarvis , ” kiitis Simmo ja ta käsi puudutas valmisolevalt käigukangi . </s> </p>
<p> <s> “ Pole tarvis , ” puudutas Killu omakord Simmo kätt . </s> </p>
<p> <s> Poiss tõstis tema poole oma õnnelikud silmad . </s> </p>
<p> <s> Nad olid päral . </s> </p>
<p> <s> “ Aitäh ja ilusat õhtut , ” ütles Killu ja kadus kui välk . </s> </p>
<p> <s> Ford kuuldus kaua veel akna all seisvat , aga Killu ei pannudki tuld põlema , tegi nagu poleks teda olemas , enne kui poiss kummide kiunudes minema pani – vurtsatas oli vist too Simmo sõna ? </s> </p>
<p> <s> Tüdruk oli hämmeldunud : mis peaks ta peale hakkama imeliku poisikesega , kes silmanähtavalt külje alla poeb , endal silmad palvetavad peas ? </s> <s> Tehvan , Tehvan , mis teen selle poisiga , kui sind ei tule ? </s> <s> Aga sa tuled ju millalgi ? </s> <s> Ainult sinu pärast pole ma siit kodutust kodust ära kolinud , et sa mind leiaks , kui tuled . </s> <s> Sa leiad mind nõnda nagu jätsid . </s> <s> Tehvan Pennert , Killu Pennert , simsalabimm ! </s> </p>
<p> <s> Poisike tuli ikka ja jälle . </s> <s> Stuudios ei suhelnud nad rohkem kui tarvis , see tähendab , üldse mitte , aga õhtuti ta laekus . </s> <s> Tee viis mööda ; Killu aknatuli tundus liig tuhm , kas äkki on lamp katki läinud ; vanaemal olid peavalutabletid otsakorral ja apteek juba kinni , kas Killul on ; poiss oli lillemutilt ostnud erilise lille , kas Killu teab selle nime . </s> <s> Varsti polnud ettekäänet tarviski , ta tuli , sõi õhtust , rääkis vanaemast , Tibutobust ja Fordist . </s> <s> Ikka asjalikult , lausa kesksooliselt – kui andunud pilk maha arvata . </s> </p>
<p> <s> Tasapisi hakkas poiss jutustama oma sõpradestki – ägedatest vendadest , nagu ta ütles ; tuli välja , et ta oli omasuguste seas üpris hinnas . </s> </p>
<p> <s> “ Sa oled ju päris ponks poiss , ” kiitis Killu kord . </s> </p>
<p> <s> “ Mis sa siis arvasid ! </s> <s> Ega ma päris loll vend kah ole ! ” nõustus Simmo nobedalt . </s> </p>
<p> <s> Lolli mainimine tõi meelde vanaema . </s> <s> Killu küsis osavõtlikult : </s> </p>
<p> <s> “ Mispärast vanaema sind noomib õieti ? </s> <s> Jätsid kooli pooleli ? </s> <s> Kas seda ei saa parandada ? </s> <s> Mitu klassi sul on ? ” </s> </p>
<p> <s> “ Mul on kõik tunnistused olemas , mis tarvis ! ” tõrjus Simmo . “ Minu jaoks aitab küll . ” </s> </p>
<p> <s> “ Aga elu jaoks ? ” </s> </p>
<p> <s> “ Mis elu jaoks ? </s> <s> Olen teles autojuht ja kõik ! </s> <s> Ei kavatse sellest loobuda . ” </s> </p>
<p> <s> “ Kui aga tele kavatseb sinust loobuda ? ” </s> </p>
<p> <s> “ Autojuhte ju tarvis igas suva kohas . </s> <s> Mitte mingit põrna atakki ! ” </s> </p>
<p> <s> “ Töö ajal oled autojuht . </s> <s> Aga vabal ajal ? </s> <s> Seda ei jõua ju maha magada . ” </s> </p>
<p> <s> “ Noh , töllerdame vendadega linna pidi , võtame mõned beerid hinge alla , aga nii et lont looja ei vaju , vahel nikotiinitseme ka , aga harva , me oleme norm inimesed , noh ja kidrat näpime ja laulu laseme ja mõne venna pool vaatame vahest pilti ka , noh kus mõni kobedam näkk liha näitab ja muud sihukest , kas sa siis ei tea , vahid ise ju ka või mis sa õhtati teed ? ” </s> </p>
<p> <s> “ Mina ausalt öelda õpin . </s> <s> Tahan kevadeks kaugõppega ühele poole saada . ” </s> </p>
<p> <s> “ Mirje seletas jah , et õpid , aga ei mina uskund – vana inimene , keegi ei saa enam sundida . </s> <s> Ja pealegi veel eesti keelt , mis seal õppida , seda mõistab ju igaüks . ” </s> </p>
<p> <s> “ Kas sina tead autost või kitarrist kõik , nii et midagi uut ei avasta ? </s> <s> Ühel ja samal tasemel , ilma arenguta elu oleks ju igav ja tüütu küll – kuuskümmend aastat aina seesama . ” </s> </p>
<p> <s> “ Mis kuuskümmend aastat ? </s> <s> Ei elagi ma nii kaua . </s> <s> Mina elan ühe päeva korraga , nagu moodne õpetus käib , sa loe lehti ! ” praalis Simmo . </s> </p>
<p> <s> Siiski muutus ta silmanähtavalt kurvaks . </s> <s> Alahuul vajus lonti . </s> </p>
<p> <s> “ Kui sa ära õpid , siis sa minusuguse poole ei vaatagi , ” ohkas ta ja keerutas ise , nimetissõrm sees , tühja morsiklaasi lauda pidi nagu laps vurrkanni . </s> </p>
<p> <s> Killu võttis tal klaasi sõna lausumata käest ära . </s> </p>
<p> <s> “ Sa oled nagu vanaema , ” vihastas Simmo ja läks . </s> </p>
<p> <s> Ega tulnud mitmel õhtul . </s> </p>
<p> <s> Õige mul printsi , parem ongi , kui rohkem ei tule , ega siin ole lastepäevakodu , mõtles Killu , ent tundis ometi puudust oma isehakanud kasupojast . </s> <s> Oli teine asjaks olnud tema tühjas elutoas . </s> </p>
<p> <s> Ühel päeval sai Killu Uppin režissöör Piibemannilt sõimata . </s> </p>
<p> <s> Põhjust nagu oligi – teine prožektor oli maha unustatud . </s> <s> Paha lugu , ent Piibemanni kibedad sõnad tekitasid trotsi : Killu oli eeskätt autor ja sellena ta end ka tundis , mis siis , et kokkuhoiu pärast pidi ta režisssööri assistendi kohuseid edasi täitma ; režissöör ise täitis nüüd ka produtsendi kohuseid ja Killu ei läinud kunagi ninna kargama , kui mõni asi ripakile oli jäetud . </s> <s> See katsuti ikka rahus korda saada . </s> <s> Ja nood punamütsikeseks kutsutud asjapuud oleks rohkem nagu valgusemehe mure olnud ! </s> </p>
<p> <s> Ime küll , valgustaja oli kohal tükkis oma pika musta ametikohvriga , milles kaks musta krõõlat ja valge vari kenasti olemas , aga üksainus punase peaga prožektor – ta olevat neid just enne väljasõitu kontollinud ja vist siis teise punamütsikese laua peale unustanud , sest Mirje hõikus juba nagu pöörane ja tema kannatamatu hääl võtab igaühel pildi eest . </s> </p>
<p> <s> “ Mis põrgu korralagedus see ühtelugu olgu ! ” põrkis Piibemann üle võtteplatsi . “ Preili Uppin , jalamaid olgu teine punamütsike toodud ! </s> <s> Võta mu Ford ja käi Siimustega ära – kiiremini kui pussuhais ! ” </s> </p>
<p> <s> Oma nime peale ilmus võsast Simmo , kuularid peas , ta oli päevapaistel musat kuulanud . </s> </p>
<p> <s> “ Milles küssa , läki ! ” ütles Simmo ja pani Fordile hääled sisse . </s> <s> Killu vupsas esiistmele . </s> </p>
<p> <s> Sõita oli kümmekond kilomeetrit . </s> <s> Killu pööras pea külgakna poole , nagu vahiks välja . </s> <s> Pisarad muudkui tsilksusid käe varjus . </s> </p>
<p> <s> Äkki pidas Simmo auto täielt vaardilt kinni . </s> <s> Killu paiskus ette , turvarihmad haarasid teda rinnust , tõmbasid tagasi ja lõtvusid , aga miski jäi käkistavalt tugevasti kaela ümber . </s> <s> See oli Simmo käsivars . </s> </p>
<p> <s> “ Ära nuta , Killuke ! </s> <s> Sihuke kretiin impotent ei vääri malli naise silmavett ! </s> <s> Ma veel annan talle pasunasse , pane tähele ! ” </s> </p>
<p> <s> Simmo suudles ükshaaval kõik pisarad Killu silmadest ja palgetelt ja käteltki . </s> <s> Siis suudles ta Killut ka suule , ja Killu nagu nõiutud ei suutnud end liigutada , enne kui õhust puudus tuli : poisi põsk oli ta sõõrmed kinni vajutanud . </s> <s> Simmo laskis tüdruku lahti ja nende Ford sööstis huilates minekut . </s> </p>
<p> <s> Tagasiteel usaldas Simmo rooli vasaku pihu pöörata , kuna parem oli ametis Killu käe hoidmisega . </s> <s> Sellegipoolest oli kiirus hullumeelne ja pooled rattad õhus . </s> </p>
<p> <s> “ Me jõuame kohale enne veel , kui too impotent on jõudnud oma pussuhaisu ära nuusutada , küll näed ! ” suurustas Simmo . “ Käsk saab karvapealt täidetud . ” </s> </p>
<p> <s> Maha rahunenud Piibemann tervitas neid nöökavalt : </s> </p>
<p> <s> “ Noh , tuli meelde , see oli teil pagasnikus lahtiselt või ? </s> <s> Nii ruttu te ära ei käinud , isegi sihukese kamikazega mitte , ärge tulge mulle rääkima ! ” </s> </p>
<p> <s> Simmo pilgutas Killule silma : sel kamikazel jäi veel suudlemisekski aega üle . </s> </p>
<p> <s> Killu pilgutas vastu , ta meel oli koerustükist hele , sama hele kui augustipäike kesk taevalaotust . </s> </p>
<p> <s> Kodus hakkas Killu stsenaariumi kirjutama . </s> <s> Algul mõtles autos musitamise sisse panna . </s> <s> Tehvani ajast oli seriaalis üks Killu-vanune beibe , kelle kohta oli Tehvan ütelnud , et see on puhas hing nagu Killu Uppin . </s> <s> Noh , see Kerttu kogus eluaastaid koos seriaali ja Killuga , ja tema varal oli Killu ikka Tehvanile piltsõnumeid saatnud , oma üksindusest ja tõotuse pidamisest rääkinud , sest arvas , et Tehvan vaatab Tibutobu internetist , kuivõrd see tema suur armastus oli . </s> <s> Vaevalt tal seal Kanadas teletööd leidub , kehva inglise keele pärast juba , ja eestlastel seal vaevalt oma tele on . </s> <s> Eks ta siis vaata kodumaist ja Killu tehtud Kerttut . </s> <s> Võib-olla paneks voorusliku Kerttu musitamine tal hinge keema , ootamatu ju ikkagi . </s> </p>
<p> <s> Mis Tehvan seal üleüldse teeb ? </s> <s> On ta õnnelik – oma esimese armastusega ja kõigest prii ? </s> <s> Nemad kaks – Tehvan ja Angela – on vooluringi järgmised lambid kustutanud juhtmeid julmalt läbi lõigates . </s> <s> Ainult nõnda oli see võimalik olnud , aimab Killu . </s> <s> Sestap pole Killu oma järgmist tuld süüdanudki , on jäänud istuma Tehvani kustutatud lambi valgusse . </s> <s> Kas tuleb kord – </s> </p>
<p> <s> Ei , see ei vii kuhugi ! </s> <s> Tagasi stsenaariumi juurde ! </s> </p>
<p> <s> Musitamist ei saa sisse panna . </s> <s> Ei maksa üle tähtsustada . </s> <s> Pealegi ei tea , mis Simmo sellest arvaks : usuks avalikuks rünnakuks ? peaks saladuse väljalobisemiseks ? kahtlustaks oma isiku kirjanduslikel eesmärkidel ärakasutamist ? </s> <s> Simmoga peab nüüd igal juhul arvestama , aga ärme ruttame sündmustest ette ! </s> </p>
<p> <s> Kui südaööl Simmo tuli , kahtlaselt suur seljakott üle õla , tundusid sündmused kohal olevatki . </s> </p>
<p> <s> Simmo laskis koti ukse kõrvale maha sadada ning naeratas häbelikult ja samas jultunult : </s> </p>
<p> </p>
<p> <s> “ Panin muti juurest igatahes plehku . ” </s> </p>
<p> <s> Kindlasti ei olnud Killu intelligentse näoga , sest Simmo kiirustas vabandama : </s> </p>
<p> <s> “ Noh , ära seda kohe nii traagiliselt võta . </s> <s> Küll ma suva ulualuse leian , selles pole ju küssa ! </s> <s> Norm inimesi kõik kohad täis . ” </s> </p>
<p> <s> “ Või küssa temal ! </s> <s> Või norm inimesed ! ” porises Killu . “ Kell kaksteist öösel on ikka küsimus küll , ole sa normaalne või ebanormaalne ! ” </s> </p>
<p> <s> “ Noh , esiotsa saan siingi hakkama , olgu või ainult täna öö . ” </s> </p>
<p> <s> “ Mul üks tuba , kus ma su panen . ” </s> </p>
<p> <s> “ Ma olen mõistlik , ” lubas Simmo . “ Nagu ütled , nii on . ” </s> </p>
<p> <s> Nad istusid lauda ja nokkisid selle ära , mis Killu endale hommikuks oli plaaninud . </s> </p>
<p> <s> Kõik see aeg vahtis Simmo teda tuliste silmadega . </s> <s> Koguni öötumedalt aknaklaasilt peegeldus poisi andunud pilk . </s> <s> Eriti too aknapeegeldus tegi Killu ärevaks ja nõutuks ja ootlikuks . </s> <s> Rinnast voolas magus roidumus läbi üsa põlvede poole . </s> <s> Ihu teadis , mis aju ei uskunud ja süda salgas . </s> </p>
<p> <s> “ Ma olen teistmoodi haige , Killuke , ” pihtis Simmo ja neelatas . “ Sinu järele olen haige olnud ööd kui päevad . ” </s> </p>
<p> <s> Sellest neelatusest meenus üheksateistaastane Killu enesele . </s> <s> Kõik tuli täpselt meelde : sosinad , helid ja lõhnad . </s> <s> Kas aeg on tiiru peale tõmmanud ? </s> </p>
<p> <s> Nad läksid tuppa . </s> </p>
<p> <s> Killu istus kohmetult sohva veerele ja Simmo põlvitas tema ette , pani pea tüdrukule sülle nagu usaldav koer . </s> <s> Poiss ongi koera aastal sündinud , meenus Killule . </s> <s> Tehvan oli hobune olnud . </s> <s> Olnud ? imestas Killu oma mõtte minevikuvormi . </s> </p>
<p> <s> “ Tee minuga , mis iganes heaks arvad , ” ütles Simmo . “ Ainult luba , et sa minu üle ei naera . ” </s> </p>
<p> <s> Killu taipas : tema on Simmol esimene . </s> </p>
<p> <s> Ta sasis hellalt poisi juukseid . </s> <s> Need olid karmid nagu suurel hoovikoeral . </s> </p>
<p> <s> Vaikus . </s> </p>
<p> <s> Kell tiksus ja autod sõitsid mööda . </s> </p>
<p> <s> “ Ma olen ju palju vanem , ” ütles Killu nukralt . </s> </p>
<p> <s> “ Tean . ” </s> </p>
<p> <s> “ Teised ütlevad : poiss , kus sa emaga lähed . ” </s> </p>
<p> <s> “ Kas see hakkab sulle juba ette pinda käima ? ” </s> </p>
<p> <s> “ Ma pole meile üldse niimoodi mõtelnud . ” </s> </p>
<p> <s> “ Aga mina olen ! </s> <s> Ma olen kõik läbi mõtelnud ! </s> <s> Kõik , kõik ! ” </s> </p>
<p> <s> Simmo kargas püsti ja haaras tüdruku tormiliselt embusse . </s> <s> Ta sosistas : </s> </p>
<p> <s> “ Ma olen unistanud , et täna – et päriselt – “ </s> </p>
<p> <s> Poiss hakkas kiirustavate näppudega Killu pluusi lahti nööpima . </s> </p>
<p> <s> Ei , see ei olnud Tehvan , see oli üks teine . </s> <s> Simmo oli see , Killu teadis küll . </s> <s> Sellegipoolest oli armas pärast pikka paastu isukalt kallistatud ja suudeldud olla , kellegi esimeseks tüdrukuks hakata . </s> </p>
<p> <s> Kui nad voodi üles tegid , küsis Simmo häbelikult : </s> </p>
<p> <s> “ Kas musat võib panna ? ” </s> </p>
<p> <s> “ Ei tea , mis muusikat see kell raadiost tuleb . ” </s> </p>
<p> <s> “ Mul on . </s> <s> Ma võtsin ise kaasa , ” ütles Simmo ja hakkas tänavavalguse paistuses ihualasti askeldama . </s> </p>
<p> <s> Nii kiire teisel , et unustas häbeneda , mõtles Killu . </s> </p>
<p> <s> Simmo sai kassetimängija käima ja puges tagasi Killu kõrvale . </s> </p>
<p> <s> Too oli raevukalt rütmikas muusika , mis voolama hakkas – nagu tümitaksid muistsed naised järvesopis kurikatega pesu või raiuksid mehed lõkke ääres mammutiliha lahti . </s> </p>
<p> <s> “ See on BullPull , ma kuulan seda vahel , ” ütles Simmo . “ Aga kui sulle üldse ei meeldi – ” </s> </p>
<p> <s> “ Lase olla . </s> <s> Ma siis kuulan , mida sina kuulad . ” </s> </p>
<p> <s> Silmad kinni , raius Simmo BullPulli rütmi Killusse . </s> <s> Järsku ta tardus nagu hoobi ootuses . </s> <s> Kohe kõlas räme vana naise vali hääl : </s> </p>
<p> <s> “ Poiss , ma näen küll , mis kõlvatust sa seal teed ! ” </s> </p>
<p> <s> Ja raske mehekeha lõtvus õndsalt üle Killu . </s> </p>
<p> <s> “ Sain hakkama , ” ohkas Simmo vaevalise häälega . </s> </p>
<p> <s> Killul oli nutt kurgus . </s> </p>
<p> <s> “ Sa ehmatasid mind surnuks . </s> <s> Sa oleksid ju võinud hoiatada . ” </s> </p>
<p> <s> “ Nüüd tead kõik , ” nuuksatas Simmo . “ Nüüd võid mind minema ajada , kui ma vastik olen . </s> <s> Ainult ära irvita mu üle . ” </s> </p>
<p> <s> “ Simmoke ! </s> <s> Sellepärast sa ei olegi mõnd tüdrukut - “ </s> </p>
<p> <s> “ Keda tüdrukut ! </s> <s> Mõtle ise ! ” </s> </p>
<p> <s> Simmo oli nii õnnetu . </s> <s> Killu oli siis ka . </s> </p>
<p> <s> Vaikus . </s> <s> Mööduv auto vedas laisalt triipe üle pimeda lae . </s> </p>
<p> <s> “ Me saame sellest üle , Simmo , ” sosistas Killu ja silitas poisi põske . </s> <s> See oli pisaratest märg . </s> <s> Oh sa kallis suur väike poiss ! </s> </p>
<p> <s> Simmo lamas , silmad pärani , ja näis enesega võitlevat . </s> <s> Ta vist tahtis pihtida , aga ei usaldanud . </s> <s> Või usaldas , aga ei julgenud . </s> <s> Mida psühhoterapeut sel puhul teeks ? mõtles Killu . </s> <s> Filoloogidele seda ei õpetata . </s> <s> Ise ka ei ole huvi tundnud . </s> </p>
<p> <s> Killu otsustas vaikides oodata . </s> </p>
<p> <s> Varsti Simmo ütleski ärevusest neelatades : </s> </p>
<p> <s> “ Kas sa väga ehmatasid ? ” </s> </p>
<p> <s> “ Väga . </s> <s> Ma ei teadnud arvata , et sa vanaema kaasa võtsid . ” </s> </p>
<p> <s> “ Vanaema keskööl seljakotiga kaasas ! ” </s> </p>
<p> <s> Nüüd oli see naljakas . </s> <s> Nad naersidki pisut . </s> </p>
<p> <s> “ Kas sa sedaviisi ammu ? ” pakkus Killu võimalust kõnelda . </s> <s> Simmo tõstis pea , uuris Killu nägu , enne kui küsis : </s> </p>
<p> <s> “ Ütlesid , sul on poolvend ? </s> <s> Sinust väiksem siis ? ” </s> </p>
<p> <s> Killu noogutas . </s> <s> Simmo pani pea jälle padjale ja rääkis pimedusse : </s> </p>
<p> <s> “ Noh , siis sa vist tead , et väiksed poisid nokivat nokut , kui viisakalt ütelda . </s> <s> See on paheline käitumine ja keerab inimese elu tuksi , sest õiget meest temast ei saagi . ” </s> </p>
<p> <s> “ Kust sa seda võtad ? ” </s> </p>
<p> <s> “ Muti tekst . </s> <s> Ta valvas mind õhtati kõvasti . </s> <s> Aga ükskord ei olnud see õhtal , vaid kesk päeva , mutt röögatas ja mul läks esimest korda lahti . </s> <s> Ma ei teadnud , mis see päriselt on , aga et mõnsa oli ja ellu jäin , siis hakkasin mutti röökima meelitama . </s> <s> Kutid valgustasid mind , võtsin muti hääle linti , miksisin musaga kokku ja mul polnud tema röökimist enam tarviski . ” </s> </p>
<p> <s> “ Just siis sul seda tarvis hakkas minema , sest oli käepärast , ” vaidles Killu . “ Sa kuritarvitasid oma heasoovlikku , aga eluvõõrast mutikest . </s> <s> Siiski oleksid võinud oma musa rahus koju jätta . ” </s> </p>
<p> <s> “ Ma mõtlesin seda ise ka . </s> <s> Aga kartsin häbisse jääda , ” ütles Simmo unise häälega ja haigutas laialt . </s> </p>
<p> <s> “ Siis riskisid sedapidi häbisse jääda . </s> <s> Oli see väiksem risk ? ” </s> </p>
<p> <s> “ Oli vist ikka . ” </s> </p>
<p> <s> Killul polnud mõtet küsida , miks . </s> <s> Simmo oli unne vajunud nagu niidetud karukell . </s> </p>
<p> <s> Hommikul käis Simmo viksilt poes ära , kui Killu oli ütelnud , mis vaja tuua , ja koidula kaasa andnud . </s> <s> Poiss tõi kõik kätte ja näitas ette , aga tagasi saadud raha lauale ei pannud . </s> <s> Küllap nii oli neil kodus kombeks . </s> <s> Killu muigas mõrult : Saingi vanaemaks , kusjuures ema roll jäi vahele . </s> </p>
<p> <s> Stuudiosse läksid nad eraldi . </s> </p>
<p> <s> Kas ja millal härra õhtul tuleb , seda ei öeldud , nagu vist tavaliselt ka vanaemale mitte . </s> <s> Ent kui Killu kodutänavale jõudis , nägi maja ees parkimas tele Fordi . </s> <s> Pagana poiss , on tal vaja oma vahekorraga edvistada , mõtles Killu . </s> </p>
<p> <s> Aga selgus , et polegi tele Ford . </s> <s> Oli vale number – 001 TBU . </s> </p>
<p> <s> Siiski oli Simmo tulnud . </s> <s> Seisis köögis , Killu põll ees , ja laud oli kõiksugust kraami täis . </s> <s> Pikk leivanuga pihus püsti , vehkis ta Killu poole : </s> </p>
<p> <s> “ Kas numbrit panid tähele ? </s> <s> Änks , mis ? ! </s> <s> Täna ei saanud see sepp poiss ju eilse numbriga sõita ! </s> <s> Sinule tänutäheks vahetasin ära ! ” </s> </p>
<p> <s> “ Jah ? ” </s> </p>
<p> <s> “ Kas sa ei märganud ? </s> <s> TBU on kas Tibu või Tobu , kui puuduv täht võtta numbritest – 1 on nagu I ja 0 nagu O. Ilma Tibutobuta poleks ma sind iial leidnud ! ” </s> </p>
<p> <s> Killu istus kollasele taburetile ja purskas ohjeldamatult naerma . </s> </p>
<p> <s> “ Mis on ? ! ” ehmatas Simmo . “ Kas ma solvasin sind kuidagi ? ” </s> </p>
<p> <s> “ Ei , aga laialt võtad sa ette küll ! </s> <s> Kui mina olen 001 , kes siis on need järgnevad 100 näitsikut , naist ja noorikut ? ” </s> </p>
<p> <s> Simmo näol asendus ehmatus ja nõutus küllalt kiiresti taipamisega . </s> </p>
<p> <s> “ Oh sind ! </s> <s> Elu sees poleks ma selle peale tulnud ! ” </s> </p>
<p> <s> “ Kui kujund valida , siis peab see töötama iga kandi pealt . </s> <s> Autor ei saa juures seista ja seletada , kuidas tõlgendada ei tohi , sest tema on hoopis teisiti mõelnud . ” </s> </p>
<p> <s> “ Mokas ! </s> <s> Neid numbreid ei saagi mõistlikult kombineerida ! ” </s> </p>
<p> <s> “ Ei saa . ” </s> </p>
<p> <s> “ Ja mina lootsin , et saad fiilingu ! ” </s> </p>
<p> <s> “ Ongi fiiling . </s> <s> Ma tänan tõesti väga . </s> <s> Eriti tänulik oleksin , kui see jääks meie kahe teada . ” </s> </p>
<p> <s> “ Jääbki . ” </s> </p>
<p> <s> “ Mis sa Piibemannile ütlesid ? ” </s> </p>
<p> <s> “ Vana number roostes , telemaja väärikus määritud ja nii edasi , et käisin registris ja vahetasin ära . </s> <s> Talle 001 meeldis , et uhke nagu linnapea autol võiks olla , ja plekkis arve kinni . </s> <s> Kiitis veel : tubli poiss , kes ise ka midagi märkab . ” </s> </p>
<p> <s> “ Ma pean sama kiitust kordama , sa oled märganud käskimata turul käia , ” ütles Killu . “ Mis nõiavärki sa munsterdad ? ” </s> </p>
<p> <s> “ Pidusööki . ” </s> </p>
<p> <s> “ Kas on pidu tulekul ? ” </s> </p>
<p> <s> “ Nüüd on alati pidu ! ” kuulutas Simmo . “ Mutt kartis , et minu tüdruk saab olla minusugune püstiloll või nats lollem veel , mutt ei teagi , et mul on ikka päriselt naine ! ” </s> </p>
<p> <s> Ja suurest õhinast lõikas Simmo endale noaga näppu . </s> <s> “ Väits ja verelaskmine ! </s> <s> Ohvritall ! ” naeris Simmo kõvera suuga ja pööras pea kõrvale . </s> <s> Ta vist kartis verd . </s> </p>
<p> <s> Killule meenus hobuste peremehe teise jõulupüha ratsutamine ja aadrilaskmine . </s> <s> Kas kõik kordub , aga kordub peegelpildis ? </s> </p>
<p> <s> Killu võttis sahtlist sidemerulli ning lohutas : </s> </p>
<p> <s> “ Pole viga , pulmapäevaks saab terveks . ” </s> </p>
<p> <s> “ Mis pulmapäev ? ! ” ehmatas Simmo , nii et haavatud käsi Killu peos värahtas . </s> </p>
<p> <s> Nõnda siis ongi tal kõik täpipealt läbi mõeldud , nagu eile kinnitas ! mõtles Killu nukralt , aga Simmole ütles lõbusalt : </s> </p>
<p> <s> “ Oh , see on üks tühipaljas kõnekäänd . </s> <s> Lihtsalt üks kild . </s> <s> Ärgu see sind nii väga häirigu . ” </s> </p>
<p> <s> “ Ei ega – ” kokutas Simmo . </s> <s> Ja läks kõrvuni punaseks . </s> <s> Ja pomises : </s> </p>
<p> <s> “ Killuke pillub killukesi . ” </s> </p>
<p> <s> “ Mul on neid veel . </s> <s> Varesele valu , harakale haigus , meie Simmo sõrmeke saab jälle terveks ! ” ütles Killu ja puhus mähkmes pöidlale peale . </s> </p>
<p> <s> Kui ta pilgu tõstis , taipas , et Simmo meheuhkus oli haavatud . </s> <s> Lastesalmist vist ? </s> <s> Või märkas poiss , et Killu on teda läbi näinud ? </s> <s> Sellegipoolest läks pidusöök hästi korda . </s> <s> Nad panid kõik kohad põlevaid küünlaid täis ja raadiost tuli lahedat ei-tea-mida ei-tea-mis-lainelt . </s> <s> Killu pidi Simmot lusikaga söötma , sest Simmo päkk tuksus valutada ; pärast söötis poiss tüdrukut , et see kõhnaks ei jääks , ja kõige lõpuks sõid nad ühest lusikast . </s> <s> Siis tuli Simmol mõte kotistantsu tantsida ja nad pugesid kahekesi Simmo pidžaamapükstesse . </s> </p>
<p> <s> “ Miks sul see veel kaasas ? ” imestas Killu . “ Sul olid ju kindlad plaanid . ” </s> </p>
<p> <s> “ Ma ei teadnud , mis sul öömajalisele tingimuseks . </s> <s> Ma ju lubasin mõistlik olla . ” </s> </p>
<p> <s> “ Mõistlik ei võta vanaema kaasa ! ” </s> </p>
<p> <s> “ See oli siiski lõpp mõistlik . ” </s> </p>
<p> <s> “ Lõpp jah ! </s> <s> Selle musa matame nüüd hoovi kase alla maha . </s> <s> Igaveseks . ” </s> </p>
<p> <s> “ Mitte täna ! ” </s> </p>
<p> <s> “ Aga just täna ! ” </s> </p>
<p> <s> “ Sedaviisi pitsaamas ? </s> <s> Me ei saa trepist allagi ! ” </s> </p>
<p> <s> “ Küll me saame . ” </s> </p>
<p> <s> “ Tahad , et mõni mutt aknast tänitaks ? ” </s> </p>
<p> <s> “ Tänituse võtame linti ja pistame Tibutobusse ! ” </s> </p>
<p> <s> Nad hirnusid mis kole . </s> <s> Simmo öörõivas ei pidanud kahele naerule vastu , kumm raksatas õmblusest lahti ja rõivatükk vajus nende ümbert nagu tuulest tühi puri . </s> <s> Nii pidi musalint asjaolude sunnil matmata jääma . </s> </p>
<p> <s> Kassetti polnud pimedas näha , aga nad teadsid , et see ootab laual ajalehe all . </s> <s> Nad ei suutnud seda hetkekski unustada . </s> </p>
<p> <s> Simmo kartis äpardust ja Killu kartis siis ka . </s> </p>
<p> <s> Ilmaaegu siiski ! </s> <s> Päris , päris ilmaaaegu . </s> </p>
<p> <s> Simmo kargas mööda tuba tantsima . </s> <s> Ta unustas , et on öö ja tema tüdruku majanaabrid magavad , ta joodeldas ja tõmbas rõivastega koormatud tooli ümber , ta unustas oma pöidlagi ja lõi põlvetõsteplaksu , ta keerutas ennast vannilinasse ja linast välja , ta poksis oma peegelpilti : uhh , polt poiss , uhh ! </s> </p>
<p> <s> Killu vahtis seda taaderjanti tekisiilu alt ; ta tundis end nagu mõni spordivahend , nagu rööbaspuud näiteks , kui publik huilgab kiiresti kuluvat kiitust sportlasele , kes on tublisti ennast ületanud . </s> </p>
<p> <s> Lõppeks kargas Simmo Killutki kaisutama ja üle musitama , mida ta rööbaspuudega poleks teinud . </s> <s> Reketisuudlemist on siiski nähtud , niisiis on Killu üks väärt reket . </s> </p>
<p> <s> Viis aastat oli läinud ja Killu saigi teada , mis tunne on , kui teine oma ülekeevat rõõmu väljendab – nagu ta kord Tehvanist oli tahtnud selsamal sohval lesides ja mehe kurba kukalt silmitsedes . </s> <s> Nüüd ta mõistis toda põhjata kurbust , kui teisele oled esimene ja võrreldamatu , aga ise võrdled paratamatult . </s> </p>
<p> <s> Killu vahtis augustiöise akna taga visklevaid kaseoksi ; seda kaske oli ta Tehvaniga vaadanud nende esimesel täispikal ööl , kui Mozart mängis ja Tallinna mees Tehvani naisele helistas ; nüüd oli BullPull mänginud ja kase alla oli neil plaanis matta Simmo mehekargud . </s> </p>
<p> <s> Hommikul pani Killu ette , et Simmo peaks ikkagi oma vanaema vaatama minema , see on ehk mures . </s> </p>
<p> <s> “ Ei ta ole , ütlesin selge sõnaga , et lähen naisele ja enne mesinädalat ei tule . ” </s> </p>
<p> <s> “ Ta ehk ei võtnud sind tõsiselt . ” </s> </p>
<p> <s> “ Ise teab . ” </s> </p>
<p> <s> “ Tal on ehk abi tarvis , vana inimene . ” </s> </p>
<p> <s> “ Abi ? </s> <s> Temal ? ! </s> <s> Häh , tal kuuskümmendki kaugel veel . ” </s> </p>
<p> <s> “ Kuis nii ? </s> <s> Või ei oska ma rehkendada ? ” </s> </p>
<p> <s> “ Temal ja minu emal oli lapsetegemisega kangesti kiire , kool jäi pooleli puha . </s> <s> Puht perekonna viga , nagu pauk käib , on mats küljes . ” </s> </p>
<p> <s> Killu pani selle vaikses lootuses kõrva taha : ehk on Simmolgi perekonna viga juures ; esimene tingimus – kool pooleli – on tal juba täidetud . </s> </p>
<p> <s> Nad läksid stuudiosse , Killu jala , Simmo aga Ford 001 TBUga . </s> </p>
<p> <s> Killu oli kahetsedes märganud imelikku asja : Pärtelsoni ja Tehvani varjud , mis viis aastat olid telemajas ja kõikides võttepaikades viibinud , hakkasid tuhmuma . </s> <s> Pärtelsoni surm , mis pidi maailma muutma , pudenes igapäeva kestmises tasapisi põrmuks . </s> <s> Korraks olid löönud koleduse lained üle pea , korraks oli värisenud vapustus üle selja , siis rahunes elu ja ilm jälle harilikuks . </s> <s> Järjest harvem ärkas Killu rõõmsatest mõtetest ehmatusega : Tehvan on läinud , aga mina ikka elan ! </s> <s> Pärt on surnud , aga mina ikka elan , mis õigusega ? </s> <s> Harva meenus veel , et ühel ammusel laupäeval oli kadunud Pärtelson õlga just selle maanteetulba vastu toetanud ja pihkude varjus püüdnud sigaretti läita , kolm tikku olid kohe tuulde surnud , aga neljandast sai asja , ent see neljas ei kavatsenud kustuda , Pärtelson oli kätt õhus energiliselt viibutanud , kuid sellest hoolimata või selle tõttu sõrmed ikkagi põletanud . </s> <s> Miks te maha ei visanud , oli topeltingel nagu noominud . </s> <s> Killu mäletas Pärt Pärtelsoni silmi , kui see vastas : Ennem mingu patuse inimese sõrmed kui ilus ilmsüüta mets . </s> </p>
<p> <s> Autoriks saades oli Killu pidanud ikka ja jälle vanu jagusid üle vaatama ja imestama näitleja toonast meisterlikkust , kuidas Pärt tähtajaks treitud teksti loomulikuks oskas mängida , nii et sealt ei puudunud elu sügavus , ja kuidas nõmedatesse stseenidesse sigines toda tabamatut maailmavalu , mida too eblakas preili ei oleks mõistnudki sisse kirjutada . </s> <s> Kui Pärt alles elas , tundus see võime loomulik , nii pidigi olema . </s> <s> Pärt oli olemas ja mängis , aga milline ta ise just oli , kes seda viitsis uurida . </s> <s> Takkajärele imetles Killu Pärtelsoni kõrvade kaunist kuju , kulmukaarte ilmekust , tahtejõulist lõuga , mehist häält . </s> <s> Tal oli kahju , et polnud Pärtelsoniga kunagi südamest südamesse juttu ajanud , nüüd polnudki tal omaenda võõrandamatut Pärtelsoni . </s> <s> Aga tollal oli tal silmi olnud vaid Tehvani jaoks ; pealegi püsis Pärt ju naistemehe kuulsuses , Pärdist tuli arusaamatuste vältimiseks kolme meetri kaugusel seista , Tehvani pärast eelkõige . </s> </p>
<p> <s> Nüüd siis lohises Killu Simmo kütkes , aga teisiti , kui see Tehvaniga oli olnud . </s> <s> Tehvanit oli ta imetlenud , tema auras end soojendanud , tema mõtteid ahminud , tema pilku kerjanud . </s> <s> Tehvanit oli aina liig vähe olnud , kuna Simmot tundus enamasti üleliia saavat . </s> <s> Simmo lapsikust ei jõudnud ära imestada , tuli valvel olla ja koguni silmadega keelata nagu mõni bonne – või vanaema . </s> <s> Poiss kippus stuudios tembutama rohkem kui autojuhi roll lubab ; eriti nõme oli tema sõpru tänavanurgal kogemata kohata , siis kukkus Simmo mitu aastat allapoole , siis käis lollitamine ja veiderdamine ning kildude pildumine , mis ilmselgelt olid määratud Killut kriimustama . </s> <s> Aga võis ka olla , et nad olid süüdimatud oma elurõõmus . </s> </p>
<p> <s> Killu ei mäletanud end üheksateistkümneselt säärasena , tolleks ajaks oli tema lapsepõli ammu lõppenud , ehkki Tehvan teda vahetevahel lapsena kohtles . </s> <s> Tehvan oli temast põlvkond vanem , Simmo jälle põlvkond noorem , kuigi tegelikust vanusevahest ei oleks kummalgi juhul sellist järeldust tuletada saanud . </s> <s> Killu oli justkui pelk eralduskriips Tehvani ja Simmo sugupõlve vahel . </s> <s> Kas tal polnudki omaenda põlvkonda ? </s> <s> Või ikkagi oli – Axelbrändi näiteks ? </s> </p>
<p> <s> Axelbrändist oli Äksi saanud , armsa Britta abikaasa . </s> <s> Õnnetumat asja ei osanud küll ette kujutada . </s> <s> Killutki oli pulma kutsutud , ent saatus oli tahtnud toda minekut kõigiti takistada : kõigepealt olid õhtul valmis ostetud roosid öösel hinge heitnud , siis oli ta rahakoti maha unustanud , kui uut kimpu otsima läks , tagatipuks selgus , et toavõtigi oli rahakotis ja snepper muidugi kinni , kõige selle kino peale jäi ta bussist maha , taksot aga ei raatsinud võtta , õieti küll ei jätkunud rahagi . </s> <s> Nõnda jõudis ta alles pulmalauda , kui tseremoonia juba läbi . </s> <s> Esimene , mida ta uksel seistes märkas , oli aukohal istuva peigmehe , selle Axelbrändi pea , mis oli longus nagu Killu hommikune roosikimp . </s> <s> Killu , Killuke tuli , märkas pruut ja tõusis , et viibata . </s> <s> Peigmees tõstis silmad ja lõi üle näo särama , tormas hilinenud külalisele vastu ja esitles teda laia viipega : Minu nooriku pinginaaber ; peaaegu oleksid pulmad ära jäänud , sest teda oodati ja ta ei tulnud . </s> <s> Kellegi joobnud hääl nõudis kõikide naeruks : Tseremooniat korrata , otsast alata ! </s> </p>
<p> <s> Lauas istuda oli piin olnud : millal Killu ka pruutpaari poole ei vaadanud , ikka süttisid talle vastu peigmehe suured pruunid silmad . </s> <s> Kui pruudipärga maha mängiti , tahtis Britta oma loori Killule pähe panna , mida Äksi ei lubanud , et olgu see plika veel vallaline . </s> <s> Kõige hullem oli juhtunud keskööl . </s> <s> Äksi ja Killu tantsisid just , kui keegi tormas saali suure kisaga , et pruut on röövitud . </s> <s> Äksi haaras Killul käest ja tõmbas teda kõrvaltuppa , Killu arvas , et pruuti otsima , aga Äksi tõukas ukse kinni ja sosistas hingeldades : Ma abiellusin ainult selle pärast , et teil lähemal olla . </s> </p>
<p> <s> Üksainus kord oli Killu noorpaaril külas käinud . </s> <s> Voodi kohal oli neil rippunud suurendatud lõpuaktusefoto kahest pinginaabrist lillesülemitega . </s> <s> Killul oli tegemist olnud , et mingitki kõneainet leida , kuni Britta lauda korraldas . </s> <s> Kas sulle Äksi ikka ei meeldi , oli Britta sosinal küsinud , kui Killu minema kiirustas . </s> <s> Ei , sest ta on mu pinginaabri röövinud , vastas Killu . </s> <s> Oh ei , sa oled alati teretulnud , Äksi arvates ka , ma tean , ütles vana hea Britta . </s> <s> Nii ongi nad vaid postkaarte vahetama jäänud . </s> </p>
<p> <s> Küllap Axelbrändi nägi Killus sugulashinge , küllap armus esimesest pilgust ja püüdis seda teiselegi mõista anda , ent kes ei armasta , see ei taipa ka märke ; Killu ei olnud tähele pannud sedagi , mis too padjasõjas poisile sülle kukkunud tüdruk hoomas – sest too plika polnud vist Äksi suhtes ükskõikne , aga Killu oli . </s> <s> Ülimalt . </s> </p>
<p> <s> Kasuisa oli kord ütelnud , et tuleb oma õige armastus ära oodata . </s> <s> Just seda oligi Killu teinud , ta oli olnud ikka veel puhas nagu hiirekõrvas kaseleht , kui Tehvan kingaparandusse juhtus ning Killu tundis : tema ! </s> <s> Kui Killu Axelbrändiga uusaastaööl tutvus , oli viis päeva liig hilja . </s> <s> Ja nüüd oli topelthilja , sõbratari mees on tabu . </s> <s> Killu meelest on igasugune abielumees alati tabu olnud , ent Tehvani abielust ta ju ei teadnud , ja hiljem arvas , et Tehvani süda ongi tegelikult vaba , kui ta käitub nagu vaba mees . </s> <s> Nüüd on tüdruk oma vitsad saanud , kaks korda ta eksida ei kavatse , nüüd tunneks ta ära hetke , mil sümpaatia muutub ebaseaduslikuks piiriületajaks , ja ütleks : stopp ! </s> </p>
<p> <s> Huvitav , kas Simmo on enda meelest seotud ? mõtles Killu . </s> <s> Kas poisil on mingeid piiranguid või tunneb poiss ennast vabana kui tuul , vabana vanaemastki ? </s> <s> Mida temast oodata tuleb , kui tuhin läbi ? </s> <s> On Killu talle naine kogu eluks või pihkusattunud tubli reket , mängu alustuseks hea küllalt ? </s> <s> Ja see küsimus tundus tüdrukule äkki tähtsam kui kõik Tibutobu teemaarendused – juba eneseväärikuse pärast . </s> </p>
<p> <s> Ta küsis õhtulauas : </s> </p>
<p> <s> “ Kas sinu sõpradel on kindlad tüdrukud ? ” </s> </p>
<p> <s> “ Mis tähendab kindel tüdruk ? </s> <s> Kas sa mõtled tüdruk-sõpra ? ” </s> </p>
<p> <s> “ Ju vist . ” </s> </p>
<p> <s> “ No Riksil on . ” </s> </p>
<p> <s> “ Ammu juba ? ” </s> </p>
<p> <s> “ Jah . </s> <s> Kõva kaks nädalat . </s> <s> Kõrvuni sees . ” </s> </p>
<p> <s> “ Aga teistel ? ” </s> </p>
<p> <s> “ Teistel on niisama . ” </s> </p>
<p> <s> “ Mis niisama ? ” </s> </p>
<p> <s> “ Noh kas sa ei tea ? </s> <s> Kohtutakse kuskil , tantsitakse ja minnakse kuhugi , kus kahekesi olla . </s> <s> Ja kõik . ” </s> </p>
<p> <s> “ Mina ei tea jah . </s> <s> Ei ole mina niimoodi olnud . </s> <s> Ja sina ju ka ei ole . ” </s> </p>
<p> <s> “ Ei ole . </s> <s> Aga niimoodi ollakse . </s> <s> Ja see on norm . ” </s> </p>
<p> <s> “ Mis norm ? ” </s> </p>
<p> <s> “ Normaalne , noh . ” </s> </p>
<p> <s> “ Kas sina pole normaalne ? ” </s> </p>
<p> <s> “ Praegu olen ju . ” </s> </p>
<p> <s> “ Kõva nädal juba ! ” </s> </p>
<p> <s> “ Mesinädal . ” </s> </p>
<p> <s> “ Mesinädalad kuluvad ruttu . </s> <s> Mis edasi ? ” </s> </p>
<p> <s> “ Mina elan ühe päeva korraga , ma ju ütlesin . ” </s> </p>
<p> <s> “ Ütlesid . </s> <s> Aga ajad muutuvad . ” </s> </p>
<p> <s> “ Mis sul hakkas ? </s> <s> Kas sai villand ? </s> <s> Või tahad mind kasvatama hakata ? </s> <s> Vaata ette ! ” </s> </p>
<p> <s> “ Simmo ! </s> <s> Millest selline toon ! ” </s> </p>
<p> <s> “ Vennad hoiatasid : see tädi sind ümber sõrme keerab . ” </s> </p>
<p> <s> “ Tädi ? </s> <s> Ja mitte tüdruk-sõber ? ” </s> </p>
<p> <s> “ Noh tegelt ütlesid nad eit . ” </s> </p>
<p> <s> “ Ma tänan . ” </s> </p>
<p> <s> “ Ära hakka põdema . </s> <s> Muidu ütlevad nad teisitigi . ” </s> </p>
<p> <s> “ Jah ? </s> <s> Kuidas nad muidu ütlevad ? ” </s> </p>
<p> <s> “ Karmilt ütlevad . </s> <s> Ei ole sinu kõrvadele . ” </s> </p>
<p> <s> “ Ma tahan teada . ” </s> </p>
<p> <s> “ No-oh ! ” </s> </p>
<p> <s> “ Ütle ! ” </s> </p>
<p> <s> “ Noh suht kena pliks on näkk ja beib või kobe tükk ; tavaline on liha ja sink ; kole ja loll pliks on ämber . </s> <s> On veel teisi . ” </s> </p>
<p> <s> “ Ma tahan kuulda . </s> <s> Ma olen ju filoloog , ma uurin ja kogun sõnu . ” </s> </p>
<p> <s> “ Noh on veel auguga liha ja diskoperse ja aids . ” </s> </p>
<p> <s> “ Kas süütu tüdruk ka sinna hulka käib ? ” </s> </p>
<p> <s> “ Süütuga sekeldamine on saunaakna katki löömine . </s> <s> Ei ole ette nähtud . ” </s> </p>
<p> <s> Vaikus . </s> </p>
<p> <s> “ Ah nii . </s> <s> Ja kuidas sina mind mõttes nimetad ? ” küsis Killu . </s> </p>
<p> <s> “ Pillu . ” </s> </p>
<p> <s> “ Pillu ? ” </s> </p>
<p> <s> “ Pillu jah . </s> <s> Sul on ju seal üks pisike pillu . ” </s> </p>
<p> <s> “ On too kõige tähtsam ? ” </s> </p>
<p> <s> “ Mis siis veel ? ” </s> </p>
<p> <s> Killu ei teadnud , kas nutta või naerda . </s> <s> Ritsikas oli , Pillu on , ja mis ees ootab – peale diplomitöö kirjutamise . </s> </p>
<p> <s> Diplomitöö – oh õudust ! </s> </p>
<p> <s> Paraku oli arvutis diplomitööst vaid tiitelleht . </s> <s> Killu polnud allikmaterjaligi kokku otsinud , ta lükkas tõsisemat alustamist lootusrikkasse homsesse , mis pärale jõudnult on kahjuks sama tuttav täna . </s> <s> Killut lihtsalt ei jätkunud tele ja Simmo kõrvalt veel kolmandale võitlusväljale . </s> <s> Sest võitlus see ju on , mis inimsuhetes prevaleerib , kui eluvaated erinevad . </s> </p>
<p> <s> Parajasti vaidlesid nad väljaminemise üle . </s> <s> Killu meelest oli inimese põhiküsimus , kuidas mõistlikult kasutada eluks antud aega , tööst vaba aega iseäranis . </s> <s> Simmo arvas , et pole seal kunsti mingitki – lähed välja , keegi tuleb vastu , paneb midagi ette , minnakse kuhugi , elu korraldab ennast ise ; mõnusal inimesel on mõnus igal pool . </s> <s> Armastusest Killu vastu oli Simmo järele andnud – olgu siis pealegi üks kontsert sekka ! </s> </p>
<p> <s> Killu võttis kapist kaua puhanud sinise siidkleidi . </s> <s> Ta oli selles oivaline . </s> </p>
<p> <s> “ Ja sellega mõtled sa ennast inimestele näidata ? ! ” ei varjanud Simmo jahmatust . </s> </p>
<p> <s> Õnnetu taevassinine jahmatab juba teist meest , kohkus Killu . </s> <s> Siiski püüdis ta asja päästa : </s> </p>
<p> <s> “ See on ju täiesti uus ja sobib mulle . ” </s> </p>
<p> <s> “ See on ju läinud sajandist ! </s> <s> Kleit veel pealegi ! ” </s> </p>
<p> <s> “ Aga ma tunnen ennast selles hästi . ” </s> </p>
<p> <s> “ Sellega me igatahes välja ei lähe . ” </s> </p>
<p> <s> “ Sina lähed minuga , mitte sellega ! ” püüdis Killu vaidlust naljaks käänata . </s> </p>
<p> <s> Aga ei – Simmo raius , et sihukese aegunud tüdrukuga ei lähe , mitte iial ! </s> <s> Poiss võttis rahakoti , torkas teksataskusse ja kiirustas Killut tagant : </s> </p>
<p> <s> “ Kui kähku teeme , jõuame küll . </s> <s> Polt poiss paneb ise oma pillu riidesse ! ” </s> </p>
<p> <s> No saab näha , kuidas sobimatut hilpu mulle saab sokutada . mõtles Killu kuraasikalt . </s> <s> Nad tormasid kaubamaja trepist käsikäes üles , Simmo vahtis vasakule-paremale , leidis kätte , sihtis üht mannekeeni sõrmega : see nabapluus ja see undruk ! </s> <s> Enne kui Killu toibuda jõudis , oli ta kabiinis ja nõutud rõivad seljas . </s> <s> Simmo hiilis eesriide vahelt . </s> </p>
<p> <s> “ Käib küll , ” ütles poiss ja läks maksis ära . </s> </p>
<p> <s> Kodus uuris Killu ostu lähemalt ning porises : </s> </p>
<p> <s> “ See ju pigem vöö kui seelik . </s> <s> Ja pluus on rohkem salli eest . </s> <s> Sihukest raha maksta , kui õmblejal pole riiet kulunudki ! ” </s> </p>
<p> <s> “ Sihukese raha eest vahivad sind kõik , küll näed ! ” </s> </p>
<p> <s> “ Sihukest lolli , kes rahanumbrit ei tunne , annab vahtida tõesti . ” </s> </p>
<p> <s> Aga Simmo tantsis mööda tuba ja laulis : Mul on täna teine tüdruk , hoopis teine pillu ! </s> <s> Poiss oli ülimalt rahul ja Killu oli siis ka . </s> <s> Võtkem asja huumoriga ! </s> </p>
<p> <s> Mul on , nagu sa kord oma naisest ütlesid – uus elu , uus immits , ütles Killu peeglisse Tehvanile ja sorgutas juukseid : lõigata maha või mitte ? </s> </p>
<p> <s> “ Paneks nüüd sukad ja võtaks sukkpüksid ära , ” kamandas Simmo . </s> <s> Tema oli olukorra peremees . </s> </p>
<p> <s> “ Sukad ! </s> <s> Nii napi undrukuga ! </s> <s> Tripid jäävad paistma , kui istun . ” </s> </p>
<p> <s> “ Peavadki , ” ütles Simmo . </s> </p>
<p> <s> Killu panigi sukad ja demonstreeris itsitades , kuidas tripinupud seelikuserva alt piiluma hakkasid , kui ennast vähekegi liigutas . </s> </p>
<p> <s> “ Üks kahest on liig – undruk või sukad , aga kumb ! ” naeris Killu . “ Ei selle kombinatsiooniga saa kuhugi minna ! ” </s> </p>
<p> <s> “ Voodisse ikka saab ! ” kinnitas Simmo ja asus trippide päästmist harjutama . “ Tegelt on üleliigsed mõlemad , sukad ja undruk kah ! ” </s> </p>
<p> <s> “ Peaasi , kui tüdruk on õige , ” ohkas Killu . </s> </p>
<p> <s> Niipalju siis tänasest kontserdist , mõtles Killu õnnetult ja siiski õnnelikult . </s> </p>
<p> <s> Hommikul vaatas Piibemann südamliku muigega Killu uut immitsat ning jäi uurima oma autojuhi punetavaid kõrvu . </s> </p>
<p> <s> “ Nonoh , lapsed , ” ühmas Piibemann ja sellest taipas Killu , et nad tohivad hakata üheskoos tööle tulema . </s> <s> Nad olid nüüd ametlik paar . </s> </p>
<p> <s> Esiti arvas Killu , et sellest läheb elu lihtsamaks , kui kavaldama ei pea ja asju võib võtta nagu nad on . </s> <s> Ent ta eksis – asjad , nagu nad on , polnud kuigi sobivad . </s> <s> Koju tulnud , leidis ta tihtigi , et arvuti on mõneks sõjamänguks hõivatud , kui tema oli just oma vaimu valmis pannud , et hakkab lõputööd kirjutama . </s> <s> Sestap tundis ta suurt kergendust , kui Simmo teatas , et läheb mutti vaatama ja kui mõnd venda kohtab , siis töllerdab natuke linna peal . </s> </p>
<p> <s> “ Ega sul selle vastu põrkimist ole ? ” küsis Simmo , alahuul õige pisut rippus . </s> </p>
<p> <s> “ Mitte kõige vähematki , ” kostis Killu , ent tema näost oli vist näha , kui väga see uudis teda rõõmustas , ja Simmost oli omakord näha , et Killu suhtumine teda masendas . </s> </p>
<p> <s> “ Kurat teab , ” pomises Simmo ja kadus . </s> </p>
<p> <s> Killu jäi mõtisklema , mida kurat võiks teada . </s> <s> Õllelõhnalist poissi ju koju oodata ei tahaks , temaga koos hulkuda veel vähem . </s> <s> Simmo oleks teda kaasa võtnud küll , ehk oleks vanaemalegi näha viinud , ta oli ju selgelt uhke oma suhte üle . </s> <s> Ent Killu ei oleks soovinud võtta vanaema ees vastutust poisi käekäigu pärast , ning Simmo sõprade ja nende näkkidega tal klappi ei olnud tekkinud . </s> <s> Killu oli Simmole küllap kodune tarbeese nagu Tehvanilegi . </s> <s> Ei , Tehvaniga oli neil olnud tugev vaimne kooskõla , Tehvani poole vaatas ta üles , ka sõna otseses tähenduses , Tehvan oli pikem ja tihtigi tõstis Killut lõuast , kui tahtis silma vaadata . </s> <s> Simmo oli kasvult samaharjaline , kuid mitte vaimses mõttes , ja Killul oli tegu , et tema poole mitte alla vaadata . </s> </p>
<p> <s> Tehvan , kas ma pean nüüd protsente maksma sellelt vaimukapitalilt , mis sa mulle jätsid ? </s> <s> Või tehakse mind põhivarastki lagedaks ? </s> </p>
<p> <s> Fuih , Killu Uppin , mäherdune roheliselt lehkav lillevaas ! märkas tüdruk äkki . </s> <s> Ta pesi krüsanteemide varreotsi , lõikas neid lühemaks , küüris sinist vaasi pudeliharjaga ja munakoortega , loputas ja kuivatas . </s> <s> Istus siis imetlema , kuidas kristallselges klaasvaasis kogunesid taimevarte ümber imelised hapnikumullikesed . </s> </p>
<p> <s> Ma tahan olla puhas ja selge nagu kristallvaas , kuulis ta äkki oma häält , ja Tehvanit vastamas : Et sind katki löödaks ? </s> </p>
<p> <s> Tehvan ! </s> <s> Olen ma nüüd katki löödud ? </s> <s> Olen ma nagu mõni mõrane vaas ? </s> <s> Lepin seksiga , kui armastus nagunii võõrsil ? </s> <s> Ei , ma ju armastan Simmot , natukene ; ma tahan ja saan teda aidata ! </s> <s> Leidub siis armastust natukene ? </s> <s> Armastust kas on või seda pole ! </s> <s> Armastuse on Tehvan kättesaamatusse viinud , vist nii tuleb ütelda ? </s> <s> Oh Tehvan , kas sa tuled kord , ja kui sa tuled , kas saan siis jälle puhtaks , kui ehk olengi saastatud , mida ma küll ei tunne , aga sinu kõrval ehk tunnen ? </s> <s> Ehk oled sinagi saastatud ja me aitame teineteist puhtaks ? </s> </p>
<p> <s> Oh ! </s> <s> Ah ! </s> <s> Ärme ruttame sündmustest ette . </s> </p>
<p> <s> Tehvan Pennert , Killu Pennert , simsalabimm ! </s> <s> Võluvormel öeldud , nüüd marss tööle ! </s> </p>
<p> <s> Töö ei edenenud . </s> <s> Mõtted ei seisnud koos . </s> <s> Hullem veel : mõtet lausa ei olnudki . </s> <s> Häiris toa vaikus , kus ju pidanuks olema ühe teismelise poisi nurgast teise hulkumine , asjade tõstmine , sahtlite avamine ja seda saatev viisijuppide ümisemine , vilistamine ja hõiskamine , sekka padjaga viskamine või sentide klirinal kukkuda laskmine , et kirjutajat mõtetest äratada ja ärganule avalalt vastu naeratada . </s> </p>
<p> <s> Tuleks ta või õllelõhnalisena , ohkas Killu . </s> </p>
<p> <s> Aga Simmo ei tulnud . </s> </p>
<p> <s> Ei tulnud kesköösekski , ei tulnud vastu hommikutki . </s> </p>
<p> <s> Killu seisis pikki tunde akna all , vahtis mõttetühjade silmadega tänavale , kedagi ei lähenenud tuttava hüpleva kõnnakuga , kellegi tüse alahuul polnud armsalt ripakil . </s> <s> Killu kuulas autode häält , kas vurtsatab kohale 001 TBU – polnud kindel , et see ullike ei läinud õltsi manustama bossi autoga . – Kas ma olen Simmo sõnavara omaks võtnud ? märkas Killu ise ka . </s> </p>
<p> <s> Mööda ja mööda , ikka jälle mööda . </s> <s> Küll sõidab palju autosid seda vaikset tänavat , imestas Killu . </s> <s> Ta pikutas vahepeal sohval , ei saanud pikutatud ; lehitses mõnd raamatut , ei viitsinud lugeda ; käis siis jälle aknal , seisis vahiposti soojaks ; läks kööki , jõi vett ja näksis kuivanud leivakannikat ; viskas siis jälle pikali ja tõusis üles , leidmata asu . </s> </p>
<p> <s> Tõsilugu , ma ikkagi hoolin temast , märkas Killu . </s> </p>
<p> <s> Kell tiksus , aeg ei edenenud . </s> </p>
<p> <s> Mis muutub naise elus , kui mees on teine , ent naine ikka seesama ? </s> <s> Seesama ootus , seesama lootus , mis ometi ei täitu . </s> <s> Elu täius on kättesaamatu ! </s> <s> Õnne valu saab teravaks , kui õnn ju möödas ! </s> <s> Kas ongi möödas , nii pisut oligi ? ehmatas Killu oma mõttest . </s> </p>
<p> <s> Hommik jõudis siiski pärale , päiksesärav , aga tige valvamisest väsinud silmadele . </s> <s> Oli aeg hakata salvestusse minema . </s> <s> Killu valis parajasti seelikut , kui 001 TBU maja ette vurtsatas , tüdruk ei kuulnud seda ega ka trepist tormavaid samme . </s> </p>
<p> <s> Äkki oli Simmo uksest sees . </s> </p>
<p> <s> “ Tulin sulle järele , Piibemann käskis ! ” </s> </p>
<p> <s> “ Nonoh ! </s> <s> Mis ta siis ütles ? ” </s> </p>
<p> <s> “ Kus sa nolk naise jätsid ! ” </s> </p>
<p> <s> “ Ja sina ? ” </s> </p>
<p> <s> “ Jätsin diplomit tegema . ” </s> </p>
<p> <s> “ Jäi ta siis rahule ? ” </s> </p>
<p> <s> “ Tegelt vist jäi . </s> <s> Hoiatas , et ma üht teist diplomit ei korraldaks . ” </s> </p>
<p> <s> Killu tegi muud juttu , küsis vanaema järele . </s> <s> Mutil polevat häda midagi ja kutid olevat endiselt mõnusad , Simmo olevat peaaegu magamata , mutt olevat öö läbi ohkinud ja pöörelnud , aga Simmo olevat tahtnud Killule aega anda , sellepärast kannatanud kuidagi ära . </s> </p>
<p> <s> “ No lähme siis . </s> <s> Ma olen kohe valmis , ” ütles Killu . </s> </p>
<p> <s> Aga Simmo ei lasknud , suudles ja kaisutas , ajas soengu sassi ja imes kaelale maasika . </s> </p>
<p> <s> “ Ma ei ole sind kaksteist tundi näinud ! ” kaebas Simmo . “ Mitu ööd sul veel läheb ? ” </s> </p>
<p> <s> “ Misasja ! </s> <s> Kevadeni läheb ! </s> <s> See pole ju nii lihtne . ” </s> </p>
<p> <s> “ Stsenaariumi kirjutad küll paari tunniga , ma arvasin , et viiskümmend lehekülge – ” </s> </p>
<p> <s> “ Simmo ! </s> <s> Stsenaarium kirjutab ennast ise , kui põhisuund on valmis mõeldud , aga see on teadustöö ! </s> <s> Ma pean kõik läbi lugema , mis sel teemal iganes kirjutatud , ja oma seisukoha kujundama . ” </s> </p>
<p> <s> “ Tõmba suva tekst netist ! </s> <s> See on norm ! ” </s> </p>
<p> <s> Killu hakkas naerma . </s> </p>
<p> <s> “ Oh sind karvapead ! </s> <s> Ma olen diplomand Killu Uppin , mitte mõni norm pillu ! ” </s> </p>
<p> <s> Simmo muutus kurvaks . </s> </p>
<p> <s> “ No mitu lehekülge sa ära kirjutasid ? ” </s> </p>
<p> <s> “ Mitte ridagi . ” </s> </p>
<p> <s> “ Mitte ridagi ! </s> <s> Mamma ! </s> <s> Mis sa siis tegid ? ” kohkus poiss ja rõõmustas samas : “ Aa ma tean , tudisid , ma ei lase sul välja magada , jah ? ” </s> </p>
<p> <s> “ Ei maganud ma silmatäitki , ” ohkas Killu . </s> </p>
<p> <s> “ Minu ohver puht asjata ! </s> <s> Mis sind siis ommetegi segas ? ! ” </s> </p>
<p> <s> “ Sinu puudumine . ” </s> </p>
<p> <s> See ülestunnistus tegi Simmo pööraseks . </s> <s> Poiss kargles nagu kevadine mullikas , ta hõiskas ja laulis ja musitas tüdruku üle ning tõotas : </s> </p>
<p> <s> “ Ma ei jäta sind sekundiks kah ! ” </s> </p>
<p> <s> “ Me lepime kokku , et vahetevahel tegelen mina oma asjadega ja sina omadega , ” pani Killu ette , </s> </p>
<p> <s> “ Ja mis asjad mul oleks ? ” imestas Simmo . </s> </p>
<p> <s> “ Seda tead sina , Simmoke . ” </s> </p>
<p> <s> “ Noh vast loen siis midagi . </s> <s> Mõnd krimkat . </s> <s> Igal õhtal pool tundi . ” </s> </p>
<p> <s> “ Loe või kriminulli . </s> <s> Tähed lähevad muidu meelestki . ” </s> </p>
<p> <s> “ Või kuulan musat . </s> <s> Sind ei sega ju , kui ma kõrvaklappidega – ? </s> <s> Sest Pillut segab ju poldi puudumine ! ” </s> </p>
<p> <s> “ Ei , mitte nii ! </s> <s> Killut segab teadmatus oma härra tulemisest ja minemisest , ” vaidles Killu . “ Naine näeb ja õnnistab meest ka teisele poole maakera , kui ta teab , kus see on ja mida teeb . ” </s> </p>
<p> <s> Täielikus üksmeeles sõitsid nad võttele . </s> </p>
<p> <s> Algasid kenad ajad . </s> <s> Seriaali autor oli nagu tiivad saanud , ja stuudio autojuht puistas teravmeelsusi hommikust õhtuni . </s> <s> Küll võib mõni inimlaps vaimukas olla ! </s> <s> Piibemanni kulul poiss avalikku nalja ei teinud : nii režissöör kui produtsent – pealegi veel ühes isikus – oli vähemalt kaks klassi kõrgem isik , käskija , keda tuli respekteerida , ehkki samal ajal vaikselt kiruda , nagu komme nõudis . </s> <s> Autor ja kunstnik olid üks klass kõrgem , ent samuti käsualused , neid ei naerdud , neid kaasati naljategemisse kellegi veel alama arvel . </s> </p>
<p> <s> Kui kõik-see-mees läks lõunale kohalikku pubisse , mis tegelikult osutus iseteenindavaks einelauaks , sokutas Simmo kaks keedetud muna Etkari püksitaskusse . </s> <s> Ta oli enne teist muna teises ülestõstetud pihus hoidnud ja kassapreiliga silmside saavutanud , aga vaene kaameramees polnud midagi märganud , ta luges pihupesal sente kokku . </s> </p>
<p> <s> “ Paras raha , ” laksatas Etkar mündid vasktaldrikule . </s> </p>
<p> <s> “ Aga kaks muna ? ” naeratas kassiir . </s> </p>
<p> <s> “ Mis munad ? ” </s> </p>
<p> <s> Teised neelasid juba naeru . </s> </p>
<p> <s> “ Aga need seal – “ näitas näitsik naerdes näpuga . </s> </p>
<p> <s> “ Tal on seal jah ! </s> <s> Kahe asemel neli ! </s> <s> Kaks oma , kaks maksualust ! ” hirnusid kamraadid . </s> </p>
<p> <s> Kassapreili tõmbas näost roosaks . </s> </p>
<p> <s> “ No on tõprad ! ” vihastas Etkar , kui tõesti salakauba leidis . </s> <s> Ta poetas munad taldrikusse müntidele seltsiks . “ Sähke oma – “ </s> </p>
<p> <s> “ Need juba poolenisti hautud , ei neid saa müüki panna ! ” hirnusid kamraadid . </s> </p>
<p> <s> “ Tehke mis tahate , minul on paras raha ! ” jäi Etkar kindlaks ja läks oma salatikausiga lauda . </s> </p>
<p> <s> Õhtul võttis Killu teema üles . </s> </p>
<p> <s> “ Etkarile tegid sa täna liiga . </s> <s> Mees solvus tõsiselt . ” </s> </p>
<p> <s> “ Ei solvund ! </s> <s> See oli lihtsalt väike näidend . </s> <s> Maarahvas on harjund : tulevad telepoisid , saab nalja , mida kümme aastat jutustada ja poisse tagasi oodata . </s> <s> Naerdi situatsjooni , mitte Etkarit . ” </s> </p>
<p> <s> “ Aga just Etkarit , seda et tal pole kunagi raha tühisemakski ootamatuseks . ” </s> </p>
<p> <s> “ Sest naine võtab ära . </s> <s> Noh siis edaspidi olgu mees ! ” </s> </p>
<p> <s> “ Mis me nüüd saavutasime ? </s> <s> Meheks me teda ei kasvatanud , hoopis süvendasime tema häbi , osatasime hella kohta . ” </s> </p>
<p> <s> “ Oled sina alles peenetundeline ! </s> <s> Arvad , et Etkar on ka ? </s> <s> Arvad , et astub sinu eest välja ? </s> <s> Arvad , et ültse keegi astub sinu või minu eest välja ? ” </s> </p>
<p> <s> “ Me oleme üks pere . </s> <s> Tõepoolest . </s> <s> See on Tibutobu tegemise kõige suurem väärtus . ” </s> </p>
<p> <s> “ Just ! </s> <s> Ja sellepärast võimegi üheskoos nalja teha ja keski ei tohi solvuda ! ” </s> </p>
<p> <s> “ Nali peab olema erapooletu , see ei tohi ilmaski konkreetset märki tabada . </s> <s> Kui keegi pihta saab , on tegu kuritööga , ” ohkas Killu . “ Teine inimene oma kirgede ja kannatustega on mõistatus , seda peab arvestama . ” </s> </p>
<p> <s> Simmole ei paistnud see jutt mitte üks põrm meeldivat . </s> <s> Simmo kartis õpetust saada . </s> <s> Aga mitte ainult Simmo , Killu oli tähele pannud , et mis naisterahvas iial ütleb , sellest loeb meesterahvas nagu süüdistust välja , ehkki naine mõtles vaid teemat arutada . </s> <s> Kas mees siis tunnebki end süüdi või on see meessoole üldiselt omane , et naine ärgu julgegu piuksuda ? </s> </p>
<p> <s> Oli sobiv hetk ja Killu jutustas tollest hirmsast raudteeõnnetuse salvestusest rohkem kui viis ja pool aastat tagasi . </s> <s> Surnud Pärtelson tuli talle elavalt silmade ette , Pärtelsoni maailma hulkuma jäänud hääl kõlas tal kõrvus , Killu rääkis ja rääkis ning tundis samas , et hinge painaja hääbub ja hääbub . </s> <s> Neist asjust ei olnud Simmo midagi kuulnud . </s> <s> Küllap siis Tehvanistki mitte – õnneks , sest oma armastusest polnud tüdruk veel valmis pihtima . </s> </p>
<p> <s> “ Kas too Pärtelson mängis Mikut või ? ” küsis Simmo äkki . </s> </p>
<p> <s> “ Sa taeva arm ! </s> <s> Kuidas sa seda ei tea ! ” imestas Killu . “ Ise oled kõik kordused vaadanud . </s> <s> Alati vaatad tiitrid hoolega lõpuni , see sinu tiitrite vahtimine ajab mind vahel päris närvi , kui kiire on ja sind toolist lahti ei kanguta . ” </s> </p>
<p> <s> Simmo hakkas itsitama : </s> </p>
<p> <s> “ Niipaljukest sul minu jaoks silmi ongi ! </s> <s> Mina vahin ainult omaenda Tibutobude tiitreid . </s> <s> Magussöök tuleb ju kõige lõpuks – autojuht Simmo Siimuste . ” </s> </p>
<p> <s> “ Päris topakas ! </s> <s> Vahib oma nime ! ” </s> </p>
<p> <s> “ Kas sina ei vahi ? </s> <s> Vahid aga küll ! ” </s> </p>
<p> <s> “ Mina vaatan kõik üle , et kas mõni pole välja jäänud . </s> <s> Ükskord Pärtelson kogemata oligi . ” </s> </p>
<p> <s> Ja Killu hakkas jälle Pärtelsonist jutustama . </s> <s> Ja jõudis jälle raudteeõnnetuse juurde . </s> </p>
<p> <s> “ Mis sa põed muudku seda Pärtelsoni , sina polnd ju süüdi , ” keelas poiss . </s> </p>
<p> <s> “ Minul oli ju eelaimus , et nukumäng karistuseta ei jää , just mina oleksin pidanud sekkuma ja käe ette panema . ” </s> </p>
<p> <s> “ Kui sa ei sekkund , küllap siis ei pidand ka . </s> <s> Mis see sinu asi oli . ” </s> </p>
<p> <s> “ Oh Simmo , ma olen nii vaevas olnud ! ” </s> </p>
<p> <s> “ Sina vaevas , tema taevas , ” muigas Simmo ja musitas tüdruku üle . </s> <s> Nii lõppes neil iga tõsisem arutelu . </s> </p>
<p> <s> Või mis tõsisem ! </s> <s> Tõsistest asjadest nad enamasti ei rääkinudki , Simmo oli oma kamba taset ületavatest mõtisklustest absoluutselt rikkumata . </s> <s> Poiss teadis , mis semudki teadsid : tundis hittide edetabeleid , olemata kuulnud ühtainustki sümfooniat ; nimetas küllap eksimatult bändide trummareid ja jalgpallimansade väravavahte , aimamatagi eesti dirigentide maailmakuulsust ; võis une pealt meenutada , kes rokitäht millal aidsi suri , aga mida vanaema põeb , see polnud probleemiks tõusnud . </s> </p>
<p> <s> Simmo probleem number üks oli parajasti mobiili hankimine . </s> <s> Tema unistuste tipp oli voodis kõnelda – kaks mobiili vastakuti nagu põsk põse vastas . </s> <s> Sa mõtle , me sosistame teineteise kaisus ja meie hääled jooksevad Tallinna kaudu meile sängi tagasi ! nautis Simmo sellist võimalust . </s> <s> Ent üksnes rääkimise objektiks see jäigi , vähemalt esialgu . </s> <s> Esinduslikule pillile ei hakanud hammas peale , aga ükskõik milline oleks au pihta käinud , nõnda siis pruukis poiss Killu telefoni . </s> <s> Sõprade nähes küsis Killult iga kord luba , justkui jätkuvalt rõhutades , et see konkreetne riist pole tema maitse ; nähtavasti oli moekam olla mobiilita kui kehva mobiili omanik . </s> <s> Kodus sellist kollisiooni et tekkinud , seal võeti ja helistati ja saadeti sõnumeid ? la mis sa seal teed , mina ei tee midagi , aind saadan sulle sõnumid , et mis sina teed . </s> </p>
<p> <s> See harrastus võttis omajagu raha üles . </s> <s> Et aga mobiiliarve kerkis geomeetrilises progressioonis , siis pidi midagi veel olema , lausa mingi virtuaalne must auk . </s> <s> Kas äkki seksitelefon – aga miks ? </s> <s> Arvest nähtus kummalisi erinumbreid , kuhu rohkelt või pikalt helistatud , aga mis numbrid need olla võiksid ? </s> <s> Kui seksitelefon see ilmselt pole , kas siis kriisiabi – aga miks ? </s> </p>
<p> <s> Kui Killu päris , mis asja Simmol nii väga helistada , ajas poiss tagasi ja ütles , et ainult paar korda ongi tüdruku äraolekul kõllanud , puhtalt igavuse tõttu . </s> <s> Selgest valest ja salgamisest nägi Killu , et Simmo on alles poisike , keda tema ometi pidi mehena võtma ja sõnast uskuma , kui enesest lugu pidada tahtis . </s> </p>
<p> <s> Aga kui ta oleks mu poeg , kas ma luuraksin ta järele ? mõtles Killu . </s> </p>
<p> <s> Ent polnud tarviski luurata , ükskord jäi poiss vahele , kui Killu ootamatult koju tuli . </s> <s> Simmo oli hasardis , peaaegu ekstaasis : sõrm saatis mobiililt muudkui sõnumeid , kuna pilk oli naelutatud telepilti , kus kõrvulukustavas BullPulli muusikas väänlesid enam-vähem paljad tüdrukud . </s> <s> Ekraani allääres jooksid nagu palavikus helistajate sõnumid ja mobiiliaadressid , kolm-neli saadetist korraga näha . </s> <s> Killu haaras pilguga tekste , mobiilinumbreid ei hakanud uurimagi ; ta luges ja imestas : </s> </p>
<p> <s> Tervan lahedaid näitsiguid . </s> <s> Meie olemegi lahedad , kõlla , oodame ! </s> <s> Passiivne noormees tuleb aktiivse vanema mehega sauna . </s> <s> Ootan kõnesi noormeestelt kel audo et õhtal midaki ete võtta jobudel ja joomaritel mitte elistada . </s> <s> Kes arvab et savu on hea võiks ühendust võtta . </s> <s> Messake ja kõllake 10 a mutile vastamata kõnedele ei vasta . </s> <s> Maga välja 10 a mutt . </s> <s> Tere arvuti olen rase ütle kas aporti saan Eestis teha . </s> <s> See pole Eestis keelatud kuid arvuti soovitab : mõtle enne veel järele . </s> <s> Kuule sina aborditegeja , sünnitus on naise tipptund võin oma kogemusest öelda . </s> <s> Kui vana sa ise oled tipptunni sünnitaja ? </s> <s> Sae pekki Pepuke , kus nüüd leidsite teema ! </s> <s> Saatke igavlevale pliksile messe lühikeste juukstega poistel mitte tülitada ! </s> </p>
<p> <s> Seda kõike oli natuke palju ühekorraga . </s> <s> Killu taganes hiilimisi kööki , võõristusväärsest maailmast tagasi oma turvalisse maailma , ja hakkas lauda katma . </s> <s> Ta hõikas tuppa : </s> </p>
<p> <s> “ Kui peaks pisut vahet ja tuleks sööma ! ” </s> </p>
<p> <s> Simmo raksas teleri kinni . </s> </p>
<p> <s> Haige vaikus nagu pärast maavärinat . </s> </p>
<p> <s> Simmo loivas kohale , istus , pea maas ; Killu istus tema vastas käsipõsakil ja ootas , mis sest saab . </s> <s> Simmo tõstis aeglaselt pea , riivas Killu pilku , toetas omagi põse pihule ; nüüd istusid nad peegelpildis ja vahtisid teineteisega tõtt – kuni naerma pahvatasid . </s> <s> Absurdne ikkagi ! </s> </p>
<p> <s> Nad tõstsid ette , mis oli ; ega eriti midagi olnud . </s> </p>
<p> <s> “ Ma maksan mobiili eest ise , ” lubas Simmo . </s> </p>
<p> <s> “ Kena oleks , palgapäev tõesti kaugel , ” lausus Killu . “ Ent selles pole peamine küsimus . ” </s> </p>
<p> <s> “ Muidugi pole selles küssa . </s> <s> Nii loll ma ka pole . ” </s> </p>
<p> <s> Killu kaalutles vastuse variante . </s> <s> Kui nähvaks uskumatult : Ah tõesti , või nii loll polegi ! </s> <s> Või põlglikult : Poleks nagu arvanudki , et polegi loll ! </s> <s> Või lepitavalt , nagu Tehvan tavatses : Sinu sõnad , mitte minu . </s> <s> Või pateetiliselt : Ma loodan ka ! </s> <s> Või jätta tähelepanuta ? </s> </p>
<p> <s> Vaikus . </s> </p>
<p> <s> “ Killuke , saa aru , mul on ka seltskonda vaja , sihukest et teised ei vaata , et kus nüüd autojuht kukkus laiama . </s> <s> Virtuaalis ei tea keegi kellestki , kõik on võrdsed , kõik on lahedad . ” </s> </p>
<p> <s> Vaikus . </s> <s> “ Sulle ei meeldi , jah ? ” </s> </p>
<p> <s> “ Tegeleksid millegi asjalikumaga . ” </s> </p>
<p> <s> “ Sa oled nagu vanaema ! </s> <s> Mis ma siis tegema pean , kas liblikaid püüdma ? </s> <s> See sulle meeldiks jah ! </s> <s> See oleks kohe kangesti asjalik ja süstem-maatil-line ! ” </s> </p>
<p> <s> “ Maailmas on nii palju raamatuid – “ </s> </p>
<p> <s> “ Jah ! </s> <s> On jah ! </s> <s> Meil elas kõrvalkorteris prohvessor , ussiteadlane ! </s> <s> Juba koolipõlves kükitas järvemudas , uuris üht sitta sorti ussi ; kõikse elu , viiskünd aastat on ta seda sitta sorti ussi uurinud ega tea sellest sittagi ! </s> <s> Kui kellegiga kokku saab , nii kohe uurib , kas teine äkki teab . </s> <s> Ei saa ta päist ega jalust , ei mõista tantsida , ei raha lugeda , ei pea viisi , ei saa naljale pihta , ikka ainult kõduussid ja raamatud ja nii viiskünd aastat ühtejutti , aga prohvessor , aga lugupeetud , aga tegeleb asjalikuga ! ” </s> </p>
<p> <s> “ Sinust pole seda ju karta , ” muigas Killu . </s> </p>
<p> <s> “ Ei ole jah ! </s> <s> See teid närvi ajabki . ” </s> </p>
<p> <s> “ Keda teid-meid-neid ? ” </s> </p>
<p> <s> “ Igat sorti vanaemasid . ” </s> </p>
<p> <s> Killu ohkas : </s> </p>
<p> <s> “ See telesari on lihtsalt üks koolilastelt raha pumpamise masin . </s> <s> Pisut arukamad ei peaks seda õhutama . ” </s> </p>
<p> <s> “ Ja mis ei ole rahamasin ? </s> <s> Valik on enda oma . </s> <s> Siin ütlen sõna sekka ja tean , mille eest maksan , aga sina lähed ooperisse ja maksad ka ja ei tea , mille eest . </s> <s> Mis sa arvad , et kedagi suunitakse mõnd pilti vaatama või ! </s> <s> Küllap siis on sihukest tarvis , kui järjekorras on seitseteist sõnumit , kui järjekorras on kakskünd sõnumit , kui järjekorras on kakskündviis sõnumit , kui kõigil kuttidel ja pliksidel on tegelt hirm , et saateaeg saab enne otsa , kui tema sõnum ekraanile jõuab . ” </s> </p>
<p> <s> “ Ja mis sõnum see nõnda tähtis on ? ” </s> </p>
<p> <s> “ Kas see polegi pisipliksile tähtis , kas aborti saab siin teha või peab välismaale kondama . ” </s> </p>
<p> <s> “ Seda võiks ta ju küsida kelleltki – “ </s> </p>
<p> <s> “ Ta ju küsis ! </s> <s> Arvutilt ! </s> <s> Ja sai vastuse nii kähku kui tippida jõuti ! </s> <s> Ja keski ei uurinud , mis ja kes ja millal ja kus . </s> <s> Ebaterve uudishimu välistatud . ” </s> </p>
<p> <s> Vaikus . </s> </p>
<p> <s> “ Simmo , sa siis arvad , et aborti peabki tegema ? ” </s> </p>
<p> <s> “ Mina ei pea tegema . </s> <s> Võõras mure . ” </s> </p>
<p> <s> “ Siin on kaks osapoolt . ” </s> </p>
<p> <s> “ Ongi . </s> <s> Naine vaadaku oma poolt , küll mees vaatab oma . ” </s> </p>
<p> <s> “ Aga kui naine on nii rumal alles , et ei tea , kuidas abort kirjutatakse , selle tegemisest rääkimata ? ” </s> </p>
<p> <s> “ Jälle ! </s> <s> Viloloog ! </s> <s> Küll pliks eksamil kirjutab , mis õps ootab ! </s> <s> Sõnum on südamest , seal on peatähtis kirjutamise kiirus . – Mis sa nüüd jälle mõttesse jäid ? ” </s> </p>
<p> <s> “ Ma mõtlen , siin on mõtlemist meile mõlemale . ” </s> </p>
<p> <s> “ Võta asju nagu nad on , võta kergelt , ole norm inimene . ” </s> </p>
<p> <s> “ Asju , nagu nad on , ei saa kuidagi kergelt võtta , sest asjad on rasked . ” </s> </p>
<p> <s> “ Filosohvia ei vii kuhugi . </s> <s> Pole kunagi kuhugi viind . ” </s> </p>
<p> <s> “ Mis siis viib ja kuhu ? ” </s> </p>
<p> <s> “ See , ” ütles Simmo ja andis suud , “ viib sinna , ” ütles Simmo ja viis Killu sohvale . </s> </p>
<p> <s> Ja see tegu viib ükskord paratamatult teo enda eesmärgile , mõtles Killu . </s> <s> Kui juba polegi viinud , nagu kangesti kippus tunduma . </s> <s> Ta näppis salaja oma imelikult helli rinnanibusid , et kas tõesti ongi . </s> <s> Poiss pani Killu tegevust tähele . </s> </p>
<p> <s> “ Millest su kapinupud nii pruntis on ? ” küsis poiss ja vastas ise : “ Himust vist , mis muud ! ” </s> </p>
<p> <s> Ei olnud Killul mingit himu , lausa vastupidi – tal tekkisid ihualasti Simmot vaadates filoloogilised probleemid . </s> <s> Tüdrukule meenus Tehvani tõivet , nii oli ta seda nimetanud ja alles hiljem teada saanud , et tõiv tähendab tõotust või lubadust või koguni tõotuseohvrit , niisiis oli Tehvanil olnud tõivet . </s> <s> Simmol näikse peenis olema , nii sobiks vist peenikesest öelda , kes töö teinud , aga enne uut tööd on Simmol kürb nagu kõigil imetajatel . </s> <s> Ei tea , kuidas Simmo kamp ütleb ? </s> <s> Killu küsiski : </s> </p>
<p> <s> “ Kapinupud kõlab üsna vaimukalt . </s> <s> Aga mis sul selle ripatsi nimi on ? </s> <s> Kas kah vaimukas sõna ? ” </s> </p>
<p> <s> “ See ? </s> <s> Karm värk . </s> <s> Suval ajal saba või lont või lohv , vahel ka vobla , praegu varsti – saad näha – prits ja kahur , no-oh ja kui meeldib , ütle munamägi , ütle välk , ütle vändavolli või mis iganes . </s> <s> Üldjuhul nahkmantlis mees . ” </s> </p>
<p> <s> “ Mina valiksin ainult üldjuhu , teised on rõvedad , ” arvas Killu . </s> </p>
<p> <s> “ Olgu , otsekohe , ” soostus Simmo . </s> </p>
<p> <s> Killu nägi seepeale rasket und . </s> <s> Ta seisis ärevalt tõuklevas rahvamassis ja ootas lennukit Kanadast . </s> <s> Teda piinas teadmatus kuupäevast , kas lennuk pidi tulema täna või homme või tuli juba eile ära . </s> <s> Siis küll ei leia ma Tehvanit kuskiltki , siis küll on ta oma poiste juurde läinud ja jäänud ! </s> <s> Lennuväljapoolseid uksi avati järjest , ta ründas ja tormas massiga kaasa , ikka puutus ta käsi või põlv vastu kellegi paljast kuuma ihu . </s> <s> Ja siis äkki : seal tuli Tehvan – ratastoolis ! </s> <s> Kaks lennuväemütsides ametnikku lükkasid pakkide ja kohvritega koormatud ratastooli , see kriuksus ja kägises otse tema suunas tulla ; Tehvan tundis tema äkitselt ära ja pööras näo kõrvale . </s> <s> Ei tahagi näha ! </s> <s> Tuline juga lõi nagu välk Killust läbi ning naelutas paika . </s> <s> Tehvan ! kisendas tema ja sirutas käsi . </s> <s> Sedaaegu kaugenes Tehvani sõiduk ja tema vahtis aina eemalduvat kurba kukalt , kuni see hajus inimtühjusse . </s> <s> Tehvan ! oigas Killu . </s> </p>
<p> <s> Keegi raputas õlast . </s> </p>
<p> <s> See oli Simmo . </s> </p>
<p> <s> “ Mis kuradi Tehvan ? </s> <s> Kes see vend veel on ? ” </s> </p>
<p> <s> “ Ma nägin halba und , ” maigutas Killu . </s> </p>
<p> <s> “ Ega ma nii loll ka pole , et aru ei saa , et und . </s> <s> Aga jongutas ta sind ikka mõnusalt , mis ? </s> <s> Polnd nii halb uni ühtegi , mis ? ” </s> </p>
<p> <s> Ja Simmo tegi Killu häält järele : “ Teeh-van ! ” ja tänitas : “ Minu all pole sa sihukest häälekest veel kuulda lasnud ! ” </s> </p>
<p> <s> “ Sa oled labane . ” </s> </p>
<p> <s> “ Mis siis mittelabane oli ? </s> <s> Räägi kui julged ! ” </s> </p>
<p> <s> Vaikus . </s> </p>
<p> <s> Ega julgegi , mõtles Killu . </s> <s> Täitumata armastuse tunne Tehvani vastu oli unes olnud nii ilmsi , nii võimas , nii tõeline , nii vaimu haarav , et vaevalt on seda võimalik – kui sõnu leidukski – kirjeldada teisele mehele , kelle last ihu vist kannab . </s> </p>
<p> <s> “ Sul on teine , ” nuuksatas Simmo nagu laps . </s> </p>
<p> <s> “ Oli . ” </s> </p>
<p> <s> “ Oli ? ” </s> </p>
<p> <s> “ Jah oli . </s> <s> Kuus aastat enne sind . ” </s> </p>
<p> <s> “ Ja sa ei saa sellest üle ? ” </s> </p>
<p> <s> “ Ei saa . </s> <s> Keegi ei saa esimesest tõelisest üle . ” </s> </p>
<p> <s> “ Tahad öelda , et mina ei saa ka sinust üle ? ” </s> </p>
<p> <s> “ Ei saa , Simmo . </s> <s> Kui on tõeline . ” </s> </p>
<p> <s> Vaikus . </s> </p>
<p> <s> “ Aga teised ? </s> <s> Pärast teda ? ” </s> </p>
<p> <s> “ Mul pole teisi olnud . ” </s> </p>
<p> <s> “ Mitte kedagi ? ” </s> </p>
<p> <s> “ Mitte kedagi . ” </s> </p>
<p> <s> “ Ainult mina ? ” </s> </p>
<p> <s> “ Ainult sina . ” </s> </p>
<p> <s> Ja Killu rääkis kõige hädapärasemast : </s> </p>
<p> <s> “ Tehvan oli alguses Tibutobu produtsent . </s> <s> Pärast õnnetust Pärtelsoniga võttis ta närvid kaotanud autori kaasa ning kolis Kanadasse . </s> <s> Too naine oli ta klassiõde ja esimene armastus . ” </s> </p>
<p> <s> “ Nemad ka ei saanud sellest üle ? ” </s> </p>
<p> <s> “ Ei saanud , Simmo . </s> <s> Ma ei ole neist midagi kuulnud . </s> <s> Ja nüüd see unenägu – Tehvan oli ratastoolis , see oli nii õudne . </s> <s> Mõtle , kui ootamata – ta oli ratastoolis ! </s> <s> Võib-olla päriselt ongi ? ” </s> </p>
<p> <s> Vaikus . </s> </p>
<p> <s> “ Kas sa võtaksid ta tagasi – ratastoolis ? ” </s> </p>
<p> <s> “ Simmo ! </s> <s> Teda ei ole ju ! ” </s> </p>
<p> <s> “ Aga kui oleks ? ” </s> </p>
<p> <s> “ Ma ei tea , Simmo , ma ei hakka sulle valetama , ma tõesti ei tea . ” </s> </p>
<p> <s> “ Niisiis võib-olla . ” </s> </p>
<p> <s> “ On midagi , mis võib-olla sunniks ei ütlema . ” </s> </p>
<p> <s> “ Sa ütlesid võib-olla ? </s> <s> Mis võib olla ? ” </s> </p>
<p> <s> “ Oh , Simmoke , mis kõik võib olla või olemata olla ! ” vaigistas Killu . “ Iga asi omal ajal. </s> <s> Homme on raske salvestus , jääme nüüd uuesti magama . ” </s> </p>
<p> <s> Aga Simmo ei jäänud . </s> <s> Killu ei jäänud siis ka . </s> </p>
<p> <s> Vaikus , kuid ärkvel , varitsev vaikus . </s> </p>
<p> <s> “ Sa siiski salgad , Pillu . </s> <s> Sa oled valelik pillu , ” ütles poiss äkki . </s> </p>
<p> <s> “ Ma pole ühes asjas veel kindel ja – “ </s> </p>
<p> <s> “ Ära karda , küll mina juba teada saan nii ühed kui teised asjad ! ” ähvardas Simmo ja keeras selja . </s> </p>
<p> <s> Killu kõhkles . </s> <s> Kui panna käsi talle kaela ümber , mis ta siis teeb , kas tõukab selle ära ? </s> <s> Või saab ühestainsast sõnast rahuldatud ? </s> <s> Too üksainus sõna seoks , Killu võtaks endale vastutuse nende mõlema , võib-olla kolme eest ! </s> <s> Kas oleks Killul väge teist inimest lohutada , sest kes lohutaks teda ennast ? </s> <s> Tehvan Pennert , Killu Pennert , simsalabimm ! </s> </p>
<p> <s> “ Mis asja sa nõiud siin ? ! ” käratas Simmo . </s> </p>
<p> <s> Killu kohkus . </s> <s> Kas ta tõesti on hakanud valjusti rääkima , kui ometi vaid mõtles võluvormelit ? </s> <s> Kui häbi ! </s> </p>
<p> <s> Simmo läks kolis paljale põrandale magama . </s> </p>
<p> <s> Olgu , hommepäev teen rasedustesti ära , otsustas Killu . </s> </p>
<p> <s> Test oli positiivne . </s> </p>
<p> <s> Killu istus köögilaua taga segaste tunnetega , ta oli nagu pettunud . </s> <s> Samas aimas , et oleks pettunud olnud ka negatiivse tulemuse korral . </s> <s> Kumbki lahendus ei sobinud praegu . </s> </p>
<p> <s> Tehvan , ma saan lapse , ütles Killu . </s> <s> Kas seda tahtsidki mulle oma ratastooli-ilmutusega teatada ? </s> <s> Kas sellist saatust pidasidki silmas , kui põgenedes soovisid mulle tõelist õnne ? </s> <s> Eile oli Killu lootnud koorma maha saada , kui selgus üht või teist pidi käes , ent täna tundus koormat lisandunud olevat . </s> <s> Regi taga ja kivi rees , oli Tehvan hoiatanud . </s> <s> Kas ma pole ikka veel küps naine ? muretses Killu . </s> <s> Mis siis saab , sest Simmo igatahes ei ole isaõnneks küps . </s> <s> Simmo Siimuste , Killu Siimuste , simsalabimm ? </s> <s> Vaevalt küll ! </s> </p>
<p> <s> Õhtul ilmus sõjakas Simmo , jäi täies mundris uksele seisma ja paristas : </s> </p>
<p> <s> “ Sa oled tavaline pesalõhkuja linnuke ! </s> <s> See su Tehvan oli abielus mees ! </s> <s> Vott ! ” </s> </p>
<p> <s> “ Simmo , ta ei armastanud oma naist , ta süda oli vaba . ” </s> </p>
<p> <s> “ Tal oli kaks last , sellele sa saatananahk ei mõtelnud ! ” </s> </p>
<p> <s> “ Ma olin üheksateist , Simmo . </s> <s> Ma ei teadnud lastest tuhkagi ! ” </s> </p>
<p> <s> “ Ise oled ka tegelt isata kasvand ! </s> <s> Kas see valu naha vahelt läind ? ” </s> </p>
<p> <s> “ Noor inimene ei seosta neid asju . </s> <s> Aga kui ma aru sain , et õigele mehele on lapsed väga tähtsad , siis ma aktsepteerisin seda . </s> <s> Kogu oma tarkusest . </s> <s> Ma olin valmis neid armastama , kui nad ainult – ” </s> </p>
<p> <s> “ Laula aga laula , linnuke ! </s> <s> Minu lapsepõlve juba on üks sihuke eit persse keerand ! ” ütles Simmo ja pani ukse väljaspoolt kinni . </s> </p>
<p> <s> Ning kadus terveks nädalavahetuseks . </s> </p>
<p> <s> Ei osanud Killu midagi arvata ega kuskilt Simmo järele küsida . </s> <s> Küll aga otsiti poissi taga Killu mobiililt . </s> </p>
<p> <s> Algul Killu ei taibanud , miks temaga rääkida ei taheta , miks üks ja sama number helistab iga natukese aja tagant , ent vastamisel vaikib või hingab ärevalt . </s> <s> Killu käsu peale kas rääkida või telefon rahule jätta pirises plikahääleke : Kas Riksi sõber ei olegi kodus vä ? </s> <s> Missuguse Riksi missugune sõber ? nõudis Killu . </s> <s> Noh selle Riksi , kes kirju päärätiga käib , aga kes teie olete , kas Riksi sõbra ema ? </s> <s> Ema jah , mis ma Riksi sõbrale edasi ütlen ? </s> <s> Minu ema käskis , teie poeg andku otsekohe sõrmus tagasi ! </s> <s> Mis sõrmus ? </s> <s> Punane sõrmus ! </s> <s> Mis punane sõrmus ? </s> <s> Noh see , mis ta panti võttis . </s> <s> Mis panti ? </s> <s> Noh , armupanti . </s> <s> Millal see oli ? </s> <s> Eile öösel oli , siis kui – </s> </p>
<p> <s> Ja hauavaikus . </s> </p>
<p> <s> Hääl kadus , aga maailm oli juba puru . </s> </p>
<p> <s> Esmaspäeval ilmus Simmo nagu midagi poleks juhtunud ja kurtis : kõht õudsemalt tühi . </s> </p>
<p> <s> Mind on vanaemaks taandatud , taipas Killu . </s> <s> Ta käituski siis nagu vanaema käituks : istus vaikselt teispool lauda ja vaatas pealt , kuidas poiss sõi . </s> <s> Pea kuus aastat tagasi oli ta siinsamas nõndasamuti käsipõsakil istunud ja pealt vaadanud , kuidas rongile kiirustav mees kiirete lonksudega tulist kohvi jõi . </s> <s> Tookord oli olnud Tehvan ja Tallinna-valega ostetud armuöö . </s> <s> Nüüd oli Simmo ja nüüd oli teda ennast petetud . </s> <s> Kõikidest astjatest peab inimene maitsta saama , mõtles Killu . </s> </p>
<p> <s> Simmo hoidis üht kätt süles , kuna teisega õiendas liha tükeldada , kasutades nuga ja kahvlit vaheldumisi . </s> <s> Huvitavad söömakombed tekkinud teisele üleöö , mõtles Killu . </s> <s> Siis aga kukkus soustine suutäis rinnaesisele ja poiss võttis käe sülest , et see salvräti järele sirutada . </s> <s> Väikses sõrmes hiilgas punane klaasikild nagu stopptuli . </s> </p>
<p> <s> Killu pani sõrmusega käele oma käe . </s> </p>
<p> <s> “ Tunnista : sul on teine ? ” </s> </p>
<p> <s> “ Mis kuradi esimene-teine ! ” vihastas Simmo , rebis käe lahti ja viskas salvräti lauale . “ Kust sa sihukesi lollusi korjad ? ” </s> </p>
<p> <s> “ Tütarlapse ema igatahes nõuab armupanti tagasi . ” </s> </p>
<p> <s> “ Kurrradi pliks ! </s> <s> Selleks siis pressiski moblanummert ! ” </s> </p>
<p> <s> “ Mitte selles pole küssa , mu härra . ” </s> </p>
<p> <s> Vaikus . </s> </p>
<p> <s> “ Noh ja mis siis ! ” toibus Simmo . “ Sinul oli teine ja minul oli teine . ” </s> </p>
<p> <s> “ Minul oli esimene , mitte teine . </s> <s> Sa ju teadsid ette , et ma naine olen . </s> <s> See vist mu peamine väärtus oligi . ” </s> </p>
<p> <s> “ Häh , mis sa perutad ! </s> <s> Mis sul sellest teisest , kui sina said esimene olla ! </s> <s> Sul oma jagu kuhjaga käes ! ” </s> </p>
<p> <s> Simmo sonkis kahvliga taldrikus ja mõtles . </s> <s> Äkki lõi ta nägu särama . </s> </p>
<p> <s> “ Sina olid naine jah ! </s> <s> Aga tema on päriselt tüdruk ! </s> <s> Ja ma sain ikkagi hakkama ! ” </s> </p>
<p> <s> Vaikus . </s> </p>
<p> <s> “ Mis tähendab päriselt tüdruk ? </s> <s> Saunaaken ? ” </s> </p>
<p> <s> Simmo naeris üleolevalt : </s> </p>
<p> <s> “ Nii loll ma ka ei ole ! ” </s> </p>
<p> <s> Oh ma olen nii rumal ! oli Killu nii vanalt kurtnud . </s> <s> Põlvkondade piir ? </s> </p>
<p> <s> Simmo mõtles minuti ja seletas : </s> </p>
<p> <s> “ See on tegelt natuke Riksi pliks . </s> <s> Rohkem pole mul temaga asja kah . </s> <s> Aga sõrmuse käskis Riks võtta nagu asitõendiks või nii . </s> <s> Riks ise andku tagasi ja õiendagu nüüd . ” </s> </p>
<p> <s> “ Nii et käisid eksamil . ” </s> </p>
<p> <s> Vaikus . </s> </p>
<p> <s> “ Kas sa ei arva , et sul tuleb vanaema juurde tagasi kolida ? </s> <s> Riksi pliksi juurde sind ju ei oodata . ” </s> </p>
<p> <s> “ Nüüd öösel ? </s> <s> Õige lolliks läind ! ” </s> </p>
<p> <s> “ Sul ju asi selge , kuidas valutult sisse pääseb , kui vanaema juba magab . ” </s> </p>
<p> <s> “ Ei hakka ma kuhugi minema , ” kinnitas poiss , võttis nurgast oma seljakoti , pani pea alla ja keeras põrandale magama . </s> </p>
<p> <s> Noriseski varsti juba õiglase und . </s> </p>
<p> <s> Aga Killul oli süda läila ja meel hale . </s> <s> Kui ta kolmandat korda oksendamast tuli , ei suutnud ta vastu panna ja tihkus teki varjus nutta . </s> <s> Pisarad lõhnasid nii lohutavalt nagu kunagi plikaeas , kui ta kuuri taga kõrgete suvesoojade takjate vahel oli nutnud üksindusest ja maailmavalust . </s> <s> Siis oli ta igatsenud suureks saada , sest suurte päralt on tarkus ja headus ja üksteisemõistmine . </s> </p>
<p> <s> Killu nuuksatas nii valjusti , et Simmo pead tõstis ja kuulatama jäi . </s> </p>
<p> <s> “ Kas sa oled väikselt armukade või ? ” imestas poiss . </s> </p>
<p> <s> Ükskord oli üks teine mees küsinud : Ega sa juhuslikult natuke armukade ole , ritsikas ? </s> <s> Kaks meest , kaks olukorda – vahe nagu öö ja päev ! </s> </p>
<p> <s> Nüüd ei olnud pääsu , nüüd paiskusid silmaveed valla . </s> </p>
<p> <s> “ Pillu ! </s> <s> Pilluke ! ” haletses poiss ja tuli sohva servale . “ Ma ei ole kunagi miskit andeks palund , aga nüüd palun , no-oh ! </s> <s> See tobe pliks ei vääri malli naise pisaraid , no-oh ! </s> <s> Usu mind , ma ei vaata enam tema poolegi ja Riks ka ei vaata rohkem , kui ma talle ära räägin , no-oh ! ” </s> </p>
<p> <s> Simmo silitas tüdruku juukseid ja põski ; Killu arvas tundvat sõrmuse serva puudutust ja lükkas käe eemale . </s> </p>
<p> <s> “ Ära puutu mind ! ” </s> </p>
<p> <s> “ Sa ei taha ? </s> <s> Miks ? </s> <s> Ma ju palusin andeks ja ei tee enam , no-oh . </s> <s> Kas sa siis kuidagi unustada ei saa ? ” </s> </p>
<p> <s> “ Ei . ” </s> </p>
<p> <s> “ Miks ? </s> <s> Ma väga palun . </s> <s> Oleme jälle nagu enne . ” </s> </p>
<p> <s> “ Ma ei tea ju , mis tõve sa kaasa tõid . ” </s> </p>
<p> <s> “ Ma ei olnud temaga ju nii ! </s> <s> Mul oli ikka presku ka . ” </s> </p>
<p> <s> “ Misasi ? ” </s> </p>
<p> <s> “ Sa ei tea ? ! </s> <s> Presku on kantoss . </s> <s> Või kepikumm . </s> <s> Nojah , sa ei tarvita , sul on spiraal . ” </s> </p>
<p> <s> “ Ei ole mul spiraali , Simmo . ” </s> </p>
<p> <s> Simmo kargas püsti . </s> </p>
<p> <s> “ Sul ei ole spiraali ! </s> <s> Sa tahad öelda , sul ei ole spiraali ? ! </s> <s> Hull inimene , mis sa tast ära lasid võtta ! ” </s> </p>
<p> <s> “ Mul ei ole kunagi olnudki . ” </s> </p>
<p> <s> “ Ei ole olndki ! </s> <s> Appi , aga miks ? </s> <s> Võid sa , inimene , mulle öelda , miks ? ! </s> <s> Inimene ! ” </s> </p>
<p> <s> “ Sest mul pole ju mehi olnud . ” </s> </p>
<p> <s> “ Aga mina ? </s> <s> Ei preskut , ei spiraali , nii võib ju – “ </s> </p>
<p> <s> “ Võib küll . </s> <s> Ja ongi , ” kinnitas Killu rahulikult . </s> </p>
<p> <s> “ Misasja ? ! </s> <s> Idioot ! </s> <s> Ütle veel üks kord , kui julged ! ” kisendas Simmo ja raputas Killut õlast . </s> </p>
<p> <s> “ Mul on kahju , Simmo , et ma sulle juba reedel ei ütelnud , et me lapse saame . </s> <s> Aga ma ei olnud siis päris kindel . ” </s> </p>
<p> <s> “ Ja nüüd oled järsku kindel või ? ! ” </s> </p>
<p> <s> “ Nüüd olen . ” </s> </p>
<p> <s> Simmo istus põrandale maha . </s> </p>
<p> <s> Vaikus . </s> </p>
<p> <s> “ Selle vastu on ju abi ka , ” arvas Simmo . “ Sa lähed homme kliinikusse või kus seda tehakse ja – “ </s> </p>
<p> <s> “ Ei lähe , Simmo . ” </s> </p>
<p> <s> “ Ole ometi mõistlik , ma ei saa ju siukest endale lubada . ” </s> </p>
<p> <s> “ Mida nimelt ? ” </s> </p>
<p> <s> “ Alimente . ” </s> </p>
<p> <s> “ Ja mina ei saa endale aborti lubada . ” </s> </p>
<p> <s> Vaikus . </s> </p>
<p> <s> “ Lapsel laps ! </s> <s> Hullumaja ! </s> <s> Vennad ütlesid õigust : see vanaeit keerab sind ümber sõrme ! </s> <s> Aga ei lähe läbi ! </s> <s> Noorte meeste noolimine ei lähe igatahes läbi ! ” </s> </p>
<p> <s> “ Kas mina tulin kutsumata sinu juurde , vanaema seljakotis ! ” </s> </p>
<p> <s> “ Sa ei tohi seda mulle meelde tuletada ! ” kriiskas Simmo . “ Ise psühholoogiat õppind , kas sa ei tea ! </s> <s> Ma võin eluks ajaks trauma saada ! ” </s> </p>
<p> <s> Ja mina muidugi ei saa mingit traumat , mõtles Killu kibedalt . </s> <s> Aga ei öelnud midagi , sest tema on ju psühholoogiat õppinud . </s> </p>
<p> <s> Simmo heitis jälle põrandale pikali . </s> <s> Varsti võttis uue teema üles : </s> </p>
<p> <s> “ Miks sa mind ei hoiatanud , et sul spiraali pole ? ” </s> </p>
<p> <s> “ Sa ei küsinud . ” </s> </p>
<p> <s> “ Ja miks sa spiraali ei pannud ? ” </s> </p>
<p> <s> “ Ei tulnud selle peale , et mõni noor mees äkitselt tulla võib , endal vanaema – “ </s> </p>
<p> <s> “ Sa ei tohi ! ” kriiskas Simmo ja tuuseldas nimetamata jäänud seljakotti lausa sadistliku vihaga . </s> <s> Kui poiss väsinult põrandale vajus , nentis Killu : </s> </p>
<p> <s> “ No nii , kriis välja elatud , nüüd võib ehk mõistlikku juttu rääkida . ” </s> </p>
<p> <s> “ Hää küll , Killu . </s> <s> Mina maksan , mis see – “ </s> </p>
<p> <s> “ Ei , see jutt jäta maha . ” </s> </p>
<p> <s> “ Siis oleks kõik nii kui ennegi . </s> <s> Ainult et presku – “ </s> </p>
<p> <s> “ Ja sa oleksid nõus mõrtsukaga koos elama ? </s> <s> Sinu oma esimese lapse hukkajaga ? ” </s> </p>
<p> <s> Vaikus . </s> </p>
<p> <s> “ Einoh , sa ikka ei ole norm inimene , no ei ole , ” ohkas Simmo ega öelnud ühtki silpi enam . </s> <s> Killu siis ei öelnud ka . </s> </p>
<p> <s> Ometi ei saanud Simmo rahu . </s> <s> Ta hakkas nagu omaette kõnelema : </s> </p>
<p> <s> “ Sina mõjutad oma psühholoogiaga ! </s> <s> Õppisid ära ja arvad , et ongi ! </s> <s> Aga ei ole teps ! </s> <s> Inimesed on igaüks isesugused , raamatu psühholoogia igaühe peale ei hakka , vott ! </s> <s> Mina vaatan kapoti alla ja ei saa kah iga kord sotti , mis see kuradi Ford tahab , kuigi olen seda risti ja põiki õppind ja katsetand . </s> <s> Mis veel inimese kapoti all olla võib ! </s> <s> Seda ei muugi sinu psühholoogia igatahes mitte sittagi ! ” </s> </p>
<p> <s> Kui Killu tõusis asemelt , et oksendama komberdada , oli see vesi Simmo veskile . </s> <s> Poiss tuli kööki järele , haletses ja meelitas : </s> </p>
<p> <s> “ Näed nüüd ise , mis sellest tuli , no-oh . </s> <s> Saad nüüd ise ka aru , et pead ära käima , no-oh . ” </s> </p>
<p> <s> “ Ei , Simmo . ” </s> </p>
<p> <s> “ Mis see siis ära ei ole . </s> <s> Kõik teevad . </s> <s> Noh on vist natuke valus – “ </s> </p>
<p> <s> “ Mitte selle pärast . ” </s> </p>
<p> <s> “ Millepärast siis ? ” </s> </p>
<p> <s> “ Põhimõtte pärast . ” </s> </p>
<p> <s> “ Ja sa tead , millega riskid ? ” </s> </p>
<p> <s> “ Tean . ” </s> </p>
<p> <s> “ Vallasema ja puha . </s> <s> Minult ära looda sentigi . ” </s> </p>
<p> <s> “ Sul endalgi raskusi oma pea toitmisega . ” </s> </p>
<p> <s> “ Ja ema ega vanaema sul ka pole , kuhu laps visata . ” </s> </p>
<p> <s> “ Kas sinu laps peaks visatav olema ? ” </s> </p>
<p> <s> Simmo kargas tuppa tagasi nagu ussist salvatu . </s> </p>
<p> <s> “ Sinu laps ja sinu laps ! </s> <s> No krrtt ! </s> <s> Kas ühe lolli eide sõna peab lõpmatuseni peale jääma ? ! </s> <s> Maailm paremaid plikse täis , võta järjest ja niida muudku ! ” </s> </p>
<p> <s> Ja poiss toppis oma kodinad kotti , plaksatas korteri võtme vastu lauda , kadus ust pärani jättes . </s> <s> Killu laskis ukse sneprisse ning jäi sohvalaua juurde seisma , ilma et ükski mõte peas oleks püsinud . </s> <s> Ise seda tähele panemata võttis ta laualt hüljatud võtme , soojendas ja silitas seda pihus , seisis , kuni ihul vilu hakkas , puges siis sängi , võti ikka rusikas . </s> </p>
<p> <s> Uni langes ta peale nagu paks villane vaip . </s> <s> Killul oli raske ja umbne , ta rändas madala sombuse taeva all paljajalu läbi paksu liivavälja ning lükkas kõigest jõust Tehvani ratastooli ja teise käega lapsekäru . </s> <s> Laps vehkis pihukesega ning Tehvan naeratas õnnelikult . </s> </p>
<p> <s> Poiss ! kas mul on poiss ? rõõmustas Killu ärgates . </s> </p>
<p> <s> Ultraheli arst kinnitas : tuleb poisslaps . </s> </p>
<p> <s> Oli teine jõulupüha . </s> <s> Kuuske Killu polnud muretsenud , laual põles üksildane küünal ; Killu istus , jalad istmiku all ja vahtis võbelevat leeki . </s> <s> Palju õnne sünnipäevaks , Tehvan ! </s> <s> Sul ei ole ju midagi selle vastu , kui kevadel sünnib maailma Tehvan Uppin , ega ju ? </s> <s> Sa ei saa seda keelata , nagu sa mulle Tehvan Tehvanipoega keelasid , nagu sa mulle Killu Pennertit keelasid . </s> <s> Kui sa tõesti ratastoolis peaksid elama , siis sa ju enam ei saagi mulle Tehvanipoega kinkida ? </s> <s> Siis tuleb sul pisi-Tehvan omaks tunnistada , nagu mina oleksin sinu pojad omaks tunnistanud , sa ju tead . </s> <s> Nood poisid on suured juba , kas neil ratastooli-isa vaja lähekski , aga Killu ootaks sind endiselt . </s> <s> Tehvan Pennert , Killu Pennert , simsalabimm ! </s> </p>
<p> <s> Lausa imelik , miks ma Tehvanile kõikide tema hobuste ratsutamist tagantjärele pahaks ei pane , kui ma Simmole ühtainust pliksi ei jaksa andeks anda ? mõtles Killu . </s> <s> Kas Tehvan ka ei andesta mulle ühtainust Simmot ? </s> <s> Kuidas ma muidu lapse oleks saanud , aga lapse ma saama pidin , Tehvan , eks ju ! </s> <s> Ma küll ei plaaninud seda niimoodi , aga mul polnud ka midagi sellise asjakäigu vastu . </s> <s> Ükskord peab iga naine hakkama maksma võlga elu ees , seda ei saa edasi lükata , kuni maksujõuetuse iga käes . </s> <s> Pea see ei tule , Tehvan ! </s> <s> Sellepärast oleks hea , kui sind lennuk tooks , olgu või ratastooliga , ma jaksan seda veel lükata , ma lükkaks üksiti kaht käru , nagu unes juba harjutasin . </s> <s> See oleks reaalne elu , mitte lakkamatu virtuaalne Tibutobu-mäng – väljamõeldud elu , väljamõeldud kired ja kannatused . </s> <s> Kuus aastat oli ta virtuaalis elanud . </s> <s> Seriaali kirjutades oli ta iseenesega vestelnud , enese osadeks lahutanud ja laiali jaganud , teooriaid püstitanud ja neid näitlejate ning publiku peal kontrollinud . </s> <s> Tibutobu oli tema ainus reaalsus olnud . </s> <s> Aga nüüd ? </s> </p>
<p> <s> Kas Tehvan tuleb kord , seda ei tea , või kas Simmo tuleb varsti tagasi , seda ka mitte , aga et pisike tuleb kevadel mais , on üks mis kindel , ja siis tohib Killu kas või Simmo enda kuuldes korrutada : Tehvan , kalli-kulla Tehvan ! </s> <s> Või siis Tehvani kuuldes : Ei , mitte sina praegu , ma rääkisin väiksekesega ! </s> </p>
<p> <s> Haledaks kisub , Killu Uppin , võta ennast kokku , simsalabimm ! </s> </p>
<p> <s> Killu puhus küünla otsustavalt surnuks , korjas hädapärased asjad õlakotti ja läks omasid otsima . </s> <s> Ta ei olegi ju nii perekonnatu kui paistab , tal on kadunud ema mees , kes lubas teda alati oodata , tal on pinginaaber , kellel oleks kohtumisest selge rõõm ! </s> <s> Paraku meenuvad lähedased siis , kui teisi läheduses ei ole , kui on ajaauk või hingetühjus või mõlemad ühekorraga , mõtles Killu bussijaama jõudes . </s> </p>
<p> <s> Olgu mis on , meeldigu kasuisa elukaaslane või mitte , ma katsun neid mõista , otsustas Killu . </s> <s> Ent ponnistusi polnudki vaja , leskproua Aasa ei üritanud meelitada ega miilustada . </s> <s> Aasa oli loomulik ja lahe , istus juures nagu teda polekski , kuulas ja vaikis erilise naeratusega , mis oli osavõttev ja samas eemalolev . </s> <s> Sobival hetkel proua Aasa vabandas , et tütar on teda lapsehoidjaks kaubelnud , ning läks ja jättis neid omavahele . </s> </p>
<p> <s> Jõulupuu seisis ikka sessamas nurgas ja kuuseehted olid needsamad veneaegsed ; sinna laiuvate okste alla sohvale tegi kasuisa aseme üles . </s> <s> Juba teine teises seinas teki all , sigines neil üle pimeda toa südamlik jutuajamine . </s> <s> Kasuisa vihjas , et näe , Aasa on vanaemaks tehtud , aga Andres ei mõtlegi isa rõõmustada , ehkki poisil oma voodikaaslane ei puudu . </s> </p>
<p> <s> “ Ta on ju nii noor alles ! ” kaitses Killu poolvenda . </s> </p>
<p> <s> “ Lugu on vist küll muus , nagu ma aru saan , ” ütles kasuisa ja tema hääles oli kuulda muhelust , nagu ikka siis , kui ta midagi originaalset kuuldavale kavatses tuua . </s> <s> Killu jäi huviga ootama , mis pomm sealt tuleb . </s> <s> Ja tuligi , kasuisa ütles : </s> </p>
<p> <s> “ Ma ei ole kindel , et tänapäeva värsked naised on vanadega võrreldes nii palju muutunud , et suu kaudu manustatud seeme neis idanema hakkaks . ” </s> </p>
<p> <s> Kasuisa naeris oma lauset lustakalt ja Killu naeris siis ka . </s> </p>
<p> <s> “ Ma olen tähele pannud , et nii noored mehed hoiduvad lapsevõimalusest kui katkust , ” ütles Killu ja ohkas . “ Tegelikult küll vanemad ja targemad täpselt samuti , ” lisas Killu ja ohkas veelkord . </s> </p>
<p> <s> “ Mis sind ohkama võtab , tütreke ? </s> <s> Kas sulle on lapsekest keelatud ? ” </s> </p>
<p> <s> Ja Killu hakkas rääkima . </s> <s> Seda oli äkki nii kerge teha , sõnad tulid ise , ja Killu imestas , kust need tulid ja miks need juba ammu polnud tahtnud tulla . </s> <s> Aga hea et nüüdki . </s> <s> Kasuisa ilmutas kõigiti mõistmist , ütles , et tema saab Killust aru küll , on temalgi ju mitu naist olnud , üht on ta armastanud ja teisi kalliks pidanud , ja tulgu Killu aga lapsega siia , küll tema oskab vanaisa olla ja küll nad toime tulevad ka ilma alimentideta , kui tarvis . </s> <s> Killu pidavat oma südamelt nõu küsima , palja rumala uhkuse pärast ei maksaks noormeest tõrjuda , kui see aru pähe võtab ; aga kui hinged ei sobi , siis ei sobi , ja jumal selle poisikesega . </s> <s> Kui Killu aga toda meest armastab ja too tuleb , noh siis jumal tänatud ; aga kui ei tule , mis sellestki , elu läheb ikka edasi ; on ju Killu ema surnud ega tule tulemaski , aga armastatud on ta sellegipoolest , ehkki see ei võta midagi Aasa osast ära . </s> <s> Nii on elu , ütles kasuisa , me peame oma õppetunnid ja eksamid varem või hiljem sooritama , ei sellest ole pääsu . </s> </p>
<p> <s> Nii lihtne ongi kõik , ohkas Killu , pani pihud põse alla ja uinus . </s> </p>
<p> <s> Hommikul läks Killu pinginaabrit vaatama . </s> <s> Sealgi oli tal eksam õiendada , ta oli selleks nüüd valmis . </s> <s> Laps üsas kaitses ning julgustas teda . </s> </p>
<p> <s> Killu küll ei kujutanud ette , kuidas peaks ta oma uuest olekust Brittale rääkima . </s> <s> Võib-olla jätaks isaduse üldse lahtiseks ? </s> <s> Tehvanist Britta teadis , aga Simmo talle ei meeldinud – Britta oli neid üksainus kord koos näinud , aga kohe helistanud : Kes too jõmpsikas sul oli , mis ta sul on ? </s> <s> Killu oli vastanud : Ah , tele autojuht . </s> <s> Britta oli kinnitust nõudnud : Ei midagi tõsist ? </s> <s> Killu oli naernud : Ah niisama . </s> </p>
<p> <s> Ükskord Killu peaaegu pihtiski , kui nad , mõlemad Tallinnas , kogemata trehvasid ja kaubamajas kohvesse läksid jalgu puhkama . </s> <s> Killu oli seletanud : Mul on tunne , nagu oleksin viis aastat istunud raudteejaamas ja oodanud oma rongi , mis sõiduplaanis sees , kuni märkasin , et rongid ei käi ja rööpadki üles võetud ; haarasin siis pakid ja istusin esimesele bussile . </s> </p>
<p> <s> Britta muigas , tõsines siis ja ütles : Noh , mina jõudsin küll oma rongi ära oodata , kuid paistab , et see sõidab hoopis teisale . </s> </p>
<p> <s> Siis tuli ettekandja ja nad maksid ja läksid . </s> </p>
<p> <s> Too lause oli Killule südamesse jäänud . </s> <s> Killu tahtis nüüd vähemalt Brittat aidata , tema rongi pisut suunata , ehk küll ta enesest ei teadnud , kas tema buss pärale jõuab või on teda juba mahagi puistatud . </s> </p>
<p> <s> Britta elas endises kohas . </s> </p>
<p> <s> “ Sina ? ! </s> <s> Teie ? ! ” kohkus rõõmsaks Axelbrändi . “ Astuge sisse , Britta tuleb ka kohe koju ! ” </s> </p>
<p> <s> Neil oli kõik nõndasamuti kui ennegi . </s> </p>
<p> <s> “ Üks silmapilk , ein Moment ! ” vabandas Äksi , korjas toolileenilt hilbud kokku , keeras pambuks ning pistis kappi , kust see ust kääksatades kohemaid nähtavale veeres ja põrandale kukkus , paljastades ühtlasi segadiku riiulikorrustel . </s> <s> Nii kaks korda järjest . </s> </p>
<p> <s> Killu naeris lõbustatult . </s> <s> Äksi vaatas teda häbenedes ja muigas siis ka . </s> </p>
<p> <s> “ Inimene peab olukorrast üle olema , muidu on olukord temast üle , ” kommenteeris Killu . </s> </p>
<p> <s> “ Nii see kipub olema jah , kui jõulud ootamata tulevad ja kraamimine hilja peale jääb . </s> <s> Vaadake köögis nõudevirn ka üle , siis on kõik väärtuslikum nähtud . ” </s> </p>
<p> <s> “ Kohviseid tasse võin omaski kodus vahtida , ega ma selle pärast tulnud , ” naeris Killu . “ Jätaks pehme talveilma teema kah käsitlemata ja läheks päevakorras edasi . ” </s> </p>
<p> <s> “ Ja nimelt ? ” </s> </p>
<p> <s> “ Et kuidas te siin elate ja olete . ” </s> </p>
<p> <s> “ Nagu ennegi . </s> <s> Peost suhu ja päevast päeva . ” </s> </p>
<p> <s> “ Hälli ei olegi tuppa toodud , nagu ma näen . ” </s> </p>
<p> <s> “ Ega jah . </s> <s> Talvel kured ei kipu lendama . ” </s> </p>
<p> <s> “ Kaugel see kevadki enam . ” </s> </p>
<p> <s> Vaikus . </s> </p>
<p> <s> Äksi triikis nimetissõrmega laudlinakortse . </s> </p>
<p> <s> “ Külaline ka ei paista hälli hõlma all peitvat , ” märkis ta lõpuks . </s> </p>
<p> <s> “ Aga kui õige teraselt vaadata ? ” kiusas Killu . </s> </p>
<p> <s> Äksi vaatas ja raputas pead . </s> </p>
<p> <s> “ Meestel ei ole sihukest silma . </s> <s> Ja pulma pole ka kutsutud . ” </s> </p>
<p> <s> “ Pulmad ja varrud pole kuidagipidi omavahel seotud . </s> <s> Igatahes varrudele kutsun – nii mai lõpus , kui kured kohal . ” </s> </p>
<p> <s> “ Pulmad jäävad siis taha tulema ? ” </s> </p>
<p> <s> “ Ei ole mina pulmadest midagi kuulnud . </s> <s> Siis peaks vist peigmees ka leiduma . ” </s> </p>
<p> <s> “ Ongi nii ? ” ajas Äksi silmad suureks . </s> </p>
<p> <s> Vaikus . </s> </p>
<p> <s> Äksi tõusis püstigi , et pidulikult teatada : </s> </p>
<p> <s> “ Kui lapsele peaks isa otsitama , siis siin seisab üks mees . ” </s> </p>
<p> <s> Killu ajas selja sirgu ja kostis : </s> </p>
<p> <s> “ Just selle pärast ma tulingi , et ütelda : mina olen oma tee valinud ja teie olete oma tee valinud ja jäägem selle juurde . </s> <s> Mina igatahes tahan oma pinginaabri tagasi saada ja teid olen valmis tunnustama tema abikaasana ja mitte kunagi mitte kuidagi teisiti . – Kas jah ? ” </s> </p>
<p> <s> Vaikus . </s> </p>
<p> <s> Nõutu köhatus . </s> </p>
<p> <s> “ Ultimaatum niisiis . </s> <s> Mis mul üle jääb . </s> <s> Ma ei räägi sellest siis rohkem , Killu . </s> <s> Aga mis ma iseeneses mõtlen , on minu asi . ” </s> </p>
<p> <s> “ Britta ei pea kahju kannatama . </s> <s> Ta on mulle väga kallis . ” </s> </p>
<p> <s> “ Mulle ka , ” kinnitas Äksi . </s> </p>
<p> <s> “ Ma tohin siis mõnikord tulla ? ” </s> </p>
<p> <s> “ Alati , ” kinnitas Äksi . </s> </p>
<p> <s> “ Kivi südamelt , ” naeratas Killu teisele avalalt otsa vaadates . </s> <s> Mees kohmetus naise kindlast pilgust ja otsis lauset , mille taha peituda . </s> </p>
<p> <s> “ Kivi südamelt oli vist Underi luuletus ? ” leidis ta lõpuks . </s> </p>
<p> <s> “ Underi luuletuskogu , ” täpsustas Killu . </s> </p>
<p> <s> Britta ilmus uksevahesse , lõi käsi kokku : </s> </p>
<p> <s> “ Oh mis jõulurõõm ! </s> <s> Under on teid ära lepitanud ! ” </s> </p>
<p> <s> “ Aga meie pole tülis olnudki , ” kinnitas Äksi , pisut ähmis oma naise ilmumisest . “ Killu , kas te mäletate meid tülitsemas ? ” </s> </p>
<p> <s> “ Teie ? </s> <s> Mis teie ? </s> <s> Sina muidugi ! ” pakkus Britta ja kallistas ühe käsivarrega üht ja teisega teist ning koksas nende pead kokku . </s> <s> Šampanjaklaaside asemel . </s> </p>
<p> <s> “ Mulle siiski justkui meenuks , nagu oleks härra Axelbrändil – kui ta veel Äksi ei olnud – miskit norimist Tibutobu asjus , ” ärgitas Killu . </s> </p>
<p> <s> “ Mis sa nüüd ! ” ruttas Britta seletama . “ Tibutobu on meil väga oodatud , lausa viimne reliikvia , ei jäta me kunagi vaatamata , jäägu või suutäis pooleli . ” </s> </p>
<p> <s> “ Oh too vaidlus oli saate nime pärast , ” meenutas mees . “ Ma sain pärast ka ise aru – intelligentne nagu ma olen – et igasugune pealkiri on lihtsalt nimi , ja nime pole kombeks sõna tähendusega seostada ; mõni paks tüdruk võib rahulikult Sale või Helve olla , mõni poiss võib Virgo olla ja keegi ei näe siin naerukohta . </s> <s> Nüüd kus Tibutobu on üldtuntuks saanud , oleks tobe selle üle veel diskuteerida . ” </s> </p>
<p> <s> “ Kuulge , lapsed , täna on ju Tibutobu kordus ! ” meenus Brittale . </s> </p>
<p> <s> Äksi vaatas kella : </s> </p>
<p> <s> “ Varsti hakkab ! </s> <s> Brittikas , ehk pistaksid TV sooja ? ” </s> </p>
<p> <s> Britta tõttas millegipärast kööki . </s> </p>
<p> <s> “ Kas sa ei kuulnud , mis ma palusin ? ” hüüdis Äksi talle järele . </s> </p>
<p> <s> Britta ilmus vaheuksele . </s> </p>
<p> <s> “ Sa palusid teevee keema panna . </s> <s> Palun , mu härra , seda ma tegin . ” </s> </p>
<p> <s> Killu ja Äksi purskasid naerma kui ühest suust . </s> </p>
<p> <s> “ Te peaksite suhtlema kirjalikult . </s> <s> Teil peaks olema sihuke vestlemise vihik ; oleks teadnud , oleks jõulukingiks toonud , ” naeris Killu . </s> <s> Aga Britta ei saanud vist asjale pihta ja mossitas ; vastuseks Killu küsivale pilgule seletas nagu vastu tahtmist : </s> </p>
<p> <s> “ Kui teada tahad , on meil sihuke vaikimise nädal ära kannatatudki , ma ei ütleks , et seal midagi naljakat oleks olnud . ” </s> </p>
<p> <s> Nüüd ei saanud Killu pihta . </s> <s> Äksi seletas : </s> </p>
<p> <s> “ Brittikas nimelt tahtis mind jõõrsõnadest võõrutada , see sai võimalikuks ainult sel kombel , et endal keele otsast hammustasin ja kirja teel asju ajasin . </s> <s> Valgele paberile ju ei kirjuta iga kolme sõna vahele nagu ja siis ja tähendab ja ee – ää – mm – oh sa palasilk ja pasavasikas . ” </s> </p>
<p> <s> “ Oli sellel äärmuslikul abinõul ka tulemusi ? ” tundis Killu huvi . </s> </p>
<p> <s> “ Oli ikka . </s> <s> Äksi nägi must valgel , kui vähe on tal mulle tegelikult ütelda ja parandas oma mõttetööd . ” </s> </p>
<p> <s> “ Aga ää ja mää ? ” </s> </p>
<p> <s> “ Jäid ära jah ! ” kinnitas Äksi . </s> </p>
<p> <s> Selleks ajaks oli valmis nii TV kui teevesi . </s> </p>
<p> <s> Killu rõõmustas : kordusse läks hea jagu ning ta võis nüüd näha , kuidas see pärale jõuab . </s> <s> Nojah , algus tundus pisut hõre , sestap oli arusaadav , et Britta klassiõdede järele päris ja endagi informatsiooni edastas . </s> <s> Killu hoidis hinge kinni , sest nüüd kohe tuli see koht , kus Kalle ja Küllo panid õllebaaris vabariigi valitsusele pihta – ent Britta küünitas piparkooki pakkuda ja seletas , kust ta need ostnud ja et seal kioskis on need alati väga vürtsikad . </s> <s> Äksi vaatas Killut rohkem kui ekraani , et korjata sõnu ta suult . </s> <s> Nõnda ei sobinud Killulgi oma saatesse süveneda , ehkki ta oleks tahtnud veelkord üle kuulata , kas madam Moonika ütleb kohvikuepisoodis tõesti maailmaruumi asemel milmarumm . </s> <s> Tühiasi muidugi , kuid peenutsev ning haridusega eputaja proua seda ju endale ei lubaks . </s> <s> Mis aga Brittal neist virtuaalsetest muredest ! </s> <s> Brittal olid maised külalise magama paneku mured ja ta uuris : </s> </p>
<p> <s> “ Sa jääd meile muidugi ööseks ? ” </s> </p>
<p> <s> “ Ei , ma lähen viimase bussi peale . </s> <s> Ma pean homme ära viima uue käsikirja , mis on ausalt öelda veel kirjutamata ka . ” </s> </p>
<p> <s> See oli ainult pool tõde . </s> <s> Killu siiski ei riskinud selle katuse alla jääda . </s> <s> Ta oli ka natuke pettunud –Britta ei näidanud üles vähimatki huvi Tibutobu järgmise osa vastu , aga Killu oleks tahtnud oma variante kellegagi arutada . </s> <s> Kui teine ka ei oskaks nõu anda , saaks kõneldes ometi selgus kätte , sest ise oled sunnitud süvenema . </s> </p>
<p> <s> Niisiis oleks ees oodanud seltskondlik tühiõhtu . </s> <s> Polnud ju lootust jääda Brittaga kahekesi kööki naistejuttu sobistama : küllap Äksi oleks teinud ennast nõudepesu juurdegi vajalikuks . </s> <s> Kahju muidugi , et Killu läheb ega näe , mis näo pinginaaber tema tähtsa uudise peale teeb , kui pärast Äksi räägib talle . </s> <s> Aga kas Äksi räägib ? </s> <s> Vaevalt , sest kuidas mees oma teadmist põhjendaks ? </s> </p>
<p> <s> Vahest ehk ütleb Äksi : Kuule , Brittikas , kas sulle ei tundunud , et meie Killu ootab pisikest ? </s> <s> Mine nüüd ikka , ta pole ju abieluski , tõrjuks Britta . </s> <s> Tänapäeva naisele pole see ju mingi probleem , ütleks Äksi . </s> <s> Sa ei tunne Killut , ta on nii moraalne ! vaidleks Britta . </s> <s> Aga tal võivad põhimõtted olla , vaidleks Äksi . </s> <s> Britta ei usuks : Ta oleks niisugusest asjast ometi rääkinud , minule ju kindla peale ! </s> <s> Sa ei andnud võimalust , sa muudkui pakkusid piparkooke , torkaks Äksi . </s> <s> Ei , Äksi ei torkaks , Killu võtab selle lause tagasi ; Britta ja Äksi peavad sobima , muidu oleks Killu justkui süüdi . </s> </p>
<p> <s> Aga Britta ei jääks rahu , kus ta saaks jäädagi , ta muudkui pinniks , miks mehel selline piisavalt hull mõte tekkis . </s> <s> Kui nüüd Äksi ikkagi ütleks , et Killu teda usaldas , siis peaks ta lisama , miks just teda usaldas , miks oli tuline kiire sellise uudise paristamisega , et Britta tulekut oodata ei jõutud , või vähemalt miks seda Britta tulles üle ei räägitud . </s> <s> Aga seda Äksi ei saa ütelda ning Britta taipaks , et miski kala on vahel , ja nõnda oleks asjalugu perekondlikust sobivusest kaugemal kui enne . </s> </p>
<p> <s> Ei , Killu lapsest ses peres juttu ei tule . </s> <s> Ja milleks ka ! </s> <s> Killu võtab selle stseeni üldse tagasi . </s> </p>
<p> <s> Nõnda segunes elu ja looming , tõde ja oletus , tegelikkuse tunnetamine ja Tibutobu kirjutamine üheks ühiseks aja kulgemiseks . </s> <s> Bussimootori uinutav undamine läbi jõulupimeda maa sigitas seriaali tegelaste lauseid , mis tõukusid mõeldud mõtetest ja läbielatud tunnetest . </s> <s> Homme saavad osatäitjad teksti kätte , omakorda mõtlevad ja tunnetavad seda läbi , rikastavad uute mõtete ja kogemustega ning mälestustega kuskilt loetust või kuuldust , ja kingivad tagasi Killule ja tema armsatele . </s> </p>
<p> <s> Ning Simmo vaatab saadet ega jõua oodata kõige viimast lõputiitrit : autojuht Simmo Siimuste . </s> <s> Simmo nime lahutab autori nimest kaks ekraanitäit tegelasi , Simmot ennast lahutab Killust teadmatus . </s> <s> Igatahes mobiilile helistada polnud poiss vahepeal üritanud . </s> </p>
<p> <s> Tühi pime külm tuba ootas Killut . </s> <s> See oli täiesti sobiv elurõkkava seeria kirjasaamiseks . </s> <s> Millegi terav puudumine erutab fantaasiat . </s> <s> Tulised mõtted annavad ihule sooja . </s> <s> Ta kirjutas öö läbi , kirjutas ja kriipsutas läbi , viskas paberikorvi ja võttis korvist tagasi , triikis pihu all siledaks , lõikas välja ja kleepis teistpidi kokku . </s> <s> Mida kauem kirjutas , seda lühemaks tihenes tekst . </s> <s> Vastu hommikut istus arvuti taha , trükkis sisse ja trükkis välja . </s> </p>
<p> <s> Rõõm tüsedast käsikirjast tasandas uue talvepäeva kõledust , kui Killu tulistjalu stuudiosse tõttas . </s> </p>
<p> <s> Piibemannist oli kohe näha , et tal on teatada ebameeldivaid uudiseid : võttis stsenaariumi vastu , heitmata sellele pilkugi , pakkus istet , küsis , kuidas muidu läheb . </s> <s> Mis muud kui tänan küsimast . </s> <s> Killu oli pingul ja ootas , kust kandist mats tuleb . </s> </p>
<p> <s> “ See ei ole tõesti minu asi , ” alustas Piibemann , mõõtes kabineti laiust , käed seljal . “ Aga isakese eest siin majas ma ju olen . </s> <s> Ja kuidagi ei tahaks sulle teist korda elupäästjaks hakata . </s> <s> Sellepärast ma küsin - “ </s> </p>
<p> <s> Piibemann jäi seisma , torkas käed tasku , vaatas tüdrukule otsa . </s> </p>
<p> <s> “ – kas sul seekord on aimu , mis toimub ? ” </s> </p>
<p> <s> Killu neelatas . </s> <s> Mis aimu tal sai olla , kui palju Piibemann juba teada võib . </s> <s> Saaks selle eluhetke ainult kiiremini mööda ! </s> </p>
<p> <s> “ Anna mulle nõu : minu autojuht ei ilmu tööle , ajab mingite plikadega ringi , kas löön selle nolgi minema või jätan veel proovi peale ? ” </s> </p>
<p> <s> Siis sedaviisi . </s> <s> Ajabki ringi . </s> <s> Killu kostis : </s> </p>
<p> <s> “ Ma arvan , ta läheb ise . ” </s> </p>
<p> <s> “ Ise – see mehepoeg ? </s> <s> Soojalt kohalt ? ” </s> </p>
<p> <s> “ Kel kitsas , see läheb ajamata , arvan ma . </s> <s> Kergendusega koguni . ” </s> </p>
<p> <s> “ Nii et tal on siis kitsas käes ? </s> <s> Noorel mehel saab kitsas käes olla vaid ühel juhul , nimelt kui põgeneb isarõõmude eest . ” </s> </p>
<p> <s> Piibemann jäi ootama vastust . </s> <s> Killu langetas pea . </s> <s> Sellest piisas . </s> <s> Piibemann küsis : </s> </p>
<p> <s> ” Kas ma peaksin temaga mehejuttu rääkima ? ” </s> </p>
<p> <s> “ Mehejuttu saab vaid mehega rääkida . ” </s> </p>
<p> <s> Piibemann võttis käed taskust , ristas rinnale , ent otsustas selja kasuks , hakates taas kabinetti mõõtma . </s> <s> Killul oli vastik mõelda , mis tulla võib , ta säästis ennast ja tegeles muuga . </s> </p>
<p> <s> Rezissööri kuklas oli tõsine paljak nagu karikakra süda , õielehed ümber puhevil . </s> <s> Killu võttis selle uurimise alla : kui Piibemann kõik karvad risti-rästi kammiks , ikkagi ei suudaks ta oma südamepaljakut katta . </s> <s> Killu pitsitas käe rusikasse , nii et küüned peopessa puurisid ning loendas mõttes tööandja karvu : armastab – ei armasta – armastab – ei armasta – armastab – Äkki pööras Piibemann ennast ümber ja uuris Killut . </s> </p>
<p> <s> “ Nii et sinagi näed vastutustundeta poisikest . </s> <s> Tunnista siis , tark tüdruk , vanale mehele : ta oli sul pererohkendamise abinõu ? ” </s> </p>
<p> <s> “ Vastupidi . </s> <s> Just mina olin temale abi ja nõu . ” </s> </p>
<p> <s> “ Aga sul oli laps kui mitte eesmärgiks , siis plaanis ometi ? ” </s> </p>
<p> <s> “ Laps on lihtsalt lisaväärtus . ” </s> </p>
<p> <s> “ Lisaväärtus . </s> <s> Haritud naised lisaväärtust taotlemas contra harimata mehed , kes pole lisaväärtusest iial miskit kuulnud . </s> <s> Mina vist ei näe siin positiivseid lahendusi . ” </s> </p>
<p> <s> “ Praegu ei paista tõesti , ” soostus Killu . </s> </p>
<p> <s> “ Praegu , ütled sa ? </s> <s> Võib siis miskit muutuda ? </s> <s> Mine tea tõesti , elu on ettearvamata . </s> <s> Vanasõna ütleb , et laps on mehe isa . </s> <s> Selles on suur tarkus . </s> <s> Aru on mõnelegi ootamatult pähe tulnud . ” </s> </p>
<p> <s> Vaikus . </s> </p>
<p> <s> Piibemann istus oma laua taha , hõõrus laupa ja silmi nagu kanges peavalus . </s> </p>
<p> <s> “ Mulle muidugi teeb muret sinu seisukohast kõrvaline asi . </s> <s> Mis ajast sa kirjanikuameti maha pead panema ? </s> <s> Mul ei ole mitte kui kedagi silmapiiril , kes Tibutobu edasi kirjutaks . ” </s> </p>
<p> <s> “ Seadus lubab märtsist peale vist . </s> <s> On lubatud , aga kästud pole ju ! </s> <s> Kirjutada ma ju ikka saan . </s> <s> Pärast ka , välisautorina . </s> <s> Seda võin ju koduski teha , autor ei pea ju alati salvestusel viibima . ” </s> </p>
<p> <s> “ Tubli ! </s> <s> Seda enam , et honorari on ju ka vaja , millestki peab inimene ju elama , eks ole ? ” </s> </p>
<p> <s> Ju-ju , märkas Killu , nad mõlemad ütlesid ju-ju-ju . </s> <s> Solidaarsusest . </s> <s> Piibemann tundis isalikku huvi , kuidas Killu mõtleb oma elu korraldada , kas tal on kedagi abiks ja mis ta ülikooli viimaste sabadega kavatseb . </s> <s> Piibemann kinnitas , et see on õige mõte katsuda ülikooliga kähku ühele poole saada , nii-öelda kaks diplomit korraga kätte nõutada . </s> <s> Piibemann omalt poolt lubas assistendil koormust vähendada , teatagu ainult ette , kui tulemata jääb ; telefonid on juba leiutatud , jumal tänatud . </s> </p>
<p> <s> “ Tubli tüdruk oled . </s> <s> Televaatajaid peab ju ka juurde sündima , kust me neid saame , kui ise ei tee , ” naljatas Piibemann ja laskis oma hirmvalgetel hammastel hiilata . </s> <s> Eestvaade paljakut ei näidanud . </s> </p>
<p> <s> Tibutobu perekond jäeti niisiis Killule alles – selle poolest oli kõik korras . </s> <s> Kivi südamelt . </s> <s> Ülikooliga oli ju asi sedasi , et seal polnud peale kohusetunde muid tundeid tekkinud – mittestatsi asi , käis eksameid tegemas nagu doonor verd andmas : mis tehtud , see kaelast ja unustatud . </s> </p>
<p> <s> Tüdruk kõndis külmakohrutuses puiesteed ja kavandas südasuvist stsenaariumi katsikuliste stseeniga . </s> <s> See tuleks väga eluliselt kirjutada , nii et meeldiks kõigile . </s> <s> Piibemann loeks ja sasiks kuklapaljakut : Peab sobiva suurusega nuku kauplusest laenama , me ei hakka seda ometi ostma lattu seisma , sest väike Uppin kui poisslaps seda kah ei tarvita ja rohkem väikseid meil pole . </s> <s> Killu käiks trumbi välja : Väike Uppin hakkab Kerttu imiku rolli ise täitma . </s> <s> Ja mis oleks tema honorar , kas me jõuame seda maksta ? naeraksid teised . </s> <s> Killu kostaks tõsiseks jäädes : Ta teeks seda armastusest Tibutobu pere vastu ; eks ole , pisi-Tehvan , sa teed ju seda selgest armastusest ? </s> <s> Teised naeraksid : Meil on maailma kõige noorem staar , ja kui uskumata armas ta on ! </s> <s> Piibemann ütleks : See kahtlemata tõstab seriaali vaadatavust ! </s> <s> Killu ütleks : Ma tean üht professorit , kes kammib teleri juures koera , ma kuulsin , et Tibutobu vaadates siiski mitte . </s> <s> Teised ütleksid : Pisi-Tehvani tõttu ajab ta koera toastki välja ! </s> </p>
<p> <s> Kodu oli tühi ja pime . </s> <s> Ja külm . </s> <s> See fakt oli teravas vastuolus katsikustsenaariumi heleda meeleoluga . </s> </p>
<p> <s> Näpp lülitinupul , jäi Killu mõtlema – Tibutobu olekski väikse Tehvani ainus perekond ! </s> <s> Killu ise on vaeslaps , ta ei too suguvõsa kaasa , ja Simmo , kui teda jätkukski , on hüljatud laps . </s> <s> Kuis siis nii , et inimesi tuubil maailmas oleks väeti lapsukese päralt üksnes ema ? </s> <s> Pluss üle nädala külas käiv virtuaalne ilm ning selle lihalikud tegijad . </s> <s> Seegi võidaks talt äkki ära võtta , nagu Pärtelsonilt . </s> <s> Jääks ainuüksi ema , kuni selle silmad lahti . </s> </p>
<p> <s> Killu vajutas tule põlema , istus tühja lageda laua taha . </s> </p>
<p> <s> Järsku tundis ta üsas õrna , ent siiski tugevat müksu , nagu lohutust pakkuvat , nagu tähelepanu nõudvat . </s> <s> Seespidine puudutus täitis naist seniaimamatu õrnusega . </s> <s> Lapse liigutuse kordumist igatsedes jäi ta aknast vaatama laia puhta lume langemist helves helbe kõrvale , kuni porikohrutuses maa oli uueks saanud . </s> </p>
<p> <s> Pole midagi , Tehvan , ütles Killu pojale , saad ise suure suguvõsa esiisaks , katad oma poegadega ja nende poegadega ja nende poegadega selle väikese külma tühja maa . </s> </p>
<p> <s> Killu Uppin , Tehvan Uppin , simsalabimm ! </s> </p></div2></div1>
    </body>
  </text>
</TEI>
</teiCorpus>
</teiCorpus>
