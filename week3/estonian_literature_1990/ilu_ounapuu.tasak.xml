<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> EESTI GOOTIKA </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos">
        <head> EESTI GOOTIKA </head>
        <div2 type="alaosa">
<p> <s> Punased safiansaapad Gerhardi jalas purustasid härmatanud kõrsi . </s> <s> Poisi meelest oli kogu nõmm kastetud suhkruvaapa ja siis tarduma jäetud . </s> <s> Ta kummardus ja noppis ühe kanarbikuvarre , tõstis sädeleva taime paokil huulte juurde , pigistas silmad kõvasti kinni ja hingas külmunud taime värskust mitu korda sügavalt sisse . </s> </p>
<p> <s> Mändide vahelt kostis lühike sarvehüüd . </s> <s> Siis teine . </s> <s> Vastuseks lõi rähn noka Gerhardi pea kohal raevuka tärinaga puusse . </s> <s> Poiss võpatas , kohendas rasket nahkpauna ja kiirustas edasi . </s> <s> Vanaisa pikad suured jäljed olid härmas maapinnal selgesti näha . </s> </p>
<p> <s> Gerhard astus täpselt vanaisa jälgedes . </s> <s> Nahkpaun nagises kiirete sammude rütmis . </s> <s> Gerhard tundis sõõrmetes küpseva liha magusat lõhna . </s> <s> Ta jõudis külmunud ojani , mille klaaskaas oli puhas ja sile ning põhi paistis selgesti kätte , ja laskus põlvili . </s> <s> Siis aeglaselt kõhuli . </s> <s> Surus käed kulmudele ja silmitses ojapõhja tardunud vaikust . </s> </p>
<p> <s> Suur kala , jäme nagu palk , ilmus vaatevälja ja poiss nägi selgesti , kuidas tähnilise kala lõpused liiguvad . </s> <s> Siis kadus vee-elanik rohupuhmasse . </s> <s> Tema laisk sabalöök lõi liikuma õrna mudapilve , mis hajus allavoolu nagu suits . </s> </p>
<p> <s> Samal hetkel ilmus lapiku kivi alt must vähk . </s> <s> Gerhard polnud kunagi nii suurt vähki näinud ja pidas hinge kinni . </s> <s> Vähk oli pahura olemisega ja nõnda lähedal , et poiss tõusis ehmunult püsti ja kiirustas igaks juhuks mitu korda tagasi vaadates edasi . </s> <s> Vanaisa istus suure kõvera tammepuu all , silmad poolsuletud ja uudistas Mingi , kes suures leegis liha küpsetas ja tasakesi laulis . </s> <s> Mingi selg oli kumer ja tema punased kübarasuled hoidsid veidralt kikki . </s> <s> Tüdruk meenutas Gerhardile üht lõunamaa lindu . </s> </p>
<p> <s> Vanaisa oli karvase vammuse eest valla jätnud . </s> <s> Tema rõngassärk kilksatas , kui ta end mugavalt paremale küljele kohendas ja hõbedase peekri välja otsis . </s> </p>
<p> <s> Gerhard asetas raske pambu maha ja istus sammaldunud kivile . </s> <s> Vanaisa niristas väikesest puuankrust tumepunast vedelikku ja laksutas rahulolevalt keelt . </s> <s> Keegi ei lausunud sõnagi . </s> </p>
<p> <s> Vanaisa tõstis peekri huultele ja vänge kirsilõhn valgus tema ümber pilvena laiali . </s> <s> Kuiv kadakas võttis särinal tuld ja Ming võpatas . </s> <s> Vanaisa muigas ja võttis uue lonksu . </s> </p>
<p> <s> Kivist õhkus teravat külma . </s> <s> Gerhard asetas lambanahksed kindad istumise alla . </s> <s> Nüüd oli palju parem . </s> </p>
<p> <s> Äkki jäi rähn vait . </s> <s> Ainult lõke praksus , rasv särises ja väike Ming laulis omas keeles kummalist kurguhäälset laulu . </s> <s> Tüdruku tumedatest silmadest ja niisketelt huultelt helkis vastu lõkketule valgus . </s> <s> Vanaisa lõug liikus Mingi laulmise taktis paremale ja vasakule . </s> <s> Gerhard turtsatas ja sirutas jalad lõkkele lähemale . </s> </p>
<p> <s> Tüdruk jättis laulmise katki ja uuris lihavarrast . </s> <s> Siis tõmbas ta tupest pussi , lõikas tükikese särisevat liha ja maitses , noogutas rahulolevalt ja vaatas vanaisa poole . </s> <s> Vanamees tõusis istuma ja sirutas käe pikalt välja . </s> <s> Ming asetas lihaviilud valgele leivatükile , ulatas isandale ja vanaisa lõi hambad auravasse lihasse . </s> </p>
<p> <s> Ming hakkas heleda häälega naerma , siis urises tasa , valmistas kiiresti järgmise leiva ja ulatas Gerhardile . </s> <s> Poisi külmast kohmetu käsi vääratas ja liha oleks äärepealt maha pudenenud . </s> <s> Ta haaras välkkiirelt huultega lihatüki ja piilus tüdruku poole , kes ikka veel tasa urises , endal silmad suletud . </s> <s> Gerhard sõi kiiresti ja aplalt . </s> <s> Liha maitses hea . </s> <s> Ka leib , millesse oli imbunud kuuma soolast rasva , oli hea . </s> </p>
<p> <s> Gerhard lakkus sõrmed puhtaks ja sirutas end härmas kanarbikul mõnusalt välja . </s> <s> Kanarbik sädeles ja murdus tasase raginaga nagu klaas . </s> <s> Päikesekiired jõudsid Gerhardi jalgadeni ja tungisid läbi õhukese naha . </s> <s> Punased kulunud tallaga saapad aurasid . </s> </p>
<p> <s> Gerhardi näo lahedal oli härmas kastehein . </s> <s> Poiss vaatas huviga , kuidas härmatis sulab . </s> <s> Ta noppis sõrmega suure kristallselge piisa ja pistis suhu . </s> <s> Piisk jättis suhu värske ja puhta maitse . </s> </p>
<p> <s> Ming nurrus oma lõputut laulu . </s> <s> Vanaisa võttis naaritsanahkse mütsi peast , pühkis paljalt kiirult higi ja ohkas . </s> <s> Hall valgete äärtega suur pilv , mis oli neid saatnud eilsest õhtust alates , muutis pidevalt kuju . </s> </p>
<p> <s> Ming avas väikese bambuskorvi ja võttis sealt punasest puust karbikese . </s> <s> Tema liigutused olid kiired ja täpsed . </s> <s> Tüdruk avas karbikese ja tegi oma pigimusta patsiotsa suus märjaks , tõstis pilgu halli pilve poole ja urises . </s> <s> Siis kastis ta oma patsi musta läikivasse tušši . </s> <s> Gerhard pidas hinge kinni ja piilus vanaisa poole . </s> </p>
<p> <s> Vanamees jälgis ainiti Mingi . </s> <s> Tema suu oli lahti ja tundus , et ta tahab midagi öelda . </s> <s> Gerhard hingas katkendlikult . </s> <s> Ta teadis , et kohe juhtub midagi sellist , mida siin külmal ja udusel maal veel iial pole juhtunud . </s> <s> Gerhard tahtis hüüda , et ... </s> <s> Aga vanaisa surus oma käe talle suule ja poiss rahunes . </s> </p>
<p> <s> Ming silmitses teraselt pilve , ja hetkel , mil lõuendhall pilv kogu silmapiiri varjates laiali laotus , visandas sellele kärmelt hapra torni kujutise . </s> <s> Gerhard neelatas ja jäi metsa kohal kõrguvat teletorni vaatama . </s> <s> Vanaisa sosistas tigedalt : " Vara veel ! </s> <s> Vara ! " </s> <s> Gerhard hüppas püsti , haaras kivilt kinda ja pühkis välkkiire liigutusega silmapiiri puhtaks . </s> </p>
<p> <s> Ming seisis langetatud päi ja näppis patsiotsa . </s> <s> Tema sõrmede vahelt nõrgus musta värvi ja tüdruku silmad olid pisarais . </s> <s> Vanaisa müksas teda sõbralikult ja naeris , siis tõsines järsku ja ütles : </s> </p>
<p> <s> " Joonista mulle linn ! </s> <s> Kivist kindlus koos tornide ja sildadega ! " </s> </p>
<p> <s> Tüdruk haaras patsi kindlalt pihku ja sosistas : </s> </p>
<p> <s> " Saagu siia linn ! " </s> </p>
<p> <s> Ja kohe võttis paekivist müüride ja tahmaste tornidega kindlus silmapiiril selged piirjooned . </s> <s> Mingi pintsel liikus väledalt , puust tõstesillad avanesid kriginal ja kuulda oli koerte haukumist . </s> <s> Gerhard teritas pilku ja nägi kolme musta koera , kes jooksid müüril . </s> </p>
<p> <s> Mingi palged lõid õhetama ja ta vabises nagu palavikus . </s> <s> Ta vaatas ujedalt vanamehe poole ja küsis õhinal : " Kas inimesed ka ? " </s> </p>
<p> <s> Vanaisa tõusis ja surus mütsi pähe , vajus korraks mõttesse ja noogutas . </s> <s> Ming ajas jalad harki , tema pats vihises linna kohal nagu piits ja kohe kappasidki viis ratsanikku väravast välja nagu viirastused ! </s> <s> Nende lühikesed odad särahtasid päikeses ja öömustad mantlid lehvisid nagu lipud . </s> <s> Gerhardi kõrvu tungis kapjade müdin puust sillutisel ja ninna tõrvikute lõhn . </s> <s> Taanduv udu tõi hääled lähemale ja Gerhard kuulis selgelt , kuidas rakmed kilisevad ja koerad lõõtsutavad . </s> <s> Lahtiste kivide rabinal tormas musta kiivriga pisike mees müürile ja puhus trompetit . </s> <s> Tahmases linnas ärgati . </s> </p>
<p> <s> Väike Ming vehkis pintsliga nagu pöörane . </s> <s> Torne ja müüre tuli järjest juurde . </s> <s> See oli tõeline loominguline palang . </s> </p>
<p> <s> Vanaisa tõstis tunnustavalt pöidla ja kiitis : " Tubli tüdruk . " </s> <s> Aga Ming maalis juba merd . </s> <s> Tema patsi alt ilmusid linnamüüre nilpsavad vahused lained . </s> <s> Vanaisa võttis Gerhardil õlgade ümbert kinni ja küsis : </s> </p>
<p> <s> " Kas see linn meeldib sulle , mu poiss ? " </s> </p>
<p> <s> Gerhard vaikis ja vaatas linna . </s> </p>
<p> <s> Vanaisa raputas teda ja küsis : </s> </p>
<p> <s> " Kas see on ilus linn ? " </s> </p>
<p> <s> Poiss köhatas hääle puhtaks ja vastas : </s> </p>
<p> <s> " Jah . </s> <s> See on väga ilus linn . " </s> </p>
<p> <s> " Nüüd on meil kõigil oma linn , " ütles vanaisa ja tonkas oma raudse kindaga Gerhardile rindu : </s> </p>
<p> <s> " Mul linn ... </s> <s> Sul linn ... " </s> <s> Siis vaatas vanaisa Mingi poole . </s> </p>
<p> <s> " Tal linn ! " </s> </p>
<p> <s> Gerhard otsis kirjutustarbed välja , vidutas silmi ja kirjutas puhtale pärgamendile : </s> </p>
<p> <s> " Mingi linn . " </s> </p></div2>
        <div2 type="alaosa"><head> HEA LAPS </head><head> VÄIKE LILLI NOAROOTSIST </head>
<p> <s> " Rott ! </s> <s> Näe , rott ! " kilkas Lilli , sikutas isa habemest ja ärkas . </s> <s> Taat keeras end pahuralt ägades paremale küljele ja jäi räpast krohvseina põrnitsema . </s> <s> Siis aga pilgutas kiiresti silmi , avas suu pärani ja hakkas õhku ahmima . </s> <s> Ta hingeldas nii koledasti , et tema kähe vilin ajas Lillile hirmu nahka . </s> <s> Taat oli öelnud , et kui ta õhku ahmib , ei tohi Lilli seda näha ja peab kähku välja minema . </s> <s> Kõigest väest nuttu tagasi hoides , hambad risti , liipas Lilli rehetuppa . </s> </p>
<p> <s> Ta lükkas raske ukse irvakile ja piilus pimedusse . </s> <s> Siin oli jahe ja vaikne . </s> <s> Lilli ukerdas üle kõrge lävepaku ja katsus vasaku jala suure varbaga külma savipõrandat , võttis siis kahe käega jalapöiast kinni ja tõstis ka parema jala üle paku . </s> <s> Parem jalg oli nagu kivist voolitud . </s> <s> Lilli oli alati mõelnud , et see haige jalg pole üldse tema oma , et ühel hommikul ärgates on kõik jälle korras , et kõik on nii nagu enne õnnetust . </s> <s> Lilli neelatas . </s> <s> Õnnetusest ei tohtinud mõeldagi , veel vähem rääkida . </s> <s> Taat oli selle selge sõnaga ära keelanud , kui ta ükskord Lillit sakutas ja käratas : " Mette üits piuks ! " </s> </p>
<p> <s> Lilli käis tihti rehetoas seismas . </s> <s> Kui ta kambriukse kinni lükkas , läks siin pimedaks nagu kotis . </s> <s> Pimedus meeldis Lillile , see oli kuidagi eriliselt turvaline ja hea , aga natuke jube oli ka . </s> <s> Pimedas sai mõtelda maailma asjade üle . </s> <s> Kõige rohkem mõtles Lilli rotist ja kassist , aga ka endast ja taadist . </s> <s> Emast mõtles ta haruharva , sest taat oli talle ükskord öelnud , et surnud inimestest ei tohi mõtelda . </s> <s> Ta ähvardas , et kui Lilli kogu aeg emale mõtleb , siis ongi Kreet ühel päeval tagasi , mädanenud kleidiräbal seljas , punane pats maani ja poolkustunud sigaret luiste näppude vahel . </s> <s> Sihuke jutt ajas Lillile hirmu naha vahele . </s> <s> Ta ei tahtnud seda hõõgvel suitsuotsa rehetoas näha , siin oli kuiva heina - läheb veel põlema , kus siis selle kahju ots ! </s> </p>
<p> <s> Praegu oli talv ja talviti oli rehetuba külm nagu hundilaut . </s> <s> Lillile oli see seitsmes talv . </s> <s> Lilli teadis seda , sest ta oli ise juures , kui kirikuõpetaja taadile nõnda ütles . </s> <s> Õpetajahärra oli taadiga kõvasti kärkinud ja käskinud tal Lilli otsekohe koolimajja viia . </s> <s> " Niisugune tüdrukuvolakas peab koolis käima , tähti ja muud tarkust õppima ! " </s> <s> Õpetajal oli isemoodi hääl . </s> <s> Ta ei rääkinud nagu taat , kes aina pudistas ja iga natukese aja tagant õhku ahmis , vaid otsekui laulis sõnad suust välja . </s> <s> Seda oli kena kuulata , pealegi kui kirikhärral oli meeldivalt kibekas ja külm piparmündilõhn , sest ta lutsis kogu aeg valgeid ümmargusi terakesi . </s> <s> Kui Lilli nägi , kuidas õpetaja neid keele alla paneb , hakkas tal suu vett jooksma . </s> <s> Ta pühkis oma huuled varrukaga lörinal kuivaks ja vahtis üksisilmi õpetajahärra helepunast suud , mis oli pisike ja pruntis , otsekui punase pliiatsiga joonistatud . </s> <s> Täpselt nagu poetädil Anul . </s> </p>
<p> <s> Kirikhärra aga muigas ja sõnas : " Armas laps , validool on sinule küll kurjast " , pistis käe põue ja tõmbas välja isemoodi nahkraamatukese . </s> <s> Ta võttis sealt vahelt kirju paberilipaka , andis Lillile ja manitses : " Ära isale näita ! </s> <s> Peida ära , otsekohe , muidu ma võtan tagasi ! " </s> <s> Lilli oli selliseid kirjusid pabereid näinud küll , harilikult oli paber kokku keeratud ja nutsaku sees oli pruun kuhjake , magus nagu suhkur . </s> <s> Aga see siin oli lihtsalt paber . </s> <s> Tõsi , ilusasti sirgeks triigitud ja mingi vanamehe pilt peal . </s> <s> Vanamees oli paberil natuke taadi moodi , aga hulga ilusamini riides , pikki juukseid ja salkus halli habet polnud tal ka . </s> </p>
<p> <s> " Mis sii on ? " küsis Lilli sosinal . </s> <s> Ta oli üsna kohkunud , kui kirikhärra kurja häält tegi , ja torkas kirju paberi kähku põue . </s> <s> Ise mõtles , kas peaks ka õpetajahärrale ütlema , et isa vahib juba mitmendat päeva liikumatult seina , on külm nagu lumi ja ei hinga üldse . </s> <s> Lilli otsustas , et ei räägi midagi , sest kirikhärra võib jälle vihastada ja teda kaelast pigistada nagu tookord , kui Lilli ei saanud pärast suvi otsa pead keerata . </s> </p>
<p> <s> " See on raha . </s> <s> Viiekümnekroonine raha . </s> <s> Selle eest saad osta kommi ja valget saia , ja kui tahad , siis ka magusat kihisevat vett . </s> <s> Aga kõige targem oleks sul osta leiba ja soola , sest need kaks asja peavad ühes tõelises inimeste kodus olema uhkelt laua peal ! </s> <s> Just need kaks , ja piibel , ei rohkem ega vähem ! </s> <s> Kas teil piibel on ikka majas nähtaval kohal ? " </s> </p>
<p> <s> Lilli nuuksatas : " Aga taat ütles , et tares peavad olema tikud . </s> <s> Kõige tähtsam on tuli . </s> <s> Sii annap palju rohkem sooja kui ek-lekter ! " </s> <s> Ta mõtles hetke ja piiksatas . </s> <s> Siis tegi veel kord sedasama häält : " Pii-piiks ! " </s> </p>
<p> <s> Õpetaja Hummer vaatas kurva põlgusega pisikest paganat , kes kandis peas imelikku sarvedega mütsi ja veidralt piiksus . </s> <s> Ta ohkas sügavalt , surus käed sooblinahksesse muhvi ja tõstis silmad taeva poole . </s> </p>
<p> <s> " Või tikud ! </s> <s> Teie saadana sigidikud , ükskord te kõik veel kogu selle krempli põlema pistate ja paljaks kärssate ! " </s> </p>
<p> <s> Kirikuõpetaja vaatas tihti taevasse , talle meeldis taeva lõputu sina . </s> <s> Sageli mõtles ta end selle lõppu seisma . </s> <s> Ta oli kindel , et taeva lõpus on üks kindel aste või lauajupp nagu purre , kus saab rahulikult seista ja mitte millestki mõelda . </s> <s> Lihtsalt seista . </s> <s> Tikksirgelt , käed püksiõmblustel , silmad kinni ja suu avatud hääletuks karjeks . </s> <s> Hääletuks karjeks ! </s> <s> Kirikhärrale meeldis see väljend . </s> <s> Tihti põimis ta oma jutlustesse sadu hääletuid karjeid . </s> <s> Hääletud karjed olid tema saladus . </s> </p>
<p> <s> Õpetaja Hummer jälestas inimesi . </s> <s> See pisike haisev plika oma valesti kokkukasvanud jalaga tundus talle eriti vastik . </s> <s> Oli ikka kole küll , kui see inimeseloom oma paremat jalga järele vedas - lumesegusesse porri jäi inetu vagu , nagu lohistaks keegi tuima ja pinnulist palki läbi püdela pori . </s> <s> Ja siis veel see jube saba ! </s> <s> Kirikhärra vabistas õlgu ja katsetas oma hääletut karjet : tardus valveseisangusse , ristas käed muhvis palveks ja ajas suu pärani . </s> <s> Kohe hakkaski parem ning õpetaja mõtles : " Just nii on hea ! </s> <s> Hea ! </s> <s> Jumal , ainult sina kuuled mind ! </s> <s> Juba on väga hea ! </s> <s> Ja aina paremaks läheb ! " </s> </p>
<p> <s> Lilli liipas vapralt edasi . </s> <s> Ta suunas oma vesised silmad tornikellale . </s> <s> Seda suurt ilusat kella vaatas ta alati . </s> <s> Kui mõlemad sirged asjad sattusid täpselt püsti teineteise peale , avanes väike must uks ja suure läbiroostetanud peaga kuke moodi elukas hüppas välja . </s> <s> Miski sahises ja ragises väheke aega ja siis hakkas elukas koleda häälega kisama ning rauast tiibu liigutama . </s> <s> See oli nii naljakas , et Lilli naeris iga kord laginal . </s> <s> Sageli kukutas ta end pikali ja aina lõkerdas . </s> <s> Kui aga Naftoli tuli oma kelguga ja jäi tema juurde seisma , lõpetas Lilli otsekohe naermise ja ukerdas end püsti , sest see Naftoli oli üks ettearvamatu käitumisega vanamees . </s> </p>
<p> <s> Lilli teadis , et Naftoli on venelane . </s> <s> Pärast viimast sõda oli ta võtnud eesti naise ja sellele vene keele suhu peksnud , nagu Naftoli ise seletas . </s> <s> Ta oli oma ilusat prouat ähvardanud , et lõikab tal soome pussiga keele suust , kui naine veel seda jubedat eestit govoriitab . </s> <s> Mäealuse Imbi nuttis silmad peast , kuid eesti keele unustaski päevapealt . </s> <s> Ta hakkas hoopis hirmsasti suitsetama , tõmbas päevas kolm pakki joonelt ära . </s> <s> Naftoli aga ostis prouale ilusad mustad prillid . </s> <s> Nüüd polnud enam veriseid silmaauke näha ja elu läks kenasti edasi . </s> </p>
<p> <s> Lilli piilus sõrmede vahelt Naftoli poole ja liipas aeglaselt eemale . </s> <s> Ta teadis küll , mida see vanamees tegema hakkab . </s> <s> Venelane võttis võidunud niinemärsist pragulise savikruusi ja hõõrus seda kasukavarrukaga , siis torkas sinise nina sügavale märssi ja koukis sealt tasase kirumise saatel välja pragunenud puutahvli ning sidus ikooni nagu kilbi rinnale . </s> <s> Nüüd sättis ta end mugavamini istuma , asetas kruusi jalge ette lumele ja hakkas uskumatult kõrge häälega soiguma : " Armsaaat ihmiseet , pasaaaluista , pamooogite , nüit kooohe jaaa ... </s> <s> Pamooogite , pasaaaluista ! " </s> <s> Vanamehenäss õõtsutas end edasi-tagasi , aeg-ajalt kiljatas ja hakkas tõmblema , siis aga rahunes ja soigus edasi . </s> <s> Tema tahmunud ja kriimulisel ikoonil pilkusid Grigori Võidutooja petivärvi pilusilmad . </s> </p>
<p> <s> Lillile meenutas koleda näoga Võidutooja halli kassi , kes helendavas kastis ajab taga lõbusat rotti . </s> <s> Lilli nägi seda vaprat väikest rotti tihti unes . </s> <s> Poetädi Anu teadis isegi lõbusa roti nime , see oli justkui väljamaa nimi , Serri või midagi taolist . </s> <s> Ja kassi nägi Lilli unes muidugi ka . </s> <s> Kass oli alatu . </s> <s> Ja väga tige valetaja , täpselt nagu taat . </s> <s> Rott jälle oli ilus ja kaval , armsat halli värvi , täpselt nagu Lilli mantel ja müts . </s> </p>
<p> <s> Mütsi oli Lilli ise valmis meisterdanud . </s> <s> Lõikas kääridega mitu riidetükki mantli selja pealt välja ja õmbles kokku . </s> <s> Kui mantlit ainult eest vaadata , pole üldse aru saada , et selja peal on suur auk . </s> <s> Ja kes tema selga ikka vaatab ! </s> <s> Lilli teadis väga hästi , et kõik vahivad ainult tema kõverat jalga . </s> <s> Kui ta alevisse läheb , siis saab ju poe juures selja vastu seina keerata või lihtsalt põõsastes kükitada , ka silmad võib kinni panna - siis pole enam olemas mitte kedagi ega mitte midagi . </s> </p>
<p> <s> Müts oli väga ilus , kahe ümara kõrvaga nagu päris rotil . </s> <s> Lilli oli halli riiet hõõrunud keedetud peediga ja nüüd olid kõrvad seestpoolt kenasti roosakad - just nagu sellel helendava kasti rotil ! </s> <s> Põletatud korgiga kraapis ta endale nina alla pikad vurrud ja ninaotski oli must ja läikiv . </s> <s> Kodus sidus Lilli endale ka saba taha , aga alevisse minnes kiskus ta selle tavaliselt ära - poe juures käis palju inimesi , mõni võis peale astuda ja haiget teha . </s> <s> Saba aga oli vägev - jämedast takuköiest ja kolm korda nii pikk kui Lilli ise , jäme traat sisse pusserdatud , kange ja tugev nagu tross . </s> <s> Lilli värvis saba mudaga halliks , ja kui ta siis põllul või kraavides lonkas ja piiksus , tundus ta endale iga päevaga üha rohkem päris rotina , keda taiplik meel on päästnud teraslõksust . </s> </p>
<p> <s> " Uih ! </s> <s> Piiks-piiks ! " </s> </p>
<p> <s> Lilli ehmus praegu päris tõsiselt . </s> <s> Ta oli seni arvanud , et seisab pimedas rehetoas , aga piiks ! </s> <s> Issa ristike , ta oli juba peaaegu poe juures ! </s> <s> Õpetaja Hummer Ja Naftoli - kõik oligi päriselt juhtunud . </s> <s> Kui tore ! </s> <s> Lilli hakkas kibekähku edasi liipama . </s> </p>
<p> <s> Hallist kivist ja punase katusega poemaja paistis juba selgelt . </s> <s> Lilli imetles suurt valget pestud taldrikut poemaja korstna kõrval . </s> <s> Ta oli kindel , et see on mõne vanapagana või hiiglase oma , kes on selle kiiruga maha unustanud . </s> <s> Lilli neelatas . </s> <s> Nende kodus taldrikuid polnud . </s> <s> Neil polnud kodus toitugi , mida taldrikule panna . </s> <s> Kui taat tõi vahel kaasa konte , leivatükke ja silgupäid , siis aeti kõik kiiruga otse paberilt sisse ja tihti kugistas taat isegi rasvase ajaleheräbala oma pärani kurgust alla . </s> </p>
<p> <s> Hästi teraselt vaadates võis poe suurel vaateaknal näha ka helendavat võlukasti . </s> <s> Lilli seisatas , et kollane buss mööda lasta , tõstis siis pilgu ja kangestus mõnust . </s> </p>
<p> <s> " Piiks ! " </s> </p>
<p> <s> Helendav kast näitas rotti ja kassi , kes tegid oma tempe nii nagu alati . </s> <s> Peagi täitis suur ja tige kassinägu kasti täielikult - võis näha tema koledaid teravaid hambaid ja pikka punast keelt . </s> <s> Lilli leidis , et kassile on vaja säru teha , ning hüüdis : " Ma olen siin ! </s> <s> Rott Lilli on siin ! " </s> <s> Ja koperdas oma rasket saba keerutades sõiduteele , otse bussi tagant väljalipsanud soomuslimusiini rataste alla . </s> </p>
<p> <s> Mitu minutit sõideti vaikides . </s> <s> Kui Haapsalu tuled paistma hakkasid , küsis hallipäine mees tagaistmelt tasase häälega : </s> </p>
<p> <s> " Mis siin ennist juhtus ? </s> <s> Mis see oli , ma küsin ? " </s> </p>
<p> <s> Käsundusohvitser juhi kõrval pöördus poolenisti ümber ja raporteeris : </s> </p>
<p> <s> " See oli rott . </s> <s> Lihtsalt üks rott . " </s> </p>
<p> <s> Hallipäine härra hakkas prille puhastama . </s> </p>
<p> <s> " Võimalik ... </s> <s> Siin on neid palju . </s> <s> Mere ääres on mädanenud adru . </s> <s> Adrupudru . " </s> </p>
<p> <s> Musta läikiva kiivriga käsundusohvitser noogutas ja naeratas . </s> </p>
<p> <s> " Heinar , teie ei pea nii kõvasti rääkima , " hüüdis vanahärra . </s> <s> " Minu kuulmine on täiesti korras . " </s> </p>
<p> <s> Ta süütas muiates sigareti , tõmbas mõnuga kanget " Marlboro " tubakasuitsu kopsudesse ja ütles sosinal : </s> </p>
<p> <s> " Tuleb väikesed tunnelid ehitada . </s> <s> Kõigi maanteede alt läbi nagu Euroopas ! </s> <s> On mul õigus ? " </s> <s> Millegipärast jäi ta oma kuldset tulemasinat silmitsema . </s> </p>
<p> <s> Äkki kuulis vanahärra enda kõrval tasast lapsehäält , kes uudishimulikult küsis : </s> </p>
<p> <s> " Mis sii on ? " </s> </p>
<p> <s> Vanahärra avas kiirustades musta agenda , kruvis " Parkeri " sulepea lahti ja kirjutas järgmise päeva esimesse lahtrisse suurte ja selgete tähtedega : missioon . </s> <s> Siis keeras ta näo pimeda akna poole ja muigutas mitu korda suud . </s> </p></div2>
        <div2 type="alaosa"><head> VAIKIV NEIU </head>
<p> <s> Väike Liisbet pani käed kokku , vaatas murenenud peaga kipsnukule silma , tõmbas sügavalt hinge ja alustas : </s> </p>
<p> <s> " Tere õhtust , meie jälle siin . </s> <s> Suur-Ameerika tänavalt , rohelise maja teiselt korruselt . </s> <s> Mina , Liisbet Meigas , kaksteist aastat vana - sa ju tunned mind küll , armas onu Jumal ? </s> <s> Ja väike Neiu . </s> <s> Neiut tead sa ju ka ? </s> <s> Neiu on nukk , näe , seesama siin minu kõrval . </s> <s> Igal õhtul ja hommikul oleme sinuga rääkinud . </s> <s> Päeval ka , siis kui keegi ei kuule . </s> <s> Mitte sellepärast , et me sind häbeneksime , seda ei maksa küll arvata . </s> <s> Me lihtsalt ei taha teiste kuuldes sinuga rääkida . </s> <s> Me ei käi kirikus ka , just sellepärast ei käigi , et kirikus kõik muudkui vaatavad ja vangutavad pead . </s> <s> Tegelikult ei luba ema meil kirikusse minna , sest Luise tänaval võib auto alla jääda . </s> <s> Koos isaga oleme küll käinud , sa ju mäletad , onu Jumal ? </s> <s> Kindlasti sa oled meid kirikus näinud . </s> <s> Jõululaupäeval ja ... </s> <s> Vabariigi aastapäeval ja tädi Hilda matuste ajal. </s> <s> Nii et me teame väga hästi seda kahe torniga suurt kivist maja , kus sa vahel elad . </s> <s> See maja on meie tänavalt näha , aga ainult ühe koha pealt , katuse ja puu vahelt . </s> <s> Nüüd aga ütleme koos Neiuga sulle : suur tänu . " </s> </p>
<p> <s> Liisbet haaras nuku ja nad tegid koos sügava kummarduse . </s> <s> Liisbet vaatas nukku ja manitses : </s> </p>
<p> <s> " Noh , Neiu , ütle sina ka ! </s> <s> Suur-suur tänu sulle , onu Jumal , et sa tegid nii , et onu Gunnar oma pea katki kukkus ! " </s> </p>
<p> <s> Tüdruk vaatas nukku ja talle tundus , et nukk raputab pead . </s> </p>
<p> <s> " Neiu , ära sina sega vahele ! </s> <s> Las ma räägin rahulikult onu Jumalaga . " </s> </p>
<p> <s> Nukk ei liigutanud ennast ja Liisbet jätkas . </s> </p>
<p> <s> " Ole hea , tee nii , et onu Gunnar enam mitte kunagi haiglast välja ei saaks . </s> <s> Tee nii , et ta pea ei kasvakski enam kinni . </s> <s> Siis ta ei saa mind enam taga ajada ja maha murda . </s> <s> Aga kas tõesti sina panid ta seal keldris kukkuma ? </s> <s> Sest kui sa seda poleks teinud , oleks jälle juhtunud see kole asi , mis juhtus möödunud suvel . </s> <s> Sa ju tead küll , mis siis juhtus ... </s> <s> Sealsamas keldris . </s> <s> Mäletad , miks ma möödunud suvel haiglasse pidin minema ? </s> <s> Ma ju rääkisin sulle . </s> <s> Ainult sulle ! </s> <s> Ema , isa ja politseinik ei saanudki täpselt teada ... </s> <s> Ütle , et sa mäletad . " </s> </p>
<p> <s> Liisbet vaatas üksisilmi musta taevalappi , mis paistis kitsukesest aknast , ja piilus siis Neiu poole . </s> <s> Nukk püsis liikumatu ja vaatas oma maalitud silmadega temast mööda . </s> <s> Tüdruk vaikis , siis hakkas hääletult nutma . </s> <s> Ta pressis läbi nutu : </s> </p>
<p> <s> " Ma ei taha selle koleda asja peale mõelda ka mitte ! </s> <s> Ei taha sellest uuesti rääkida . </s> <s> Aga ma ei saa sinna midagi parata , kogu aeg on meeles . </s> <s> Ütlen küll endale , et mitte kunagi enam ei mõtle ma selle hirmsa asja peale . </s> <s> Aga ikka tuleb meelde ! </s> <s> Kogu aeg tuleb meelde , kuigi ma seda ei taha ! </s> <s> Neiu ka ei taha ! </s> <s> Neiu nägi kõike pealt , sa tead ju küll ... </s> <s> Ütle , et tead ! </s> <s> Neiu oli mul süles . </s> <s> Enne kui onu Gunnar mind pikali lükkas , hüüdis ta naerdes : " Noh , väike neiu ! " </s> <s> Mina arvasin , et ta räägib nukuga , hakkasin naerma ja sirutasin Neiu tema poole . </s> <s> Onu sai hirmus tigedaks , kiskus mul Neiu käest ja viskas vastu seina ... </s> <s> Vaata ise , Neiu kukal ja üks käsi on katki . </s> <s> Näed ? " </s> </p>
<p> <s> Nukk kukkus hääletult külili . </s> <s> Liisbet keeras nuku pea nii , et see oma tühjade silmadega talle otsa vaataks . </s> <s> Pea krigises tasa ja paar valget kipsiraasu pudenes pimedas toas soojalt helendavale padjale . </s> </p>
<p> <s> " Anna andeks , Neiu ! " </s> </p>
<p> <s> Liisbet tegi sõrme suus märjaks , korjas kipsipuru kokku ja poetas voodi alla . </s> <s> Siis pani ta käed uuesti kokku ja sulges silmad . </s> </p>
<p> <s> " Me oleme jälle siin . </s> <s> Meie - Liisbet ja Neiu . </s> <s> Ära karda , onu Jumal , seekord ei palu me sinu käest midagi . </s> <s> Tegelikult sa aitasid mind tookord väga . </s> <s> Arstionu ütles ka , et see oli ainult tänu sinule , et onu Gunnar kukkus . </s> <s> Et muidu oleks asi mulle palju hullemini lõppenud . </s> <s> Ja et tänu sinule oli kirves just niimoodi paku najale jäetud . </s> <s> Sa ju tead , et harilikult lüüakse kirves teraga pakku ? </s> <s> Aga seekord seda ei olnud tehtud ! </s> <s> Keegi oli kirve hoopis paku najale toetanud . </s> <s> Olen kindel , et see olid sina , onu Jumal ! </s> <s> Neiu on ka ... vist ... täiesti kindel . </s> <s> Veel kord , palju tänu abi eest ! " </s> </p>
<p> <s> Liisbet vaatas Neiule otsa , kohendas juukseid ja hammustas huulde . </s> </p>
<p> <s> " Me oleme mitu korda sinu käest jäätist palunud . </s> <s> Onu Fjodorile neljandast korterist andsid sa ilusa karvamütsi ja Milenale number kolmandasse saatsid eile briketti . </s> <s> Milena rääkis kõigile , et tänu sinule see briketiauto lõpuks tuli . </s> <s> Sa teed suuri inimesi õnnelikuks . </s> <s> Aga miks sa laste peale ei mõtle ? </s> <s> Kas sa tõesti ei raatsi mulle isegi üht jäätist saata ? </s> <s> Kahte polegi vaja , Neiu on ju nukk . </s> <s> Nojah , ma saan aru küll , et see seal keldris oli sul hästi tehtud . </s> <s> Et sa mind päästsid . </s> <s> Aga jäätist oleks ka tahtnud . </s> <s> Ega ma rulluiske enam nii väga tahagi . </s> <s> Ma saan aru , et sul pole ka lõpmata palju raha , sa oled meie maja inimesi nii palju aidanud . </s> <s> Ma kuulsin , kui onu Meinhard ütles , et tänu Jumalale on tal nüüd uus auto . </s> <s> Neiu kuulis ka , Neiu oli mul süles . </s> <s> Ja tänu sinule on meile ainult kaks korda sisse murtud , konstaabel ise ütles . </s> <s> Me mõlemad kuulsime . </s> <s> Aga nüüd kõige tähtsam . </s> <s> Isal käis üks Saksamaal elav onu külas . </s> <s> Noh , see sakslane oli Eestis matkamas . </s> <s> Ja nad rääkisid köögis juttu . </s> <s> Ema ütles küll , et tulge tuppa juttu rääkima , aga isa seletas vastu , et nemad tuppa ei tule . </s> <s> Kuuled sa mind ikka , onu Jumal ? " </s> </p>
<p> <s> Liisbet vaikis ja pidas hinge kinni . </s> <s> Sitskardina taga nohisesid ema ja isa , tänaval pidurdas hiline auto . </s> <s> Vist takso . </s> <s> Liisbet köhatas ja jätkas : </s> </p>
<p> <s> " Et köögis on parem , nad teevad ju suitsu ka . </s> <s> Ja vaja seda käsikirja-asja rahulikult rääkida . </s> <s> Mina mängisin puudekastis Neiuga . </s> <s> Sa ju tead , et suvel on puudekast tühi ? </s> <s> Ainult põhja peal on kooretükke ja pisikesi puukilde . </s> <s> Tead , kuidas need lõhnavad ja kui pime seal on , kui kaas kinni tõmmata ? </s> <s> Laudade vahel on praod , sealt paistab sellist isemoodi võluvalgust ... </s> <s> Saad aru , valgus on nagu triibud ... </s> <s> Nagu tondilossis ! </s> <s> Isa ja saksa onu , kelle nimi on Wolfgang , rääkisid sinust . </s> <s> Onu Wolfgang rääkis rohkem . </s> <s> Ta rääkis sinust väga koledaid asju , hakkasin seal kastis lausa kartma ! </s> <s> Ma ootasin , et sa tuled ja karistad teda . </s> <s> Aga sa ei tulnud . </s> <s> Ütle , miks sa ei tulnud ? </s> <s> Ma olen väga väsinud , homme pean nii vara tõusma , et kooli minna . </s> <s> Ole hea ja ütle , miks sa seda saksa onu ei karistanud ? </s> <s> No ütle ometi , miks sa ei tulnud ! " </s> </p>
<p> <s> Liisbet mudis oma käsi ja vahtis ainiti seda tükikest öist taevast , mis ennast kardina vahelt näitas . </s> <s> Ja ootas . </s> <s> Ootas veel hetke . </s> <s> Siis vaatas nuku poole ja sosistas ärevalt : </s> </p>
<p> <s> " Tsss , Neiu magab ... </s> <s> Hilja juba , ära enam midagi räägi ! </s> <s> Aga ma ütlen sulle ühe sala-asja . </s> <s> Ühe väga suure sala-asja . </s> <s> Äkki sa seda ei teagi ? </s> <s> Sul on ju igal pool nii palju tegemist , vaevalt sa kõike meeles pidada jõuad ... </s> <s> Kirves ei olnudki paku kõrval . </s> <s> Ei olnud ! </s> <s> Kõik ainult arvavad nii ! </s> <s> Ainult Neiu teab , kuidas asi tegelikult oli . </s> <s> Aga Neiu on nukk ja nukud ei räägi , pealegi jäi ta just magama . </s> <s> Mina jään ka nüüd kohe magama . </s> <s> Jumalaga , onu Jumal . " </s> </p></div2>
        <div2 type="alaosa"><head> PASTORAAL </head>
<p> <s> Punase patsiga Karjatse Leenu oli üksteist aastat vana , nii seisis sünnitunnistusel . </s> <s> Konstaabel keerutas paberit näppude vahel ja silmitses vastu valget - polnud mingit kahtlust , tunnistus oli ehtne , vesimärgid sees ja puha . </s> <s> Konstaabel Utter , külarahvale lihtsalt Polla , hõõrus raginal vuntse , sirutas käe ja haaras " Ahto " karbist paberossi , viskas põleva tiku kaminasse ja ütles : " Ohoi-ahaa-pampampaaa . " </s> <s> Tõmbas uuesti vägeva sõõmu kopsudesse , puhus välja ja ütles jälle : " Ohoi-oi-oi-aiaaa . " </s> <s> Ta vaatas Karjatse Leenut ja limpsas keelt . </s> <s> Siis lõi käe kohkunult suu ette , valas karahvinist vett ja jõi selle kõrisõlme klõnksudes ära . </s> </p>
<p> <s> Lugu , mis konstaabel Utteril lahendada tuli , oli ausalt öelda hull küll : see punase patsiga plika , ninaalune tatine ja küünealused mustad , katkise peaga nukk süles , oli kuuendat kuud rase . </s> <s> Oh sina tuline kurat ja sinine sitikas , see laps ootas last ! </s> <s> Ja nagu poleks sellest veel küllalt , oli lapseootel laps tapnud seatapupussiga oma lihase isa , kes olevat temagi lapse isa . </s> <s> Puss oli siinsamas laual , hüübinud veri teral ja puust pidemel . </s> <s> Ka tüdruku helesinine kleit oli verine , isegi ta näol oli verepritsmeid . </s> </p>
<p> <s> Helen Eikner - nii seisis sünnitunnistusel - oli veerand tundi tagasi tulnud politseisse , asetanud verise noa lauale ja tasase häälega öelnud : " Just äsja ma tapsin selle väitsega oma isa , Ahmed Eikneri . " </s> <s> Utteril lõi korraks silme eest punaseks : mis juttu see Karjatse-plika nüüd ajab ! </s> <s> Ja millest ta ennast nii paksuks on söönud ? </s> <s> Utter teadis , et Eiknerid on kehval järjel ja on viimastel aastatel muginud ainult keedetud peete . </s> <s> Politsei pani igal esmaspäeval talude järgi kirja , mida keegi eelmisel nädalal sõi , et vallavalitsus saaks selle järgi kümnist arvutada . </s> <s> Vallavanem kirus ja vandus , kui Karjatselt jälle ainult korvitäis peete saadeti , ja teatas kõnetraadiga Pärnu tohtrile , et Karjatse peedid kuivatavad verd ... </s> </p>
<p> <s> Ikka jõudsid mõtted vere juurde tagasi ! </s> </p>
<p> <s> Konstaabel kustutas paberossi ja haaras laualt pliiatsi . </s> <s> Leenu tõmbas ninaga ja aietas , laps tema sees põtkis rahulolematult , pealegi täpselt vastu põit . </s> <s> Leenu ägas , vaatas poolsuletud laugude alt Utterit ja mõtles : " Kuradi orikas , mida sa vahid , silmad muhkus peas ! </s> <s> Igavene jube vanamees , pea paljas nagu põlveots ja igavesed vastikud harjased nina all . </s> <s> Fuhh ! " </s> <s> Leenu süda hakkas pööritama . </s> <s> Eriti jälk oli see suur ja sakiline arm , mis politseiniku nägu moonutas . </s> <s> Rahvas rääkis , et selle olevat Vabadussõjas mõõgaga tõmmanud punahiinlane , kes märgistas Utteri ära , et temaga teises ilmas veel kindlasti trehvata . </s> <s> Leenu ei saanud sellest jutust selget sotti . </s> <s> Mis asi see teine ilm veel oli ? </s> <s> Kas see hiina onu oli rätsepmeister või hoopis kokk ? </s> <s> Ta katsus kahe käega oma punnis kõhtu ja piilus ripsmete vahelt uuesti konstaabli poole . </s> </p>
<p> <s> Utter aga lakkus huuli ning mõtles Leenust ja tema isast Ahmedist , leidlapsest , kelle meri oli ühel tormisel novembriööl Heinaste lähedal randa paisanud . </s> </p>
<p> <s> Algul oli poiss vait kui sukk , aina piilus altkulmu ja tahtis ära joosta . </s> <s> Tihti näitas ta oma teravaid kollaseid hambaid , liputas pikka lillat keelt ja urises . </s> <s> Utter pani ta siis poe juurde suure pärna külge ketti ning lükkas räimekausi ja veetoobi talle kepiga nina alla . </s> <s> Esimesed kaks päeva ei söönud kuldsete kõrvarõngastega murjan midagi , lörpis ainult natuke vett ja sellegi ülejäägi ajas ümber . </s> <s> Öösel , kui Utter külas öörahu välja kuulutas ja lokku lõi , hakkas Ahmed uluma , hästi tasa ja kaeblikult . </s> <s> Teisel päeval tõmbas ta end kerra ja jäi magama . </s> <s> Ja siis see juhtus - poiss hakkas unes rääkima . </s> <s> Ja oh sa imede ime , lausa sulaselges eesti keeles ! </s> <s> Utter oli kohe platsis , ajas vaesekese jalahoopidega üles , lohistas jaoskonda , sidus köiega tooli külge kõvasti kinni , tõstis lambi lähemale ja hakkas küsimusi esitama . </s> <s> Aga poiss ajas ikka üht ja sama joru : " Minu nimi on Ahmed , ma ei ole eestlane , ma ei tea mitte midagi . " </s> <s> Lõpuks lõi Utter käega : " Olgu peale , ela siis meie keskel . </s> <s> Ainult pea meeles . </s> <s> Meie kandis öeldakse : nagu koer külale , nii küla koerale ? </s> <s> Kas said aru ? " </s> <s> Ahmed noogutas : " Sain . " </s> <s> Ei väljendanud rõõmu ega kurvastust , lihtsalt võttis teadmiseks . </s> </p>
<p> <s> Karjatse talu seisis tühi ja sinna oli vaja hingelist . </s> <s> Praost Wiegeland oli igal aastal tühja talu õnnistamas ja püha veega piserdamas käinud , et see rekiks ei läheks . </s> <s> See oli väga kulukas ettevõtmine ja külal ega ka vallal polnud nii palju raha , et püha talitust kes teab veel kui kaua korrata . </s> <s> Niigi oli praost Wiegeland käinud valeriietes Pärnus ja Märjamaa laadal raha kerjamas , et õnnistamiseks vajalik summa kokku saada . </s> <s> Seetõttu surus Utter poisile suure võtmekimbu rõõmuga pihku ja ütles pidulikult : " Ela ! " </s> </p>
<p> <s> Aastad möödusid lennates . </s> <s> Karjatse taluhooned ei paistnud tee pealt kätte , aga talvekuudel nähti metsatukast suitsu tõusmas ja see oligi ainus märk , et Ahmedil on veel eluvaim sees . </s> <s> Ühel heal päeval nägi metsavaht , et Ahmed ja üks tundmatu linalakk neiu jalutavad Karjatse maadega piirnevas riigimetsas , korjavad lilli ja söövad vaarikaid . </s> <s> Metsavaht joonistas naisterahva näo kohe taskuraamatusse ja tõttas politseisse . </s> </p>
<p> <s> Samal õhtul sõitis Utter jalgrattaga Pärnusse . </s> <s> Salapolitsei tegi kindlaks , et ilus linalakk neiu on Läti Vabariigi kodanik Anita Eiknere , sunnitöölt põgenenud punane pommimeister ja salakuulaja . </s> <s> Veel selsamal ööl nähti Utterit prõmmimas Karjatse väravatele . </s> <s> Ahmed oli taluhooned piiranud kõrge kaitsetaraga , nii et Karjatse meenutas nüüd väikest kindlust . </s> <s> Avama ta ei tulnud ja majast ei kostnud pikka aega kippu ega kõppu . </s> <s> Utter hüüdis : " Anita ! </s> <s> Me anname sulle poliitilise põgeniku staatuse ! </s> <s> Ahmed , sinu naine on vaba ! </s> <s> Keegi ei tee teile liiga ! " </s> </p>
<p> <s> Seepeale hakkas tohutu väravalukk ragisema ja Ahmed lasi Utteri sisse , haaras mõlema käega konstaabli tindiplekilise kämbla ja sosistas : " Tere tulemast Karjatsele ! </s> <s> Astu edasi , kallis võõras , ma tutvustan sulle Anitat ! " </s> <s> Vööruses oli pime nagu kotis . </s> <s> Utter komistas lävepakule ja pidi peaaegu kukkuma , aga Ahmedi raudne käsi rabas tal turjast ja seadis ta kindlalt jalgadele . </s> <s> Siis paiskas Ahmed köögiukse pärani , surus konstaabli pingile ja valas klaasid täis . </s> <s> Utter nuusutas umbusklikult klaasi sisu ja küsis : " Ega see ometi " Riia palsam " ei ole , seda ma ei kannata ... " </s> <s> Ahmed lõi endale lahtise käega mitu korda vastu reit ja rõkkas : " Ei ole , ei ole ! </s> <s> Joo , konstaabel , ja tunne elust mõnu ! " </s> <s> Utter maitses tilgakese , siis võttis juba paraja punnsuutäie . </s> <s> Jook oli kange ja erakordselt puhta maitsega . </s> <s> Utter pilgutas Ahmedile silma ja kummutas klaasi põhjani . </s> </p>
<p> <s> Siis kasvas nagu maa alt välja linalakk Anita ja hakkas lauale seadma vaagnaid , taldrikuid ja kausikesi . </s> <s> Utteri silmad venisid suureks . </s> <s> Mida kõike siin ei pakutud ! </s> <s> Sinki , mitut sorti vorsti , austreid ja järvekarpe , jõevähke ja krevette , mägede kaupa mitmesugust juustu ja tarretisi , kalamarja , suitsulõhet ja latikat , igasuguseid pasteete ja kirnuvõid , mingeid musti tuvimuna moodi marju ja kärjemett , nisusaia ja ... </s> </p>
<p> <s> Silme ees lõi kirjuks ja suu läks vesiseks , nii et ila lausa lirtsus lauale . </s> <s> Utter pühkis kärmesti suud , äigas varrukaga üle laua ja haaras joogiklaasi , mille Ahmed oli vilkalt uuesti täis valanud . </s> <s> Anita naeratas blondide tukkade vahelt oma imelist naeratust ja andis roosast peost kalamarja peale hammustada . </s> <s> Utter viskas klaasi hooga põhjani ja lakkus naise peost oranži maiust . </s> </p>
<p> <s> Järgmisel hommikul mäletas Utter eelmise öö sündmusi ainult ähmaselt . </s> <s> Piltide virvarr tiirles ta silme ees : meeletu söömine , kiired lõunamaised tantsud Ahmedi trummi saatel , Anitale uute dokumentide tegemine , allkirjade võltsimine , uute pudelite avamine , meeletu lakkumine ... </s> <s> Ta väristas veel praegugi õlgu , kui kõike seda meenutas , Anita räme ludzu-ludzu kumises peas nagu tornikella hääl ja kusagilt kaugelt kostis Ahmedi rõõmsat läkastavat naeru : " Oeh-oeh-oeh , oh seda elukest küll . " </s> </p>
<p> <s> Järgmisel kevadel sündis Karjatsele terve ja ilus tüdruklaps , kelle nimeks pandi Helen . </s> <s> Et Anita uues passis seisis liignimena Eikner , siis sai Eikner ka Ahmedist ja Helenist . </s> <s> Praost Wiegeland keeldus kategooriliselt tüdrukut ristimast ja konstaabel Utter pidi asja tasa ja targu joonde ajama . </s> <s> Ta mäletas küll , kuidas ta lapsele midagi pomises ja vett peale loopis ja ... </s> <s> Igatahes kõik , mis võimalik , tegi ta ära . </s> <s> Ahmed naeris õnnelikult ja tagus endale vahetpidamata vastu põlvi . </s> <s> Anita silmad olid pisarais , ta näris rusikaid ja sosistas lakkamatult : " Ludzu-ludzu-ludzu-ludzu-ludzu ... " </s> <s> Lõpuks oli Utter täitnud ja allkirjastanud sünnitunnistuse , täpselt sellesama , mida ta praegu sõrmede vahel hoidis . </s> <s> Oeh-oeh-oeh ... </s> </p>
<p> <s> Anita suri paari kuu pärast ja surma põhjust ei saadudki teada , Ahmed mattis naise koduõuele ega lasknud kedagi kääpale ligi . </s> <s> Isegi oma vana setteri Truuta kõmmutas ta maha , kui see kalmukünkale lähenes . </s> <s> Anita surm paiskas Ahmedi ja pisikese Leenu kirjeldamatusse viletsusse . </s> <s> Vaesus , õnnetused ja hädad tulid Karjatsele ja jäidki sinna . </s> </p>
<p> <s> Ja nüüd siis selline lõpp ... </s> </p>
<p> <s> Utter mudis meelekohti . </s> <s> Ta ei suutnud Helenile otsa vaadata ega temalt midagi küsida . </s> <s> Ta ainult punastas ja kogeles : </s> </p>
<p> <s> " Võta ... </s> <s> Võtke palun istet . </s> <s> Ma lihtsalt ei tea , mida ma peaksin tegema . " </s> </p>
<p> <s> Karjatse Leenu istus , põlved laiali , vaevahigis juuksed sorakil näo ees , ja hingeldas , korpas suu pärani . </s> <s> Utter pakkus talle juua . </s> <s> Leenu pühkis huuled kuivaks , keeras end akna poole , kortsutas kulmu ja ütles asjalikult : </s> </p>
<p> <s> " Mata Ahmed maha . </s> <s> Mata ta Anita kõrvale , seal leiab see õnnetu hing rahu . " </s> </p>
<p> <s> Utter vaatas Leenule silma . </s> <s> Sellel kuradima plikal on õigus ! </s> <s> Ta matab Ahmedi maha ja võtab Leenu endale naiseks . </s> <s> Küla on väike , teda teatakse ja austatakse , kõik on ju omainimesed ja elu läheb rahulikult edasi . </s> </p>
<p> <s> Konstaabel tõusis ja silitas hellalt Leenu tokerdanud juukseid . </s> <s> Surus vormimütsi sügavale pähe , vaatas tüdruku veekalkvel silmadesse ja sosistas : </s> </p>
<p> <s> " Jah . " </s> </p></div2>
        <div2 type="alaosa"><head> KODUSED ASJAD </head>
<p> <s> Tulikuum kört kõrvetas kõri . </s> <s> Kaalu võttis kärmelt lonksu külma vett ja kohe hakkas parem . </s> <s> Ema piilus poissi tigedalt silmanurgast , aga ei öelnud õnneks midagi . </s> <s> Kaalu tõmbus korraks pingule , hingas siis tasakesi välja ja rahunes . </s> <s> Kui ta uue lusikatäie körti võttis , puhus ta tasahilju lusikale . </s> <s> Seda ei tohtinud küll teha , aga Kaalu lootis , et äkki juhtub ime ja ema ei märka . </s> <s> Otsekohe algas laua taga vinguv tänitamine : </s> </p>
<p> <s> " Mida sa , poisiraisk , puhud ? </s> <s> No ütle otse välja , mida sa puhud ? </s> <s> Tahad , ma ütlen , jah ? </s> <s> Sa puhud praegu sooja tükkis kõigega tarest välja ja me külmume mõne minutiga surnuks . </s> <s> Siis me oleme kahekesi nagu purikad siin laua ääres kõveras maas ! </s> <s> Riided ja silmamunad jäätund , jalad sirgu nagu lõpnud koertel , keeled pikalt suust väljas ... </s> <s> Seda sa tahad , jah ? </s> <s> Kas sa seda tahadki , kuradi rääbakas ? </s> <s> Kas tahad , et sinu armas emake ära sureb , jah ? ! " </s> </p>
<p> <s> Ema tagus rusikatega vastu kondist rinda ja kisendas : </s> </p>
<p> <s> " Ma küsin , kas sa seda tahad ja ootadki , jah ? ! </s> <s> Kes siis raha teenib ja söögikraami ostab ? </s> <s> Kes sulle uusi riideid ja saapaid muretseb ? </s> <s> Kes koolitarkust õpetab ? </s> <s> Elektrit ja üüri maksab ? </s> <s> Sa raisk , kes sulle sokid jalga ja kindad kätte ostab , kõik need pluused , kampsunid ja vestid , mis sul seljas on ; ja kaks nahast mütsi , koolitarbed , pliiatsid-paberid , uus ranits , issand hoidku ! </s> <s> Alles möödunud aasta nääriks ostsin sulle täitsa uue kammi ! </s> <s> Kuradi oinapoeg , miks sa nüüd midagi ei ütle , kas suu on krampi löönd ? </s> <s> Või kasvasid lõuad kinni ? </s> <s> Luustusid ära ? </s> <s> Ongi parem , sööd vähem ! " </s> </p>
<p> <s> Ema rebis Kaalu lõuad laiali ja väänutas poisi pead , nagu tahaks seda kaela küljest lahti rebida . </s> </p>
<p> <s> " Säh-säh ! " </s> </p>
<p> <s> Kaks teravat lusikatorget ribide vahele lõpetasid jutu . </s> <s> Kaalu karjatas ja kukkus pingilt maha . </s> <s> Kõdi oli väljakannatamatu , aga ta ei tohtinud naerda . </s> <s> See lõpeks väga halvasti , sest naermine oli kodus rangelt keelatud - täpsemalt öeldes ka väljas , aga seal polnud ema alati lähedal ja Kaalu ikka naeris vahel , kuigi enne piilus hoolega ringi . </s> </p>
<p> <s> Kui emal juhtus vaba minut olema , jooksis ta rajoonikomiteest koju vaatama , kas Kaalu õpib . </s> <s> Kui Kaalut polnud kodus , jooksis ema lõõtsutades , rätik ripakil , koolimajja . </s> <s> Kui Kaalut polnud ka koolis , tormas ema mööda peatänavat ja vaatas igasse peoubrikusse ja teemajasse , jooksis staadionile ja jõe äärde , remonditöökotta ja lennuväljale . </s> </p>
<p> <s> Kaalu ema , Sebedeuse Hilda , töötas rajoonikomitees instruktorina ja tema poeg pidi olema kõigile eeskujuks . </s> <s> Seda seletas ema Kaalule hommikul ja õhtul ning vahel ajas poisi isegi öösel kõige magusama une pealt üles , et öeldut meelde tuletada . </s> <s> Ta tagus kondise rusikaga vastu õhukest laudseina , nii et kogu nende armetu hurtsik rappus , ja raius löökide taktis huulilt sõnu , mis olid Kaalule juba ammu ajju sööbinud : </s> </p>
<p> <s> " Sina , Sebedeus , Karl , Hilda poeg , pead olema kõige paremini kasvatatud ja targem poiss kogu rajoonis ! </s> <s> Sa pead , muud võimalust ei ole ega tule ! </s> <s> Sinust peab saama teistele eeskuju ja minule teenitud tasu tehtud kasvatustöö eest ! " </s> </p>
<p> <s> Kaalu noogutas innukalt . </s> <s> Ema sõrm sihtis soemüüri kõrval rippuvat fotosuurendust . </s> <s> Kaalu oli ühe ropsuga teki alt väljas , võttis valvele ja hüüdis parema käega saluteerides katkeval häälel : </s> </p>
<p> <s> " Just nii , seltsimees ema ! " </s> </p>
<p> <s> Ema silitas Kaalu tulipunaseid juukseid , otsis frentšitaskust suhkrutüki ja puhus tubakapurust puhtaks . </s> <s> Poiss ajas suu pärani , ema viskas talle suhkrutüki täpse kaarega suhu ja puhus petrooleumilambil tule surnuks . </s> <s> Pisike rasvalamp raamitud ja lilledega ehitud foto ees jäi põlema . </s> <s> Suitsev seasilm valgustas mustade vuntside ja heasüdamliku näoga onu , kes valvas Kaalu und ja hoidis ka päevastel toimetustel silma peal . </s> <s> Algul , väikese poisina , oli Kaalu arvanud , et fotol on tema isa . </s> <s> Ema aga hammustas pärimise peale huulde ja lausus : </s> </p>
<p> <s> " Päris nii see ei ole , Kaalu . </s> <s> Aga ma luban , et mõtlen selle üle järele ! " </s> </p>
<p> <s> Igal nääriõhtul , juba viis aastat järjest , tuli Kaalu lagedale ühe ja sama küsimusega . </s> <s> Ema jäi pimedat aknaruutu põrnitsema , kohendas kasukahõlmu ja ütles rohkem nagu iseendale : </s> </p>
<p> <s> " Ära sega mind , ma pean tööasjade peale mõtlema . </s> <s> Võid veel ühe kuiviku võtta . " </s> </p>
<p> <s> Kui Kaalu midagi küsida tahtis , tõstis ema ähvardavalt pea , sihtis poissi oma kondise sõrmega nagu püstoliga ja sosistas : </s> </p>
<p> <s> " Pah ! " </s> </p>
<p> <s> Kaalu neelas pisaraid , võttis ajalehelt leivakoorukese ja puges teki alla . </s> <s> Ta nakitses tasakesi nagu hiir oma pimedas soojas pesas kõrbenud leivapalukest ja mõtles päevast , millal ta igaveseks kodust lahkub . </s> </p>
<p> <s> Praegu on ta kaheksa-aastane . </s> <s> Nii . </s> <s> Jäänud on kõigest kaheksa aastat . </s> <s> Kaheksa ja kaheksa teeb kokku kuusteist . </s> <s> Siis saab Kaalu passi ja läheb üksi suurde linna . </s> <s> Küll ta Paides tööotsa leiab , et leivaraha teenida . </s> <s> Päeval töö ja õhtul kool , Kaalu oli kuulnud , et päris töömehed käivad õhtukoolis tarkust kogumas . </s> <s> Ta nägi vaimusilmas , kuidas ta peegli ees töötunked maha ajab ja ülikonna selga paneb , et koolis korralik välja näha . </s> <s> Äkki võtab Kaalu koguni õpetaja naiseks , siis on hea kahekesi kodus matemaatikat ja bioloogiat õppida . </s> <s> Ja seda ka , kuidas inimesed sünnivad . </s> <s> Päris kindlasti läheb Kaalu sööklasse - täiesti omaenda teenitud raha eest . </s> <s> Ta läheb sööklasse ja ütleb sööklatädile jämeda häälega : " Minule võiks üks töömehe ports makarone ja kotlette olla . </s> <s> Leib ja kompott ka , mis see kokku teeb ? " </s> <s> Valges kitlis heledate juustega tädi naeratab armsasti , klõpsutab puust arvelauanuppe ja ütleb kõlava häälega : " Viiskümmend kolm kopikat palun ! " </s> <s> Kaalu ulatab uhiuue paberrublalise ja kohmab hooletult : " Seda väikest asja ikka saab . " </s> <s> Kaalu naeratab õnnelikult vastu : " Noh , siis on hästi ! </s> <s> Siis jääb mulle kinopildi vaatamiseks veel priske kopikas tasku ! " </s> <s> Sööklatädi tahab juba kopikaid tagasi anda , aga läheb äkki näost punaseks ja hakkab vihaselt Kaalu juukseid kiskuma . </s> </p>
<p> <s> " Kuidas sa , ussipoeg , julged unes naerda ! " karjus tulivihane ema , kulunud flanellsärk seljas , Kaalu voodi ees ja laskis talle taskulambiga valgust näkku . </s> <s> " Sa naersid oma ema , jah ? </s> <s> Tunnista üles ! </s> <s> Ütle otse välja , et sa irvitasid oma tubli ja tööka ema üle ! </s> <s> Kellega sa minust unes rääkisid ? ! </s> <s> Kellega sa rääkisid , raipenahk ! </s> <s> Keda sa kinno meelitasid ? ! </s> <s> Mis raha eest ? ! </s> <s> Kas sinust on varas saanud ? ! </s> <s> Kas Sebedeuse Hilda poeg on varas ? ! " </s> </p>
<p> <s> Ta võttis ohvitseririhma ja hakkas Kaalut kõva käega peksma . </s> <s> Terav vaskpannal purustas paari hoobiga poisi sõrmenukid . </s> <s> Järsku katkestas ema peksmise , viskas rihma pliidi ette tuhahunnikusse ja vajus nuuksudes muldpõrandale . </s> <s> Tema kõhetu keha tõmbles krampides ja silmad muutusid tuhmiks nagu kuivatuspaber . </s> </p>
<p> <s> Kaalu jooksis akna alla , siis ukse alla ; siis jälle akna alla ja jälle ukse alla . </s> <s> Ta ei teadnud , mida teha . </s> <s> Lõpuks ammutas ta ämbrist kruusiga vett ja valas emale näkku . </s> <s> Ema jäi vait , raputas pead ja katsus nägu , siis muljus näpuotstega meelekohti ja avas silmad . </s> <s> Ta vaatas arusaamatu näoga ringi , nägi Kaalut ja küsis : </s> </p>
<p> <s> " Kes ma olen ... </s> <s> Kus ma olen ? </s> <s> Kes sina oled , poiss ? " </s> </p>
<p> <s> Kaalu kükitas ema juurde ja seletas kannatlikult : </s> </p>
<p> <s> " Sinu nimi on Hilda Sebedeus , sa oled omaenda kodus . </s> <s> Mina olen Karl Sebedeus , sinu poeg . " </s> </p>
<p> <s> Ema ajas end istukile , toetas küünarnuki voodile ja hakkas end edasi-tagasi õõtsutama . </s> <s> Kaalu tõstis lambi lähemale , mõtles hetke , võttis emal lõuast kinni ja küsis otse : </s> </p>
<p> <s> " Kus mu isa on ? </s> <s> Kes mu isa on ? " </s> </p>
<p> <s> Ema pööras punased silmad poja poole , ohkas kähinal ja hakkas katkist sokikanda näperdades rääkima . </s> <s> Ta rääkis tasase ja kurva häälega , ise üksisilmi pimedasse ahjunurka vahtides : </s> </p>
<p> <s> " Armas Kaalu , ma tõotan sulle kõige juures , mis on mulle püha , et seda ei saa sina mitte kunagi teada . </s> <s> Mitte iialgi ! " </s> </p>
<p> <s> Kaalu noogutas ja küsis asjalikult : </s> </p>
<p> <s> " Kas siis ka mitte , kui sa surnud oled ? </s> <s> Kas sa ei jäta mulle mingit salapärast teadet või kirja või ... " </s> </p>
<p> <s> " Ei . " </s> </p>
<p> <s> " Aga miks , kallis ema ... " </s> </p>
<p> <s> " Pea meeles , koduseid asju küla peal ei räägita . </s> <s> Saladus . </s> <s> Said aru ? " </s> </p>
<p> <s> Kaalu ronis sõnatult voodisse , tiris vana sõduriteki üle pea ja hakkas unistama kodust - niisugusest kodust , kus pole mingeid saladusi . </s> </p></div2>
        <div2 type="alaosa"><head> GOLF </head>
<p> <s> Väike Eesav piilus õpetaja poole , niisutas keeleotsaga suud , surus huuled uuesti vastu vaskruupori huulikut ja jätkas : " ... oli kirjutatud , nende tegude järgi . " </s> </p>
<p> <s> Õpetaja noogutas ja pomises : " Täpselt nii ja mitte teisiti . " </s> </p>
<p> <s> Eesav haigutas kinnise suuga ja katsus mõlema käega oma pöetud pead , asetas määrdunud näpu kirjakohale ja luges edasi . </s> <s> Ruuporist väljuv kile lapsehääl kaikus hilisõhtuse järve kohal : " Ja meri andis tagasi need surnud , kes temas olid ... " </s> </p>
<p> <s> Metallkepp läigatas loojuva päikese viimses kiires , kostis terav lühike vihin ja plaksatus , õpetaja karjatas tasa ja golfipall lendas hooga võpsikusse . </s> <s> Suur must lind tõusis roostikust nagu hääletu viirastus ja lendas üle nende pea . </s> </p>
<p> <s> Eesav pigistas nina kohkunult kinni . </s> <s> Lind lendas nii madalalt , et oli tunda tema sulestikust hoovavat jälki haisu . </s> <s> Kurgus kriipis ja Eesav hakkas köhima . </s> </p>
<p> <s> " Aitab tänaseks , vend Eesav . </s> <s> Sa oled olnud väga tubli . " </s> </p>
<p> <s> Õpetaja vaatas poisile silma ja muigas . </s> </p>
<p> <s> " Ole hea , pane kepp teiste juurde . </s> <s> Enne kuivata ära . </s> <s> Korralikult . </s> <s> Vaata , et ainsatki piiska ühessegi õnarusse ei jää . </s> <s> Väikseimgi võõrkeha võib instrumenti korvamatult kahjustada ! " </s> </p>
<p> <s> Eesav köhis , näost punane , ja noogutas . </s> </p>
<p> <s> " Ja too pall ära . </s> <s> Muidugi siis , kui sa oled köhimise lõpetanud , " viibutas preester tähendusrikkalt nimetissõrme . </s> <s> Ta näitas käega suunda , siis võttis kummikindad käest ja pühkis laupa . </s> <s> Erkkollased kindad krudisesid . </s> <s> Õpetaja otsis silmadega kuivemat kohta , et istuda . </s> <s> Eesav jälgis igat tema liigutust . </s> <s> Kuulas , pani tähele ja jättis meelde pisemadki detailid . </s> <s> Isa Sebastian oli rohkem kui tühipaljas õpetaja . </s> <s> Ta oli kogu Eesavi maailm . </s> </p>
<p> <s> Õpetaja naeratas ja pani käed süüdlaslikult kokku : " Eesav , mu poiss . </s> <s> Ma eksisin . </s> <s> Anna mulle , rumalale vanamehele , andeks . </s> <s> Tark tegu oleks kõigepealt pall üles otsida . </s> <s> Varsti läheb pimedaks ja siis ei seleta silm enam midagi . " </s> </p>
<p> <s> " Ma võiksin ju taskulambi võtta . " </s> </p>
<p> <s> " Millise ? " </s> </p>
<p> <s> " Selle , mis palvemajas ukse kõrval naela otsas ripub . " </s> </p>
<p> <s> Lahke ilme kadus õpetaja näolt , ta maigutas mitu korda suud ja nohistas kurjalt nina . </s> </p>
<p> <s> " See on latern , mitte lamp . </s> <s> Ja see ei tööta . </s> <s> Las ta ripub rahus . " </s> </p>
<p> <s> " Aga mis on laterna ja lambi vahe ? " </s> </p>
<p> <s> " Latern , vend Eesav , on püha ja õilis valgusallikas . </s> <s> Laternakiir öös on just nagu majakas , mis juhatab eksinule kätte õige sadama . </s> <s> Latern sisendab püha usku ja lootust . </s> <s> Kas taipad ? </s> <s> Just sellepärast , et laterna sees on küünal ! </s> <s> Küünal on kõige tähtsam asi siin ajalikus maailmas ! " </s> </p>
<p> <s> Õpetaja vaatas suitsevaid küünlatahte uneleva pilguga ja jätkas : " Aga lamp on patt . </s> <s> Iga asi , mis elektriga käima pannakse , on saatanast . " </s> </p>
<p> <s> Eesav noogutas innukalt ja vaatas samuti küünlajuppe . </s> <s> Õpetaja jälgis teda muigvelsui ja küsis : " Vend Eesav , sellest laternast veel ... </s> <s> Miks sa seda just täna õhtul teada tahtsid ? " </s> </p>
<p> <s> " Kodu tuli meelde . </s> <s> Meie armas kodukirik . </s> <s> Ja ilus pastoraadihoone . </s> <s> Selle päikesest kuumad palgid , sirelipõõsas väravas ... </s> <s> Mõtisklustetuba ja marmelaadist püha Antonius . </s> <s> Seda oli nii magus õhtuti koos limpsida . " </s> </p>
<p> <s> Õpetaja laksutas keelt : " Ah see on sul ikka veel meeles ? </s> <s> Tubli , jünger , sa pole midagi unustanud . </s> <s> Ma usun , et ühel heal päeval suunab kõigeväeline Issand selle valge pallikese tagasi kodustele heinamaadele ja me lakume jälle püha Antoniust nagu kord ja kohus . " </s> </p>
<p> <s> Eesav kõõksatas heameelest , neelatas ja sulges korraks silmad . </s> <s> Siis võttis ta vaskruupori kaelast ja asetas õrnalt kanarbikule . </s> <s> Isa Sebastian vaatas hellalt , kuidas poiss mässab raske altariga , ja masseeris oma põlvi . </s> <s> Kõõluste mudimist saatis ta vaiksete oietega . </s> </p>
<p> <s> " Eesav , tänane päev oli õige ränk , tõeline katsumus meile mõlemale . " </s> <s> Isa Sebastian tõstis rusikas käe taeva poole ja hüüdis : " Aga parem ongi ! </s> <s> Jumal näeb , et me suudame läbida kõik katsumused ! </s> <s> Ületada raskused ! </s> <s> Ja mis kõige tähtsam - Jumala kõrvu pole jõudnud ühtki rahulolematut sõna ! </s> <s> Mitte ainsatki piuksu ! " </s> <s> Vanamees vaatas poisi kahvatusse ja piinatud näkku ning käratas : " Või on ? </s> <s> Äkki oled sa talle midagi tasakesi sosistanud ? </s> <s> Avaldanud rahulolematust inimese või maailma loomise kohta ? " </s> </p>
<p> <s> " Ei , õpetaja . </s> <s> Ei ole sosistanud . </s> <s> Isegi mõelnud pole , sest Jumal kuuleb ja näeb ju ka mõtteid ! " </s> </p>
<p> <s> " Täpselt nii , jünger Eesav . </s> <s> Seda sa ütlesid ilusasti . </s> <s> Ja mis veel olulisem - õigesti ! </s> <s> Meie , kes me oleme väetid vaimsed kerjused , ei tohi kritiseerida Jumala loodut , sest tema loomistöö on meile püha ja meie peame seda tänulikus meeles kiitma ja austama . " </s> <s> Vanamees mõtles hetke , siis pomises : " Meeldigu see meile või mitte . " </s> </p>
<p> <s> Isa Sebastian tõusis ebakindlalt ja jäi vankudes seisma . </s> <s> Seejärel hüüdis ta kuuseoksast kinni hoides , nii et mets ja järv vastu kajasid : " Eesavil on tuline õigus ! " </s> </p>
<p> <s> Poiss vabastas end õnnest värisedes raskest altarist , mis oli haakide ja nahkrihmade abil kinnitatud tema rinnale . </s> <s> Altarikonstruktsioon oli õpetaja leiutis , et Eesavi elu pisutki lihtsamaks teha . </s> <s> Puidust osad oli isa Sebastian ise värkstoas valmis meisterdanud , rauast detailid tagus ja neetis kokku Räpina sepp Dmitri . </s> <s> Altari pealmise osa moodustas viltune laud , kuhu Eesav sai piibliraamatu asetada , nii et oleks mugavam lugeda . </s> <s> Alumises servas oli lai liist , mis ei lasknud piiblil maha libiseda , paremal pool aga ilus vasklõks , millega sai fikseerida lehekülje . </s> <s> Laua mõlemas otsas olid küünlapesad . </s> <s> Eesavile meeldisid vahaküünlad , eriti meevaha lõhn , ta oli sellesse lõhna lausa armunud ja talle meeldis end samastada küünlaga . </s> <s> Tihti kujutas Eesav ette , et ta põleb . </s> <s> Et ta on pikk ja sale ja sihvakas vahaküünal , mis põleb pika leegi tasase praksumise saatel . </s> <s> Ta nägi , kuidas ta seisab suures katedraalis peaaltaril ja valgustab hubiseva leegiga preestri nägu ja käsi . </s> <s> Ükskord , veel pastoraadipäevil , ei suutnud Eesav kiusatusele vastu panna ja hammustas küünlast suure tüki vaha . </s> <s> Näris peeneks , neelas alla ja sõi isuga terve küünla ära . </s> <s> Viimse raasuni . </s> <s> Siis ammutas kraavist pihuga vett ja jõi . </s> <s> Siis neelas tahi nagu makaroni tervelt alla ja võttis uuesti vett peale . </s> <s> Küll maitses magus ! </s> <s> Nii sai küünaldest tema salamaius . </s> </p>
<p> <s> Altari esiküljele oli kinnitatud luitunud puutahvel jumalaema Hodigitria kujutisega . </s> <s> See oli Vitebskist pärit hindamatu väärtusega ikoon , mille kaheteistkümnenda sajandi kolmandal veerandil oli maalinud munk Polikarp isiklikult , nagu kinnitas varesejalgne kiri ikooni paremas ülanurgas . </s> <s> Polikarpi ülestähendus oli lihtne ja selge : " Selle Jumalaema Hodigitria siin joonistas üles Polikarp ihuüksi . </s> <s> Ei olnud tal mingeid abilisi . </s> <s> Ka värvid segas ja pintslid köitis tema ise . </s> <s> Jumalasulane meister Polikarp . </s> <s> Päris üksipäini . </s> <s> Usu ja kiida , nii nagu teen seda mina , Polikarp . " </s> </p>
<p> <s> Eesavile meeldis meister Polikarpi range ja ühemõtteline ülestähendus . </s> <s> Kui muud polnud teha , luges ta ikoonilt ikka ja jälle seda ausat ülestunnistust , ehkki see oli tal ammu pähe kulunud . </s> </p>
<p> <s> Isa Sebastiani lemmiktegevus oli matkamine ja golf . </s> <s> Ta harrastas omapärast golfi ja mängis seda kõikjal , kus aga pähe tuli . </s> <s> Tema jaoks oli kõige olulisem jõuga palli lüüa ja sellel , kuhu pall lendas , polnud enam mingit tähtsust . </s> <s> Isa Sebastian tagus palle golfikepiga niihästi lillelistel aasadel kui ka küntud põldudel , laanesügavustes ja raiesmikel , kanarbikunõmmedel ja liivaväljadel , mererannas ja tiigimudas , laukasoos ja rabas . </s> <s> Tegi seda vihmas ja päikeses , tuulevaikuses ja lumesajus , äikesetormis ja põuavines . </s> <s> Oli päevi , kus püha isa ja tema jünger Eesav läbisid kümneid kilomeetreid metsikut maastikku , kuhu inimese jalg polnud iial astunud . </s> <s> Nad kasutasid kogu aeg ühte ja sedasama palli ja järgnesid valgele kärnilisele kerakesele sinna , kuhu see suvatses lennata , sest palli ei tohtinud puudutada käe ega jalaga , vaid ainult instrumendiga , nagu püha isa Eesavile seletas . </s> </p>
<p> <s> " Kui sa seda väikest palli näiteks käega puudutad , kas või hetkeks , siis kuivab su käsi ära . </s> <s> Tuleb tugev tuul ja käsi ongi läinud nagu kuivanud leht . </s> <s> Ja sa oledki sellest ilma ! </s> <s> Ja millega sa siis pühakirja lehti pöörad , mu armas poiss ? " </s> </p>
<p> <s> Isa Sebastian viibutas sätendavat keppi ähvardavalt poisi näo ees ja tegi kurja nägu . </s> </p>
<p> <s> " Sain aru . </s> <s> Ja jätan meelde , " kogeles Eesav ja peitis näo käte vahele . </s> </p>
<p> <s> Isa Sebastian ei vaadanud iial tagasi , vaid järgnes pallile nagu koer peremehele . </s> <s> Nii olid püha isa ja tema jünger Eesav teel juba kolmandat aastat . </s> <s> Eesav , raske altar rinnal , järgnes ustavalt õpetajale ja kisendas vahetpidamata ruuporisse , sest püha isa soovis Eesavi esituses pühakirja kuulda kogu aeg , isegi magades . </s> <s> Tekstid ise ei huvitanud teda juba ammu . </s> <s> Need olid tal sõna-sõnalt ja täht-tähelt peas . </s> <s> Talle meeldis hääl , mis tuli Issanda Jumala loodud inimlapse suust . </s> <s> Et õpetajal oli vilets kuulmine , siis pidigi Eesav kasutama vaskruuporit , millele õpetaja oli peene viiliotsaga tähendamissõnu kratsinud . </s> <s> Kui Eesav vasktoru kindla nurga all hoidis , paistsid need kenasti kätte . </s> <s> Harilikult lõi õpetaja palli pimeduse saabudes vastu mõnda majaust . </s> <s> Siis olid golfimängijatele täis kõht ja pehme säng kindlustatud . </s> <s> Vahel juhtus maanteel tulema vaba takso ja õpetaja tabas palliga tagumist parempoolset ust - ka siis olid nad õnnega koos . </s> <s> Taksoga sõideti harilikult lähimasse motelli , et järgmisel hommikul pallile jälle suund kätte anda . </s> <s> Hommikuti olid preestri löögid iseäranis võimsad ja täpsed ning siis pilgutas vanamees poisile silma . </s> <s> Eesav säras õnnest ja noogutas rõõmsalt vastu , sest silma pilgutada ta ei osanud , kuigi õppis ja harjutas iga päev . </s> <s> Preester rahustas teda : " Ära nuta . </s> <s> Kõigeväeline Jumal ei salli nutmist . </s> <s> See ei aita . </s> <s> Küll ükskord ikka õnnestub . </s> <s> Võib-olla homme . </s> <s> Võib-olla hiljem . " </s> </p>
<p> <s> Eesav pühkis silmad kuulekalt kuivaks , keeras uue lehekülje , pani suu ruuporihuulikule ja luges edasi . </s> <s> Valju ja selge häälega , sest nii meeldis õpetajale kõige rohkem . </s> </p>
<p> <s> Õpetaja aga istus sammaldunud kivil ja silitas golfikepi metalli , mis küütles kuuvalgel nagu elavhõbe . </s> <s> Järvelt roomas metsa alla udu ja hõredas udus nägi vanamees välja nagu tukkuv vares . </s> </p>
<p> <s> Eesav laskus põlvili ja sirutas parema käe . </s> <s> Õpetaja loovutas talle raskelt ohates kepi . </s> <s> Poiss tõusis ja sammus väärikalt roostikku . </s> <s> Roostik oli tihe ja kõrge , mustad pilved kustutasid kuu ja pimedus lõikus sügavale poisi silma . </s> <s> Kuivanud roog ragises ja püdel muda lirtsus . </s> <s> Järvepõhi ohkas raskete saabaste all nagu suur ja tume Keegi . </s> </p>
<p> <s> Eesav pöördus tagasi . </s> <s> Õpetaja istus endiselt kivil ja vaatas teda , pea viltu . </s> </p>
<p> <s> " Pime on . </s> <s> Hirmus pime , mitte midagi ei näe . " </s> </p>
<p> <s> Õpetaja võdistas õlgu , kohendas talaari ja peitis käed laiadesse varrukatesse . </s> </p>
<p> <s> " Sa võta küünal , mu poiss . </s> <s> Küünal oli algkristlaste ja jumalapoja enda truu kaaslane . </s> <s> Otsi küünlatule valgel seda püha palli ja löö mu jalge ette puhkama . " </s> </p>
<p> <s> Eesav kahvatas . </s> </p>
<p> <s> " Pühamast püha isa , juht ja õpetaja ... </s> <s> Küünlad on otsas . " </s> </p>
<p> <s> " Mis ? </s> <s> Kuidas otsas ? </s> <s> Üleeile ostsime Mustvee laadalt kolm tosinat head küünalt . </s> <s> Kus need on ? </s> <s> Kas unustasid maha ? " </s> </p>
<p> <s> Eesav hakkas tihkuma . </s> </p>
<p> <s> " Kus on küünlad ? </s> <s> Ma küsin ! " </s> </p>
<p> <s> Eesav sosistas : " Ma sõin need ära . " </s> </p>
<p> <s> " Kuidas me nüüd sinu arvates edasi elame ? </s> <s> Pimedas ? " </s> </p>
<p> <s> Eesav võttis tikutopsi , koukis sealt tiku ja krapsas väävliriba . </s> <s> Tikk murdus ja isa Sebastian sosistas : " Ai-ai-ai-ai ! " </s> </p>
<p> <s> " Kohe ... </s> <s> Kohe ! </s> <s> Kannatust , püha isa , kõik saab korda . " </s> </p>
<p> <s> Eesav haaras palavikulise kiiruga uue tiku ja tõmbas sügavalt hinge . </s> <s> Siis rapsas tiku põlema ja lähendas selle oma pealaele . </s> </p>
<p> <s> Tikk kustus sisisedes ja isa Sebastian käratas : " Mis sa rapsid neid tikke ! " </s> </p>
<p> <s> " Oodake , kohe saab ! " </s> </p>
<p> <s> Eesav tõmbas uue tiku põlema ja lähendas jälle pealaele . </s> <s> Ta tundis , kuidas pea läheb pehmeks , siis võtsid lühikesed juuksed tuld . </s> <s> Eesav ajas end sirgu . </s> <s> Nii sirgu , nagu ei kunagi varem . </s> <s> Käed talaari küljeõmblustele surutud , silmad kinni . </s> <s> Tema pea põles tasase leegiga . </s> <s> Kui puude otsast kukkus mõni veetilk tulle , oli kuulda praginat . </s> <s> Siis aga põles Eesav ühtlase leegiga rahulikult edasi . </s> </p>
<p> <s> Preester vaatas oma käsi ja naeratas . </s> <s> Küünlavalgel paistsid tema suured mõranenud küüntega kämblad õhukesed ja kaunid . </s> </p>
<p> <s> Kuuseokste vahelt piilus välja uudishimulik läikiv nina . </s> <s> Järgmisel hetkel sooritas keegi pika hüppe ja maandus preestri õlale . </s> <s> Sale loomake nuhutas preestri kõrva , nakitses tasakesi pikka punutud patsi ja keerutas kohevat saba . </s> </p>
<p> <s> Eesav polnud kunagi sellist looma näinud . </s> </p>
<p> <s> Loom oli väga ilus . </s> </p>
<p> <s> Eesav teadis selle looma nime ja sosistas tasa , et vaha silma ei tilguks : </s> </p>
<p> <s> " Tere tulemast jumalameeste sekka , vapper hermeliin . " </s> </p></div2>
        <div2 type="alaosa"><head> PUNANE FELIX </head>
<p> <s> Rebase-Felix oli läbi ja lõhki punane . </s> <s> Tal olid leekpunased juuksed , alatasa tulitavad peetpunased kõrvad ja helepunane niiske suu . </s> <s> Vähe sellest , ka Felixi silmaterad veretasid nagu õlisse kastetud punased sõstrad . </s> <s> Kui Felix kuuri all saega põlve vigastas , sai ta teada , et tema sees on punast värvi soolane vedelik . </s> <s> Nagu vesi , ainult veidike paksem . </s> <s> Tee ainult auk sisse ja juba hakkabki purskama , nii et lausa lust vaadata . </s> </p>
<p> <s> Felix jooksis õhinal oma verist põlve isale näitama . </s> <s> Vana Rebane astus pingile ja kobas käega aidapealsel , rebis nurgast suure tüki ämblikuvõrku , käristas silgutünni pealt linasest palakast paar riba ja tegi ilusa mähise . </s> <s> Siis haaras ta Felixi nagu seapõrsa kaenlasse ja sidus põlve kõvasti kinni , pani poisi mütsaki maha ja käratas : " Läheb ja toob lambad karjamaalt ära . </s> <s> Ja vaata et sa utte ei jooksuta ! </s> <s> Utel on talled kõhus ! </s> <s> Utt tahab rahu saada ! </s> <s> Sa ise ka ei tohi joosta ! </s> <s> Keegi ei tohi joosta . </s> <s> Ükski inimene ei tohi joosta . </s> <s> Jooksmine alandab inimväärikust . </s> <s> Vanas Roomas jooksid ainult orjad . </s> <s> Korralikud inimesed kõndisid rahulikult ja väärikalt . </s> <s> Korralikel inimestel on alati aega küll . " </s> </p>
<p> <s> Felix lonkas õueväravast välja ja hakkas mööda kuuma tolmust teed õhtupäikesesse astuma . </s> <s> Katkine põlv andis ennast natuke tunda . </s> <s> Mitte et ta valutanud oleks , seda nüüd mitte , aga tuikas väheke . </s> <s> Felix tundis end tugeva ja väärika roomlasena , kes annab oma rahuliku astumisega vääritutele orjadele eeskuju . </s> <s> Seda oli nii tore mõelda , kui lammaste aedik juba paistis ja kadakate vahelt sillerdas õhtune meri , mille vesi oli õhtupäikeses sile ja liikumatu , nii et Felixile tundus , et meri on jääs . </s> <s> Küll oli naljakas näha , et meri on juulikuu lõpus paksu jääkaane all . </s> </p>
<p> <s> Utt tervitas poissi rögase määgimisega . </s> <s> Felix sakutas vana oinast kuklast ja naeris heleda häälega kahte väikest talle , kes naljakalt ema ümber kepsutasid . </s> <s> Siis läks poiss ketivaia juurde ja hakkas seda välja sikutama . </s> <s> Äkki tundis ta kuklas kuuma hingust . </s> <s> Kellegi raske kämmal langes õlale ja karune hääl käratas : " Ära sa selja taha vaata ! </s> <s> Pane silmad kinni ! </s> <s> Põlvili ! </s> <s> Raisk , kellele ma ütlen ! </s> <s> Põlvili , punane masuurikas ! " </s> <s> Felix laskus oiatades põlvili ja surus silmad kõvasti kinni . </s> <s> Suur haisev käsi kitkus pundi põldmarjavarsi ja toppis talle suhu . </s> <s> See ajas hirmsasti oksele ja läbi nina oli raske hingata . </s> <s> Mees lõi talle raske saapaga selga , Felixi kehast käis läbi ränk raksatus ja siis kadus kõik tumedasse uttu . </s> </p>
<p> <s> Kui Felix silmad avas ja pead pööras , seisis oinas liikumatult siinsamas ja vaatas ainiti enda ette . </s> <s> Utte ja tallesid polnud kusagil näha . </s> <s> Suure kivi juures oli rohi verine ja rasked lohisevad jäljed viisid tihedasse kadastikku . </s> <s> Felix võttis vanal oinal kaelaketist kinni ja hakkas tasakesi kodu poole minema . </s> <s> Käia oli millegipärast väga valus . </s> <s> Lammas astus kuulekalt poisi kõrval nagu koer , aeg-ajalt ainult määgis haledalt , otsekui itkeks utte ja tallesid . </s> </p>
<p> <s> Isa niitis maja taga küülikutele värsket ristikut . </s> <s> " Kus utt on ? " küsis ta üllatunult . </s> <s> Felix seletas ühe hingetõmbega : " Üks kole mees tuli , lõi mind jalaga uimaseks ja toppis suu rohtu täis . </s> <s> Mul läks silme ees mustaks ja ma kukkusin maha . </s> <s> Kui ma ärkasin , oli ainult vana oinas alles . </s> <s> Kivi oli kõik verega koos , rohu sees oli lohistamise jälg ... " </s> <s> Siis purskas ta kibedasti nutma : " Utt oli talled sünnitanud , kaks ilusat talle ! " - " Nojah , aeg oli sealmaal , " ümises isa ja läks lauda juurde . </s> <s> Ta pani vikati räästa alla sarika vahele , pühkis mütsiga nägu ja küsis : " Oled sa seda meest enne näinud ? " </s> - <s> " Ma ju ütlesin , täitsa võõras oli . </s> <s> Hirmus karvane , halli habeme ja pikkade juustega mees ! " - " Pikkade juustega mees ? " </s> <s> Isa vaatas Felixile teraselt silma ja surus mütsi otsustavalt pähe . </s> <s> " Miks sul püksid tagant verised on ? " </s> <s> Felix nuuksatas , katsus pükse ja vaatas isale ehmunult otsa . </s> <s> " Ma ei tea . </s> <s> Enne ei olnud . " </s> <s> Isa võttis kabuurist revolvri ja keerutas kontrollivalt trumlit . </s> <s> Trummel kõrises , isa surus nagaani tagasi kabuuri ja võttis mootorratta külgkorvist raketipüstoli . </s> <s> Proovis järele , kas on ikka laetud , ja kohe sisiseski punane rakett kõrgele metsa kohale . </s> <s> Ja siis , poja poole vaatamata , hakkas isa niidetud heina rahulikult korvi toppima . </s> </p>
<p> <s> Felix istus aietades pingiservale ja toetas selja vastu laudapalke . </s> <s> Palgid olid päevasest päikesest kuumad ja lõhnasid magusalt . </s> <s> Kadakate vahelt hakkas kostma mootorimürinat . </s> <s> Hetke pärast sõitis õue kapten Porfirin koos kolme soldatiga . </s> <s> Automootor mürises , Porfirin ronis villisest välja ja sirutas isale terekäe , siis koukis frentšitaskust alumiiniumportsigari , pakkus isale suitsu ja võttis ka ise . </s> <s> Isa muljus paberossi vilunult suupäraseks ja süütas selle Porfirini tulemasinast . </s> <s> " Mjis sjiin juhtuma hakkas ? </s> <s> Mjida sa paugutad ? </s> <s> Kus on vainlane ? " </s> <s> Isa osutas lõuaga Felixile : " Näe , tahtis raisk poisi ära tappa ja viis ute koos talledega minema ! " </s> <s> Ta kummardus kapteni kõrva juurde ja sosistas midagi , millest Felix aru ei saanud . </s> <s> Porfirin silus lõuga , mis kiiskas niigi nagu peegel , ja käsutas Felixi käeviipega lähemale : " Tulep ja rjeegip mjinule , mjis juhtuma hakkas ! " </s> <s> Felix astus lähemale . </s> <s> Ta kõndis taarudes nagu meremees kuival . </s> <s> " Nu , kangelane , davai-davai ! " </s> <s> Felix jutustas uuesti , mis kadakate vahel juhtus . </s> <s> Porfirin sülitas : " Pjikad juuksed , jutled ? </s> <s> Pjikk habe ? </s> <s> Suur ja tugev nagu karu , jutled ? " </s> <s> Felix noogutas innukalt pead ja näitas kätega , kui pikad need juuksed ja habe täpselt olid . </s> <s> Isa süütas kustunud paberossi , pistis tiku topsi ja hammustas huulde , vaatas siis tiheda riigimetsa poole ja sülitas : " Ma olen kindel , et see oli Metsnik . " </s> <s> Porfirin poleeris lõuga ja noogutas samuti : " Kjindel sjee , et Mjetsnjik . </s> <s> Mjeedunud njedal tjegi sjee Mjetsnjik poemjehe vagaseks . </s> <s> Ja poemjehe naisele tjegi kurja , veega palju kurja . </s> <s> Vjiis jahu , vorstjid ja hjeeringa ... </s> <s> Ee ... </s> <s> Puust vjedroo , nu kak ? " - " Heeringatünni . " </s> <s> - " Just tjepselt , sjelle hjeeringatjunni ja vatjofkasid . </s> <s> Vot njii . </s> <s> Sjuur mure , vega sjuur mjure mul tjema pjerast . </s> <s> Peab ta vangi asjetama vjei maaha tappama . </s> <s> Mjetsnjik on bandjiit , oi kui bandjiit ! " </s> <s> Porfirin ohkas ja kontrollis püstolit , siis viipas auto suunas . </s> <s> Kabiinist vupsas välja nälginud näoga pilusilmne soldat . </s> <s> Oma narmendavas luitunud sinelis ja läikivas teraskiivris nägi poisiohtu sõdur välja nagu hiigelsuur kiilaspäine sinine rott . </s> <s> Kapten andis talle napisõnaliselt paar korraldust , kirgiis jooksis villise juurde , pani mootori seisma ja hakkas koos kahe kaaslasega lahinguvarustust õuemurule laadima - vintpüss , kaks kettaga automaati ja granaadikimbud . </s> <s> Mehed kontrollisid relvi , igaüks sai neli granaati ja automaatide juurde kolm tagavaramagasini . </s> <s> Porfirin jagas isiklikult laiali taskulambid , sigaretid ja tikud . </s> <s> Siis võttis kapten istme alt alumiiniumist välipudelid , pistis igaühele pudeli pihku ja pilgutas silma . </s> <s> Kruvis korgi maha ja tõstis pudeli . </s> <s> Sedasama tegid teised ja ootasid tähelepanelikult korraldust . </s> <s> Porfirin vaikis ja piilus pudelisuust sisse , sõnas : " On aeg ljikvidjeerida bandjiit njimega Mjetsnjik . </s> <s> Uraaa ! " </s> <s> Isa ja sõdurid ajasid pudelitel põhjad püsti , siis ütlesid nagu ühest suust " ähhh ! " ja hingasid käisesse . </s> <s> Kapten Porfirin jagas vene keeles kiiruga korraldusi ja kolmik jooksis näidatud suunda . </s> </p>
<p> <s> Kambris lõi pommidega seinakell kumedalt viis lööki . </s> <s> Porfirin vaatas kella : " Varsti ljehep pjimedaks . </s> <s> Vjega pjimedaks . " </s> <s> - " Ei lähe veel pimedaks , suur valge alles väljas ! " naeris isa ja asutas ennast minema aida poole . </s> <s> Porfirin vabastas otsekohe püstoli kaitseriivist ja käratas : " Kuhu sjinu ljehep ? " </s> <s> Isa vaatas üllatunult kapteni poole ja laiutas nõutult käsi : " Lähen aidast sinki tooma . </s> <s> Ja kurki ! </s> <s> Sakuskaks ! " </s> <s> Porfirin näitas püstoliga Felixile : " Las Fjeliks ljehep ! " </s> </p>
<p> <s> Felix lonkas aita . </s> <s> Siinsamas penni küljes rippus kaks suurt sinki . </s> <s> Felix tõmbas ühe ropsuga paku seest raske pussi , ronis kõikuvale silgutünnile ja sirutas ennast singi poole . </s> <s> Haaranud vasaku käega koodist , hakkas ta paremas käes oleva pussiga liha nüsima . </s> <s> Silgutünn ragises ähvardavalt , selle soolveest söödud jalad olid haprad nagu suled . </s> <s> Felix upitas end veel rohkem ülespoole . </s> <s> Kostis lühike raksatus . </s> <s> Sekundi murdosa vältel hoidis õhus rippuv Felix seakoodist kinni , siis kukkus prantsatades aidapõrandale . </s> <s> Terav puss poisi krampunud käes peatas peksleva südame ja avas tema silmadele õudse pimeduse . </s> <s> Just sellesama , mille eest oli äsja hoiatanud kapten Porfirin . </s> </p></div2>
        <div2 type="alaosa"><head> KOOLMEISTER </head>
<p> <s> Joonas seisatas ja pidas hinge kinni . </s> <s> Vana puutrepp nagises mis kole . </s> <s> Joonas nööris saapad lahti ja jäi sokkide väel külmale kivitrepile seisma . </s> <s> " Sellest pole midagi , " sosistas ta hääletult , kuulatas , pigistas saapad kaenlasse ja hiilis edasi . </s> <s> Paksud villased sokid olid nagu kassikäpad , liikumine oli täiesti hääletu . </s> <s> Koridori ümmargusest aknast paistis tähistaevas , kojamees Lugavoi karjus voorimehele mingeid needusi ja naabermajas kustutati kõik tuled . </s> </p>
<p> <s> Joonas liibus vastu seitsmenda korteri ust . </s> <s> Ta kuulis selgesti , kuidas naaber käis raskete sammudega edasi-tagasi , rängalt ja pikalt köhis ja siis uuesti käima hakkas . </s> <s> Huvitav , õpetaja on kodus , on hiline õhtu , aga tal on jalas tugeva kontsaga kingad ja muudkui käib kõmp-kõmp edasi-tagasi ! </s> </p>
<p> <s> Joonas luges kümneni ja koputas . </s> <s> Ta kuulis , kuidas toas midagi nihutati , vist tooli , siis tulid jooksusammud ukseni . </s> <s> Joonas koputas kõvemini . </s> <s> Kett kõlises ja uks avanes sellise jõuga , et poiss sai hädavaevu kõrvale hüpata . </s> </p>
<p> <s> " Joonas ? </s> <s> Ega sa haiget ei saanud ? " küsis õpetaja kohkunult , kummardus , haaras poisil õlast ja tõmbas ta järsu liigutusega tuppa . </s> </p>
<p> <s> " No tere siis kah , Joonas ! </s> <s> Miks sul saapad kaenlas on ? </s> <s> Tulid neid mulle müüma või ? </s> <s> Aga istu , istu ometi , Joonas . " </s> </p>
<p> <s> Poiss raputas mitu korda pead . </s> <s> Õpetaja pani väljaõmmeldud kattega padja toolile ja viipas käega . </s> <s> Joonas võttis istet ja silmitses tuba . </s> </p>
<p> <s> Ta oli alati õpetajahärra tuba näha tahtnud . </s> <s> Seda , milline mööbel siin on , kuidas õpetajahärra koduriietes välja näeb ja kas tal ka mõni huvitav loom on . </s> <s> Raadioaparaadi peal pisikest loomakuju märgates hingas Joonas kergendatult . </s> <s> See kavala olemisega rebane meeldis talle väga : ilusat punast värvi , ainult käpad ning sabaots olid valged ja nina ning silmad mustad . </s> </p>
<p> <s> Õpetaja võttis istet , süütas paberossi ja puhus suitsu enda ette lauale . </s> <s> Joonas nägi ja kuulis , kuidas kuivanud leivaraasukesed tasase rabinaga laualt maha veerevad ja pehmesse vaipa kaovad . </s> <s> Huvitav , kui palju neid raasukesi seal vaibas juba olla võiks ? </s> <s> Õpetaja oli nende majas elanud kaks talve , aga Joonas polnud kordagi näinud , kuidas ta vaipa klopib . </s> <s> Ei tea , kas saab juba terve leivapätsi jagu , kui kõik raasud kokku koguda ? </s> </p>
<p> <s> Joonas teadis , et õpetajahärralt ta seda küll küsida ei julge , aga kui koju läheb , uurib kindlasti vanaema käest järele . </s> <s> Vanaema teadis kõike . </s> <s> Aga õpetajahärra teadis ka väga paljusid asju , ta lihtsalt pidi teadma , muidu ei saaks ta koolis lapsi õpetada . </s> <s> Huvitav , kumb on targem , kas vanaema või õpetaja ? </s> <s> Joonas piilus õpetaja poole . </s> </p>
<p> <s> Õpetaja oli väga ilus mees , palju ilusam kui vanaema . </s> <s> Tal olid kenad heledad juuksed , mis olid hoolikalt üle pea kammitud . </s> <s> Tema nina oli sirge ja just paraja suurusega , ei liiga suur ega liiga pisike - no täpselt paras ! </s> <s> Üldse oli õpetajahärra vägagi ühe valgest asjast kuju moodi , mis Toomemäel raamatukogus seisis . </s> </p>
<p> <s> Joonas katsus oma kõrvu , need olid tulikuumad . </s> <s> Õpetaja kirjutas ega vaadanud enam poisi poole . </s> <s> Rohelisest klaasist lambikuppel kumas , pool õpetaja nägu oli varjus , aga lõug , rinnaesine ja käed helendasid kuldses valguses . </s> </p>
<p> <s> Tilluke küünlajupp põles lauanurgal ja valgustas õpetaja kätt teiselt poolt . </s> <s> Küünlaleek väreles ja Joonas kuulis , kuidas sulg mööda paberit krigiseb , siis sukeldus sulg tasase kilksuga tindipotti ja hakkas kohe jälle krigisema . </s> </p>
<p> <s> Joonas vaatas suurt kirjutusmasinat , mis seisis akna all peenikeste jalgadega laual . </s> <s> " Un-der-wood , " luges poiss sosinal , võttis julguse kokku ja küsis : " Aga õpetaja , miks sa selle masinaga ei kirjuta ? " </s> <s> Kõnetatu tõstis üllatunult pea , siis süütas küünlast paberossi ja vaatas poisile peaaegu karmilt otsa . </s> </p>
<p> <s> " Ma kirjutan kirja . </s> <s> Ühele naisele , kes mulle armas on . </s> <s> Kuidas ma saaksin seda masinaga teha ? </s> <s> Tule vaata ise , käega kirjutades on igas tähes oma meeleolu , oma tunne . </s> <s> On õige sõnum . </s> <s> Taipad ? </s> <s> Vaata näiteks seda " a " -d , see on armastusest tulvil ! " </s> </p>
<p> <s> Joonas uuris seda " a " -d lähemalt ja tema meelest oli see päris tavaline " a " , mitte midagi polnud seal tulvil . </s> <s> Aga muidugi ei vaielnud ta õpetajahärrale vastu , seda ei tohtinud teha . </s> <s> Ta noogutas innukalt : " On jah tulvil ! </s> <s> Aga milleks sul see masin siis on ? " </s> <s> Joonas vaatas õpetajat kavala pilguga ja jäi ootama . </s> <s> Talle tundus , et reinuvader pilgutab talle tunnustavalt silma . </s> </p>
<p> <s> Õpetaja võttis kirju ümbrisega paksu mapi ja sõlmis nöörid lahti . </s> <s> Nööre oli palju ja õpetaja liigutused olid aeglased . </s> <s> Viimaks tõmbas ta mapist välja paberipaki , lasi selle sirinal pöidlaküüne alt läbi ja laksatas lauale . </s> <s> " Selle masinaga kirjutan ma jutte . " </s> <s> - " Mis jutte ? " </s> <s> Õpetaja hõõrus ninajuurt : " Kõiksugu lugusid . " </s> <s> Ka Joonas proovis oma nina hõõruda , päris mõnus tunne oli . </s> <s> " Aga miks sa neid kõiksugu lugusid kirjutad ? " - " Et teised neid lugeda saaksid . </s> <s> Näiteks sina ja su sõbrad . " </s> <s> Joonas ei varjanud üllatust : " Aga me ei saa ju , mina küll pole ühtki sinu juttu lugenud ... " </s> <s> Õpetaja sirvis oma päevaraamatut , siis otsis välja punaste templitega paberi : " Vaata , Joonas , siin kontrahi peal seisab selge sõnaga , et minu juturaamat tuleb enne jõule Moissejevi raamatuäris müügile , ja see on üsna varsti . </s> <s> Aga sina seda ostma ei pea , ma arvan , et jõulumees paneb sulle raamatu ukse taha . " </s> <s> Joonas vaatas õpetajat uskumatu näoga : " Miks ukse taha ? </s> <s> See võidakse ju sealt ära varastada ! " </s> <s> Õpetaja vaikis tükk aega , hakkas siis äkki heleda häälega naerma ja ütles : " Võib-olla paneb siis kuuse alla , kes seda jõuluvana teab . " </s> <s> Ta vaatas korraks oma sõrmenukke ja pakkis paberid uuesti mappi . </s> <s> Joonas tõmbas sõrmega üle mapi , hea libe ja jahe tunne oli . </s> </p>
<p> <s> " Kas sellel rebasel nimi ka on ? " - " Mis-mis ? " </s> <s> Joonas näitas näpuga raadio poole : " Sellel rebasel seal ! " - " Ega ei ole küll ... </s> <s> Aga me võime selle talle panna , kas või kohe ! </s> <s> Paneme talle nime ja siis sööme ta ära , kas usud ? " </s> <s> Joonas ei uskunud , õpetaja rääkis rumalusi . </s> <s> " Iluasjad ei kõlba süüa , savist asju ei söö ju keegi ! </s> <s> Iluasjad on selleks , et neid ilus vaadata oleks ! " - " Sulle siis meeldivad iluasjad ? " - " Jah , väga meeldivad ! </s> <s> Kui ma suureks kasvan , ostan kõiksugu ilusaid asju ! " - " Too mõni näide ! " - " Mis näide ? " - " Sellest , mis asju sa suurest peast ostaksid ? " - " Ma ostaksin selle rebase ! " </s> </p>
<p> <s> Õpetaja hakkas äkki naljakalt urisema , paljastas hambad ja siis kukkus lausa lõrisema . </s> <s> Ja silmad ! </s> <s> Need olid nii tigedad , et Joonas hakkas end tasakesi välisukse poole nihutama . </s> <s> Õpetaja aga naeratas juba ja hõikas : " Joonas , ma tegin ju nalja ! </s> <s> Mul on terve päev selline tuju , et ei saagi aru , on see nüüd nali või hoopis ... " </s> <s> Köhahoog ei lasknud tal lauset lõpetada . </s> </p>
<p> <s> Joonas vaatas rebast uuriva pilguga , sirutas sõrme välja ja puudutas rebase nina . </s> <s> See tundus kuidagi imelikult rasvane ja soe . </s> <s> Joonas vaatas õpetajale silma ja ütles : " Mul on selline tunne , et selle rebase nimi on Eku . " </s> <s> Õpetaja triikis paar korda ninaselga , haaras sulepea , torkas sule tindipotti ja küsis : " Kuidas sa ütlesid ? </s> <s> Mis see nimi nüüd oligi ? </s> <s> Joonas läks näost punaseks ja kordas : " Eku . " </s> <s> Õpetaja kirjutas nime taskuraamatusse ja hingas sügavalt sisse . </s> <s> Siis võttis ta rebase pihku , hammustas tal ühe raksuga saba küljest ja hakkas seda mõnuga sööma . </s> <s> Joonas lõi käed silmade ette . </s> <s> Tal oli Ekust nii kahju ! </s> <s> Õpetaja aga naeris : " Rumal laps , see on ju martsipan ! </s> <s> Proovi ka , hammusta tal pea otsast ! </s> <s> Ekule meeldib , kui teda hammustatakse ! " </s> <s> Joonas mugis magusat martsipanimassi ja kordas endamisi : " Anna mulle andeks , Eku ! </s> <s> Anna mulle andeks , Eku ! " </s> </p>
<p> <s> Siis jäi ta äkki uniseks . </s> <s> Toas läks kõik kuidagi suitsuseks ja hakkas lainetama ja Joonas pidi oma pea kuhugi toetama , nüüd kohe , kohe praegu ! </s> <s> Ta kuulis veel trepi naginat , siis vanaema alandlikku jah-jahhi - ja siis ei kuulnud ta enam midagi . </s> </p>
<p> <s> Kui Joonas ärkas ja silmad avas , nägi ta taburetil valget veekruusi . </s> <s> Midagi paistis nagu veel , midagi punast ja valget . </s> <s> Joonas upitas end istuma , et paremini näha . </s> <s> See oli raamat . </s> <s> Joonas võttis raamatu kätte , silitas seda ja nuusutas . </s> <s> Oli mõnus värske lõhn , mida Joonas polnud kunagi varem tundnud . </s> <s> Raamatukaanele oli suurte tähtedega kirjutatud EKU JA TEISI JUTTE . </s> <s> Ülemises servas olid pisemad tähed , Joonas luges ka need ilma vaevata kokku . </s> <s> Siis pani ta peopesa raamatule ja tundis , et raamat on mõnusalt soe . </s> </p>
<p> <s> Joonas heitis pikali , pilk endiselt raamatul ja sosistas : " Aitäh , onu Parijõgi . " </s> <s> Siis jäi ta uuesti magama , ja kui ta järgmisel hommikul ei ärganud , magas ta ühe jutiga praegusse hetke välja . </s> </p></div2>
        <div2 type="alaosa"><head> HEA LAPS </head>
<p> <s> Oli jõululaupäev ja kõik Rehessaare pere üheksa last seisid ahju veeres reas nagu vestinööbid . </s> <s> Ema Juula võttis ahjusuult puuluugi ja küpsete leibade magushapu lõhn paiskus pahinal rehetuppa . </s> <s> Pereisa Aleksander istus pingiotsal , higitilgad laubal ja Nõukogude armee seersandipagunitega mundrikuub seljas . </s> <s> Ta popsis piipu , silmitses pikalt ja põhjalikult kõige vanemat , kolmeteistaastast Ruudit , ning käratas järsku : " Kes sina selline oled ! ? " </s> <s> Ruudi lahvatas näost punaseks : " Mina olen Rudolf Teär , teie kõige vanem poeg . " </s> <s> - " Valetad , sunnik , sina pole minu poeg ! </s> <s> Sa oled maksavorst ! " </s> <s> Aleksander sihtis oma räpase näpuga Maalit ja Leenut ning ütles sosinal : " Kaksikud , sööge see vorst ära ! " </s> <s> Ruudi ajas selja sirgu , tõmbas kõhu sisse ja lõi põlved lukku . </s> <s> " Vaat nii ! </s> <s> Tubli poiss ! " </s> <s> Isa vaatas tüdrukute poole ja laiutas kahetsevalt käsi : " Nüüd jääte küll nälga , vorst vupsas uksest välja . </s> <s> Näe , ainult sabaots paistab veel ! " </s> <s> Aleksander sudis karguga uksepraos , nagu õrritaks ta ussi . </s> <s> Kõik naersid püüdlikult , eriti kaksikud Maali ja Leenu , kes olid selgapidi kokku kasvanud . </s> <s> Nad teadsid , et isale meeldib , kui tema nalju naerdakse . </s> <s> Pereema Juula meelest aga olid need nii koledad , et tihti hakkas ta mehe naljajuttude peale nutma . </s> <s> Kuid tema nutt kõlas täpselt nagu naer , ning kui ta oigas ja pisaraid pühkis , arvas vana Aleksander , et naine naerab pisarateni , ja plaksutas heameelest käsi . </s> <s> Ruudi plaksutas kaasa ja temaga ühinesid kõik teised : kümneaastane Sirli , üheksa-aastased Maali ja Leenu , seitsmene Johannes , kuuene Sünne , viiene Kalju , neljane Cornelius ja kolmene Hilda . </s> <s> Juulagi lõi kohusetundest paar korda käsi kokku , aga siis langes ta pilk lastele ja teda lämmatas suur nukrus . </s> <s> Kokku oli ta sünnitanud kakskümmend üks last , kellest üheksa hakkas kaela kandma . </s> <s> Ülejäänud olid sündinud surnult või surid kohe , kui päikest nägid . </s> </p>
<p> <s> Juula armastas oma lapsi väga . </s> <s> Eriti uhke oli ta siiami kaksikute üle . </s> <s> Sellist imet polnud nähtud isegi Avinurme laadal . </s> <s> Ema pilk jäi pidama hallipäisel Johannesel ja suured õnnepisarad tulid jälle sirinal . </s> <s> Johannes oli erakordne laps , ja seda juba oma sünni poolest . </s> <s> Juula oli poega kandnud ligi kaksteist kuud , ja kui poiss viimaks ilmale tuli , oli ta suu valgeid hambaid täis ja pea hall nagu sanglepatuhk . </s> <s> Aleksander käratas last nähes kohe : " Mis imeelukas see seoke on ? </s> <s> Ega ometi tsaar Saltaan ? " </s> <s> Juula naeratas väsinult vastu : " See on meie pisipoeg . </s> <s> Ma panin talle nimeks Johannes . </s> <s> Ristija Johannese mälestuseks . " </s> <s> Aleksander pomises midagi endamisi ja läks ust pauguga kinni lüües välja . </s> <s> Juula nägi aknast , et mees kinnitab suusad saabaste külge , haarab kepid ja vuhiseb mäest alla , ning ta süda hakkas hirmsasti valutama . </s> <s> Kuhu see pimevaim vastu õhtut läheb ? </s> <s> Tule taevas appi , kohe on ju pime ! </s> <s> Sõidab endal veel metsas silmad peast või kihutab otseti Viheruse jõkke . </s> <s> No on ikka hull vanamees ! </s> </p>
<p> <s> Aleksander tuli koju alles vastu hommikut , pani suusad räästa alla , trampis lumised saapad suure kivi peal puhtaks ja astus lume kriuksudes majja . </s> <s> Ta hiilis puujala käginal Juula põhukoti juurde , kummardus , kergitas rasket lehmanahka ja sosistas naisele mahedasti kõrva : " Ma mõtlesin järele , olgu ta pealegi Johannes . " </s> <s> Siis kohendas ta krobisevat nahka ja hiilis väikese Johannese hälli juurde . </s> <s> Pereisa hoidis vägisi naeru tagasi , aga ometi tuli lühike turtsatus üle huulte , kui ta imikule oma valget keelt näitas ja sosistas : " Minu meelest on su nimi Peetrus ! </s> <s> Ja sa oled kõva kalamees ! " </s> <s> Võtnud põuest lapiku pudeli ja taskust tüki lambanahka , valas ta naha villapoolele rohekaspruuni haisvat vedelikku ja hakkas hälli hõõruma . </s> <s> Ta kattis kõik kätkilauad ühtlaselt havisapiga , nii et vänge hais pani vastsündinu nina kirtsutama ja aevastama . </s> <s> Pereisa tardus liikumatuks , siis tegutses edasi , kuni viimanegi serv ja nurk olid korralikult peitsitud . </s> <s> Sappi jäi üle . </s> <s> Kui mees pudelit kontrollivalt raputas , loksus suur tilk alles põhjas . </s> <s> Hetke mõelnud , kummutas ta pudelipõhja endale kurku . </s> <s> Havisapp kõrvetas kõri ja ajas oksele . </s> <s> Aleksander surus lambanaha tropina suhu ja hiilis oma asemele . </s> <s> Juula nägi ja kuulis kõike , aga ei julgenud iitsatadagi , vaid lamas õlgedel ja teeskles magajat . </s> <s> Pisarad tulid lahinal ja äng soris raudse ahinguna hinges . </s> </p>
<p> <s> Sellest oli möödunud seitse aastat . </s> <s> Juula võttis esimesed leivad välja . </s> <s> Viis ümmargust leiba auras kapsalehtedel . </s> <s> Juula harutas oma pika halli patsi lahti , kastis juuksed suures mõdutoobris märjaks ja väänas leibade peale kuivaks . </s> <s> Mõdu nirises kuumale leivakoorikule nagu kerisekivile ja rehealune mattus lõhnavasse auru . </s> <s> Väike Cornelius läks näost kaameks ja vajus minestunult muldpõrandale . </s> <s> Kukkudes purustas ta peaga suure savikausi , millega Juula oli hapupiima ahju ette savikule soojenema pannud . </s> <s> Rehessaares oli õhtusöögiks soolaga hapupiim . </s> <s> Igal sööjal oli oma salamärgistatud puulusikas paelaga kaelas ja iga lusikas oli omaette kunstitöö , pereisa enda tehtud . </s> <s> Ainult Aleksandril ja Juulal polnud lusikaid , nemad ammutasid piima kamaluga . </s> <s> Leiba jagas pereema Juula . </s> <s> Ta tegi seda pereisa karmi pilgu all ja täpse mõõdu järgi . </s> <s> Mõõduks oli pereisa suu laius . </s> <s> Soola võis leivakatteks raputada nii palju kui süda igatses - Aleksandri isa , vana Rehessaare Kimmu , oli enne sõda seda varunud mägede kaupa . </s> <s> Surmaõhtul rabeles ta agoonias soolakottidel ja kisendas : " Kahju , et ma seda soola hauda kaasa ei saa viia ! " </s> <s> Pani siis silmad kinni , väristas imelikult pead , oksendas verd , avas vaevaliselt silmad ja ägas : " Veel rohkem kahju on mul sellest , et sinu ja su neetud naise lõuad seda soola jahvatama hakkavad . " </s> <s> Siis lahkus Rehessaare Kimmu hing röginal kehast . </s> <s> Aleksander oli kindel , et vanamehe hing jäi rehetoa sarikate vahele pidama , sest novembriõhtuti oli sealt ränka köhimist ja kirumist kuulda . </s> <s> Ta katsetas igasuguseid vanarahva kunste , et kodukäijat minema peletada , ent miski ei aidanud - Kimmu jäi igaveseks Rehessaare rahu ja õhku rikkuma ning palaval suvepäeval haises rehetuba nagu mädaneva liha tünn . </s> </p>
<p> <s> Jah , nii see oli . </s> <s> Juula vaatas ahastades kausitükke ja piimaloiku , siis piilus silmanurgast Aleksandrit , kelle nägu kurjakuulutavalt halliks tõmbus . </s> <s> Juula mõdused juuksed rippusid näo ees nagu kardin . </s> <s> Ta heitis need hoogsa liigutusega seljale ja magusat mõdu pritsis igasse nurka . </s> <s> Leivaahi sisises nagu rästik ja sülgas auru , Aleksander pühkis näolt mõdupritsmeid ja käratas : " Mida see peab tähendama ? " </s> <s> Ta põrutas oma puujalaga vastu koldeesist lapikut kivi : " Ma küsin : mida see peab tähendama ? ! " </s> <s> Cornelius lõi silmad lahti , vaatas udusel pilgul isale otsa ja sosistas : " Mina , Cornelius Teär , neli aastat vana , kukkusin ... </s> <s> Silme ees läks mustaks ja ma kukkusin maha . </s> <s> Palun andestust , et ma selle kausi ära lõhkusin . " </s> <s> - " Aga piim ? " - " Piim läks ise maha , kui kauss katki läks . " </s> <s> Cornelius imes häälekalt oma hapupiimast särgisaba . </s> <s> Aleksander viipas poisi lähemale : " Või piim läks ise maha ? </s> <s> Ole hea poiss , Cornelius , näita õige mulle , kus selle piima jalad on ! " </s> <s> Kõik kangestusid ja vaatasid kohkunult pereisa poole , aga mõne hetke pärast helises rehealuses rõõmus naer - issi oli jälle nalja teinud ! </s> </p>
<p> <s> Juula pühkis pisaraid , vangutas pead ja mõtles : " Oh seda vanameest küll oma naljadega . </s> <s> Nii tore on jälle olla ja ... " </s> <s> Aga Aleksander karjus edasi : " Piimal pole jalgu ! </s> <s> Ei ole ! </s> <s> Ja polegi vaja , sest tegelikult on piim nagu uss ! </s> <s> Kesse enne näinud on , et ussil on jalad all ! " </s> <s> Kogu pere naeris kergendatult . </s> <s> Johannes tõstis arglikult käe . </s> <s> Isa märkas seda ja noogutas armulikult . </s> <s> Väike hallpea punastas heameelest ja kogeles : " A-aga a-a-u-väärt ja tõh-t-tark i-isa , m-ma s-soovin tõh-t-teile a-alandlikult ... " </s> <s> Aleksander käratas vahele : " Mida sa ökitad ! " </s> <s> Johannes lõpetas ühe hingetõmbega : " ... meelde tuletada , et ka kaladel pole jalgu ! " </s> <s> Juula lõi käe kohkunult suu ette . </s> <s> Ta oli valmis kõige halvemaks . </s> <s> Aleksander vidutas silmi ja mõtles : " Vaata kuradit , see on ju tõepoolest Peetrus ! </s> <s> Kalamees Peetrus ! " , aga välja ta seda ei öelnud , vaid küsis : " Mida sa nüüd ütlema pead ? " </s> <s> Johannes langes põlvili ja sosistas : " Issand , mine minu juurest ära , sest mina olen üks patune inimene . " </s> <s> Juula murdis ahastades käsi , lapsed seisid vaikides valvel , ainult üks kaksik , Leenu , haigutas kinnise suuga . </s> <s> Aleksander noogutas pead ja andis sõrmenipsuga Corneliusele märku . </s> </p>
<p> <s> Poiss võttis koldest kustunud söe ja astus ahjule lähemale . </s> <s> Ta tõmbas lubjatud pinnale mõned jooned ja hakkas laulval häälel jutustama . </s> <s> Kõik , ka pereisa , naelutasid pilgud joonterägasse ja pidasid hinge kinni , et paremini kuulda . </s> <s> Süsi krigises tasa ja Corneliuse kilav hääl kaikus rehetoa parte all : " Mõista-mõista , mis see on ! </s> <s> Tema keha on omapärase kujuga , pikalt ühekõrgune ja ühelaiune , pea suhteliselt pikk ... " </s> <s> Ruudi läks näost punaseks , tõstis aeglaselt käe ja ütles : " Seapõrsas ! " </s> <s> Aleksander käratas : " Vale vastus ! " , võttis ähvardaval ilmel raske messingpandlaga rihma ja vaatas Corneliuse poole : " On mul õigus ? " </s> <s> Poiss noogutas ehmunult ja jätkas : " Värvus on küllalt muutlik sõltuvalt vanusest . </s> <s> Selg ja pea ülemine osa on mustjasrohelised , küljed heledamad , oliivrohelised või rohekashallid , kollaste täppidega või põikvöötidega , kõht ja kurgualune valge ... " - " See on ju väike pääsulind ! </s> <s> Suitsupääsuke , meie rahvuslind ! " hüüatas pereema Juula rõõmsalt , siis aga kohmetus ja vaatas Aleksandrile ehmunult otsa . </s> <s> Cornelius nuuksatas ja ütles sosinal : " Oh , ema-memmeke , see on vale vastus ! </s> <s> Oh jumal-jumal küll , mis nüüd küll meie elust ja olemisest saab ... " </s> </p>
<p> <s> Juula langes põlvili ja hakkas palavikuliselt sosistama : " Armas Jeesus , kes sa oled mind ikka kaitsnud ... " </s> <s> Tema sosin muutus hääletuks halaks . </s> <s> Aleksander ei lasknud pojal lõpetada , vaid raputas rihma ja hüüdis rõkkavalt : " Edasi ! </s> <s> Veel mõned näited ! </s> <s> Küll te ära arvate ! " </s> <s> Cornelius jätkas lauldes : " Laiad lõuad ja avar neel võimaldavad neelata üsna suurt saaki . </s> <s> Silmad suhteliselt suured , paiknevad pealae ligidal , kaitstud luuvõlviga ... " </s> <s> Väike linalakk Kalju kukkus äkki inisema : " Iiiii-iiiiiiii-iiiiiiiiiiiiiii ! " </s> <s> Juula karjatas ja ajas end liikmete naksudes püsti : " Pojake ! </s> <s> Mis lahti on ? </s> <s> Kalju , mis viga , oeh-oeh ... " </s> <s> Kalju plaksutas käsi ja üürgas läbi nina : " Sii oo avi ! </s> <s> Sii oo avi ! " </s> <s> Aleksander lõi rihmapandlaga kõigest jõust vastu lauda : " Mehejutt ! </s> <s> Tubli poiss , Kalju ! </s> <s> See on tõesti , haug , seda ma teile ütlen ! " </s> <s> Ja lisas kavalalt Johannese poole vaadates : " Noh , kalamees , on sul veel midagi öelda ? </s> <s> Või saab väike Kalju kogu õnne endale ? " </s> </p>
<p> <s> Johannes laskus uuesti põlvili , pani käed kenasti risti , suunas pilgu lakke ja pobises : " Kui kiri ei valeta , siis näib nii , et suurimad Eesti vetest väljapüütud havid pärinevad Tamula ja Keeri järvest : 13. juunil 1881. aastal püüdis võrulane Viktor Nikoforov koos teiste kaladega Võhandu jõest 43,5 -naelase , s. o. 17,77 kg raske havi , ja Karl Sibbul 27. aprillil 1930. aastal Tamula järvest õngega 14,74 kg raske ja 122 cm pika havi , kelle vanuse ajakiri " The Fishing Gazette " , kuhu soomused saadeti - 1930. aasta 17. mai number - , määras 22 või 23 aastale . </s> <s> Ei ole kahtlust , et tegelikult ... " </s> </p>
<p> <s> Aleksander lükkas pingi kolinal eemale ja tõusis pidulikult püsti , võttis mütsi peast ja hakkas maruliselt plaksutama . </s> <s> Temaga ühinesid kõike peale Johannese , kes kohendas püsti tõustes oma rüü volte ja õnnistas pererahvast ristimärgiga . </s> <s> Aleksander võttis päevakangelasel õlgade ümbert kinni , kõik vakatasid ja häbenev Johannes sulges tänulikult silmad . </s> <s> Aleksander neelatas ja pühkis liigutuspisara silmist . </s> <s> " Selle aasta Hea Lapse tiitel läheb ... </s> <s> Corneliusele , kes meile kõigile raske pähkli pureda andis ! " </s> <s> Juula pistis ulguma ja langes krampides põrandale : " Miks just Cornelius , see ilus ja süütuke , miks just tema , oh issand , halasta ta peale ! " </s> <s> Aleksander tegi , nagu ei kuulekski ta oma naise kisendamist , rabas Corneliusel kuklapatsist kinni ja küsis : " Mida sa nüüd tegema pead , Cornelius ? </s> <s> Mis on meie peres hea lapse kohus ? </s> <s> Ma küsin : mis on meie peres hea lapse kohus ? ! " </s> <s> Cornelius lõdises : " Hea laps peab ahju ronima ja sealt viimase leiva välja tooma , selle , mis on kõige kaugemas servas . " </s> <s> Aleksander pani rihma valju klõpsatuse saatel uuesti vööle . </s> <s> " Kas sa selle peale oled mõelnud , mu armas Cornelius , miks just hea laps peab kuuma ahju ronima ? " </s> <s> Cornelius vappus nagu palavikus ega saanud sõnagi suust . </s> <s> Juula tuli pojale appi ja ütles sosinal ette . </s> <s> Cornelius hakkas tihkuma ja pressis sõnu ükshaaval suust välja : " Sellepärast ... </s> <s> Eth-et-th ... </s> <s> Hea laps ei hammusta salaja leiva küljest seal pimedas , kui kedagi ... </s> <s> Th-tht-th ... nägemas pole ! " - " Mehejutt ! </s> <s> Mine nüüd , mine kohe ! </s> <s> Mis sa vahid , meil kõigil on kõhud ammu tühjad ! " </s> <s> Isa lükkas poja kindla käega ahjusuust sisse , süütas küünla ning käratas : " Ja nüüd laske tulla üks vägev jõululaul , mis ilus kuulata on ! " </s> <s> Ahjust kostis summutatud karje . </s> <s> " Laulge kõvasti ! </s> <s> Laske tulla ! </s> <s> Täiest jõust ! " </s> </p></div2>
        <div2 type="alaosa"><head> ÕITSVAS RUKKIS </head><head> ÜHE KÜLA MEHED </head>
<p> <s> Iivan lõi kõigest jõust rusikaga vastu lauda ja ütles : " Nii , " pani " Priima " tossama ja nipsutas tiku kustu . </s> <s> Pöidlaküüneknips oli tema tõmbenumber , mida ta oli harjutanud nelikümmend seitse aastat järjest - iga päev umbes viiskümmend korda . </s> <s> Iivan suitsetas kaks pakki " Priimat " päevas , vahel , kui suits ära kustus , tuli koni uuesti põlema panna ja ka hommikul õhtul tuld pliidi alla tehes kustutas Iivan tikku oma kavala küünetrikiga . </s> </p>
<p> <s> Iivan teadis täpselt , mida ta teeb ja miks ta seda teeb . </s> <s> Ta armastas täpsust . </s> <s> Eile lõi ta näiteks Ussaugu-Pjotril poe taga ühe raksuga hambad sisse ja ütles : " Nii . " </s> <s> Ussaugu-poiss oli suure suuga seletanud , et temal on maailma asjad selged nagu seebivesi . </s> <s> Iivani meelest oli seebivesi sogane ja vahutas , mingit selgust seal polnud . </s> <s> Korralik ja selge vesi oli hoopis allikas , mis siinsamas Silgusoo poe taga panga seest välja vulises . </s> <s> Ussaugu-poiss aga muudkui ajas oma jonni - selge kui seebivesi , selge kui seebivesi , nii olevat öelnud juba kirjanik Albert Uustulnd . </s> <s> Iivan käskis siis poe-Almal õuemurule tuua kausiga vett ja seebitüki , hüppas ratta selga ja kihutas koju . </s> <s> Võttis köögist klaaspurgi , valas selle kaevuvett täis ja tuli hingeldades poe juurde tagasi . </s> <s> Alma ubrikust tõi Iivan veel ühe purgi , täitis selle poe taga allikaveega ja asetas teise kõrvale . </s> <s> Siis võttis seebikillu , pesi kausis käed puhtaks ja ütles rõhukalt : " Nii . " </s> </p>
<p> <s> Mehed põrnitsesid kolme sorti vett ja vaikisid . </s> <s> Ussaugu-Pjotr pigistas verist suud , noogutas ja tunnistas viimaks : " Iivanil on tuline õigus , allikavesi on ikka see kõige selgem vesi ! " </s> <s> Iivan sülitas , ütles : " Nii , " kinnitas oma poekoti pakiraamile , hüppas sadulasse ja sõitis tagasi vaatamata minema . </s> </p>
<p> <s> Õhtul kogunesid kalurid Iivani palkonni juurde . </s> <s> Silgusoo kõige vanem mees , Päringu-Juhanes , võttis tuttmütsi peast ja laskus põlvili , pühkis liigutuspisarad silmist ja sõnas : " Sina , Iivan , kiidetud olgu sinu nimi , oled nüüd meie juht ja õpetaja . </s> <s> Luban kogu küla nimel , et kuulame sellestsinatsest silmapilgust alates sinu nõuandeid , käske ja korraldusi . </s> <s> Käsuta meid ! " </s> </p>
<p> <s> Juhanes noogutas mitu korda pühalikult ja taganes põlvedel vingerdades oma kohale . </s> <s> Iivan lösutas päikesest kuumaks köetud lävepakul . </s> <s> Siin oli hea ja rahulik istuda . </s> <s> Äkki pani ta käe suu ette , haigutas pikalt ja ajas selja sirgu . </s> <s> Tema pilk oli tabanud paistetanud suuga Ussaugu-Pjotrit . </s> <s> Pjotr võpatas ja tõstis pea . </s> <s> Iivan näitas teda näpuga ja ütles : " Nii . </s> <s> Esiteks . </s> <s> Karistage seda poissi karmilt , sest ta väärib oma nime liigagi palju . </s> <s> Aga siin ilmas ei tohi midagi olla liiga palju . </s> <s> Ja teiseks vaatame mis edasi saab . " </s> <s> Vassel , punase pea ja tintmustade vuntsidega küürakas , tõstis oma kõhna valge käe . </s> <s> Ta tahtis rääkida . </s> <s> Iivan viipas Vasseli lähemale . </s> <s> Küürakas seletas parinal ja sülge pritsides , et tema meelest tuleks Ussaugu-poiss karistuseks tünni pista , tünnile kaas peale lüüa ja Üügu pangalt suure hooga merre veeretada . </s> <s> " Et ta edaspidi teaks ! " </s> <s> Iivan näppis mõtlikult oma tõrvast patsi . </s> <s> " Nii . </s> <s> Mõte on hea . </s> <s> Aga vale . " </s> <s> - " Kh-khuidas siis vale , kui on hea ? " pudistas Vassel . </s> <s> Iivan sihtis sõrmega Ussaugu-poissi : " Aga vaat nii . </s> <s> Kui ta pimedas tünnis istub , ei saa ta kunagi teada , mis temaga juhtub ! </s> <s> Istub nagu tigu karbis või mingi vanaaegne lõunamaa lollike oma majas ja pugistab naeru . </s> <s> Ei , mehed , see ei lähe . </s> <s> Kas on veel pakkumisi ? " </s> </p>
<p> <s> Iivan vaatas oma alamaid karmil pilgul . </s> <s> Ja järsku ta taipas , et tal on neist kõigist kahju . </s> <s> Ta embas mõttes neid armetuid ja lihtsakoelisi nälginud olevusi , kes ei saanud merele minna , sest möödunud talvel olid kõik saare paadid Iivani korraldusel pilbasteks raiutud ja külmatõrjeks ahju aetud . </s> <s> Põline rannarahvas , mitmetuhandeaastane asustus - ja esimene kevad ajaloos , kui merele jäi minemata . </s> </p>
<p> <s> Aga Iivani paat oli alles , sügavale maa sisse kaevatud ja salamärgiga tähistatud . </s> <s> Öösiti käis ta märgikivi peal mõtteid mõlgutamas . </s> <s> Kaevas mõttes paadi välja , lohistas vette , pani aerud tullidesse ja sõudis abajast avamerele . </s> <s> Siis heiskas purje , haaras tüüripinnist ja sosistas : " Paut ! " </s> <s> Siis mõtles veel hetke , süütas sigareti , nipsas tiku otsast osavalt tule surnuks ja kõmpis läbi kastemärja rohu kodu poole . </s> <s> Jõudnud hämarasse kööki , lõikas ta leiva pooleks , võttis ühe pätsipooliku , asetas püsti lauale , silmitses seda pikalt ja ütles : " Nii . " </s> </p>
<p> <s> Iivan avas silmad . </s> <s> Tal oli tunne , nagu oleks kajakas peaaegu ta nägu ripsates mööda lennanud . </s> <s> Aga see polnud kajakas , hoopis vana Jüriaadu-Kozma vehkis nagu meeletu mõlema käega . </s> <s> Iivan küsis rahulikult : " Nii . </s> <s> Ja kes sina siis oled ? " </s> <s> Jüriaadu-Kozma kukkus nuttes seletama : " Aga Iivan , paikene , kas sa siis mind ei tunne , mina olen ju Jüriaadu-Kozma ! " </s> <s> Iivan kissitas silmi : " Ah või Jüriaadu-Kozma . </s> <s> Ja mina mõtlesin , et tuuleveski . " </s> <s> Kostis arglikku naeru , siis panid kõik nagu üks mees laginal naerma . </s> <s> Iivan ajas silmad pärani . </s> <s> Naer vakatas . </s> <s> Iivan tõusis hästi pikkamööda püsti , kohendas musta kuresulge , mis ta patsi kinni hoidis , ja ütles : " Nii . </s> <s> Te kõik nägite , et vahepeal ma lendasin oma kehast välja , ja ma võin teile kinnitada , et ma käisin üpris kaugel . </s> <s> Siiad sõitsid mind Siberi , tuurakalad tõid tagasi , silgud Soomesse surusid , räimed randa taas rebisid . </s> <s> Ma sain teada salasõnu ja uppunud omakülamehed õpetasid , kuidas rannarahvas saab jälle õnnelikuks ! " </s> <s> Mehed sosistasid isekeskis , kuni ehmunud Kozma küsis : " Kuidas siis ? " </s> <s> Iivan noogutas teadja näoga : " Meil tuleb ohver tuua . " </s> <s> Kozma , kes oli Iivanile kõige lähemal , hõiskas : " Merehaldjale tuleb ohver tuua ! </s> <s> On mul õigus , Iivan ? " </s> <s> Ta pilgutas ootusärevalt silmi ja naeratas õndsalt , aga Iivan tõukas ta eemale : " Ei , sul ei ole õigus , Kozma . </s> <s> Mine koju , või muidu läheb sul haprasti . </s> <s> Ma hakkan juba pahaseks saama . " </s> <s> Ja tegi liigutuse , nagu tahaks ta trepi kõrvalt luuda võtta . </s> <s> Kozma lalises vastu : " Lähen-lähen , juba lähen - ahvena arglikul astel , angerja pöörleva õnnega , silgu soolase sabaga , havi haarava innuga , lõhe limase lauluga ! " </s> <s> Iivan haaras välkkiirelt luua ja heitis selle , vars ees , põgenejale järele nagu viskeoda . </s> <s> Luud tabast vaest Kozmat täpselt keset selga , Taadiköbi koperdas veel paar sammu , siis kukkus ja jäi liikumatult lamama , aeg-ajalt ainult oigas tasa . </s> <s> Kõik pidasid hinge kinni . </s> <s> Kõik peale Iivani , kes käratas : " Nii . </s> <s> Teadmiseks võtta ! </s> <s> Luuletusi loen siin saarel ainult mina . </s> <s> Selge ? " </s> <s> Kostis vaikset pominat , kõik olid korraldusest aru saanud . </s> <s> " Nii ! </s> <s> Ja nüüd küsimus : kuidas saada õndsaks ? </s> <s> Ma vastan ise : Ussaugu-Pjotr tuleb kuivale maale maha matta , elusalt mulla alla peita - siis lõpeb virelemine ja vaesus ! </s> <s> Siis võlub merehaldjas meile tänutäheks ilusa valge paadi , mis on meile kõigile õnnistuseks ! </s> <s> Oleme jälle saatuse kiuste laevamehed ! </s> <s> Kui järgmine hommik meile seda ei näita , siis võite mind , vana merekaru , selle sõnnikuhargiga maha lüüa ! </s> <s> Vaat nii . " </s> <s> Iivan näitas meestele sõnnikuharki , siis kolme sõrme abil oma peas kohti , kust harud peaksid läbi tungima , ja lõi hargi jõuga maasse : " Nii . </s> <s> Las ta seisab siin ja ootab , kuni ära mädaneb , sest mina ei peta teid mitte ! " </s> </p>
<p> <s> Iivan hakkas korraldusi jagama ja kalurid täitsid ta käsud rõõmuga . </s> <s> Ussaugu-Pjotril löödi kangiga põlved puruks , et ta igavesti kuiva hauda mädanema jääks ja merre ei roniks . </s> <s> Siis kaevati kiiresti auk , visati kisendav mees sisse ja aeti paeklibune muld peale . </s> <s> Tuli Jüriaadu-Kozma kollane ühe silmaga kass ja soristas kääpale pika vahutava oja . </s> <s> Tuli Ussaugu-Pjotri vana ema , oksendas poja hauale suure puntra solkmeid ja needis : " Säh sulle selle eest , et ma sind tubliks meheks kasvatada ei mõistnud ! </s> <s> Säh sulle selle eest , et ma sind üldse sigitasin ! </s> <s> Ohoi-oioi , miks ma sind nagu seapoega võrgunõelaga välja ei kaapinud , häbii ... </s> <s> Hädaa ! " </s> <s> Iivan plaksutas käsi . </s> <s> " Nii . </s> <s> Ja nüüd kõik otsejoones koju . </s> <s> Tagasi vaadata ei tohi . </s> <s> See , kes kas või natukene tagasi piilub , saab sedamaid surma ! </s> <s> Merehaldjas nalja ei mõista ! " </s> </p>
<p> <s> Iivan astus trepile , tegi mere poole kolm sügavat kummardust ja lõi ukse enda järel valju kriuksuga kinni . </s> <s> Ta valis sahvriukse koodlukul numbri , roheline tuli süttis ja terasuks avanes . </s> <s> Haaranud virnast suure kandilise leivapätsi , läks Iivan kööki , lõikas pätsi pooleks , pani leivapooliku püsti lauale ning sosistas : " Nii . " </s> <s> Siis võttis ta pesukuivatist valge linase rätiku ja mässis leivakannika hoolikalt sisse , otsis kummutisahtlist tüki võrgulina , murdis selle mitmekordselt kokku ja tõstis silmade ette . </s> <s> Läbi tiheda võrgu nägi ta hirmuseguse huviga , kuidas verev päikeseketas merre libiseb ja sisinal kustub . </s> </p>
<p> <s> Nüüd võttis Iivan labida , läks märgikivi juurde ja hakkas kaevama . </s> <s> Kuu kallas merre oma hõbedat , selle paiste oli mõnusalt jahe . </s> <s> Iivan tiris paadi kaevikust välja , vedas mere äärde ja hakkas pesema - kastis pooliku leivapätsi vette ja aina küüris . </s> <s> Leib lõhnas ja Iivan soigus küürimise rütmis : " Ae-ae-ae , helde ja tark merehaldjas , anna mu külale kalaõnne ja leivaõnne , praetud liha leivale ja võisilma pudrusse , lase lastel sündida , sirguda ja kasvada , et me rannarahvas jääks eeliskujuks teistele ... " </s> </p>
<p> <s> Pestud purjekas hiilgas esimeste koidukiirte säras . </s> <s> Iivan tiris püksid jalast ja sumas vette , viis paadi sadamasilla juurde ning sidus kinni . </s> <s> Aerud olid ahtris , mast , puri ... isegi päästerõngad ja suur termoskast - kõik oli omal kohal . </s> </p>
<p> <s> Iivan istus pollarile , süütas " Priima " , nipsas tiku surnuks ja ümises : " Nii . " </s> <s> Siis sättis ta musta kure tiivasule otse ja jäi ootama . </s> </p>
<p> <s> Ta teadis , et varsti nad tulevad , terve paatkond . </s> <s> Kõik see mees , nii nagu endistel aegadel . </s> <s> Ja siis lähevad nad merele . </s> <s> Iivan kujutas päris täpselt ette , mida ta avamerel teeb . </s> <s> Aga praegu ei tahtnud ta sellele mõelda - ta teadis , et viimane sõna , mida kaaslased tema suust kuulevad , on ikka seesama vana tuttav ja turvaline n i i . </s> </p></div2>
        <div2 type="alaosa"><head> MEESTE ASJAD </head>
<p> <s> Ruikmetsa popsisaun haises Avinurme metsade ja soode keskel nagu matmata laip . </s> <s> Ruigu-Alma , ligi saja-aastane eideköbi , istus hurtsiku ees lamedal kivil päikese käes ja nülgis jänest . </s> </p>
<p> <s> " Jõudu ja jaksu , " kostis äkitselt põõsastest kare mehehääl ja suure tikripuhma tagant astus välja Tõistre noorperemees August . </s> </p>
<p> <s> Alma nohises , ilma et oleks pilku veretöö pealt tõstnud . </s> <s> Aga silmanurgast piilus ta mehe jalgu , sest Tõistre Augustil olid kenad ja kallid hõbekannustega meekarva poesaapad jalas . </s> <s> No olid need alles saapad ! </s> </p>
<p> <s> Alma pühkis verise kämblaga higist laupa ja kädistas : " Eks jaksu ja jõudu läheb ikka vaja , tõesti läheb vaja , miks ei lähe , nii ilusad saapad teisel jalas ja muudkui tatsab mööda Ussisood ringi ! </s> <s> Ei tea , mis tuuled need auliku noorperemehe siia puhusid ? </s> <s> Ega ometi kuskil õnnetust pole juhtunud ? " </s> </p>
<p> <s> Noorperemees lõi oma peenikese pillirookepiga vihinal läbi õhu ja kärkis : " Kus su poiss ringi aeleb ? </s> <s> Minul on temaga asi ajada ! </s> <s> Üks hästi kiire ja tähtis asi ! " </s> <s> Oma sõnade kinnituseks lõi August kepiga vastu saapasäärt - oli ikka ilus hele laks küll . </s> </p>
<p> <s> Alma kohkus : " Oi , helde peremees , poiss läks jälle metsa , juba koidukumas ja varavalges , püüdis teine kena haavikuemanda soo pealt kinni , viskas siia õuele maha ja ütles : vaata seda lihahunnikut , emake , küll on hea hiljem kõhtu panna . </s> <s> Ütles nii ja jooksis jälle huilates metsa . </s> <s> Aap on tubli poiss , Aap on väga hea ja tubli poiss ! " </s> <s> Eit pühkis kuivanud rohututiga oma tilkuvat nina ja nuuksatas heldinult , vangutas mitu korda pead ja vaatas Tõistre noorsandile tänulikult otsa . </s> </p>
<p> <s> August rapsis kepiga nõgesepuhmast , nii et rohelised narmad lendasid , ja vingatas : " Mul on su poissi kohe vaja ! </s> <s> Kohe ! </s> <s> Kuule sina , Ruigu-eit , kas sa saad ikka aru , mida ma sulle räägin ? </s> <s> Mul on Aapi kohe vaja ! " </s> </p>
<p> <s> " Saan-saan , miks ma ei saa , armuline härra , eks me pea siis teda otsima minema ! " </s> <s> Eit ajas end ägisedes põlvili , võttis kõverikust pirnitüvest kinni ja vinnas end tasase kirumise saatel püsti . </s> <s> Tõistre August jahmus . </s> <s> Ta polnud Ruigu-eite kunagi püsti seismas näinud , ja vanamoor oli temast tubli pool meetrit pikem ! </s> <s> Alma hoidis oma kondise käega kuivanud pirnipuust kinni ja vankus ohtlikult ette-taha , kuni viimaks jäi pidama ja suud maigutama , vaatas Augustile oma liikumatute silmadega ülalt alla ja kordas : " Ega siis muud üle ei jää , kui peab otsima . </s> <s> Muudkui otsima ja otsima . </s> <s> Ainult et noorhärral on nii kenad saapad jalas , need saavad küll soo ja raba peal hukka , kui me midagi muud tema sõrgade otsa ei vaata ! </s> <s> Tule järele ! " </s> <s> Ja eit hakkas põlvist kangete jalgadega oma hurtsiku juurde taaruma . </s> <s> Tema puust poolsaapad kääksusid veidralt , kasetohust ja niinest rõivad nagisesid ja kägisesid liikumise rütmis . </s> </p>
<p> <s> Kui Ruigu-Alma ilvesenahaga ülelöödud ukse lahti lõi , paiskus läppunud õhk pruuni pilvena ukseaugust välja , jäi korraks kaevu kohale rippuma ja lõpuks haihtus selgesse juunihommikusse . </s> <s> August tõmbas pea õlgade vahele ja mõtles : " Issand ! </s> <s> Kui jube ! " </s> <s> Ja väristas veel kord õlgu . </s> <s> Ruigu-moor ja tema poeg on küll ühest teisest ajastust pärit . </s> <s> Elavad siin soosaarel nagu kärnkonnad ja pole neil suure maailma asjadest mingit aimu . </s> <s> Aga seda pidi küll tunnistama , et meistrimehena oli Ruigu-poiss omaette klass ja sellist asja ei olnud olemas , mida poiss poleks suutnud puust valmis meisterdada . </s> </p>
<p> <s> Ruigu-eit laskus põlvili , kummardus sügavalt ette ja roomas onni . </s> <s> Hetke pärast ilmus mustavas ukseavas nähtavale tema kõhn kollane käsi , mis viipas kutsuvalt . </s> <s> August hiilis lähemale ja pigistas igaks juhuks raske hõbenupuga bambuskepi kindlamalt kätte . </s> <s> Eide hääl kostis summutatult nagu hauast : " Tulge aga sisse , aulik peremees , ärge kartke ! " </s> </p>
<p> <s> August kummardus ja puges pimedasse koopasse . </s> <s> Osmik oli seest nii pime , et silmad ei seletanud tükk aega midagi . </s> <s> Tasapisi nad harjusid ja hakkasid eide küürus kogu eristama . </s> <s> Äkki läbis pimedust valguskiir , kitsast aknast lahvatas tuppa päike ja valgustas hüti sisemust kogu selle armetuses ja veidruses . </s> <s> Eit rullis akna ees rippunud põdranaha ilusasti kokku ja asetas voodile , vaatas mehele silma ja kõhistas : " Nüüd saab natuke ringi vaadata , kõik unkad ja ulualused nagu pihu peal , paistavad kenasti kätte ! " </s> <s> Ta tõmbas koiku alt kiire liigutusega välja puust saapapaari ja vaatas seda hindavalt . </s> <s> Raputas pead ja lükkas tagasi , tiris lagedale teised , märksa suuremad puukotad ja viskas need klobinal Augusti jalge ette . </s> <s> " Näh , võta ja torka need jala otsa ! " </s> </p>
<p> <s> August nööris oma saapad lahti , tõmbas jalast ja asetas korralikult seina äärde , siis võttis puusaapa kätte ja hüüatas üllatunult . </s> <s> Puusaabas oli erakordselt kerge , palju kergem kui tema vasikanahkne saapapaar kokku ! </s> <s> " Imede ime , " sosistas Tõistre August ja tõmbas saapad jalga , lõi kannaga vastu muldpõrandat ja naeratas . </s> <s> Jalanõud sobisid talle karvapealt . </s> <s> " Nagu mõõdu järgi tehtud , " ütles August eide poole vaadates ja silitas puusaapa ümarat nina . </s> </p>
<p> <s> August pani alles nüüd tähele , et saapasäärtele olid lõigatud kenad pildid . </s> <s> Mitut värvi puukillud olid nii taibukalt kokku seatud , et nad moodustasid pildi . </s> <s> Vasakul saapal oli suurte sarvedega hirv , väike täpiline vasikas kõrval , ja ilus ümmargune päike . </s> <s> Teist saabast kaunistas suur kala , kangesti ahvena moodi . </s> <s> Otsekui tema mõtteid lugedes noogutas Ruigu-Alma ja pomises : " Ahven , muidugi ahven , kes siis muu . " </s> <s> Eit hakkas sorima tihedates kalapuntides , mis olid niinest nööridega riputatud kasetohust lae alla . </s> </p>
<p> <s> " Ma keedan noorhärrale teed . </s> <s> Ahvenateed . " </s> <s> Tolmkuivad kalad ragisesid ja Augustile paiskus teravat traanilõhna ninna ja silma . </s> <s> Ta aevastas häälekalt . </s> <s> Siis veel kord . </s> <s> Ja siis veel . </s> </p>
<p> <s> August laskus käpuli , roomas uksest välja ja avas kipitavad silmad . </s> <s> Tema näost poole meetri kaugusel hiilgas mustast graniidist nooleots , mis pingul vibunööri tõttu vaevumärgatavalt võbises . </s> </p>
<p> <s> Pineva vaikuse katkestas vanaeide hääl : " Aap-poiss , kas sa siis meie noorperemeest ei tunne ? </s> <s> See on ju Tõistre August , meie peremehe ainus poeg ja kohapärija ! </s> <s> Vii oma tapariist nüüd tuppa , sa oled ju hea poiss ja kuulad ema sõna ! " </s> <s> Ruigu-poiss vedas näo laiale naerule ja rebis saarmanahkse mütsi peast , laskus põlvele ja murdis noole pooleks . </s> <s> Nooletükid viskas ta kõrges kaares nõgestesse . </s> </p>
<p> <s> August sai enesekindluse tagasi . </s> <s> Ta tõusis bambuskepi vihisedes ja käratas : " Minul on sind vaja , Aap ! </s> <s> Kas sa seda keppi näed ? " </s> <s> Aap sügas end kõigepealt kaenla alt , siis juustest . </s> <s> Ta oli umbes kahekümneaastane tervisest pakatav mehemürakas , kellel isegi silmanurkades ja ninaseljal kasvasid tihedad valged karvad . </s> <s> Kui ta selga sügas , rabises tema kasetohust rüü alt välja pisikesi tõuke ja sitikaid , mida pikeerivad kodupääsukesed innukalt püüdsid . </s> <s> Aabu püksivärvli vahel kügeles sisalik . </s> </p>
<p> <s> August neelatas mitu korda , enne kui iiveldus üle läks , ja käratas uuesti : " Kas sa seda keppi näed , poiss ! " </s> </p>
<p> <s> Aap sirutas käe ja vastas : " Miks ma ei näe , igavene vägev kepp ! " </s> </p>
<p> <s> August torkas kepi metsmehele kurgu alla ja käratas : " Seesama kepp hakkab sinu turjal varsti tantsima , kui sa mulle kohe üht tööd ära ei tee . " </s> </p>
<p> <s> Aap kõhvitses habet , püüdis sitika kinni ja litsus küünega laiaks , siis ütles laisalt : " Rääkigu härra oma mure ära . </s> <s> Aga pidagu härra meeles , et Aap on vaba mees ja vaba mehe peale ei tohi karjuda ega kepiga näidata . </s> <s> Muidu jääb kaup katki ! " </s> </p>
<p> <s> August noogutas kärmelt pead ja alandas hääle sosinaks : " See on meestejutt . " </s> <s> Aap lahvatas uudishimust üleni punaseks ja hakkas ägedalt huuli lakkuma ning puristama . </s> <s> " Täielik metslane , " mõtles August , aga Aap kiljatas üllatavalt peenikese häälega : " Emme , ära praegu tule , meie härraga räägime meestejuttu ! " </s> <s> Ruigu-Alma pistis pea ukseaugust valguse kätte ja kissitas silmi , naeratas kavalalt ja tõmbus nagu mäger pimedasse urgu tagasi . </s> <s> Aap laskus käpuli ja jäi ootama . </s> </p>
<p> <s> August silmitses oma keppi , otsis taskust paberitüki ja pliiatsi , köhatas ja hakkas joonistama . </s> <s> Aap , kes vahetpidamata end kratsis , piilus paberi poole . </s> <s> Noorperemees varjas paberit peopesaga ja joonistas edasi . </s> <s> Tõistre-Alma lonkas käratult osmikust välja ja pani suure puukausi õuemurule . </s> <s> Isuäratav kalasupilõhn tungis Augusti sõõrmeisse . </s> <s> Ta tõstis pea . </s> <s> Eit noogutas sõbralikult , laksutas keelt ja näitas näpuga kausile : </s> </p>
<p> <s> " Ahvenatee . </s> <s> Kosutab ja viib kontidest rõskuse . " </s> </p>
<p> <s> Eit hakkas kausist lurinal lõhnavat leent lörpima ja pilgutas häbitult oma põletikulisi silmi . </s> </p>
<p> <s> Tõistre August aevastas ja lõpetas joonistamise . </s> <s> Ta tõstis pilgu paberilt , kägardas paberitüki kuulikeks ja tõusis . </s> <s> " Mulle aitab . </s> <s> Teiega ei saa inimese kombel rääkida , " käratas ta vihinal keppi viibutades . </s> <s> " Unustage , et ma olen siin oma nägu näidanud ! " </s> </p>
<p> <s> Eit äigas käega üle rasvase näo ja hakkas nutma ning soiguma : " Aap , kullake , vaata , mis sellel härral jalas on ! </s> <s> Igavene varganägu härra , sinu uued saapad teisel jalas , oh hoidku küll , kuidas ometi päise päeva ajal saab nii koledasti petta ja varastada ! </s> <s> Meie siin soos oleme ausad ja viisakad inimesed , nüüd tuleb üks pealt peenike härra ja võtab viimse raasu hinge tagant ära , oh hoidku küll , oh hoidku küll ... " </s> </p>
<p> <s> Ruigu-eit vajus nuuksudes murule ning hakkas visklema ja õhku ahmima nagu kala kuival . </s> <s> Aap läks näost väga tõsiseks , võttis seina najalt vibu , valis tupest kõige teravama otsaga noole ja vedas vibu vinna . </s> <s> Sihtis Tõistre noorperemeest ja käratas : " Mis kurat siin toimub ! </s> <s> Saapad maha ! </s> <s> Ja kohe ! " </s> </p>
<p> <s> Tõistre noorsand kiskus jalad paljaks , haaras oma uhke bambuskepi ja pistis jooksma . </s> <s> Tema peast vihises mööda tedresulgedega ehitud nool ja tungis raksudes kuivanud männitüvesse . </s> <s> August tegi paar jänesehaaki ja tormas edasi . </s> <s> Süda vasardas jooksurütmis , täpselt samas rütmis nagu Augusti sisehääl , mis aina kordas : </s> </p>
<p> <s> " Elus ! </s> <s> Elus ! </s> <s> Elus ! " </s> </p>
<p> <s> Sügisel ostis Tõistre August Tartusse maja . </s> <s> Avinurme sood vältis ta elu lõpuni . </s> </p></div2>
        <div2 type="alaosa"><head> ÕITSVAS RUKKIS </head>
<p> <s> Vukti Bruno lamas , uus poola ülikond seljas , pruunid terava ninaga tšehhi kingad jalas , viinalapp näol ja vasktraat ümber nimeta sõrme . </s> <s> Traadi teine ots ligunes veepurgis , taevas tõmbus mustaks , äike lähenes iga sekundiga ja ilma antennita oleks Bruno lõhki läinud . </s> <s> Antenni oli paigaldanud Kaunispaiga-Sander , füüsik ja teadusemees Tallinnast , keda matustele tegelikult polnud kutsutudki . </s> <s> Ka viiekopikalised vaskmündid oli surnu silmadele asetanud Sander ja ise sealjuures naerdes seletanud : " Ülevedajale peab maksma , teeraha peab sul endal kaasas olema , vanapoiss ! " </s> <s> Müntidel pidi olema teinegi mõte - lahkunu ei tohtinud näha , kes ja kuhu teda viib . </s> </p>
<p> <s> Metsa-Priidu kükitas eestoas laua all ja kuulas huviga Kaunispaiga-onu seletusi . </s> <s> Onu kulistas otse pudelikaelast viina , lõi siis pudeli jõuga lauale ja ütles : " Ähh ! " </s> <s> Priidu imestas , miks Brunole särki selga ei pandud . </s> <s> Pintsak tõmmati otse paljale ihule ja kuue alla pandi valge köögirätik nagu pluus . </s> <s> Sander joonistas söetükiga mustad nööbid peale ja ütles : " Pluuse mis pluuse , nööbid kõik korralikult kinni ja ... </s> <s> Ähh ! " </s> <s> Ning võttis oma sõnade kinnituseks pudelist jälle pika lonksu . </s> </p>
<p> <s> Sander rääkis surnud Brunoga nagu elava inimesega . </s> <s> Toas polnud rohkem kedagi , ema ja vanaema olid köögis , isa oli kiirabiga ära viidud juba hommikul . </s> <s> Taat oli uuesti hulluks läinud , kui Bruno nende õueväravasse visati . </s> <s> Priidu kartis hirmsasti seda raksatust , kui pudel vastu lauaplaati löödi , ja tõmbas pea õlgade vahele . </s> <s> Aga nüüd juhtus midagi hoopis imelikku - Kaunispaiga-Sander langes põlvili , hakkas korisema ja edasi-tagasi õõtsuma , viinapudel kukkus tasase kopsatusega vaibale ja sinnasamasse varises ka Sander . </s> </p>
<p> <s> Priidu hiilis mehe juurde ja kuulatas . </s> <s> Sander ei hinganud enam . </s> <s> Priidu vaatas ta silmi . </s> <s> Need olid imestusest pärani , ka suu oli laialt lahti . </s> <s> Kaunispaiga-Sander oli täiesti surnud . </s> <s> Priidu keeras onu selili ja vajutas ta silmad kinni . </s> <s> Aga võta näpust , need vajusid uuesti lahti . </s> <s> Siis proovis Priidu onu lõuga kinni vajutada , aga sellega oli sama lugu . </s> <s> Sanderi kirju kampsun oli üles nihkunud ja Priidu avastas oma üllatuseks , et onu Sander ei kandnud püksirihma ega trakse . </s> <s> Tema pükste peal oli tihkelt mitu korda ümber piha keritud vasktraat , nii et onu Sanderi keskkoht nägi välja nagu üks jublakas raadioaparaadis . </s> </p>
<p> <s> Priidu tiris ühe traadiotsa lahti ja torkas selle veepurki Bruno traadi kõrvale . </s> <s> Ta jälgis hoolega , et otsad kokku ei puutuks ja lühist ei tekiks . </s> <s> Siis läks ta tagakambrisse ja otsis välja hoiupõrsa . </s> <s> Ta tegi täpselt nii nagu Kaunispaiga onu : tõstis moepärast põrsa nina suu juurde , tegi näo , nagu jooks , ja lõi sea kõigest jõust vastu lauda puruks . </s> <s> Siis otsis Priidu laialilennanud müntide hulgast kaks viiekopikalist ja hiilis elutuppa tagasi . </s> <s> Ta vajutas Sanderi silmad kinni ja asetas mündid laugudele ning sidus traadijupiga kõvasti kinni ka lõua . </s> </p>
<p> <s> Seejärel piilus poiss kööki . </s> <s> Köögis puhastasid ema ja vanaema Bruno mootorratast . </s> <s> See Vukti-Bruno " Jawa " oli veel eile olnud kogu Metsküla uhkus . </s> <s> Kiiskav ja kiire soolopill uhkeldas päevad otsa poe juures . </s> <s> Poisikesed seisid kogu aeg Bruno mootorratta ümber troppis , sest igaüks tahtis " Jawat " oma käega katsuda . </s> <s> " Näe , sada kaheksakümmend võtab sisse nigu niuhti , " sosistas Altmetsa-Villu . </s> <s> Priidu kahtles : " Ega ikka ei võta küll , see on lihtsalt siia kella peale märgitud , et kihvtim oleks ! " - " Vale ! </s> <s> Täiesti vale ! " hüüdis Altmetsa-Villu . </s> <s> " Küsime Bruno käest , kui ta tuleb , siis sa näed ! " </s> </p>
<p> <s> Ja just siis kärgatasidki teineteise järel kaks pauku ja siitsamast rukkipõllult tõusis robinal lendu suur rästaparv . </s> <s> Sajad tiivapaarid vuhisesid madalalt üle poiste pea . </s> <s> Rukkipõllu kohal sädeles kuldne õietolm ja Sepa talu vana hunt hakkas haledalt ulguma . </s> <s> Ja siis tuli Bruno , higine ja salkus , jahipüss käes , hingeldas koledasti ja karjus juba eemalt : " Kaduge minema , ärge käppige ... </s> <s> Tehke et kaote , kuradi poisinagad ! " </s> <s> Ehmunud poisid lidusid poe taha , nad polnud Brunot kunagi sellisena näinud , see nagu polnudki päris Bruno . </s> <s> Villu ja Priidu vaatasid teineteisele otsa ja värisesid puuriida taga . </s> <s> Puuriit lõhnas , päike kiiskas - kõik oli nagu päris , aga ei olnud ka . </s> <s> Miks Bruno niimoodi karjus ja nuttis ? </s> <s> Miks tal kaheraudne kaasas oli ? </s> <s> Kas tema paugutaski ? </s> <s> Priidu piilus läbi puuriida poe poole . </s> <s> Bruno murdis jahipüssi lahti , kiskus hülsid välja ja viskas teetolmu , siis laadis mõlemad rauad uuesti ja vinnastas relva . </s> <s> Ja siis pani ta käed ruuporina suule ja hüüdis : " Kõigile , kes mind kuulevad ! </s> <s> Minu kihlatud pruut Sombi-Epp ja Karuse poiss olid kahekesi rukkis ! </s> <s> Ma lasin nad maha nagu paarituvad koerad ! </s> <s> Nüüd ma sõidan Virtsu ja annan end miilitsas üles ! " </s> <s> Bruno ajas püssi robinal selga , lõi " Jawale " hääled sisse ja kihutas mootori ulgudes poe eest minema nagu lennuk . </s> <s> Mootorimürin kasvas kriiskavaks ulgumiseks , kuni äkki käis vali mürts ja kostis lühike karjatus . </s> <s> Poisid vaatasid teineteisele otsa ja hakkasid jooksma . </s> <s> Jõudnud kadakate vahelt välja , nägid nad kõigepealt kummuli mootorratast . </s> <s> Siis Vukti-Brunot , kes põlvitas peadpidi kivikangrus . </s> <s> Bruno pea oli ülalt lahti nagu lillevaas , kõik kohad olid paksult verd ja mingeid hallikasroosasid tükke täis . </s> <s> Priidul läks süda pahaks , ta toetus kivile ja oksendas . </s> <s> Villu lasi suure hirmu pärast püksid täis ja hakkas karjuma . </s> <s> Ka Priidu hakkas karjuma ja nad kisendasid koos nagu ratta peal . </s> <s> Kiirest jooksust hingeldades ja valge kitli lehvides tuli Poe-Albert . </s> <s> Ta oli tige nagu herilane , lõi mootorratast jalaga ja siunas : " Kuradi ratas , kõik on sinu süü , miks sind ometi leiutati ! " </s> <s> Poe-Albert tagus ratast jalgade ja kätega , kuni jaks otsa sai , toetas pea mootorile , mis oli alles soe , ja nuttis kõva peatäie . </s> <s> Pisarad tilkusid sisinal kuumale metallile . </s> <s> Aga siis jõudsid rohelise villisega kohale piirivalvurid . </s> <s> Kapten Porfirin ronis ohkides välja ja süütas paberossi , tõmbas suitsu häälekalt kopsudesse ja küsis : " Nu što , jobannõi geroi ? </s> <s> Posledni poljot ? </s> <s> Eh , huijovin tõ moi ... " </s> <s> Ta põlvitas Bruno kohale ja ta silmis kiiskasid pisarad , kui ta vormimütsi peast võttis ja sellega nägu pühkis . </s> <s> Ja pilusilmne autojuht istus kabiinis ja pigistas rooliratast , nii et sõrmenukid valged . </s> <s> Autost ta välja ei tulnudki . </s> <s> Ja Poe-Albert plaksutas käsi ja peletas poisikesi nagu kanu : " Mida teie siin passite , minge ära koju , kõss , kohe koju ! " </s> <s> Ja Porfirin käratas : " Da-da , marss-marss , kooju ! " </s> </p>
<p> <s> Jah , täpselt nii see oli ... </s> </p>
<p> <s> Priidu nokkis nina ja vaatas , kuidas ema äädikaga mootorratast puhastab . </s> <s> Vanaema lõikus valgest ja mustast riidest ribasid ja rosette , kõõritas siis üle prillide poisi poole ja käsutas : " Äi siin põle änam midagi vahtida , pane uijed rõivad selga ja lämme kabeliaida matusele ! </s> <s> Kell on jo paelu ! " </s> <s> Ema löristas nina ja tänitas : " Ole hea poiss , Priidu , ja tee , mis eit käsib , ära sa mitte vastu lõõbi ! " - " Ma ei saa ju , " mudis Priidu käsi , " Kaunispaiga-Sander suri ka just praegu ära , ta kukkus tagakambri ukse ette . </s> <s> Ma ei saa ust lahti ! " </s> <s> Vanaemal oli liimipintsel suus , ta kinnitas " Jawa " juhtraua külge musta rosetti ja sisistas : " Eks tiri ta sõss sialt eemale , korradi metsjeesus , sa ju ei ole nii lollakas ! " </s> <s> Ema viskas äädikase lapi solgipange , nuusutas mõnuga käsi , ringutas ja tiris Priidu kaasa : " Lähme vaatame , kui surnud see Kaunispaik seal on ! </s> <s> Miks see raibe ennast siia surema sättis ! </s> <s> On ikka inimeseloom siia ilma tehtud ! </s> <s> Kes kurat küll säherduse valmis vohmis ? " </s> </p>
<p> <s> Priidu näitas näpuga Sanderile ja vaatas siis emale otsa . </s> <s> Ema lohistas Kaunispaiga surnukeha ukse juurest eemale , kattis selle põrandavaibaga ja silitas väikese Priidu pead : " Väga hea , et sul polnud hoiukarbist kahju need paar münti kulutada ! </s> <s> Tema oli ju ka inimene . </s> <s> Isevärki küll , aga ikkagi inimene . </s> <s> Sa oled tubli poiss , Priidu ! </s> <s> Nagu suur mees juba . </s> <s> Tule nüüd , paneme uued riided selga . </s> <s> Kohe peaks kapten Porfirin oma soldatitega appi tulema . " </s> </p>
<p> <s> Ema avas riidekapi ja võttis sineli seljast . </s> <s> Priidu vaatas ema päevitunud selga ja neelatas . </s> <s> Ta mõtles Sombi-Epule , kes oli Vukti-poisiga rukkis maganud , ja väristas õlgu . </s> <s> Priidu oli mitu korda mõelnud , et võiks Sombi-Epuga rukkisse minna . </s> <s> Epp ise oli Priidut kutsunud , lausa kättpidi tirinud , aga Priidu oli alati näost punaseks läinud , Epu kätt hammustanud ja minema jooksnud . </s> <s> Aga Altmetsa-Villu oli ühe korra rukkis ära käinud ja pärast Priidule hirmunult rääkinud , et Sombi-Epu jalgade vahel elab must karvane loom , kellel on kaks punast keelt suust väljas ja kollased kihvad õieli ! </s> <s> Priidu oli nutma hakanud ja alati , kui ta selle koleda eluka peale mõtles , tuli talle kange hirm peale . </s> </p>
<p> <s> Priidu sidus kingapaelad kinni ja ajas end sirgu . </s> <s> Ema loputas kammi suhkruveepurgis ja suges poisi juuksed kenasti seitlisse . </s> <s> Endale sidus ta pähe musta siidrätiku ja tõmbas pitskindad kätte . </s> <s> Nüüd sõitis daaliaid puruks sõtkudes mürinal õuele kapten Porfirin . </s> <s> Kaks puldankattega veoautot püsisid tihedalt villise kannul . </s> <s> Sinine haisev suitsupilv rippus marjapõõsaste kohal nagu rebenenud riie . </s> <s> Ema lehvitas läbi akna piirivalvuritele ja kiirustas välja . </s> <s> Priidu hiilis mööda seinaäärt kööki , piilus vanaema poole ja lippas õue . </s> <s> Kummelid ja teelehed lõhnasid , piirivalvurid kükitasid vaikides auto ümber ja suitsetasid . </s> <s> Kapten Porfirin astus trepile ja hakkas käsklusi jagama . </s> <s> Siis piilus ema avatud köögiaknast välja , märkas Priidut ja sosistas : " Mine surnuaeda , mine ees ära ja oota seal ! </s> <s> Mine kohe ! </s> <s> Ma pean onu Porfiriniga ühte tähtsat asja arutama ! " </s> </p>
<p> <s> Ja nii istuski Priidu nüüd juba tund aega kabeli varjus sammaldunud rõngasristil ja vaatas pealt , kuidas orav kuuse otsas käbidega mängib . </s> <s> Ta oleks ise tahtnud olla see muretu orav , inimeste maailm oli talle arusaamatu ja võõras , kohutav ja solvav ... </s> </p>
<p> <s> Lõpuks lõhestas kabeliaia pühalikku vaikust mitme automootori mürin . </s> <s> Priidu tõusis püsti ja kloppis püksid kuivanud okastest puhtaks . </s> <s> Sõdurid kandsid Vukti-Brunot kätel nagu kangelast . </s> <s> Kapten Porfirin lükkas huuli närides leinaehtes " Jawat " ja Altmetsa Vassel mängis akordionil " Marseljeesi " . </s> <s> Porfirini aukuvajunud silmad olid pisarais . </s> <s> Sõduritel olid kuuseoksad ja lilled käes . </s> <s> Üks usklik Lihula vennastekoguduse-naine oli kujundanud leinalindid ja kirjutanud mälestuslehed , mida ta nüüd leinajatele jagas . </s> <s> Priidu polnud kunagi nii ilusaid tähti näinud - kõik olid ühesuurused ja püsisid täpselt ühes reas . </s> <s> See Lihula-tädi oligi nagu päris kunstnik , sest nüüd võttis ta ühe naljaka kollase kasti ja tõmbas sealt välja rauast jalad , otsis valge papitüki ja pani selle toe najale , pigistas lauajupile väikestest tuubidest värvi ja võttis pintslid . </s> <s> Nagu nõiaväel ilmus Lihula-tädi pintsli alt Vukti-Bruno nägu . </s> <s> See oli nii imeline , et Priidu hakkas suurest õnnest käsi kokku lööma . </s> <s> Kapten Porfirin viskas teda mullakamakaga ja viibutas oma tätoveeritud rusikat . </s> <s> Priidu tõstis käed üles ja hiilis suure kuuse taha . </s> </p>
<p> <s> Ja siis panid sõdurid mootorratta hauapõhja püsti , üks jäi ratast hoidma , teised kaks sättisid Bruno " Jawa " selga istuma . </s> <s> Vukti-Bruno käed murti liigestest välja ja tõsteti juhtrauale ja kaaslased tõmbasid sõdurid hauast välja . </s> <s> Priidu oli ühes juturaamatus näinud värvilist pilti , kuidas luukere hobuse seljas kihutab , nii et kapjade alt tuleleegid välja purskavad , kivid ja suits muidugi ka . </s> <s> Luukerel oli murdunud leivanuga paremas ja suur raamat vasakus käes . </s> <s> Kui Priidu silmi kissitas ja nõnda Brunot vaatas , oli kõik peaaegu niisamuti nagu sellel vanal pildil . </s> <s> Ainult tuleleeke polnud . </s> <s> Kapten Porfirin sättis kaheraudse jahipüssi Brunole ilusasti selga . </s> <s> See jäi ebaloomulikult rippuma . </s> <s> Ja Porfirin tellis rihma lühemaks . </s> <s> Nüüd oli püssi väga hea vaadata . </s> <s> Vanaema ja ema võtsid autodest toidukausid ja tassisid need haua veerele . </s> <s> Suur vaagen mitmesuguste suupistetega asetati Bruno ette bensiinipaagile . </s> <s> Ema lõikas paksu leivakääru ja asetas lihataldriku kõrvale , ka noa ja kahvli pani ta sinnasamasse . </s> <s> Porfirin lisas konservipurgid hautatud loomalihaga ja viinapudelid . </s> <s> Mõtles siis veidi ja torkas kuuseokste vahele ka ühe portveini . </s> <s> Vanaema noogutas tunnustavalt ja selgitas valjul häälel : " Väga õige ! </s> <s> Just nõnna ! </s> <s> See on nigu üllatus vai siis jällegid kingitus ! </s> <s> Leidjale suur rõem ja teeb suu värskeks koa ! " </s> <s> Kapten Porfirin nuuksatas , võttis vormimütsi peast ja silmitses mõtlikult punatähte . </s> <s> Siis oigas ta valulikult ja pani mütsi piduliku liigutusega Brunole pähe . </s> <s> Priidu sosistas emale kõrva : " Müts peas ei istuta söögilauas ju ! " </s> <s> Ema tutistas Priidut valusasti ja sisistas vastuseks : " Ta ei istu lauas ! </s> <s> Ta istub hauas , kas sa ei näe siis ! " </s> <s> Nüüd ajasid piirivalvurid haua kinni . </s> <s> Porfirin avas alumiiniumportsigari , võttis paberossi ja vaatas mõtlikult kääbast . </s> <s> Ta kummardus ja sosistas : " Tõi tjeper kak Bruno-khan spiš . </s> <s> Ja tjebe kurgan stroil . " </s> </p>
<p> <s> Porfirini tasase soigumise katkestas kohutav kärgatus . </s> <s> Äike oli kohale jõudnud ja vett lausa purskas taevast . </s> <s> Priidul oli tunne , et taevalised nutavad nende kõigi pärast , kes maa peal rumalalt elama ja totralt surema peavad . </s> <s> Sellest mõttest läks ta meel väga kurvaks . </s> </p></div2>
        <div2 type="alaosa"><head> NEKRUT </head>
<p> <s> Sel kristallselgel pakaselisel ööl koputas Karjatse Juhan kodutalu uksele . </s> <s> Teravad tähed kilgendasid naeltena taevas ja Kuu oli terav nagu saabel . </s> <s> Juhan naeratas ja koputas uuesti . </s> <s> Talle meeldis vahel poeetiliselt mõtelda . </s> <s> Praegu meeldis talle võrdlus , et tähed on nagu naelad taevas . </s> <s> Ta sosistas : " Väga ilus ! </s> <s> Toas panen kõik ilusasti kirja , ja mine tea , saadan äkki ajalehte . </s> <s> Vaat siis ! " </s> <s> Juhan koputas veel kord uksele . </s> <s> Siis veel ja veel . </s> <s> Küll on ikka raske unega teised ! </s> <s> Aga pole hullu midagi , koputame veel ja veel ja veel . </s> <s> Ja Juhan koputaski . </s> <s> Vanaema Maali roomas küünarnukke marraskile kriipides ukse juurde ja küsis läbi kassiaugu : " Kessi sääl luusip na illa üüsi ? " - " See olen mina , Juhan ! </s> <s> Eit , lase mind nüüd ometi tuppa ! " - " Kessi ? " - " Juhan , noh ! </s> <s> Eit , sa ju tead mind küll , lase nüüd kambrisse sooja ! " - " Mes , mes ? " - " Vanaema , kullapai , lase mind kambrisse , ma olen Karjatse Juhan ! </s> <s> Oma Juhan ! </s> <s> Seesama Juhan , kes kahe aasta eest sõtta läks ! " </s> - <s> " Meite Juku sai Ahvkaanis surma , põle sa meite Juku ühti , ää aja lora , vaata ku ajan Ilda ülesse , sõs sa viil saad ! " - " Aja jah ema üles ! </s> <s> Muidugi aja ! </s> <s> Mina olen Hilda poeg . </s> <s> Mina olen Juhan ! " </s> </p>
<p> <s> Juhan hakkas täiest jõust ust taguma , võmmis rusikatega ja kandadega , karjus ja palus . </s> <s> Ja imestas , miks koer ei haugu . </s> <s> Armi oli vanasti vähemagi krõpsu peale haukunud nagu arust ära . </s> <s> Äkki on vahepeal surnud ? </s> <s> " Eit , kus Armi on ? </s> <s> Miks Armi ei haugu ? " - " Armi kuuli ää , põld teisele midägi süvvä anda . </s> <s> A kuis sina , võõras miis , meite Armit tead ? " </s> - <s> " Mina olen Juhan , mina ju tõingi Armi kutsikast peast Tõistrelt , mäletad ju küll . </s> <s> Pluusi sees tõin ! </s> <s> Lase mind nüüd sisse , kange külm on ! " - " Mes karva Armi olli ? " - " Armi oli rebasekarva , tagumistel jalgadel valged sokid . </s> <s> Ühel jalal pikem , teisel lühem . </s> <s> Ja saba asemel oli pisike jupp . </s> <s> Saba jäi ühel suvel niidumasina vahele ! </s> <s> Eit , lase mind nüüd sisse ! " </s> <s> Vastuseks kostis seest raske ohe : " Jähi jah , Armi vainekene , meite illos piske pini , oh sa armas taivaesäkene küll ... " </s> </p>
<p> <s> Vana naine hakkas teisel pool ust haledasti ägama ja nutma . </s> <s> Juhan lõi jalaga vastu ust ja karjus : " Eit ! </s> <s> Kui sa mind kohe sisse ei lase , löön ukse maha ! </s> <s> Või akna puruks ! </s> <s> Sa pead oma lapselapse sisse laskma ! " </s> <s> Seest kuuldus valju nuuksumist , riivi rütmilist kilinat ja kopsatusi . </s> <s> Ilmselt tagus vanaema oma pead vastu ust . </s> </p>
<p> <s> Juhan laskus kõhuli ja piilus kassiaugust sisse . </s> <s> Eeskojas valitses pilkane pimedus ja näha polnud midagi . </s> <s> Juhan pistis käe kassiauku . </s> <s> Ta sõrmed takerdusid villasesse kampsunisse . </s> <s> Eit hakkas kileda häälega karjuma ja püüdis haardeulatusest välja roomata . </s> <s> Juhan hoidis raudse käega kampsuninärakast kinni ja kisas : " Kuhugi sa ei pääse , vanaeit ! </s> <s> Ei pääse ! </s> <s> Tee uks lahti ! " </s> <s> Vanaeit vingus : " Ma'i ulada riivitsat avali lükata , maa'p soa tõusta jo ! " - " No kurat , kutsu siis ometi Hilda ! </s> <s> Kutsu ema ! </s> <s> Aja ta üles ! " - " Neh-neh-neh-neh , ma jo läen , joba läengid ! " </s> <s> Juhan lasi kampsuni lahti ja vanaema roomas eemale . </s> <s> Juhan kuulis , kuidas eit üle kõrge köögiläve ukerdab ja kratsib küüntega tagakambri ust . </s> <s> Lõpuks ometi saab ta tuppa ! </s> <s> Sooja tuppa ! </s> </p>
<p> <s> Riiv ragises , siis pöörati kriuksudes võtit ja uks avanes . </s> <s> Eeskojas süüdati tattnina ja Juhan seisis emaga silmitsi . </s> <s> Karjatse Hilda kissitas unesegaseid silmi , pühkis kärmesti räha ripsmeilt , lõi käed kokku ja kiljatas : " Juhan-poiss , lõpuks ometi kodus ! </s> <s> Pärast kõiki neid jubedaid aastaid ! </s> <s> Tule emme juurde , tule-tule , mu kallis-armas pojake ! </s> <s> Aga mis me siin külma käes seisame , issake , lähme ikka tuppa ka ! </s> <s> Pliit on veel soe , istume rahulikult ja puhume juttu ... " </s> <s> Ema lükkas poisi kööki , riivistas välisukse ja puhus rasvalambil tule surnuks . </s> </p>
<p> <s> Juhan istus pingiotsale ja vaatas ringi . </s> <s> Köök oli mõnusalt soe , aga kuidagi kõle ja tühi . </s> <s> Juhan ei saanud algul aru , mis teda häirib . </s> <s> Siis taipas - köögis ei olnud lõhnu . </s> <s> Ta mäletas vanast ajast kodu ja köögi rammusat leitsakut , sest alati särises pliidil lihakauss või auras supipada . </s> <s> Ta mäletas plaadikoogi hõngu - kaneel , õunad , vaarikad ja vanilje . </s> <s> Kehvematel aegadel oli köök raske hapukapsa lehast . </s> <s> Aga seegi oli hea ja mõnus lõhn , koduse tunde lõhn . </s> <s> Praegu aga oli tunda vaid põlenud puude ja tuha mõrkjat vinet . </s> </p>
<p> <s> Ema võttis pliidilt väikese kastruli ja küsis : " Kas sa keedetud vett tahad ? </s> <s> Võid oma maitse järgi soola või suhkrut sisse panna , mille järele neelud käivad ? </s> <s> Kas tahad soolast või magusat ? " </s> <s> Ema tõstis kulbiga vett supitaldrikusse , millele oli maalitud sinine loss , ja naeris : " Sina paned vist suhkrut ? </s> <s> Sõdurid joovad ju kangesti magusat teed . " </s> <s> Ta otsis puhvetikapi sahtlist lusika , monogrammiga salvräti ja pani need taldriku kõrvale . </s> </p>
<p> <s> Juhan vaatas emale jahmunult otsa . </s> <s> " Aga ema , kuidas ... " </s> <s> Ema vältis ta pilku ja vaatas pimedasse aknasse : " Ära parem küsi . </s> <s> Ma niikuinii ei ütle sulle . </s> <s> Las see asi jääb , nii nagu on . " </s> <s> - " Issakene , ma oleks ju võinud jaamast kas või pirukaid tuua , magusaid saiakesi ja vorsti , oleks ma ainult teadnud ! </s> <s> Ega mina ei osanud ette kujutada , et asjad nii ... " </s> <s> Hele laks vastu põske sundis ta vaikima . </s> </p>
<p> <s> Juhan tõstis pilgu ja talle vaatasid vastu ema vihased silmad . </s> <s> Ema karjus : " Või sina oleks vorsti toonud ! </s> <s> Millal sa mulle midagi toonud oled , täinahk ? </s> <s> Kas sul raha on , et magusat saia ja vorsti osta ? </s> <s> Kas on , kelle käest ma küsin ? </s> <s> Näita kohe oma rahakott mulle ette ! </s> <s> Lao kõik lauale , mis sul taskus on ! </s> <s> Silmapilk ! " </s> </p>
<p> <s> Ema lõi peopesaga vastu lauda , nii et lusikas ja taldrik klirahtasid . </s> <s> Juhan hakkas kiiresti taskuid tühjendama . </s> <s> Ta ladus lauale määrdunud ninarätiku , kammi , ümmarguse taskupeegli , sõjaväepileti , tühja sigaretikarbi , tulemasina ja kaks suhkrutükki . </s> <s> Ja väikese kivikillu , mille ta Tabivere jaamast oli üles korjanud . </s> <s> Kivikilluke oli mõeldud Rõõsamäe Sirlile , Juhani pruudile . </s> <s> Suveniiriks kaugest Afganistanist . </s> </p>
<p> <s> Ema võttis kapi pealt vihiku ja otsis puhta lehekülje , sättis prillid oskamatult ninale ja silmitses iga eset huviga ning kaua . </s> <s> Ta võttis kummutisahtlist luubi , uuris iga eset luubi all ja joonistas nende piirjooned vihikusse . </s> <s> Kõike seda tegi ta pikalt ja põhjalikult nagu raamatupidaja . </s> <s> Siis sirutas ema välja käe , mis oli õhuke ja valge nagu paber , ja nõudis : " Raha ? " </s> </p>
<p> <s> Juhan tuhlas palavikuliselt taskutes , vaatas mütsi sisse ja rebis sellel isegi voodri lahti . </s> </p>
<p> <s> Raha polnud . </s> </p>
<p> <s> Ta kiskus saapad jalast ja raputas . </s> <s> Paekivipõrandale nirises ainult liiva . </s> </p>
<p> <s> " Sa tahad öelda , et sul pole taskus sinist sentigi , millega oma vana ja haiget ema rõõmustada ? </s> <s> Tood mingi kivitüki koju ja arvad , et kõik on õnnelikud ja rahul ? ! </s> <s> Säh-säh-säh ! " karjus ema , kui ta Juhanit kõvakiiludega kostitas - ja äkki ta hüüdis : " Hüppa ! " </s> </p>
<p> <s> Juhan hüppas . </s> </p>
<p> <s> " Issa ristike , sa tuled sõjast koju ja sõjasaaki polegi kaasas ! </s> <s> Mitte sentigi ! </s> <s> Hüppa veel ! </s> <s> Hüppa kõrgemale ! </s> <s> Veel ! </s> <s> Veel ! </s> <s> Kellega ma räägin ! </s> <s> Kõrgemale ! " </s> </p>
<p> <s> Juhan hüppas . </s> <s> Võttis hoogu ja hüppas jälle , kuni hakkas raskelt hingeldama . </s> <s> Köök täitus raskelt hingeauruga . </s> <s> Juhan keskendus uueks hüppeks . </s> <s> " Kõrgemale ! " karjus ema . </s> <s> Juhan hingas sügavalt sisse ja hüppas . </s> <s> Tema pöetud pea purunes tuhmilt raksatades vastu tahmunud aampalki nagu kirve poolt lõhestatud kõrvits . </s> </p></div2>
        <div2 type="alaosa"><head> SEPP </head>
<p> <s> Keskpaiga Timmu oli sepp nagu kord ja kohus - rege rautas suvel ja vankrit parandas talvel . </s> <s> Ja kellelgi polnud tema kohta midagi halba öelda . </s> <s> Olgu hommik või õhtu , päev või öö , ikka oli sepikojast kuulda haamri kõlksumist ja peavasara põmakaid . </s> <s> Ei olnud tööd , millega Timmu poleks hakkama saanud . </s> <s> Niisama osavalt , nagu ta rautas hobuseid , pesi ta ka pesu ja valmistas toitu , paikas katust ja parandas kelli , kudus kampsuneid ja sokke , mängis viiulit ja kannelt , tappis sigu , lambaid ja kanu . </s> <s> Ja kui muud parajasti teha polnud , istus ta kangastelgede taha ning kudus imekauneid linikuid ja vaipu . </s> <s> Ja ise muudkui laulis : " Lal-lal-lallaa ! " </s> <s> Vahel otsis Timmu välja värvid ja pintsli , tõmbas lõuendi raamile ja maalis ilusaid pilte inimesest , loomadest , lindudest ja lilledest . </s> <s> Jõululaupäeval pani ta kasuka pahempidi selga , kinnitas takupihu lõua otsa ja oligi jõulumees laste rõõmuks valmis . </s> <s> Käis perest peresse , luges piiblist jumala kiituseks kirjakohti ja jagas kingitusi . </s> <s> Ta mattis surnuid ja võttis vastu uusi ilmakodanikke , ta oskas haigusi ravida ja hamba väljakaksamine ning kae silmaltrebimine oli tema käes käkitegu . </s> <s> Õhtuti tantsis ja laulis Timmu kirikaias , taskud kuivatatud õunalaaste täis . </s> <s> Õunu jätkus nii hobustele kui lastele , vahel pistis ka Timmu ise tüki magusat põske ja muheles : " Tuu om paremb kut kaupmehe ponks ! </s> <s> Lal-lal-lallaa ! " </s> <s> Selle " lal-lal-lallaa " ütles Timmu iga lause lõppu , see oli nagu punkt . </s> </p>
<p> <s> Ühel kenal juulihommikul peatus Ridase sepapaja ees uhke limusiin . </s> <s> Auto oli suur nagu laev ja punase kuuega juht andis pikalt signaali . </s> <s> Sepal oli naelategu pooleli ja ta piilus seapõiega kaetud müüriaugust tigedalt välja . </s> <s> Sohver aga lasi sireenil aina üürata , nii et sepa kõrvad ajasid juba pilli . </s> <s> Timmu tuli trepile , raske sepahaamer käes ja kulm tigedalt kortsus . </s> <s> Ta viibutas vasarat ja hõikas : " Topi oma pasunad kinni ja tõmma õige uttu , lal-lal-lallaa ! </s> <s> Siin sepikoja man põle sul miskit prääksutada , lal-lal-lallaa ! " </s> <s> Punase kuuega mees avas autoukse , pani läikivas kingas jala õuemurule ja jäi sepale imestunult otsa vaatama . </s> <s> Siis süütas ta aeglaselt kuldse võruga poesigareti ja naeris laia lõuaga . </s> <s> Sepp liigutas vasarat nagu pendlit ja vahtis võõrale üksisilmi näkku . </s> <s> Võõras puhus suust suitsurõngaid ja osatas : " Või lal-lal-lallaa ? " </s> <s> Sepp noogutas väärikalt : " Justament , lal-lal-lallaa , " võttis hoogu ja langetas raske vasara võõrale otse lagipähe . </s> <s> Mees kukkus algul hääletult põlvili , siis tasakesi ohates selili kastemärga rohtu . </s> </p>
<p> <s> Timmu kummardus mehe kohale ja kuulatas . </s> <s> Sohver ei hinganud . </s> <s> Timmu kobas püksitaskut , pistis krimpsus õunalaastu suhu ja hakkas mäluma . </s> <s> " Oli seda nüid vaja , lal-lal-lallaa . </s> <s> Oh sina tuline kuradiraisk , no oli seda nüid vaja , lal-lal-lallaa , " mõtles Timmu endamisi , võttis peotäie õunalaaste ja sättis ennast surnu kõrvale selili , piilus oma peegeldust ratta ilukilbil ja sosistas : " Ei ole midägi tettä , lal-lal-lallaa . " </s> <s> Timmu pistis õunalaastu suhu ja sulges silmad . </s> <s> Olid ikka head õunad küll . </s> <s> Ja päev tõotas tulla ilus , pääsukesed lendasid kõrgel sinises taevas . </s> <s> Seal , kuhu Timmul nüüd enam asja polnud . </s> </p></div2>
        <div2 type="alaosa"><head> LAADALISED </head>
<p> <s> Soopära Taavi sähvas vana Miirat piitsaga . </s> <s> Raudjal oli hull komme vankri ees käigu pealt magama jääda . </s> <s> Miira ärkas puristades ja hakkas kohusetundlikult traavima . </s> <s> Taavi röögatas : " Tpruu , raisk , ega ma sul joosta ei käskind ! " ja rebis jõuga ohjaharusid . </s> <s> Raudjas piilus tagasi ja näitas hambaid . </s> <s> Liisa puges rätiku alt välja ja hakkas heleda häälega naerma : " Mis sa , hullvaim , elajaga röögid , ega ta inime põle , et sa kurjustad ! </s> <s> Elajas on elajas , va ristimata setuk , loll loom , kes inimkõnet ei mõista ! </s> <s> Anna kuradile , anna piitsa või viruta kaikaga kõrvade vahele , ega see muidu sotti saa ! " </s> <s> Taavi näoilme mahenes , kui ta oma linalakka noorikut nägi . </s> <s> Ta noogutas ja kiitis rõõmsalt takka : " Loom ikke loom , neh ! " </s> <s> Liisa haigutas ja sättis end uuesti heinasülemile kerra , enne suigatamist pobises veel nina alla : " Eks aja mind ülesse , kui Lihula tornid ja see suur ratas paistma hakkavad . " </s> <s> Ja juba ta norskaski . </s> </p>
<p> <s> Taavi vaatas heldinult nooriku poole ja mõtles : " Laps mis laps , päris kahju kohe teist Lihulasse viia ! " </s> <s> Aga teha polnud midagi . </s> <s> Liisa oli paari nädala eest teada saanud , et Lihula kodumajanduskool võtab vastu veel ühe tubli õpihimulise neiu . </s> <s> Et pole vaja proovitööd teha ega midagi , muudkui maksa kolmsada krooni kooli kantseleisse kassameistri kätte ja hakka koduseid kunste õppima . </s> <s> Taavi oli algul vastu sõdinud , et mis kunste siin kodus ikka vaja on , eluaeg Soopäral ilma kunstideta hakkama saadud , mis siis nüüd äkki lahti on ? </s> <s> Pealegi oli kolmsada krooni ilmatu suur raha , see ei vedelnud maas , seda tuli raske ihurammuga mitu suve teenida . </s> <s> Taavi oligi suvi otsa Suurhansul rabanud , oli raiesmikul endale isegi kirve jalga löönud . </s> <s> Ja siis sügisel andis vana Hans nelisada krooni palgarahaks ja teatas uhkelt : " Siin , Taavi , on sinu sellesuvine teenistus . </s> <s> Tegid tublit tööd , ja näed , peremees ei ole mitte kitsi ja maksab kenasti sinu higi ja vaeva kinni . </s> <s> Ja jalavalu ka ! </s> <s> Võta , Taavi , ja tunne rahast mõnu ! </s> <s> On ju vägev tunne keres , kui raske rahapakk kätt surub ? " </s> <s> Väljateenitud palgale oli lahke peremees omalt poolt lisanud paar aastakäiku " Eesti Ekspressi " nädalalehti , olid teised igavesed värvilised ja ilusad . </s> </p>
<p> <s> Taavi vedeles mitu päeva voodis , jalg lahases , ja vahtis klantspilte , nii et lõpuks silme eest kirjuks läks ja pea valutama hakkas . </s> <s> Nende " Ekspressi " -lehtedega oli Taavi Liisale uued tähed selgeks õpetanud , enne teadis noorik vana piiblikirja ja " Meie Matsi " kalendrit . </s> <s> Paari nädala pärast luges Liisa juba soravalt igasugused suurilma uudised kokku . </s> <s> Tõistre Alma käis iga päev " Vahitorni " vihikuid pakkumas , tassis neid korvitäite kaupa kaasa . </s> <s> Aga neid " Vahitorni " lugusid Taavi ei kannatanud , Tõistre Almat ka mitte . </s> <s> Just nende " Vahitornide " pärast . </s> <s> Eile oli Taavi seda hullu eite jahipüssiga ähvardanud , ei lähe ega lähe teine värava pealt ära ! </s> <s> " Vaat sellised lood , siinpool sood , " ühmas Taavi ja nähvas setukat piitsaga . </s> </p>
<p> <s> Kui Taavi pliidi ees hobuseriistu parandas või puutööd tegi , ronis Liisa talle tihti sülle ja näitas mõnd pesumasinat või värvilist televiisorit , mida parajasti reklaamiti , vaatas mehele suurte silmadega otsa ja päris : " Mis ilusad kastid need niisiksed on ? " </s> <s> Taavi viskas pilgu moepärast lehe poole ja ühmas : " Ah , mingid väljamaa lollused , selliseid asju pole tegelikult olemas . </s> <s> Need on nagu naljalehed või nii . </s> <s> Need ilusad pildid on selleks tehtud , et inimesi peast lollakaks ajada ! " </s> <s> Liisal tuli nutuvõrugi suu ümber . </s> <s> " Kas neid kenasid asju siis osta ei saagi ? </s> <s> Miks ometi ? " </s> <s> Taavi jäi vastusega kimpu . </s> <s> Ta keeras endale pläru , süütas selle pliidi alt võetud hõõguva traadiga ja seletas läbi hammaste : " Noh , mõned saavad . " </s> <s> - " Kes ? " - " Noh , eks ikka need , kes rikkad on . " </s> <s> - " Kes need rikkad on ? " </s> <s> Taavi sülitas põlglikult , tõmbas harali sõrmedega läbi habeme ja vahtis vihaselt tulle : " Noh , näituseks klounid ja muud mustakunstimehed , sa oled ju neid Lihula laadal näinud ? " - " Olen jah ! </s> <s> Ükskord üks kloun seisis seal , endal nägu kirjuks maalitud , traadid ninas ja kõrvas , aga sõi mingit kallist ja head asja ! " - " Mida ta siis sõi ? " - " Noh ... </s> <s> Oli nagu leiva moodi , aga mitte must , vaid valge ! </s> <s> Ja mingi naljakas asi oli selle valge pätsikese vahel , punane ja peenike nagu ... " </s> <s> Taavi hakkas vingudes naerma : " Aa , seda asja ma tean küll . </s> <s> Selle nimi on sai ! </s> <s> Viinerisai ! " - " Mida ta sai ? </s> <s> Mitte ei saa aru , kes sai ! ? " </s> <s> Taavi naeris pikalt , tõusis , pühkis pisarad silmist ja röga habemest , haaras Liisa sülle ja ütles : " Sai on sai ! </s> <s> Kui me Lihulasse sõidame , ostan sulle , küll sa siis näed ! </s> <s> Pole ta erilist midagi , on teine nagu küpsepeet , ainult et valge ja kuiv . </s> <s> Aga viiner , see on nagu silk , natuke küll teise maitsega ja selgrootsu ei ole tal ka sees . </s> <s> Silmi kah ei ole , vaat niisugune vigur ! </s> <s> Tallinna mehed olla välja mõelnud ! </s> <s> Kui Lihula laadale läheme , saad näha ja maitsed ka ! " </s> <s> Liisa vangutas kahtlevalt pead ja arvas : " Eks seal Tallinnas tehakse kõiksugu imevigurisi ! </s> <s> Mõtle , Taavi , seal pidi olema säherdune suur kõrge maja nagu palju maju üksteise otsas ! </s> <s> Ja ainult autode jaoks ! </s> <s> Autode kodu ! " - " Kust sa selle hullu jutu võtad ? " - " " Ekspress " ju kirjutas , pilt oli ka ! " </s> <s> Taavi muheles ja kaisutas oma magusat noorikut : " Las nad seal teevad , mis tahavad , peaasi , et meie siin elus ja terved oleme ! " </s> </p>
<p> <s> Taavi silmitses tigedalt Lihula torne , mis kadakate tagant paistma hakkasid . </s> <s> Vana Miira kartis autosid , rist ja viletsus oli hobusega linna tulla . </s> <s> Aga tulema pidi , esiteks need Liisa kooliasjad , teiseks-kolmandaks oli poest igasugust kraami vaja : vankrimääret , soola , jupp tugevat köit . </s> <s> Kasvuhoone jaoks tahtis Taavi osta üht iseäralikku pehmet klaasi . </s> <s> See oli nagu riie , aga paistis läbi nagu päris aken . </s> <s> Taavi oli seda mitu kevadet järjest vaatamas käinud ja poemehega pikalt-laialt rääkinud . </s> <s> Poepidaja raius nagu rauda : " Auväärt peremees , ma vannun sulle , see on ülihää kile , palju tugevam ja odavam kui klaas ! " </s> <s> Taavi oli kindel , et poemees tahab teda haneks tõmmata , kõik poemehed olid ju sulid ja kaabakad . </s> <s> Mullu sui oli ta ostnud ühe imeviguri - tõsi küll , ühest teisest poest - , millega pidi saama kauge maa taha rääkida . </s> <s> Poemehel endal oli samasugune asjandus laua peal ja Taavi kuuldes oli ta vajutanud nuppe ja vähe aja pärast läbi toru oma peene prouaga kõnelenud . </s> <s> Kõik oli täpselt kombes , Taavi ise kuulis selgesti valgest torust imelikku surisevat häält . </s> <s> Ostiski Taavi kalli raha eest telefoni ja viis koju . </s> <s> Võttis aparaadi heinte seest välja , viis kambrisse ja pani pingile . </s> <s> Väga ilus musta värvi aparaat oli , ta oli poes näpuga kohe selle musta peale näidanud ja ühmanud : " Must on ikka kõige parem , ei pea teda kuradit kogu aeg pesema ! " </s> <s> Taavi näppis väriseva sõrmega mitut nuppu ja tõstis toru kõrva juurde . </s> <s> Ta teadis , et Liisa on laudas lambaid jootmas , ja mõtles , et tore oleks naisele öelda , et küll on ilus ilm , et ta on Lihulast tagasi ja ilus rääkimise-masin on kah koju toodud ja et nüüd võiks sööma ... </s> </p>
<p> <s> Taavi mõttelõnga katkestas Miira ehmunud hirnumine ja auto udupasuna vali üüratus . </s> <s> Tolmupilv , inimeste karjed , Taavi enda kisa ja Liisa kiljumine segunesid pidurikrigina ja lehmade ammumisega , mille lõpetas kohutav raksatus ja tugev kuum plahvatus . </s> <s> Suur võredega veoauto , mis lehmi vedas , oli nüüdsama vastu kirikumüüri sõitnud , siis hooga ümber paiskunud ja põlema süttinud . </s> <s> Miira esimesed jalaluud olid puruks , õnnetu loom rabeles aiste vahel , pärani suu vahul ja valust sõgedad silmad pealuust välja tungimas . </s> <s> Kiilaspäine konstaabel kiskus kabuurist revolvri ja lõpetas looma piinad , tulistades talle kiiresti kaks kuuli pähe . </s> <s> Taavi vasak käsi rippus keha küljes ainult naharibaga . </s> <s> Ta proovis parema käega vasakut uuesti keha külge suruda , aga kui ta luude kriginat kuulis , kaotas ta teadvuse . </s> <s> Liisa lamas liikumatult , vaatas poolsuletud laugude vahelt päikesesse ja kuulas huviga , kuidas tema vana ja kulunud hing tasakesi kehast välja libiseb ja kõrgele taeva alla tõuseb . </s> <s> Kirikutorni tipu juurde jõudes tegi ta ringi ümber kuke , vaatas viimast korda alla ja võttis siis suuna mere poole . </s> <s> Veoauto põles mühinal , juht karjus needusi , politseinik tappis kiirete laskudega leegitsevaid loomi ja Taavi liikumatu keha asetati alumiiniumraamile . </s> </p>
<p> <s> Ja laadaplatsi hiigelsuur ilmaratas jäi äkki nõksatades seisma . </s> <s> Ja mehhaanik Sebastian Kaba teadis rääkida , et enam seda käima ei saadudki . </s> </p></div2>
        <div2 type="alaosa"><head> PARUNESS </head>
<p> <s> Hildegard von Appen kiskus respiraatori näo eest ja viskas autoaknast välja . </s> <s> Rendiauto nooruke juht vaatas teda üllatunult , keeras pea kohe tagasi ega öelnud midagi . </s> <s> Ainult kõrvad punetasid , lausa lõõmasid . </s> <s> Aga see võis ka päikesest olla . </s> </p>
<p> <s> Hildegard kehitas õlgu ja silmitses punasest kitsenahast mappi . </s> <s> Umbes kolmekümneaastane blond rasvunud meesterahvas oli selle mapi talle veerand tundi tagasi kinkinud . </s> <s> Mees oli surnuaias parunessi kätt surunud ja lausunud : " Aulik paruness , ma loodan kogu südamest , et see väike kollektsioon rahustab teie hinge ja hajutab igasugused kahtlused ! " </s> <s> Kummaline mees ja veel kummalisemad sõnad ! </s> <s> Mees polnud end tutvustanud , oli maininud vaid Balti Aadlike Liigat . </s> <s> Ta haises küüslauguga veiseguljaši järele ja tema helesinist flanellülikonda kaunistasid pruunid soustipritsmed . </s> </p>
<p> <s> Paruness haigutas häälekalt ja ütles : " Fui , missugune räpane ja haisev mees ! " </s> <s> Taksojuht võpatas ja tõmbus küüru , naine muigas ja pühkis paberrätikuga laupa . </s> <s> Siis avas ta messingluku ja voltis mapi lahti . </s> <s> Jäikadele papptahvlitele oli kinnitatud erineva värvi ja pikkusega juuksesalke . </s> <s> Paruness lappas kiiresti tahvleid : jah , ta polnud eksinud - kogu Rooaugu küla oli mapis esindatud . </s> <s> Kõigi külaelanike juuksed , alates vanurite hõbehallidest salkudest ja lõpetades väikelaste blondide lokkidega . </s> <s> Hildegard muigutas huuli ja silmitses mitmesuguse jämeduse ja pikkusega karvu . </s> <s> " Kui jube , et inimestel sellised karvad pea küljes kasvavad ! " </s> <s> Ta sõrmitses masinlikult omaenda juukseid , ohkas , lappas kokku tahvlid , kuhu olid kinnitatud heledad juuksesalgud , ja toppis need istme vahele . </s> </p>
<p> <s> Teda huvitasid tumedad salgud . </s> <s> Tumedate juuste näidiseid oli ainult kaks . </s> <s> Paruness võttis esimese tahvli , millele oli kinnitatud mustjassinine juukselokk , uuris nimesilti ja noogutas . </s> <s> Ta oli ka ise arvanud , et need krussis karvad kuuluvad mustlasele . </s> <s> Ja nii oligi , sest sildile olid lilla tindiga kirjutatud järgmised andmed : </s> </p>
<p> <s> " Mitrowsky , Juri Galina poeg . </s> <s> Isa teadmata . </s> <s> Juuste lõikamise ajal kolmkümmend üks aastat vana , vabaabielus Liina Tenssoniga , peres kaheksa last : üks poeg ja seitse tütart . </s> <s> Tegevusala - kodune . </s> <s> Endine tegevusala - diskotantsija , laulja , kalur ja ennustaja ehk teadjamees . </s> <s> Silmade värv - tumepruun . </s> <s> Kasv - 1.72 , juuste värv - vt. proovisalk . </s> <s> Erilised tunnused : vasakul käel puudub kolm sõrme , paremas kõrvas kannab kullast plaadikest . </s> <s> Tätoveeringud : vasakul rinnal madu ja õun . </s> <s> Paremal rinnal : nahkhiir taskulambi ja raamatuga . </s> <s> Kõhul : ümber naba okastraadist silmus , millel istub lahtise nokaga must toonekurg . </s> <s> Seljal : päikseprille kandva öökulli kujutis ja lahtiste lõugadega alligaator . </s> <s> Tuharatel : kaks pingviini , üks vasakul , teine paremal . </s> <s> Reitel : väänduvad loorberivanikud ja trummidel istuvad peoleod , pulgad noka vahel . " </s> </p>
<p> <s> Paruness limpsas keelt , murdis lornjeti kokku ja hõõrus punetavaid silmi . </s> <s> Tekst oli luitunud ja nõudis suurt pingutust , et seda lugeda ja tõlkida . </s> <s> Paruness oskas eesti keelt halvasti , ta polnud ligi viiskümmend aastat seda suhu võtnud . </s> <s> No oli see alles keel ! </s> <s> Vääna kas või keel sõlme ! </s> </p>
<p> <s> Paruness Hildegard nuusutas juuksesalku . </s> <s> See oli täiesti lõhnatu , paruness tundis vaid viletsa papi ja kontoriliimi kibekat lõhna . </s> <s> Juuksetutt oli papi külge õmmeldud punase lõngaga . </s> <s> Paruness sikutas õrnalt , siis tõmbas tasase raksuga paar karvakest välja , napsas tulemasina põlema ja kõrvetas neid leegiga . </s> <s> Tuttav luulõhn lõikus ninna ja naine ohkas kergendatult . </s> <s> Ta pakkis Mitrowsky toimiku eraldi vaakumkotti , sulges mapi ja süütas sigareti . </s> <s> " Davidoff " ajas autojuhi köhima ja vanaproua oli sunnitud sigareti kahetsusega kustutama . </s> <s> Autojuht pomises vabandusi ja punastas , paruness haigutas ja juba vajusidki ta silmad kinni . </s> </p>
<p> <s> Hildegard von Appen ärkas omaenda lärtsuvast norsatusest just siis , kui nad mööda Pärnu maanteed südalinna sõitsid . </s> <s> Ta maigutas üllatunult suud ja haigutas veel kord . </s> <s> " Palace'i " ees kobis paruness " Volvost " välja , võttis mapi ja käekoti , autojuht tõi abivalmilt kargud ja sättis need paika . </s> <s> Kui ta aga tahtis vana daami asjad enda kätte võtta , tegi too jutule kiire lõpu ja ütles , et kott ja mapp peavad tema kätte jääma ! </s> </p>
<p> <s> " Sina nüüd faba mees . </s> <s> Khui ma sind khutsun , söidame kohe ! </s> <s> Kas said aru ? ! " </s> </p>
<p> <s> Autojuht võttis valvele ja kraaksatas : " Jawohl ! " </s> </p>
<p> <s> Paruness noogutas tõsiselt ja lonkas karkude kilksudes hotelli , läks otsejoones administraatori juurde , ulatas nimekaardi ja palus ühendada end Nürnbergiga . </s> </p>
<p> <s> " Alumine nummer ! </s> <s> Punane nummer ! " </s> </p>
<p> <s> Blond administraatoripreili valis kuulekalt numbri , toksis küünega lauaplaati ja teatas kahetsevalt : </s> </p>
<p> <s> " See telefoninumber on kahjuks hetkel kinni , kas soovite , et valin uuesti ? " </s> </p>
<p> <s> Paruness kibrutas mõtlikult kulmu ja komberdas lifti juurde . </s> <s> Portjee tellis lifti , paruness astus lifti kabiini ja ütles : </s> </p>
<p> <s> " Falib see nummer uuesti ja ühendab minu kammerisse ! </s> <s> Fega tehtis ! " </s> </p>
<p> <s> Uksed sulgusid ja tasane sahin andis märku , et lift on hakanud tõusma . </s> <s> Kolmandal korrusel väljus paruness liftist , numbritoani oli ainult paar sammu . </s> <s> Toas lasi ta kargud põrandale kukkuda ja viskas mapi voodile , avas akna ja silmitses hingeldades Vabaduse väljakut ja Jaani kiriku tornitippu . </s> <s> Siis võttis ta kõrvarõngad kõrvast , kaelaketi kaelast ja sõrmused sõrmest . </s> <s> Valas mineraalvett ja ootas , kuni gaas lahtub . </s> <s> Jõi lonksukese ja maigutas kontrollivalt suud . </s> <s> Siis jõi klaasi mõnuga tühjaks . </s> <s> Telefon helises . </s> <s> Paruness avas pluusinööbid ja pühkis aknakardinaga higiseid rindu , haaras kärsitult toru ja kuulatas . </s> </p>
<p> <s> " Ja ? </s> <s> Alluuu ? " </s> </p>
<p> <s> Ta asetas toru nõutult hargile ja süütas " Davidoffi " . </s> <s> Telefon helises uuesti . </s> <s> Paruness võttis kiirustamata toru , puhus suitsu kopsudest välja ja hüüatas : " Ja ? </s> <s> Alluuu ? " </s> </p>
<p> <s> Ta hoidis toru vasaku kõrva juures . </s> <s> Parema käega hakkas ta lahti nöörima ortopeedilisi saapaid . </s> </p>
<p> <s> " Ja ? </s> <s> Ahh nummer ei fastab ? </s> <s> Falime uuesti ? </s> <s> Ja-ja , falime uuesti . </s> <s> Minu ootab . " </s> </p>
<p> <s> Ööpimeduses mõjus Jaani kirik tontlikuna . </s> <s> Kogu linn näis olevat musta paberiga kaetud . </s> <s> Isegi puud olid otsekui musta krepp-paberisse mässitud . </s> <s> Paruness seisis akna all ja suitsetas . </s> <s> Tokerjas peni lonkas diagonaalis üle väljaku , nuusutas pühakoja ust ja tõstis sundimatult jalga . </s> <s> Paruness vaatas kella , kruvis sulepea lahti ja kirjutas puhtale lehele sulaselges eesti keeles : </s> </p>
<p> <s> " Uue päeva neljas tund . </s> <s> Sel kellaajal ei ela Tallinnas ühtegi inimest . </s> <s> Ootan Nürnbergi kõnet . </s> <s> Lootused on oi kui suured ! " </s> </p></div2>
        <div2 type="alaosa"><head> PUUST IME </head>
<p> <s> Taat passitas lauad tihkelt tappidesse ja koputas puuhaamriga kokku . </s> <s> Kuiv puu helises meistri käte vahel . </s> <s> Polikarp noogutas tunnustavalt . </s> <s> Kapsatünni kaas oli valmis . </s> </p>
<p> <s> Polikarpovite suguvõsa pesamuna , neljateistaastane Polikarp-noorem istus laastuhunnikul , vaatas isa toimetamist huviga pealt ja õppis ametit . </s> <s> Polikarpovid olid põlvest põlve olnud aamissepad ja tünnimeistrid . </s> </p>
<p> <s> Kunagi oli esiisa Polikarpov isegi vanale tsaarile endale kapsanõu ja kurgitünni meisterdanud . </s> <s> Järgmise aasta varasügisel oli tsaari käskjalg , eesti soost mees , Kassakule tagasi tulnud , vuntsi keerutanud ja raske nuudiga vastu väravat sähvanud . </s> <s> Istus järile ja vaikis . </s> <s> Polikarpov seisis , käed rinnal vaheliti ja vaikis samuti . </s> <s> Käskjalg sehkendas midagi piitsaotsaga saepurusele põrandale . </s> <s> Ja äkki käratas : </s> </p>
<p> <s> " Sina pead veel kaks tündrit tegema . </s> <s> Kähku ! </s> <s> Ühe tsaari seente jaoks , teise ... </s> <s> Noh , nii kõrge ja kitsa , et inimene sisse mahuks ! </s> <s> Hakka kohe pihta ! </s> <s> Ma istun ja ootan . " </s> </p>
<p> <s> Käskjalg hindas päikese kõrgust , pühkis vesitsevaid silmi ja põrkis edasi : </s> </p>
<p> <s> " Hommikuks olgu valmis ! </s> <s> Siis oled rikas ja vaba mees ! </s> <s> Kui ei , panen sulle elusast peast tule otsa ! " </s> </p>
<p> <s> Tsaari käsk teatavaks tehtud , kukutas sõnumitooja oravanahkse kasuka õlgadelt ja heitis siruli , surus nina pehmetesse karvadesse ja kukkus lärinal norskama . </s> <s> Polikarp-noorem sulges silmad ja pidas hinge kinni . </s> <s> Nüüd nägi ta päris selgesti , kuidas vanaisa läks rahulikult kuivatisse ja hakkas kiirustamata materjali valima . </s> <s> Uuris iga pindu ja palki , seisis kuldses päikesetolmus ja valis pikkamööda tünnilaudu . </s> <s> Vanaisal oli seljas kiiskavvalge põlvini ulatuv vene särk , tikitud kuked ehtisid kaelust ja varrukaotsi . </s> <s> Ka taadi habe ja juuksed olid kiiskavvalged . </s> <s> Vanaisa lausa hiilgas . </s> <s> Polikarp uskus , et kui jumal on olemas , siis näeb ta välja just selline . </s> </p>
<p> <s> Käskjala punane suu oli pärani ja avali kõrist kostsid lämbuvad hääled . </s> <s> Vanaisa Polikarp raputas teda tugevasti õlast , mees vakatas ja keeras end külili . </s> <s> Mörises midagi unesegast ja vajus uuesti teadvusetusse . </s> </p>
<p> <s> Polikarp köitis juuksed peene nahkrihmaga kinni ja alustas tööd . </s> <s> Seenetünni materjaliks valis ta tõmmu ja tugeva pirnipuu . </s> <s> Ta koputas ja silitas iga lauda , siis nuusutas ja kontrollis keelega , ega ülearu hapet pole sisse kuivanud . </s> <s> Ei olnud . </s> <s> Vanaisa pomises : " Saaks hea viiuli . " </s> <s> Ja alustaski tööd . </s> </p>
<p> <s> Südaööks oli tünn valmis . </s> <s> Polikarp põletas sellele tulise rauaga vapi külje peale , aga vapi ümber kõrvetas kaunis kirjas tähed : GRIBÕ . </s> <s> NE NAM , NE NAM , A IMJANI TVOJEGO . </s> <s> MASTER POLIKARP POLIKARPOV 1728. </s> <s> Selsamal hetkel , kui ta oli kaheksaga valmis saanud , ajas käskjalg end läkastades istuli . </s> <s> Ta vahtis segase pilguga enda ette ja aevastas , siis käratas : " Kas sul mõdu on , vanamees ? " </s> </p>
<p> <s> Polikarp pani põletisraua lapikule kivile ja vaatas ahju poole . </s> </p>
<p> <s> " Seal ahju juures on aam . </s> <s> Aami sees on kali . </s> <s> Aami peal on kibu . </s> <s> Näed ? </s> <s> Nii . </s> <s> Tõmba pulk eest ja joo , palju süda igatseb . " </s> </p>
<p> <s> Käskjalg ahmis lurinal kalja nagu koer , äigas tilkuvad vuntsid kaftanivarrukaga kuivaks ja küsis : </s> </p>
<p> <s> " Kaugel sa juba omadega oled , vanamees ? </s> <s> Ma näen , et sa laiskled ? " </s> </p>
<p> <s> Polikarp vastas väärikalt , nii nagu meistrile kohane : </s> </p>
<p> <s> " Ei . </s> <s> Ei laiskle . " </s> </p>
<p> <s> Ta süütas kaks uut küünalt , tõstis valmis seenenõu jämedale pakule ja tegi tünni poole sügava kummarduse . </s> <s> Siis kummardas käskjala ees ja tegi käega laia kaare . </s> </p>
<p> <s> " Palume lahkesti vaadata ... </s> <s> Siin on üks ilus tünn meie isevalitseja seente tarvis , olgu jumal talle armuline ! " ütles Polikarp ja langetas hardalt pea . </s> </p>
<p> <s> Käskjalg võttis mütsi peast ja lõi kähku risti ette . </s> <s> Ta uuris tünni lähemalt , silitas käega põletuskirju ja piilus kaane alla . </s> <s> Võttis kaane pealt ja hüüdis . </s> <s> Tünn kajas korralikult vastu . </s> <s> Käskjalg pilgutas meistrile kavalalt silma , lõi sõrmenukiga vastu rusket tünnilauda ja hõiskas : " Vaat see on alles tünn ! </s> <s> Tünnide tünn ! " </s> </p>
<p> <s> Käskjalg tegi mõned osavad kükktantsusammud , nii et höövlilaastud pilvena madala lae alla kerkisid . </s> </p>
<p> <s> " Tõeline tünn , kuhu on hea ... " </s> </p>
<p> <s> Äkki mees vakatas ja haaras kõhust konksus kätega kinni . </s> <s> Ta läks näost valgeks , vaatas piinatud ilmel meistri poole ja sosistas : " Uskumatu ... </s> <s> Mida sa sinna kalja sisse panid ... </s> <s> Vanamees ! </s> <s> Mida sa sinna ometi panid ... " </s> </p>
<p> <s> Mees taarus end kägarasse kiskudes ja kõhtu mudides Polikarpi poole . </s> <s> Teinud veel paar sammu , kukkus ta näoli ja jäi külmale savipõrandale lamama . </s> </p>
<p> <s> Polikarp-noorem hõõrus silmi ja raputas pead . </s> <s> Alati ärkas ta just selle koha peal üles . </s> <s> Poiss hüüdis : " Ehh ! " ja lõi endale vihaselt rusikaga vastu pead . </s> </p>
<p> <s> Taat keeras oma veevärvi silmad poja poole ja küsis : </s> </p>
<p> <s> " Nonoh , mis sulle nüüd sisse läks ? </s> <s> Kurjavaimu poiss , lõhud oma päänupu ära ! </s> <s> Laastud juba lendasid ! " </s> </p>
<p> <s> Polikarp-noorem nuuksatas . </s> </p>
<p> <s> " Vanataati nägin unes . </s> <s> Polikarp Polikarpovit . </s> <s> Tegi minu nähes ilusa tünni ... </s> <s> Päris elus tsaarile ... </s> <s> Südaööks oli valmis ! " </s> </p>
<p> <s> Taat kõhvitses habet ja küsis lootusrikkalt : " Kas tsaar oli ise ka seal ? " </s> </p>
<p> <s> " Ei . </s> <s> Aga tsaari käskjalg oli küll , uhke ja ilus mees ! </s> <s> Ja igavene ilus tünn oli , kirjad pääl ja puha ... </s> <s> Aga edasi ei näe kunagi . </s> <s> Tahan teada , mis edasi sai ! " </s> </p>
<p> <s> Taat naeris : " Edasi tulin mina ! </s> <s> Ja pärast mind tuled sina . </s> <s> Aga meie ei saa midagi ja pärast meid pole kedagi ! </s> <s> See oli vanaisa üks tarkusi . " </s> </p>
<p> <s> Taat lõi oma sõnade kinnituseks veel korra haamriga . </s> <s> Tünnikaas pääses käte vahelt lahti ja hakkas veerema . </s> <s> Taat kirus ja ajas end äginal sirgu , aga Polikarp-noorem jooksis veerevale kaanele järele ja püüdis selle osavasti kinni , täpselt üks hetk enne seda , kui kaas oleks tiiki sulpsatanud . </s> <s> Poiss tõttas rõõmsalt , kaas kaenlas , isa juurde . </s> </p>
<p> <s> " Tubli poiss , Polikarp ! </s> <s> Aitüma aitamast , oled juba mehe eest väljas ! " </s> </p>
<p> <s> Taat naeratas , aga tema silmad olid nii kurvad , et poisil hakkas külm . </s> <s> Ta tegi paar tiiru ümber tislerikoja . </s> <s> Hakkas soojem küll . </s> <s> Poiss jooksis veel ühe tiiru ümber maja ja mõtles endistviisi sellest ümmargusest tünnikaanest . </s> </p>
<p> <s> Öösel põrnitses noor Polikarp läbi unkaaugu ümmargust täiskuud , mis hakkas ühtäkki tünnikaanena pöörlema ja vihisema . </s> <s> Ta tõusis tasa asemelt ja läks tislerituppa . </s> <s> Poiss püüdis mitte kära teha , taadil oli väga raske päev olnud , pealegi tahtis ta oma plaani saladuses hoida . </s> <s> Seina ääres oli viis täpselt ühesugust tünnikaant . </s> <s> Polikarp-noorem mõõtis kaks tükki igaks juhuks nöörijupiga üle . </s> <s> Täpselt ühesuurused ! </s> <s> Poiss kähises ja vappus nagu palavikus . </s> </p>
<p> <s> " Just nii , kõik on õige . " </s> </p>
<p> <s> Ta saagis tikksaega kaks harulist pirnitüve , vestis pulki . </s> <s> Hööveldas lauajuppe , tappis ja kopsis päikesetõusuni . </s> <s> Siis hiilis noor Polikarp sahvrisse ja kaapis kirnust kamalutäie koorevõid . </s> </p>
<p> <s> Vana Polikarp ärkas kärbse hammustuse peale . </s> <s> Ta kratsis vihaselt kaela , läks kaljatünni juurde ja jõi pika janu . </s> <s> Päike oli juba kõrgel taevas ja mingi suur asi vihises aknast mööda . </s> <s> Mees tõmbas endale suurest ehmatusest kalja hingekurku ja hakkas läkastama , otsis seinalt tuge ja kiirustas kambrist välja . </s> </p>
<p> <s> Ta kissitas silmi ja otsis pilguga poega . </s> <s> Midagi vuhises tema poole nagu keravälk . </s> <s> Viuhhh ! </s> <s> Ja oligi jälle läinud . </s> <s> Sõõrmeisse tungis vänget lõhna , nagu oleks keegi siinsamas pliine küpsetanud . </s> <s> Tiigi äärest oli kuulda Polikarp-noorema heledat naeru . </s> <s> Viimaks tuli ka poiss ise pajude tagant nähtavale . </s> <s> Aga mis imeasi tal seal käekõrval oli ? </s> <s> No on ikka poiss ! </s> <s> Polikarp kratsis kukalt ja aina imestas . </s> <s> Ta tundis ära kaks tünnikaant , mis olid kavalasti kinnitatud pirnipuu harudesse . </s> <s> Pikuti peenike kuusetüvi , mis oli hoolikalt pajuvitstega kinnitatud . </s> <s> Ja all ääres kaks klotsi . </s> <s> Ühes otsas oli risti tapitud puu , oinasarved ilustuseks otstes , keskel väike lüpsipinki meenutav iste . </s> <s> Poiss viskas jala üle kuusetüve ja istus pingile , haaras mõlema käega oinasarvedest kinni ja lükkas jalgadega hoogu . </s> <s> Noor Polikarp sõitis oma kaherattalise imevankriga nagu Eesav ! </s> <s> Kaaneühendusi oli poiss määrinud rohke võiga , et käik libedamaks muutuks , ja tiigi kohal hõljus kanget praadimislõhna . </s> </p>
<p> <s> Polikarp lõi mitu korda risti ette . </s> <s> Sa issanda püha vägi ! </s> <s> See oli ju leiutis , maailmatu suur avastus ! </s> <s> See oli kaherattaline puust ime ! </s> </p>
<p> <s> Taadil hakkas pea ringi käima . </s> <s> Seda imevigurit , mis sõidab ilma hobuseta , peaks tähtsatele asjameestele linnas näitama ! </s> <s> Äkki teenib paar senti raha ? </s> <s> Teenib muidugi , miks ei teeni ! </s> <s> Taat ajas end äginal püsti , pani käed suu ette ja hüüdis : </s> </p>
<p> <s> " Poja , tule nüüd tagasi . " </s> </p>
<p> <s> Polikarp-noorem pööras oma imevankri otsa ringi , andis parema jalaga hoogu ja oligi jälle tare juures . </s> <s> Taat ei jõudnud veel kolmenigi lugeda , kui poiss oli juba platsis ! </s> <s> Isa hüüatas : </s> </p>
<p> <s> " Poiss , nüüd õkva Tartu laadale ! </s> <s> Sääl on juba nädal aega suured näitused väljas . </s> <s> Igatsugu masinaid ja mehhanisme näidatakse . </s> <s> Soopära Vassili käis eile siin ja rääkis . </s> <s> Oli " Postimehest " lugenud ! </s> <s> Viime selle imevankri sinna , äkki saame veel medali ! " </s> </p>
<p> <s> Poiss vaatas isale otsa . </s> </p>
<p> <s> " Mis postimees ? </s> <s> Kuidas Vassili mehe seest lugeda sai ? </s> <s> Kas ta lõikas tal kõhu lõhki ? </s> <s> Ja mis asi on tartu laat ? " </s> </p>
<p> <s> Taat ajas juba puhast hamet selga . </s> </p>
<p> <s> " No mida sa tühjast pärid ! " käratas ta pahuralt . </s> <s> " Mina ka päris täpselt ei tea neid asju ... </s> <s> Vassili rääkis . </s> <s> Vassili teab ! </s> <s> Eks küsi tema käest ! " </s> </p>
<p> <s> Polikarp kängitses jalga tuliuued niinest viisud ja sidus kaela puhta rätiku . </s> </p>
<p> <s> " Poeg , pane sina ka uus särk selga ! </s> <s> Linnas käivad kõik puhtalt riides . " </s> </p>
<p> <s> Noor Polikarp ajas silmad pärani . </s> </p>
<p> <s> " Kas sa võtad mind linna kaasa ? </s> <s> Lõpuks ometi , taat ! " </s> </p>
<p> <s> Taat noogutas , endal tõsine ja pühalik nägu peas . </s> </p>
<p> <s> " Ükskord pidi see päev ju tulema . </s> <s> Ega sa igavesti saa siin soode ja metsade vahel kükitada . </s> <s> Vaja ikka oma silmaga seda suurt ilma kaeda . </s> <s> Ma lootsin , et saad enne kakskümmend üks aastat elatud , kui ... </s> <s> Ah , mis sest enam ! " </s> </p>
<p> <s> Polikarp-noorem ei saanud päris täpselt aru , mida taat nende sõnadega mõtles . </s> <s> Aga eks ta hiljem metsas küsib täpselt järele , aega ju on . </s> <s> Taat oli ükskord seletanud , et tuleb kaks päeva ja ööd jutti kõndida , siis alles jõutakse suurele teele . </s> <s> Ja siis pidid mõne aja pärast hakkama paistma tornid . </s> <s> Ei tea , mis asjad need tornid veel on ? ! </s> </p>
<p> <s> Noor Polikarp ajas uue särgi selga nii kiiresti , et õmblused ragisesid . </s> <s> Taat ootas juba ja lõi kannatamatult sauaga vastu savipõrandat . </s> </p>
<p> <s> Ta käskis poisil noa ja kirve võise kaltsu sisse keerata ja märssi pakkida . </s> </p>
<p> <s> " Vahest satub metsas mõni saakloom ette , saab kõhu korralikult täis . </s> <s> Linnas jälle hea pättidele õpetust anda ! " </s> </p>
<p> <s> Ja siis hakkasid Polikarpovid minema . </s> <s> Poiss tiris vapralt oma kohmakat ja rasket leiutist läbi tormimurru , taat ragistas pika sammuga ees , kordagi tagasi vaatamata . </s> <s> Mida lähemale suurele teele , seda raskemaks muutus vana Polikarpovi süda . </s> <s> Aga ta ei öelnud midagi . </s> </p></div2>
        <div2 type="alaosa"><head> ÕNNEPÄEV </head><head> KINDAD </head>
<p> <s> Helmut Taagepera nuttis . </s> <s> Mida rohkem ta silmi pühkis , seda valusamalt nirisesid silmist pisarad . </s> <s> Helmut viskas noa lauale ja jooksis veekraani juurde . </s> <s> Ventilaatorid rasvase lae all tiirlesid loiult , jäid aeg-ajalt nõksatusega seisma ja venisid uuesti liikuma . </s> <s> Nad meenutasid Helmutile porikärbseid , kes on sisse imenud liiga palju õlut . </s> </p>
<p> <s> Kellegi käsi laksatas valusasti vastu Helmuti reit . </s> <s> Nõudepesija Tamara higiste juuksesalkudega nägu punetas siinsamas ja naine röökis nagu kurjast vaimust vaevatud : " Mida kuradit sa siin vett maha ladistad , igavene mölakas ! </s> <s> Pole mujal kohta olla või , vaata kus kuradi vanamees , jultunud tolgus , ma ütlen ! " </s> </p>
<p> <s> Helmut surus huuled kokku ja hakkas hiiliva sammuga taanduma , ise Tamarat teraselt silmas pidades . </s> <s> Asi võis lõppeda ettearvamatult , sest Tamara , solgiaugu-Tamara , nagu teda Viitnal kutsuti , põdes langetõbe . </s> <s> Aga vähemalt see oli hea , et naine alati haigushoogu ette tundis ja hakkas mõni sekund enne langemist läbilõikavalt kisama : " Tuleb ! </s> <s> Nüüd kohe tuleb , kuradi jama , tulebki , oh sa vana raisk küll ! " </s> <s> Mitu korda oli Helmut pidanud naise hambaid lahti kangutama ja talle puulusika või noapea suhu suruma . </s> </p>
<p> <s> Helmut väristas õlgu , see oli väsitav kogemus . </s> <s> Ta hakkas kalakasti lahti pakkima . </s> <s> Peremees oli käinud koidu ajal Võsu kalaoksjonil ning nõgestesse mähitud jõevähid ja krabid nakitsesid kaanega korvis , austrid olid korralikult jää peal ja forellid filterpaberis . </s> <s> Helmutile jõevähid ei meeldinud , ta oli kunagi mikroskoobis kirpu näinud ja vähk oli tema meelest nagu hiigelsuur sõrgadega kirp . </s> <s> Vesi juba kees , Helmut kallas vähid katlasse ja sosistas : " Paras teile , kuradi vereimejad ! " </s> <s> Keedetud vähke ta lausa vihkas , sest ta kujutas ette , et vähid punetavad sisseimetud verest . </s> <s> Ta viskas tillivarred katlasse ja sosistas : " Fuhh ! </s> <s> Vastik ! " , silmitses keevaid vähke ja vangutas kaastundlikult pead : " Oh teid jälkusi küll ! " </s> <s> Siis hakkas ta forelle puhastama . </s> </p>
<p> <s> Võtnud esimese kala pihku , Helmut karjatas . </s> <s> Kuradi peremees ! </s> <s> Jälle oli ta kindad kalakasti jätnud ! </s> <s> See oli tal nagu mingi haigus , ta jättis oma räpaseid kindaid kõikvõimalikesse kohtadesse : kalakasti , lauale , kraanikausi servale , autokatusele ja -kapotile , poeletile , trepile , WC prill-lauale , söögisaali aknale , isegi pliidinurgale ja tõmbekapi lüliti peale . </s> </p>
<p> <s> " Kurat ! " </s> </p>
<p> <s> Helmut viskas forelli käest , võttis kindad aeglaselt kastist ja pani enda ette lauale : valge seemisnahk . </s> <s> Vasktrukid . </s> <s> Vasaku käe kindatrukk rohelisest hallitusest rikutud . </s> <s> Trukkidel pressitud kirjad " Nappa " , " Germany " ja number 7/2 . </s> <s> Parema kinda pöidlaõmblus lahti , niit ripendab . </s> <s> Mõlemad peopesad tugevasti määrdunud . </s> <s> Ohtralt kalasoomuseid . </s> <s> Helmut nuusutas : bituumen , jõgi , sidrun , järv , bensiin , meri , piparmünt , nikotiin , päevituskreem , uriin , trükivärv , sool , teetolm , ketšup , kivisüsi . </s> </p>
<p> <s> Lõhnu oli veel , aga Helmuti mõtted rändasid juba mujal . </s> <s> Ta mudis kindaid käes ja vaatas pliidi poole . </s> <s> Tema esimene mõte oli kindad tulle visata ja pärast valetada , et ta ei tea midagi . </s> <s> Aga see oli uitmõte , seda ei tohtinud teha . </s> <s> Tema , Helmut Taagepera , oli ju lubanud , et ... </s> <s> Oot-oot , kus see kalender on ? </s> <s> Helmut pani sõrmikud lauale ja silmitses neid mõtlikult , siis kõõritas Tamara poole , kes ladistas kraanikausis ja kolistas nõusid . </s> <s> Naine ei kujutanud mingit ohtu , kõik oli korras , võis vabalt tegutseda . </s> <s> " See päev on tulnud ! </s> <s> Ma teen seda ! </s> <s> Nüüd kohe ! " sosistas Helmut . </s> </p>
<p> <s> Helmut polnud unustanud oma esimest tööpäeva " Kuldvähis " . </s> <s> Peremees istus suures söögisaalis , jalg üle põlve , ja needsamad kindad haisesid tuhatoosi kõrval lauanurgal . </s> <s> Peremees nipsas tuhka põrandale ja küsis : " Kui vana sa oled , kokk ? " </s> <s> Helmut punastas juuksejuurteni ja pobises : " Üheksakümmend üks . " </s> <s> Peremees lirtsatas läbi hammaste sülge ja käratas : " Liiga vana ! </s> <s> Kokk ! </s> <s> Liiga vana ! " </s> <s> Helmut ei öelnud midagi . </s> <s> Polnud ju mõtet seletama hakata , et ega ei ole küll ! </s> <s> Peremees rüüpas suurte tükkidega vesist hapupiima , röhatas ja küsis : " Mida sa oskad , kokk ? " </s> <s> Helmut Taagepera vaatas tema kindaid lauanurgal ja sosistas : " Süüa teha . " </s> <s> Peremees hüüdis : " Ei kuule , mitte midagi ei kuule ! " </s> <s> Helmut kummardus mehe kõrvale lähemale ja karjus : " Toitu valmistada ! " </s> <s> Peremeest see vastus ei rahuldanud . </s> <s> " Seda oskavad kõik . </s> <s> Kas sa suures pajas oskad , ütleme , sajale inimesele vähipüreed keeta ? </s> <s> Või näiteks valmistada kuuekümnele inimesele havi tsaari moodi ? " </s> <s> Helmut teatas rahulikult , et oskab küll , seletas , kuidas ta seda teeb ja mis järjekorras lisab maitseaineid . </s> <s> Kui ta marineeritud ingverini jõudis , katkestas peremees koka jutu ja pakkus lepingu märgiks kätt . </s> <s> Helmut surus kätt , mis oli otsekui vett täis , ja ta pilk jäi jälle pidama kinnastel . </s> <s> Need kindad ärritasid teda , nende energia oli vale . </s> <s> Täiesti vale ! </s> <s> Just selsamal hetkel andiski Helmut endale tõotuse . </s> <s> " Sada päeva . </s> <s> Ja siis sööb see mees need kindad ära ! </s> <s> Sööb ja kiidab ! " </s> </p>
<p> <s> Helmut äigas mälestused silmist ja tõdes mõtlikult : " Sada päeva on täis . </s> <s> Aeg on küps ! " </s> <s> Ta haaras oma lemmiknoa , 70 sentimeetri pikkuse meatmaster'i , tõmbas patsist juuksekarva ja lasi sellel langeda kiiskavale terale . </s> <s> Hall karv läks hääletult pooleks . </s> <s> Helmut neelatas , võttis menüü ja hakkas seda keskendunult uurima . </s> <s> Toitude nimistu koostas peremees igal hommikul ise , vajalikud road olid tähistatud hüüumärgiga , soovitatavad kandsid lõpus küsimärki . </s> <s> Tamara hakkas sügaval rinnahäälel laulma üht vene vanausuliste matuselaulu ja Helmut hingas kergendatult . </s> <s> Ta teadis oma varasemast kogemusest , et laul hõbedasest havipruudist ja mustast tsaaripojast kestab ligi neli tundi . </s> <s> Niisiis oli tal aega küll . </s> <s> Tema pilk jäi pidama prael number 27 - küljerull ürdikartulite , verekastme ja salatiga . </s> <s> " Täpselt see mis vaja , " sosistas Helmut , avas külmutuskapi , haaras ülemiselt riiulilt vasikakülje ja nuusutas seda hindavalt . </s> <s> Liha oli värske , korralikult jahutatud ja rõõmsalt helepunane , ainult üks koht nägi veidi väsinud välja . </s> <s> Helmut piserdas hallile kohale õunaäädikat ja laotas liha lauale . </s> <s> Vilunud liigutustega võttis ta leotatud mustad ploomid , porgandid ja suitsupeki , hakkis küüslauku ja sellerit . </s> <s> Ta tegutses täpselt , lõpetatult ja kiirelt nagu automaat . </s> </p>
<p> <s> Tamara muudkui laulis ja laulis . </s> <s> Tema tsentnerise kaaluga lihakeha õõtsus ja lainetas lauluga kaasa . </s> <s> Aeg-ajalt naine nuuksatas valulikult ja neelas pisaraid - Tamaral oli kahju mustast tsaaripojast , kelle rinnast kaaren jämeda nokaga paremaid palu välja kiskus . </s> </p>
<p> <s> Helmut näitas naise poole keelt , võttis kindad , lõikas neilt vasktrukid maha ja peitis pükste tagataskusse . </s> <s> Siis algas filigraanne töö : kokk lõikas kiiresti ja täpselt seemisnahkseid ribasid , peaaegu sama peenikesi nagu juuksekarv . </s> </p>
<p> <s> Meatmaster sihises kadakasel lõikelaual rütmiliselt edasi-tagasi , Helmuti hall korsaaripats hüples rütmiliselt mehe musklilisel seljal . </s> <s> Kui kinnastest oli järel vaid kuhil juuspeeni naharibasid , lülitas Helmut pliidi täisvõimsusele ja valas pannile oliiviõli . </s> <s> Õli hakkas suitsema , Helmut puistas kindaribad pannile ja hakkas energiliselt segama . </s> <s> Naharibad särisesid lõbusalt ja levitasid isuäratavat lõhna . </s> <s> Tamara vedas ninaga õhku ja küsis : " Mis magusroog sealt küll tulemas on ? " </s> <s> Helmut karjus läbi sinise suitsu ja särina : " Küljerull ! " ja süütas selle päeva esimese sigari . </s> <s> Ühest havannast jätkus talle terveks päevaks . </s> </p>
<p> <s> Lõhnavat suitsu pahvides kuulas Helmut Tamara laulu . </s> <s> Nüüd laulis naine , et kivi haual on liiga raske ja rõhub neiu südamele , parem on panna puupulkadest ristike , see on kerge ja siis on hauas hea lahe hingata . </s> <s> Helmut kustutas sigari ja võttis panni tulelt . </s> <s> Kiiresti laotas ta täidise vasikaküljele , kindaribad siputas kõige peale ja rullis liha kõvasti kinni . </s> <s> Fikseerinud rulli pikkade marineeritud puutikkudega , surus Helmut küpsetusmeetri lihasse ja vaatas hindavalt oma loomingut , pesi käed , kontrollis praeahju temperatuuri ja lükkas panni ahju . </s> <s> Pann kriuksatas veidralt ja Helmut avas ehmunult ukse . </s> <s> Ei , kõik oli korras . </s> <s> Ta sulges praeahju uuesti , vaatas kella ja ohkas . </s> </p>
<p> <s> Akna alt mürises mööda peremehe roheline džiip . </s> <s> Helmut kuulis , kuidas mootor jäi seisma ja uks paukus . </s> <s> Siis kostsid söögisaali parketil rasked sammud ja köögiuks paisati pärani . </s> </p>
<p> <s> " Ega sa unustanud pole , et täna tulevad mul Tallinnast tähtsad mehed lõunat sööma ? " kõlas köögis peremehe nõudlik hääl . </s> </p>
<p> <s> Helmut , kes parajasti fileeris forelli , raputas pead : " Ei ole unustanud , peremees , ei ole ! " </s> <s> Aga tema hing naeris ja mõttes sülitas ta peremehele suhu - ptüi ! </s> <s> Siis veel kord - ptüi ! </s> </p>
<p> <s> Peremees äigas käisega üle suu : " Mida sa meile pakud ? </s> <s> Mis sul ahjus on ? " </s> </p>
<p> <s> Helmut lõikas ahvenal raksuga pea otsast ja ühmas : " Küljerull . " </s> </p>
<p> <s> " Tubli , kokk , vaat see on tubli ! </s> <s> Eriti tubli ! " </s> <s> Peremees nipsutas sõrmi ja lahkus , lüües ukse pauguga kinni . </s> </p>
<p> <s> Mõni aeg hiljem seisis kokk baarileti ääres , paraadmunder seljas , ning vaatas pealt , kuidas peremees ja tema külalised söövad . </s> <s> Eriti tähtsate isikute puhul teenindas kogu lauda peremees ise , Helmuti ülesandeks oli ära viia tühjad taldrikud ja vaagnad . </s> <s> Külalised naersid , sõid ja kiitsid . </s> <s> Peremees jõi punaveini , tabas Helmuti pilgu ja tõstis tunnustavalt klaasi . </s> <s> Kokk tõstis vastuseks pöidla ja noogutas . </s> <s> Peremees hüüdis : " Priima ! </s> <s> Sa oled kokk nagu kord ja kohus ! " </s> </p>
<p> <s> Siinsamas letil vedelesid ühe külalise pruunist lakknahast kindad . </s> <s> Helmut nihkus sambale lähemale . </s> <s> Ta katsus kinnast kahe näpuga . </s> <s> Nahk krudises ümaralt ja hõrgult , ja huvitav järelkrudin oli ka , tummise kajaga . </s> </p>
<p> <s> Helmut neelatas ja pigistas meatmaster'i eebenipuust pead . </s> <s> Ta käsi sirutus nagu iseenesest pikalt välja ja haaras kärmelt kindapaari . </s> <s> Puust baarilett oli nagu lihalaud , sama sile ja tugev . </s> <s> Trukke ega pandlaid kinnastel õnneks polnud , ja juba sihiseski meatmaster kindlas kätteõpitud rütmis : edasi-tagasi , edasi-tagasi , siis järjest kiiremini ja kiiremini ... </s> </p>
<p> <s> Valgete kikkvuntsidega noormees oli paari hüppega Helmuti juures ja karjus : " Mida sa oma arust teed ! </s> <s> Kuradi vanamees , mida sa ometi teed ? ! " </s> </p>
<p> <s> Helmut Taagepera , meisterkokk , üheksakümmend üks aastat vana , vaatas talle otse silma ja sosistas : " Sa sööd need kindad ära , poiss . </s> <s> Sööd ja kiidad . " </s> </p></div2>
        <div2 type="alaosa"><head> SUUDLE MIND , KATE </head>
<p> <s> Adenauer ärkas . </s> <s> Paotas silmi ja ajas need ehmunult pärani . </s> <s> Kobas prillide järele , aga need istusid kindlalt ees . </s> <s> Kõik oli korras , ainult et ... </s> <s> Ta oli pimedaks jäänud , ta ei näinud mitte midagi peale sügavpunase kuma ! </s> <s> Meest haaras õudus - elada elu lõpuni pilkases pimeduses ? </s> <s> Adenauer sülitas , pohmelus oli nii ränk , et ta oli kõigega nõus . </s> <s> " Olgu siis nõnda , kui teisiti ei saa , " kärises Adenauer ja tõusis . </s> <s> Käed puutusid nahkset kasti . </s> <s> Jumal olgu tänatud , saksofon oli alles . </s> <s> Ta kobas kiiresti lukke ja avas kasti . </s> <s> Jälk alkoholilõhn lahvatas vastu . </s> <s> Adenauer haaras saksofoni ja võttis huuliku suhu , see maitses liisunud kirsilikööri järele . </s> <s> Nüüd meenus talle , kuidas nad eile Livika sünnipäeva tähistasid , saksofon valati kirsilikööri ja vodkat täis , siis rändas instrument käest kätte ja suult suule . </s> <s> Kurat küll , olgu pilliga kuidas tahes , kõige tähtsamad on ikka silmad , mis nendega lahti on ? </s> <s> Adenauer võttis prillid eest ja selsamal hetkel pimestas ta silmi ere valgus . </s> <s> Selgus , et keegi oli prilliklaaside taha asetanud suitsuvorstilõigud , ja see keegi võis olla ainult metsasarvemängija Kullamaa , kes oli tuntud oma sadistlike tempude poolest . </s> <s> Adenauer naeris hääletult , tõstis saksofoni hoogsalt suule ja nõristas pika janu , ütles " äh " ja hammustas isukalt suitsuvorsti peale . </s> <s> Kätt taskusse pistes ta üllatus : isegi sigaretid ja tikud olid alles . </s> <s> Adenauer tõusis ja lukustas saksofonikasti . </s> <s> Köögist piilus välja kokk Sonja ja viipas kärsitult . </s> <s> Välisuks oli avatud ja ere päike säras nagu ... </s> <s> Adenauer kõikus trepil , suitsetas " Priimat " ega leidnud kuidagi õiget sõna , millega päiksesära võrrelda . </s> <s> Sonja nügis teda teravate küünarnukkidega uksest välja : " Kas sa saad juba minema , igavene ... </s> <s> Vaata sa mul ette , ei tule tagasi , mine aga mine ... </s> <s> Ei kisu siin midagi ! " </s> <s> Adenauer naeris laialt , lõi tüdinult käega ja hakkas laulma . </s> <s> Ta laulis täiel rinnal : " Suudle mind , suudle mind , suudle mind , Kate ! " </s> <s> Varased tööleruttajad muigasid heatahtlikult , mõni isegi naeris ja tõstis tervituseks mütsi või käe . </s> <s> Adenauerit teati , teda tunti kui menuka ansambli " Päikesepoisid " saksofonimängijat . </s> <s> Pealegi oli eelmise " Sirbi ja Vasara " esilehel Adenaueri kuuekümnenda juubeli puhul avaldatud tema suur fotoportree . </s> </p>
<p> <s> Adenauer läks üle Võidu väljaku ja võttis pintsaku seljast . </s> <s> Jube palav , kohutavalt palav , higi jooksis ojadena ja pani silmad kipitama . </s> <s> Adenauer vaatas kella , see näitas kümme kolmkümmend . </s> <s> " Kukus " oli ainult temal selline elektronkell , ta oli selle Helsingi jaamatunnelist ostnud . </s> <s> Kõik olid seda uudistanud nagu imeasja - mõelda vaid , seiereid polegi ! </s> <s> Adenauer naeratas oma kuulsat paavstinaeratust ja taarus edasi mööda Kreuksi tänavat , ägas ja astus Riia poodi sisse . </s> <s> Ta tellis kaks klaasi tomatimahla , otsis taskust neli viiekopikalist ja maksis , siis lisas tublisti jämedat soola , pani silmad mõnust kinni ja jõi . </s> <s> Keskealine müüja köhatas tähendusrikkalt ja muigas . </s> <s> Adenauer rõkkas laulda : nii hea oli siin jahedas poes olla , põrand oli värskelt pestud ja lõhnas hõrgult kloorist . </s> <s> " Suudle mind , suudle mind , suudle mind , Kate ! " </s> </p>
<p> <s> Koperdanud poest välja , keeras ta paremale ja vaatas uuesti kella . </s> <s> Siselinna kalmistul on täna kell kaksteist matus , see oli tal raudselt meeles . </s> <s> Adenauer käis matustel saksofoni mängimas . </s> <s> Kakskümmend viis rubla oli suur raha , mõnikord oli mitu matust päevas ja raha muudkui jooksis . </s> <s> Keskhaigla hoovist läbi tuigerdades mõtles ta väetitest ja viletsatest , kes siin hallide müüride taga haiguse käes vaevlevad . </s> <s> Adenaueri meelest oli haigus otsekui kuri valitseja , kes oma alamaid piinab ja rahulikult elada ei lase . </s> <s> Ta viibutas vihaselt rusikat ja lõi jalaga mitu korda vastu kiviseina : " Säh sulle , haigus , säh ! " </s> <s> Pill oli raske . </s> <s> Adenauer vahetas kätt ja tuigerdas edasi . </s> <s> Kurat , oleks pidanud " Kellukest " kaasa ostma , kurk kuivab mis kole , paar pudelit limonaadi kuluks marjaks . </s> <s> Aga nüüd oli hilja sellele mõelda . </s> <s> Kunagi töötas üks tuttav sanitar siinsamas haiglas , siis sai siin hommikuti piiritust panna . </s> <s> Apelsinisiirupiga . </s> <s> Adenauer kõõksatas ja hakkas taarudes jooksma , ta oleks peaaegu kukkunud . </s> <s> Matusetalituseni oli ligi poolteist tundi . </s> </p>
<p> <s> Adenaueri pea lõhkus metsikult valutada ja ta otsustas põõsaste vilus silma looja lasta , uni teeb alati head . </s> <s> " Tulge minu kaissu , kes te viletsad ja vaevatud olete ... </s> <s> Magame koos , mina olen uni , sina oled Kate ... " jorises Adenauer ja murdis raginal põõsastesse . </s> </p>
<p> <s> Surnuaia tagumises servas polnud hingelistki , kuigi peateedel liikus juba hulgaliselt rahvast . </s> <s> Adenauer sättis pillikasti pea alla ja sulges silmad . </s> <s> Ta ärkas kummalise heli peale , nagu oleks kuskil avatud šampusepudel . </s> <s> Täpselt ! </s> <s> Just niisugune pauk käis siinsamas lähedal . </s> <s> Adenauer ajas end istukile ja kuulatas . </s> <s> Nüüd valati vahuveini klaasidesse . </s> <s> Adenauer kuulis , kuidas see kihiseb , neelatas ja maigutas kõrbenud suud . </s> <s> Adenaueril oli absoluutne kuulmine ja ta teadis , et vahuvein on külm , sest pauk oli olnud tasane ja õrn . </s> <s> Nüüd löödi klaase kokku , oli kuulda tšehhi kristalli mahedat helinat ... </s> </p>
<p> <s> Adenauer ei pidanud vastu , tõusis ja lükkas käega põõsad laiali . </s> <s> Murul pikutas seltskond . </s> <s> Kaks daami valgetes pikkades kleitides ja meesterahvas . </s> <s> Adenauerit pani imestama mehe välimus , mis ei sobinud kuidagi kokku naiste õhturiietusega . </s> <s> Võib-olla oli tegemist taksojuhiga ? </s> <s> Naised olid välismaalaste moodi , Adenauer oli säherdusi daamikesi " Viru " hotellis näinud . </s> <s> Ja mitte ainult näinud ! </s> <s> Seltskond aga Adenauerit ei märganud . </s> <s> Naised olid vist öisest pummelungist väsinud , mees seevastu erakordselt traksis ja vilgas . </s> <s> Himuralt hingeldades kallistas ta küll üht , siis jälle teist ja ajas kätt nende seeliku alla , avades samal ajal kleidinööpe . </s> </p>
<p> <s> Adenaueri närv ei pidanud vastu : " Jõudu , külamees ! " hõikas ta reipalt . </s> <s> Helepruuni nahkmütsiga mees võpatas ja piilus sirmi alt Adenaueri poole nagu hüään . </s> <s> Adenauer lehvitas kätt : " Tohib vahest teie seltsi tulla ? </s> <s> Ma näen päris selgesti , et üks käsi on puudu , äh-äh-äh-hää ! " </s> <s> Nahkmüts tõstis aeglaselt pea ja vaatas talle otse silma . </s> </p>
<p> <s> " Mis käsi ? " </s> </p>
<p> <s> " Partner , noh ! " </s> </p>
<p> <s> Suur ja mullane käsi liikus värinal karkude poole , mis vedelesid mehe kõrval murul . </s> <s> Jubeda mütsiga mees näris midagi , neelatas rutakalt suu tühjaks ja lõpuks oigas : " Mine ja kaeva ise üks välja ! " </s> <s> Otsis siis rohu seest väikese labida ja viskas Adenaueri jalge ette . </s> </p></div2>
        <div2 type="alaosa"><head> ÕNNEPÄEV </head>
<p> <s> Muidugi polnud need mehe ja naise pärisnimed . </s> <s> Neid lihtsalt kutsuti nii . </s> <s> Harilikult öeldi : " Näe , Aadam läheb oma Eevaga . " </s> <s> Vahel jälle , et : " Eeva läheb oma Aadamaga . " </s> <s> Mõnikord tehti nalja : " Kõrboja läheb oma Mousiga . </s> <s> Teinekord hurjutati : " Need raisad on jälle siin ! " </s> <s> Niimoodi karjuti akendest , kui nad prügikaste kummuli keerasid ja sealt head-paremat-kasulikku otsisid . </s> <s> Eeva sosistas : " Ära tee välja ! </s> <s> Tee , nagu sa ei kuulekski , teeskle , et sa oled kurttumm ja ei saa millestki aru ! " </s> <s> Aadam läks alati näost punaseks ja pistis pea sügavale prügitünni . </s> <s> Kuigi seal oli peaaegu võimatu hingata , hais oli kohutav ja mattis hinge . </s> <s> Aga Aadam näris jopikraed ja hingas läbi suu , siis ei ajanud nii hirmsasti öökima . </s> </p>
<p> <s> Aadam lömastas saapakontsaga alumiiniumpurke , need krobisesid võikalt räpasel jääl . </s> <s> Aadam kortsutas mõnuga plekktopse , need prahvatasid vahvasti tema tugeva kanna all . </s> <s> Purke oli igat värvi ja Aadam teadis , et igas purgis on olnud erinev vedelik . </s> <s> Kõige parema maitsega jook oli tema meelest helesinistes purkides . </s> <s> Need taevassinised länikud olid ka kõige ilusamad , sellise lihtsa ja tõsise olemisega . </s> <s> Aadam kummutas iga järgmist purgipõhja oma kuiva kurku , sageli oli põhjas vaid kasin piisk , mis hetkega käsnkuiva keelde imendus . </s> </p>
<p> <s> Eeva sorteeris toidukraami , Aadama ülesandeks olid purgid ja pudelid . </s> <s> Esimesena sööstis konteinerisse Eeva , siis oli järg Aadama käes . </s> <s> Aadam oli mitu korda püüdnud valskust teha ja seletanud , et see konteiner on Eeval juba sorteeritud . </s> <s> Ta lootis salaja mõne toidukübeme leida ja põske pista . </s> <s> Harilikult sai ta siis naiselt raevuka jalahoobi kubemesse või põlve pihta , löögid olid täpsed , kiired ja valusad - Eeva oli nõukogude ajal teeninud miilitsa eripataljonis ja tundis mitmeid võitluskunste . </s> <s> Ta oli lugematuid kordi öises linnas Aadama elu päästnud ja mees teadis seda ja oskas hinnata . </s> </p>
<p> <s> Aadama kõht oli kogu aeg tühi ja valutas . </s> <s> Ülihappesusest kurnatuna käis ta kägaras ja öökis vahetpidamata . </s> <s> Eeva otsis paaniliselt piimapakke ja jogurtijääke , turult oli lihtne tooreid kartuleid vinnata . </s> <s> Sealsamas turu plankaia taga lõikas Eeva kartulist paberõhukesi laaste ja sundis Aadamat neid sööma . </s> <s> Toores tärklis tõi leevendust tunniks-paariks , siis algas kõik uuesti . </s> </p>
<p> <s> Nüüd kandis Aadam kooritud kartuleid jopitaskus ja näris neid krudinal nagu õunu . </s> <s> Raksatades lömastas Aadam järgmise õllepurgi . </s> <s> Ta tegi seda erilise mõnuga , purgis oli kunagi olnud alkoholivaba õlu . </s> <s> Aadam ei saanud sotti , kellel on vaja alkoholivaba õlut . </s> <s> Aadama meelest oli see sulaselge raiskamine . </s> <s> Üldse oli kõik siin ilmas üks suur raiskamine - prügikastid näitasid seda kõige selgemini , õigemini see , mida nad täis olid . </s> </p>
<p> <s> Aadama mõtisklused katkestas Eeva üllatunud hüüe . </s> <s> Ta ronis ehmunult konteinerist välja ja jooksis jalgade värisedes Eeva juurde . </s> <s> Eeva puhastas ajalehte kalarapetest ja tõstis selle silmadele lähemale . </s> <s> Siis sakutas meest rõõmsalt rinnust ja karjus : " Aadam ! </s> <s> Ma jõudsin selle ära oodata ! </s> <s> See päev on tulnud ! </s> <s> Meie õnnepäev on tulnud ! " </s> <s> Eeva hakkas kohmakalt tantsima , vehkis kätega nagu pöörane ja kiljus kileda häälega : " Juhhei ! " </s> <s> Aadam vaatas teda ehmunult . </s> <s> Ta polnud Eevat kunagi varem sellisena näinud ja puudutas areldi naise kuuevarrukat : " Eevakene , palun jäta järele , ära tantsi , seda on nii jube vaadata ! " </s> <s> Eeva käratas : " Ah nii , ah või nii , " ja virutas mehe jalahoobiga jääle siruli . </s> <s> Siis oli Eeva ainsa hüppega Aadama rinnal ja hoogu võtmata hakkas ta meest rusikatega näkku peksma . </s> <s> Lööke saatis kiledahäälne sajatamine : " Või minu tants on jube vaadata , säh sulle , kuradi liimerdis , säh sulle kiisu-miisutaja , laku perset ja panni ... </s> <s> Laku-laku-laku ! " </s> </p>
<p> <s> Aadam hakkas kuulekalt määrdunud jääd lakkuma . </s> <s> Ta tundis keelel kassikuse hiniinimaitset ja pigistas silmad vastikusest kinni . </s> <s> Õnneks Eeva enam ei löönud . </s> <s> Aadam tundis , kuidas ta karvakasvanud kaelale rabisevad kuumad piisad . </s> <s> Eeva nuttis , pühkis nagu hiigelsuur kana oma nina Aadama jopiseljale kuivaks , võttis siis ajalehe uuesti kätte , otsis taskust kirju lapi ja harutas selle lahti . </s> <s> Lapi sees olid habemenuga ja mõrase klaasiga prillid . </s> <s> Eeva torkas prillid vilunud liigutusega ninale ja hakkas süvenenult lugema . </s> <s> Aadam puudutas teda õrnalt põlvest : " Kas ma tohin püsti tõusta , ah ? </s> <s> Kohutavalt külm on ! " </s> <s> Eeva noogutas armulikult , käristas ajalehest artikli välja ja tõstis paberitüki kõrgele pea kohale : " Näed sa seda , Aadam ? " </s> <s> Mees noogutas mitu korda , puhus punetavatele kätele hingeõhku ja küsis arglikult selja taha piiludes : " Mida ma nägema pean ? " </s> <s> Eeva tõstis sõrme taeva poole ja sosistas pidulikult : " Minu palveid on kuulda võetud , täna on meie õnnepäev , mu armas ! </s> <s> Tule nüüd , tule juba , meid ootavad suured teod ! </s> <s> Meil on täna väga palju tööd , aga ära kohku millegi ees tagasi , tee nii , nagu ma sind õpetan , ja tunni aja pärast on kõik korras ! </s> <s> Juba tunni aja pärast oleme soojas ja kuivas kodus , sööme jälle korralikku puhta maitsega toitu ja joome kuuma suhkruga teed ! </s> <s> Magusat-magusat teed ! " </s> </p>
<p> <s> Aadam arvas , et Eeva on hulluks läinud , tõeliselt ja lõplikult . </s> <s> Harilikult hakkas Eeva segast juttu ajama siis , kui oli kanget alkoholi mekkinud . </s> <s> Aga täna polnud nad veel midagi joonud . </s> <s> Tõsi küll , Eeva oli hulk aega eemal olnud , vahel viskasid naised koos solgiga minema meeste poolikuid viina- ja viskipudeleid - Eeva võis ju mõne sellise õnnepudeli leida ... </s> <s> Eeva aga tiris Aadamat varrukast , vehkis habemenoaga nagu pöörane , karjus : " Edasi ! </s> <s> Meie mõõkadel helgib võidupäike ! " ja hakkas meest kaasa rebides jooksma . </s> <s> Aadam püüdis seletada , et kilekotid lössis alumiiniumiga jäid prügitünnide juurde , et need tuleb kindlasti kaasa võtta , " ligi nelikümmend krooni selget raha ! " </s> <s> Eeva peatus äkki , võttis valveseisangu ja tegi täispöörde , sülitas suure kaarega prügikastide poole ja käratas : " Tee sina ka nii ! </s> <s> Kohe praegu ! </s> <s> Sülita ! </s> <s> Ja olgu see viimane kord , kus me teiste inimeste saasta sees tuhnime ! " </s> <s> Ta tasandas häält : " Meist saavad inglid ! " </s> </p>
<p> <s> Aadam sülitaski prügikastide poole . </s> <s> Eeva polnud rahul ja hakkas Aadamat sakutama : " Ära ole nii vedel ! </s> <s> Selg sirgu , valvel ! </s> <s> Sülita põlglikumalt ! " </s> <s> Aadam nuuksatas , aga tegi , mis kästud . </s> <s> Eeva rahunes ja ümises : " Nüüd on ainult vaja hoolega vaadata ... </s> <s> Kus on mets ... </s> <s> Ja kus on meri . </s> <s> Edasi ! " </s> <s> Nad hakkasid jooksma . </s> <s> Äkki Eeva kamandas : " Stopp ! " ja peatus nii äkki , et Aadam kukkus üllatusest ninali . </s> <s> Mees ei jõudnud kaitseks isegi käsi ette sirutada ja purustas näoli jääle kukkudes ninaluu , nii et verd lausa purskas . </s> <s> Aadam surus lumepeotäie ninale ja inises : " Mu nina , mu nina ... </s> <s> Täitsa puru . " </s> <s> Eeva kiristas hambaid ja vaatas kiiresti ringi nagu olukorda hindav juhthunt . </s> <s> " Tasa , ole ometi vait , sa õnnetu ! </s> <s> Kannata natukene veel , õige vähe , ainult niipaljukest veel " - Eeva näitas pöidla ja nimetissõrmega vahemaad , mis eraldas kannatust lõputust õnnest . </s> <s> Siis võttis ta Aadamal kuklalokkidest kinni ja keeras ta pead , naeratas kummaliselt ja noogutas . </s> </p>
<p> <s> Aadam nägi , kuidas kaamelivärvi mantlis mees auto juurde läheb ja ukse lukust lahti keerab , siis pagasiruumi avab ja raske kohvri autosse upitab . </s> <s> Maja välisuks paugatas ja umbes seitsmeaastase tütrega naine tippis auto juurde . </s> <s> Mees avas naerdes ja valjuhäälselt rääkides tagumise vasakpoolse ukse . </s> <s> Automarke Aadam ei tundnud , aga masin oli ilus ja läikiv , autokapotil sirutus hüppeks mingi kassi moodi loom ... </s> <s> Aga rohkem Aadam vaadata ei saanudki , sest juba tõukas Eeva teda selga ja oli ise paari hüppega auto juures . </s> <s> Ta kiskus habemenoa lahti , see helgatas korra päikeses , ja avas siis mantlis mehe kõri . </s> <s> Mees korises ja vajus selili , verd lahvatas mantli rinnaesisele , autoaknale ja sillutisele . </s> <s> Eeva karjus : " Aadam , viruta tellisega ! </s> <s> Näe , sellega , " ja surus Aadamale pihku pooliku telliskivi . </s> <s> Aadam pani tähele , et tellise murdekoht on terav nagu kirka . </s> <s> Eeva kisendas : " Löö see lita maha , löö ta ometi maha ! " </s> <s> Aadam tõstis tellise kõrgele ja kukutas blondile naisele pähe . </s> <s> Miski raksatas tuhmilt ja kasukaga naine varises nagu välgust tabatult tänavakividele . </s> <s> Eeva sirutas käe tüdruku suunas , laps vaatas teda , silmad suured . </s> <s> Aadam oli neid enne näinud , just niisuguseid niiskeid suuri silmi , päris kindlasti oli ... </s> <s> " Bambi ! </s> <s> See on ju Bambi . " </s> <s> Eeva kummardus lapse poole : " Hakka karjuma ! </s> <s> Karju ! </s> <s> Aadam , karju sina ka ! </s> <s> Karjume kõik koos ! </s> <s> Aaaaappi ! </s> <s> Politsei ! </s> <s> Tulge appi ! </s> <s> Tapetakse ! " </s> </p>
<p> <s> Eeva naeratas armsasti , kui esimene sinise vilkuriga auto nurga tagant nähtavale ilmus . </s> <s> Aadam polnud Eevat iial sellisena näinud - naine oli rahul ja õnnelik ega vabisenud enam . </s> <s> Eeva sättis oma hallisegused juuksed rätiku alla kokku ja sirutas käe verise habemenoaga ette . </s> <s> Nende poole jooksis politseiohvitser , rebides käigu pealt püstolit kabuurist . </s> <s> Aadam vaatas juhmilt tellisetükki , mida ta ikka veel peos hoidis . </s> <s> Eeva hüüdis : " Tõsta see kõrgele nagu lipp ! </s> <s> See on asitõend , mu kullake ! </s> <s> See on pilet , see on võti , küll sa näed ! </s> <s> Eestis on surmanuhtlus kaotatud , ma ise lugesin ! </s> <s> Ajalehest , just praegu ! </s> <s> Me saame eluaegse vangistuse , sööme iga päev mitu korda head puhta maitsega toitu ja magame soojas kambris ! </s> <s> Päris oma voodis ! </s> <s> Meil on tekid ja linad , ilusad valged puhtad linad ! </s> <s> Vanglad lähevad järjest paremaks , need on nagu hotellid ! </s> <s> Me oleme nagu pikal reisil ! </s> <s> Taevane paradiis on siin ja praegu ! " </s> </p>
<p> <s> Aadam sosistas : " Mis asjad need linad on , ema ? " </s> </p></div2>
        <div2 type="alaosa"><head> INTERVJUU </head>
<p> <s> Täpselt kell kaheksa hommikul seisan valgeks lakitud raudplaadi ees ja vajutan pronksist kellanupule . </s> <s> Punane signaaltuli hakkab plinkima , veidi aja pärast kostab metalne klõpsatus ja Hilda Theresia Liotard ( 94 ) avab isiklikult massiivse ukse ning juhatab mind vaikides hämarasse tuppa . </s> <s> Väike sale vanaproua võtab istet nagiseval puust toolil , pakkudes mulle kohta mererohelise sametiga kaetud kanapeel . </s> <s> Kitsuke salong on täis esemeid , need on omakorda tulvil mälestusi ja kohtumisi , millest lihtsurelik võib ainult unistada . </s> <s> Akendest avaneb suurepärane vaade Tallinna vanalinnale , Pühavaimu kiriku torn näib olevat käeulatuses , aga vaatepilt on kuidagi moonutatud , kõik paistab otsekui läbi vee . </s> <s> Võtan diktofoni ja sean selle töökorda . </s> <s> Minu üllatuseks käivitab ka proua Liotard magnetofoni ja lausub : " Vabandage , aga ma lindistan samuti meie jutuajamise . " </s> <s> Siseneb mustanahaline teener ja kontrollib minu diktofoni , ka fotoaparaat huvitab teda väga . </s> <s> Kõik toimub täielikus vaikuses , teener liigub hääletult nagu puuma , ta lõhnab vängelt sidruni ja muskaadi järele , nagu oleks ta maganud idamaiste maiustuste kuhjas . </s> <s> Veendunud , et kõik on korras , kummardub ta proua Liotard'i poole , kes annab talle paar prantsuskeelset korraldust . </s> <s> Vahimees lahkub ja me jääme kahekesi , kui jätta arvestamata sphynx-tõugu kass , keda ma olin hämaruses pidanud skulptuuriks . </s> <s> Minu teada on selle karvutu kassitõu esindajaid Eestis vaid mõni üksik . </s> <s> " Minu mees ei sallinud Yousufit , " viipab vanaproua kassi suunas . </s> <s> " Ta ütles alati , kui teda kõnetas : noh , nülitis ! </s> <s> Ja Yousuf omakorda ignoreeris teda . </s> <s> Mind ta jumaldab , aga ärge teie teda puudutage , siis ta kaotab enesekontrolli . </s> <s> Kass on sellepärast rahutu , et ei salli minu teenri parfüümi . " </s> <s> Noogutan rahustavalt ja luban , et ma kiisut ei puuduta . </s> <s> Proua jätkab : " Abdullah on väga sõnakuulelik ja tubli mees , aga ta armastab end ülearu lõhnastada . </s> <s> Kahjuks ta ei saa aru , et kõige meeldivam on värske vee lõhn , seebiga pestud ihu puhas lõhn . " </s> <s> Ta vaatab mulle korraks väga tähelepanelikult otsa . </s> <s> Tunnen end ebamugavalt ega tea , mida ma ütlema peaksin . </s> <s> " Vaevalt te seda minu käest kuulama tulite , kuidas minu must teenijapoiss end lõhnastab , " peidab proua näo käte vahele ja hakkab naerma . </s> <s> Siseneb Abdullah , kandikul väikesed vaagnad , kristallpitsid ja karahvin . </s> <s> Karvutu kass heidab talle põlgliku pilgu ja hakkab end demonstratiivselt lakkuma . </s> <s> Kiirelt ja täpselt katab Abdullah laua ning lahkub , veel tasem kui tulles . </s> <s> " Proua Liotard , te olete sündinud Baselis , elanud maakera eri paigus , miks otsustasite nüüd elama asuda Eestisse , Tallinna ? " - " Mulle meeldivad linnad , mis paiknevad merekaldal . </s> <s> Olen teist korda teie kaunil maal ja kavatsen siin veeta kogu ülejäänud elu . </s> <s> Ma ei ole veel otsustanud , kas jään elama Tallinna või Tartusse , mõlema linnaga on mul omad plaanid . </s> <s> Esimest korda sattusin Tallinna 1942. a. , töötasin siin poolteist aastat ja õppisin selgeks eesti keele . </s> <s> Siinsamas lähedal Laial tänaval asus minu pastellmaalistuudio Liotard , usun , et vanemad inimesed mäletavad seda . </s> <s> Mul oli viis väga andekat õpilast , valisin nad välja konkursi korras , esitatud tööde põhjal . </s> <s> Kokku tuli avaldusi üle saja , sõel oli mul väga tihe ... " - " Mis neist tänaseks saanud on ? " - " Neli said koos oma vanematega surma , siis kui see hirmus põgenemine oli , septembris 1944. </s> <s> Väikesele kuunarile pandi peale lennukimootor , ülekoormuse tõttu uppus see tilluke laev peaaegu kohe , kui Dirhami sadamast teele asuti . </s> <s> Kõige noorem õpilane aga , eesnimi oli tal Liina , neiupõlvenime ei mäleta , pääses koos vanematega Saksamaale . </s> <s> Kohtasin Liina Olivierast kuuekümnendate lõpul Los Angeleses , USA-s . </s> <s> Ta tuli minu juubelinäituse avamisele , ta oli lugenud " Art in America " magasinist minu kunstinäituse reklaami ja sõitiski kohale , ta elab Argentiinas ja on oma kodulinnas nimekas kunstnik . </s> <s> Tema loodud on suured seina- ja laefreskod Buenos Airese Teatro Municipales . " </s> <s> Proua Liotard väristab õlgu : " Kas ka teil on jahe ? " </s> <s> Ta võtab pärlmutrist karbikese ja vajutab nupule . </s> <s> Kohe siseneb Abdullah ja hakkab kamina juures toimetama . </s> <s> Kass sooritab uskumatu õhulennu ja maandub vanaproua sülle . </s> <s> Proua jätkab rahulikult : " Eestis tuleb esialgu ette mõningaid ebamugavusi . </s> <s> Näiteks pole saada punast puud ja kaneelipuu oksi . </s> <s> Kaneelikoort müüakse küll , enamasti on see kahjuks peeneks jahvatatud . </s> <s> Mulle meeldib väga kaneeliokstega alustatud punase puu tuli , sellel on jumalik lõhn ja valus leek , eriline soojus . </s> <s> Usun , et just niimoodi lõhnab peaingli leegitsev mõõk , kui ta meid karistama tuleb ... " </s> <s> Proua vakatab ja jälgib , kuidas Abdullah süütab pika tikuga esmalt papüüruse , siis võtavad pragisedes tuld kaneelioksad . </s> <s> Toas levib ootamatult värske ja meeldiv lõhn . </s> <s> Abdullah kontrollib tõmmet ja kaob . </s> <s> Proua vaatab mulle otsa , puudutab oma kõrva ja küsib : " Kas ka teile meeldib sügisel kamina ees istuda ja vanu aegu meenutada või siis lihtsalt unistada ? " </s> <s> Noogutan : " Väga ! </s> <s> Uskuge , teeksin seda iga päev , aga kahjuks pole mul kaminat . </s> <s> Kust te seda haruldast küttematerjali hangite ? " </s> <s> Proua ohkab : " Tellisin Sri Lankast korraga suure koguse , konteinerid toodi erilennukiga Tallinna . </s> <s> Lasnamäel on üks kaarhall minu kaminapuid täis , Abdullah toob neid auto kohvriruumis siia , see on küll tülikas , aga saame hakkama . </s> <s> Keldrit mul siin praegu pole , sest seal asub mingi restoran , jubedat praadimise lõhna imbub vahel ka minu tuppa . </s> <s> Ostan selle söögisaali varsti ära ja likvideerin . </s> <s> Tahan sinna juustulabori teha . </s> <s> Eestis pole veel korralikku juustu saada , mõni üksik äri pakub ehtsat sinihallitusjuustu . </s> <s> Võtke , proovige seda siit ! " </s> <s> Ta ulatab mulle nikerdatud pirnipuust karbi , mida ehib reljeefne kuldkiri " Blue Liotard Exclusive " , ja jätkab : " Seda valmistan ma oma Normandia mõisas piiratud koguses , igal aastal ainult 30,3 kilogrammi , need pirnipuust napakesed on nummerdatud ja signeeritud . </s> <s> Usun , et minu juust on juustude seas sama mis Koh-i-Noor teiste kalliskividega võrreldes ! " </s> <s> Vanaproua on hoos , otsustan küsimusi enam mitte esitada ja lihtsalt kuulata . </s> <s> " Vaadake neid aknaklaase , see on originaal , ehtne veneetsia klaas aastast 1209 , tõin need oma paleest , mis asub Suure Kanali ääres Veneetsias , see on omamoodi roosade prillide efekt , on mul õigus ? </s> <s> Ja nüüd kõige olulisem - vaadake aknast välja ! </s> <s> Mind häirib , et ma näen aina seda kirikut ja katuseid ja korstnaid . </s> <s> Mul on plaan , mille tahan kiiremas korras ellu viia . " </s> <s> Vanaproua Liotard võtab rohelise nahkmapi , sorib paberites ja otsib välja ühe fragmendi linnaplaanil . </s> <s> " Vaadake , kõik on väga lihtne : ma kavatsen alates Raekoja platsist kuni mereni kogu hoonestuse lammutada . </s> <s> Siis avaneb minu akendest kaunis vaade merele . </s> <s> Loomulikult tuleb ka sadam likvideerida , sest need neetud kraanad on nii industriaalsed , et mul hakkab juba ainuüksi neile mõeldes pea valutama . </s> <s> Ja et mulle meeldib väga Saaremaa maastik , siis kavatsen lasta siia istutada kadakaid ja tuua suuri rändrahne , siis on siin ütlemata kena jaanituld teha või lihtsalt niisama jalutada . </s> <s> Ma investeerin sellesse projekti üle seitsme miljardi Šveitsi frangi . </s> <s> Tahan oma idee panna üldrahvalikule hääletusele . </s> <s> Kui hääletus lõpeb positiivselt , siis maksan igale Eestimaa elanikule kompensatsiooni . </s> <s> Vaadake seda tabelit , siin on kirjas , et iga pensionär saaks sel juhul minu käest oma elu lõpuni lisaraha ca 8300 EEK-i kuus , peale selle vabastataks nad elektriarve tasumisest . </s> <s> Või teine näide : õpetajate ja arstide miinimumpalk oleks minu arvutuste kohaselt ligikaudu 12 000 EEK-i , isegi rohkem . </s> <s> Olen koos oma abilistega koostanud detailse finantskava , kõik toimib sendipealt . </s> <s> Selleks et projekti realiseerida , ei säästa ma aega ega raha . </s> <s> Aega on mul jäänud vähe , olen juba sellises eas , et iga hommik ja uus päev on nagu jumala kingitus . </s> <s> Carpe diem ! </s> <s> Mis rahasse puutub , siis seda on mul küllaldaselt ja iga minutiga suureneb mu varandus 1,6 miljoni frangi võrra . </s> <s> Minu teine abikaasa oli nutikas investor ja aeg töötab meie kasuks edasi niihästi Johannesburgis kui ka Tokios , Washingtonis , Londonis , Zürichis ja Tel Avivis . </s> <s> Ma võtan projekti " Kohtumine merega " väga tõsiselt , see on minu viimane kunstitöö ja ühtlasi reaalne ja nähtav jälg kogu Eesti kultuuriloos . " </s> <s> Proua tõmbab sügavalt mitu korda hinge . </s> <s> Millegipärast vaatan kella , siis küsin : " Millal kavatsete lammutustöödega alustada ? " - " Kohe , kui on selgunud rahvahääletuse tulemused . </s> <s> Usun , et siis linnavalitsus otsustab asja novembri lõpuks . </s> <s> Kummalisel kombel tunnetan veel mõne ametniku vastuseisu , kuigi üldine atmosfäär on soosiv . </s> <s> Mul on Tallinna linnale spetsiaalne kingitus - nädal enne jõulupühi jõuab Inglismaalt kohale 35 uhiuut " City-Star " bussi , need on erakordselt mugavad , selle aasta mudel . </s> <s> Uue liinibussiga on linnarahval sõit küll veidi kallim , kuus krooni , aga piletihinna sisse kuulub ka tass kohvi , musta või koorega , samuti suitsulõhega võisai . </s> <s> Mul on kavas veel teisigi kingitusi , aga mis mõtet on neid ette ära rääkida , las jääb üht-teist esialgu saladuseks . " </s> <s> Vanaproua muigab kavalalt , siis jätkab asjalikult : " Nii on lood Tallinnaga . </s> <s> Tartus olen käinud kahel korral , viimati teatri juubeli ajal. </s> <s> Konsulteerisin " Vanemuise " juhtidega uue maja renoveerimise küsimustes . </s> <s> Teine tähtis objekt Tartu linnas on minu arvates haruldane Jaani kirik , mis tuleb viivitamatult korda teha . </s> <s> Summad on mul selleks eraldatud . </s> <s> Ja ma pean oma sõna , olen alati pidanud . </s> <s> Aga kõigepealt " Kohtumine merega " , alles siis tulevad need teised asjad . " </s> <s> Proua neelatab ja võtab portselantoosist imepeenikese musta sigari . </s> <s> Ta süütab selle küünlaleegist , toetub toolikorjule ja pahvib naudinguga sigarit . </s> <s> Ta viipab sigariga ja jätkab suitsupilve mattunult : " Tellin neid Kuuba saarelt . </s> <s> Palmira lähedal on väike perekonnaistandus , kus higised poisid oma reite vahel need sigarid valmis rullivad - uskuge , see on fantastiline vaatepilt , kuidas nad seda lõõskavas päikeses teevad . </s> <s> Paar tilka rummi ja mõned toorsuhkru kristallid annavad erilise aroomi ja maitse ! " </s> <s> Proua Liotard nuusutab hardunult sigarit ja pilgutab mulle silma . </s> <s> Tool tema istumise all kägiseb iga kord , kui ta end liigutab . </s> <s> Ta märkab mu pilku ja hakkab jälle rääkima : " Egüptoloogid usuvad , et see tool asub Kairo muuseumis , aga seal on tühipaljas koopia . </s> <s> See tool kuulus Tutanhamoni pojale , kataloogides selle väikese puust istme hind puudub . </s> <s> Samuti arvavad kõik , et minu vanaisa pastellmaal " Madame d'Epinay " ( " Šokolaaditüdruk " ) asub Rathi muuseumis Genfis , ka see pole tõsi , originaal ripub minu köögis seinal , vaatan seda hommikuti ja saan terveks päevaks hea tuju . </s> <s> Ma armastan enda ümber unikaalseid esemeid , ma naudin neid lausa füüsiliselt , ma vajan neid nagu õhku . </s> <s> Need esemed viivad mind tagasi möödunud aegruumidesse , ma otsekui kohtuksin jälle reaalselt inimestega , keda pole enam ammu elavate kirjas . </s> <s> Nad elavad edasi minus , sellal kui mina pean maisest elust kaugenema ja viin palju endaga hauda kaasa . </s> <s> Ma kirjutan praegu mälestusteraamatut , olen jõudnud sellega aastasse 1941 , minu ajaarvamise järgi on jälle 7. detsembri varahommik ja ma olen oma toonase abikaasaga Pearl Harboris Havail ja hommikusest udust ilmuvad Jaapani lennukid ... </s> <s> Samas ma istun aga Tutanhamoni toolil ja kelgin mingis tillukeses riigis oma suurte rahadega . </s> <s> Elu on kummaline , valus ja ilus ja nii kahju on sellest , et ta minu jaoks lõppema hakkab , jah , talv on tulekul ... </s> <s> Oh jumal , vaadake ometi ! " </s> <s> Uskumatu : kaneelipuu risust sibab välja rammus rott ja kaob kõrvaltoa ust varjava gobelääni taha . </s> <s> Vaatan kassi poole , aga see ei liiguta oimugi , ta näib olevat ränkraske une kammitsais . </s> <s> Proua lööb käega : " Minu teine mees ütles alati , et rott jääb rotiks , aga inimesest võib hea tahtmise korral saada jumal . </s> <s> Peab ainult hirmsasti tahtma ! </s> <s> Ja uskuge , ma olen tunda saanud jumala puudutust ! </s> <s> Ma olen vist üks maailma kõige õnnelikumaid inimesi . </s> <s> Sain Lahesõjas rängalt haavata , ravisin end Šveitsis ja siis otsustasingi taas tulla Eestisse . </s> <s> Ja siin ma olen kogenud imelist tunnet , et teie väike riik on see maalapp , kus tagaaetu leiab varjupaiga , kui tal ainult on head kavatsused . </s> <s> Mind jälitavad minu elatud aastad ja mälestused , samas usun , et kogu mu elu on alles ees ... " </s> <s> Elektronkell hakkab sumisema ja must Abdullah on ühe hüppega mu kõrval . </s> <s> Sulen diktofoni ja tänan . </s> <s> Vanaproua noogutab mulle hüvastijätuks , tõuseb ja saadab mind ukseni , siis naeratab : " Tulge ikka ja jälle , kui aega ja tahtmist on . " </s> <s> Raske magnetuks mu selja taga sulgub tasase klõpsuga . </s> <s> Ma tean , et tulen siia ikka ja jälle . </s> <s> Tulen ka siis , kui aega ja tahtmist napib . </s> </p></div2>
        <div2 type="alaosa"><head> KUU </head>
<p> <s> Uurija puudutas kõrvalesta , võttis kollase pliiatsi , pani puhta paberilehe enda ette lauale ja vaatas Martinile otsa . </s> <s> Siis valas ta kahte klaasi mineraalvett , tõstis ühe klaasi Martini ette ja ütles : </s> </p>
<p> <s> " Teil on õigus minu küsimustele mitte vastata , kui te seda ei soovi . </s> <s> Ma austan isikupuutumatust , see on seadusega kaitstud . </s> <s> Niisiis . </s> <s> Kas te olete nõus vastama minu küsimustele ? " </s> </p>
<p> <s> Martin silmitses kollast pliiatsit , vaatas paberilehte ja silitas rasket , rohmakalt töödeldud lauaplaati . </s> <s> See talupojastiilis laud otse jahmatas oma aususe ja otsekohesusega . </s> <s> Nahast tugitoolid ja nikeldatud termos , hiigelsuur merevaigust seinamosaiik , tohutute kaladega akvaarium , valge karakullvaip muldpõrandal ja rohmakas talupojalaud ! </s> <s> Martin oli sunnitud tunnistama , et uurijal , või kes tahes ta ka ei olnud , on oma kindel stiil . </s> <s> Ta kehitas õlgu . </s> </p>
<p> <s> " Ma vastan , kui ma olen endas täiesti kindel . </s> <s> Kui ma tean , et mul on õigus . " </s> </p>
<p> <s> " Olgu nii . </s> <s> Ja kõike , mida mina tean , ma uuesti üle ei küsi . </s> <s> Siiski ... </s> <s> Kas te teate , kui kaua te meie külaline juba olete olnud ? " </s> </p>
<p> <s> Martin silmitses karakullvaipa , ta pilk puuris valget säbru , mõttes uuristas ta valgesse laotusse oma nime . </s> <s> Äkki ta võpatas ja ütles kähinal : </s> </p>
<p> <s> " Ei tea . </s> <s> Lööge või maha , aga seda ma tõesti ei tea ! " </s> </p>
<p> <s> Uurija näppis arvutil koodi , kliksis hiirt , vaatas silmanurgast Martini poole ja ütles usalduslikult : </s> </p>
<p> <s> " Veidi üle aasta . " </s> </p>
<p> <s> Martin võpatas veel kord , aga rahunes kohe ja küsis : </s> </p>
<p> <s> " Paluks täpsemalt . </s> <s> Päevapealt ! " </s> </p>
<p> <s> " Kui me arvestame , et kohe on südaöö ja algab uus päev , siis te olete siin olnud täpselt kolmsada kaheksakümmend üks ööpäeva . " </s> </p>
<p> <s> " Väga ebameeldiv arv . </s> <s> Kolmsada oleks täiesti kombes . </s> <s> Aga see kaheksakümmend ajab mulle hirmu nahka . </s> <s> Erakordselt jube numbrite kombinatsioon ! " </s> </p>
<p> <s> " Aga lõpus on ju üks ? " </s> </p>
<p> <s> Martin vajus viivuks mõttesse , siis sosistas : </s> </p>
<p> <s> " Jah , see üks on päris hea . </s> <s> Üks on alati väga tähtis ja hea . " </s> </p>
<p> <s> " Miks ? " </s> </p>
<p> <s> " Üks on tugevam kui kaks ! " </s> </p>
<p> <s> " Mis mõttes ? " </s> </p>
<p> <s> Martin sirutas käe välja . </s> </p>
<p> <s> " Andke mulle korraks pliiats ja paber ka ! " </s> </p>
<p> <s> Uurija nihutas pliiatsi ja paberi Martini ette . </s> <s> Martin kontrollis , kas pliiats on terav . </s> <s> Uurija jälgis ta liigutusi ja näoilme vaheldumist . </s> </p>
<p> <s> " Kas soovite , et ma teritaksin uue pliiatsi ? " </s> </p>
<p> <s> Martin noogutas . </s> <s> Uurija otsis taskust väikese noa , võttis karbist uue pliiatsi ja teritas selle nõelteravaks . </s> <s> Puhus pliiatsile ja ulatas naeratades Martinile . </s> <s> Martin vedas pliiatsit aeglaselt paberil ja jälgis , kuidas pehme grafiit teeb paberile musta joone . </s> <s> Ta nihutas paberi uurija ette ja selgitas : </s> </p>
<p> <s> " Vaadake ise ! </s> <s> Üks on erakordselt sirge , uhke ja tubli . </s> <s> Ta näeb välja noor , tohutu läbilöögijõuga , puhanud ja värske . </s> <s> Kindel nagu sepa tehtud raudnael ! </s> <s> Aga heitke pilk sellele kõverikule kahele ! </s> <s> Milline masendav ja kurb vaatepilt ! </s> <s> Jõud on raugenud , pea on norus ja keskelt murdunud . </s> <s> Ei mingit isikupära ega sarmi . </s> <s> Prügikastirääbakas ! " </s> </p>
<p> <s> Martin ohkas , viskas pliiatsi käest ja vaatas uurijale silma . </s> <s> Uurija võrdles numbreid ja noogutas : </s> </p>
<p> <s> " Teil on õigus . " </s> </p>
<p> <s> Seejärel kortsutas ta kergelt kulmu , voltis paberi hoolikalt kokku ja peitis põue . </s> <s> Ta liigutused olid aeglased , mõõdetud ja täpsed nagu eesmärgile läheneval varaanil . </s> </p>
<p> <s> " Martin , alustame nüüd kõike otsast peale . </s> <s> Rahulikult . </s> <s> Aega meil ju on . </s> <s> Kas te soovite kohvi ? </s> <s> Või hoopis teed ? </s> <s> Vett , mahla ? " </s> </p>
<p> <s> Martin raputas kannatlikult pead . </s> </p>
<p> <s> " Tänan , ma ei taha midagi . " </s> </p>
<p> <s> " Kas te suitsetate ? " </s> </p>
<p> <s> " Ei ! " </s> </p>
<p> <s> " Ega see teid ei häiri , kui mina suitsetan ? " </s> </p>
<p> <s> " Ei häiri , aga süda läheb küll pahaks . </s> <s> Ma ei kannata suitsulõhna . </s> <s> Võin koguni ära minestada . " </s> </p>
<p> <s> Uurija pani sigareti aegamisi pakki tagasi . </s> <s> Ja äkki ta käratas : </s> </p>
<p> <s> " Mida te nägite ? " </s> </p>
<p> <s> Martin pomises vaevu kuuldavalt : </s> </p>
<p> <s> " Valgust . " </s> </p>
<p> <s> " Mis valgust ? </s> <s> Kas see oli lamp ? " </s> </p>
<p> <s> Uurija tõusis energiliselt , tõi eesruumist pika musta käepidemega politseilambi , lülitas põlema , suunas valgusvoo Martinile silma ja kordas : </s> </p>
<p> <s> " Kas see oli lamp ? </s> <s> Nagu see siin ? " </s> </p>
<p> <s> Martin varjas kätega nägu , valgus tungis läbi suletud laugude ajju ja hakkas kõrvetama . </s> <s> Ta karjatas : </s> </p>
<p> <s> " Ei ! </s> <s> See oli veel heledam ! </s> <s> See oli tuhat korda heledam kui see õudne lamp ! </s> <s> See oli nagu Kuu ... </s> <s> See oligi Kuu ! " </s> </p>
<p> <s> " Kas see peab olema nali ? " </s> </p>
<p> <s> " Kuu ei ole mingi nali . " </s> </p>
<p> <s> " Ja mis edasi sai ? " </s> </p>
<p> <s> Martin äigas käega üle näo , neelatas ja vastas : </s> </p>
<p> <s> " Ma hakkasin jooksma . </s> <s> Mantel takistas mind . </s> <s> Ma nööpisin mantli lahti ja viskasin minema . </s> <s> Kiirus kasvas iga sammuga . </s> <s> Kaabu lendas peast . </s> <s> Kuulsin tugevat vihinat ja viskasin ka salli ja kindad minema . </s> <s> Jooksin järjest kiiremini . </s> <s> Ja siis ... " </s> </p>
<p> <s> " Ja siis ? </s> <s> Mis siis sai ? " </s> </p>
<p> <s> " Ühel hetkel ei puudutanud mu jalad enam maad . </s> <s> Ma kor ... </s> <s> Kor ... " </s> </p>
<p> <s> Martin kogeles , ta ei suutnud edasi rääkida . </s> <s> Uurija püüdis abistada : </s> </p>
<p> <s> " Korrigeerisite ? " </s> </p>
<p> <s> " Korrigeerisin keha asendit ja sss ... </s> <s> Ssss ... " </s> </p>
<p> <s> " Sirutasite käed üles ... ? " </s> </p>
<p> <s> Martin vihastas : </s> </p>
<p> <s> " Ei ! </s> <s> Ette ! </s> <s> Ette !!! </s> <s> Sirutasin käed ette ja hakkasin tõusma . </s> <s> Tõusin järjest kõrgemale . </s> <s> Ma lendasin üha kiiremini . </s> <s> Tuul vihises kõrvus . </s> <s> Ma ei julgenud alla vaadata , pigistasin silmad kinni ja kihutasin edasi . </s> <s> Äkki valdas mind kirjeldamatu hirmutunne . </s> <s> Külma ja hirmu tunne . </s> <s> Nagu oleks mind vasaratega vastu pead ja selga taotud ! </s> <s> Läksin üleni märjaks . </s> <s> Ma olin nagu kuuma õlisse kastetud ! </s> <s> Ja hääled ! </s> <s> Jubedad hääled ... " </s> </p>
<p> <s> Uurija tõusis toolilt ja sosistas : </s> </p>
<p> <s> " Edasi ! </s> <s> Mis edasi sai ? " </s> </p>
<p> <s> Martin kehitas õlgu . </s> </p>
<p> <s> " Midagi ei saanud . </s> <s> Teekond Kuuni oli jube , siis läks paremaks . </s> <s> Kui Kuust mööda saab , on juba korras . </s> <s> Pole enam vaja muretseda . " </s> </p>
<p> <s> " Mida te nägite ? " </s> </p>
<p> <s> " Linnu . </s> <s> Teisel pool Kuud on linnad . </s> <s> Tänavad on seal palju laiemad kui Tallinnas , aga valgus ... " </s> </p>
<p> <s> Uurija pani Martinile käe suu peale ja küsis : </s> </p>
<p> <s> " Kui te Kuust mööda saite , kas siis läks veel valgemaks ? " </s> </p>
<p> <s> Eneselegi ootamatult Martin naeratas . </s> <s> Tal hakkas korraga väga hea ja kerge . </s> </p>
<p> <s> " Jah . </s> <s> Siis läks veel valgemaks . </s> <s> Ja mida kaugemale ma jõudsin , seda heledamaks ja kirkamaks läks . </s> <s> Kuni mulle tundus , et ma olen selle suure valguse osa ! " </s> </p>
<p> <s> Uurija kustutas lambi , istus tagasi toolile ja pühkis laubalt higi . </s> <s> Ta lülitas sisse suure laeventilaatori ja süütas sigareti . </s> <s> Puhus kiirustades suitsu välja ja vaatas üksisilmi Martinit . </s> </p>
<p> <s> " Ega sa ei valeta ? " </s> </p>
<p> <s> Martin lükkas juuksed silmadelt ega olnudki üllatunud , et mees teda äkitselt sinatab . </s> </p>
<p> <s> " Ma ei valeta . " </s> </p>
<p> <s> " Anna mulle ausõna ! " </s> </p>
<p> <s> " Ausõna . " </s> </p></div2>
        <div2 type="alaosa"><head> AGENDID </head>
<p> <s> Leo avas ukse , vaskkelluke helises , ja ta astus kitsukesse poodi . </s> <s> Külmutusletid surisesid , aga müügisaalis valitses kasvuhooneleitsak . </s> <s> Külastajaid polnud , laeventilaator seisis ja punase turbaniga naine röötsutas letil . </s> <s> Naise näol oli naeratus . </s> </p>
<p> <s> Leo märkas , et naise ainsaks kehakatteks on avar helesinine käisteta paberkittel . </s> <s> Karn lõhnas äädika ja mee järele . </s> <s> Leo nõjatus tsinkletile ja suunas pilgu matsaka lihamüüja kulmude vahele . </s> <s> Naine näperdas verist kaltsu , vidutas oma pilusilmi ja sosistas salapäraselt : " Welcome to Little Saigon ! </s> <s> Mida noolhällale läheb ? " </s> </p>
<p> <s> Leo osutas sõrmega verivorstipuntrale ja palus : " Kaaluge paarsada grammi . " </s> </p>
<p> <s> " Mis sest piskust suulele mehele saab , " lõkerdas naine , " panen ikka paal kilo kohe ! " </s> </p>
<p> <s> Leo tõmbus pingule ja neelatas . </s> <s> Parool oli õige . </s> <s> Aga see võis olla juhuslik kokkusattumus , kurat seda moori teab ! </s> </p>
<p> <s> " Tänan , aga see on keelatud ! </s> <s> Magu võib lõhkeda ! " vastas ta kiiresti . </s> <s> Naine ei hakanud vorsti kaaluma , vaid toetas oma rasvased käed letile , vaatas põnevusega mehele otsa ja lõpetas parooli : " Suul pauk mind huvitabki . " </s> </p>
<p> <s> Leo kummardus üle leti naisele lähemale ja sosistas : " Mina olen Mäger ! " </s> </p>
<p> <s> Naine lõi kaht kätt kokku , kiljatas : " Vai Mägel isi ! </s> <s> Mäglale ma pakun välsket kuuma sülti ! " , taarus leti tagant välja ja riputas poeuksele sildi CLOSED . </s> <s> Pärast seda keris ta hieroglüüfidega nahkrulood kärmelt alla , süütas pika punase flöötpiibu , vaatas kavalalt mehe poole ja istus ägisedes bambusjärile . </s> </p>
<p> <s> Naine suitsetas aeglaselt . </s> <s> Tema silmad olid naudingust suletud . </s> <s> Leo arvates võis ta olla umbes kuuekümneaastane . </s> <s> Naise koodnimi oli Lihameister , ja kui Leo Lihameistri aktsioonidele mõtles , millest Keskus oli teda põhjalikult informeerinud , tulid talle külmavärinad peale . </s> <s> Agent Lihameistri kuritegude loetelu oli aukartustäratavalt pikk , aga Türi linnas oli tema karnil hea maine ja käive korralik . </s> <s> " Kuldsest Kilpkonnast " ostis hõrgutisi isegi poolakast meer Sczertowsky ja keegi ei tulnud selle peale , et eakas vietnamlanna on tegelikult eriagent Lihameister . </s> <s> Leo pani tähele , et naise kaenla alla oli meisterlikult tätoveeritud kilpkonn . </s> </p>
<p> <s> Lihameister tõusis ootamatult krapsakalt püsti , endisest aeglasest loivamisest polnud jälgegi . </s> <s> Ta liikus kiiresti ja hääletult nagu vari seinal . </s> <s> Isegi paberist kittel ei krabisenud . </s> <s> See muutis Leo valvsaks . </s> <s> Lihameister kustutas neoonlambid , läks leti taha ja viipas kutsuvalt käega . </s> <s> Leo järgnes talle , hoides paremat kätt taskus püstolipäral . </s> </p>
<p> <s> " Jäta tasku lahule , " irvitas naine ja liibus siis ootamatult kogu oma keha pikkuses vastu rohelist kahhelseina . </s> <s> Salauks avanes tasase krigina saatel , põlema lahvatas hele valgus . </s> </p>
<p> <s> Lihameister istus arvuti taha ja tippis märgusõna . </s> <s> Ekraanile ilmus Leo digitaalkujutis , mis sooritas täispöörde . </s> <s> Naine vaatas Leole kavalalt otsa , süütas peenikese roosa sigareti ja küsis : " Tead ju seda Päikesemeistli ütlemist : usalda , aga kontlolli ? " </s> <s> Siis avas ta uue faili ja kutsus Leo lähemale . </s> </p>
<p> <s> " Vaata hoolega , Mägel . </s> <s> Need kaks . </s> <s> Meie mateljal . </s> <s> Lahaahned , ambitsioonikad , edevad ja lumalad . </s> <s> Tegutse , Mägel ! </s> <s> Kohtume leedel . " </s> </p>
<p> <s> Naine tõusis ja ulatas Leole hüvastijätuks käe . </s> <s> Käsi oli külm ja pigistus tugev . </s> <s> Leo piilus arvuti poole ja küsis : " Kus me kohtume ? </s> <s> Siin ? " </s> </p>
<p> <s> Naine võpatas . </s> <s> " Ei ! </s> <s> Aga äla muletse , ma leian su üles . </s> <s> Tüli on pisike linn , palju väiksem kui sa alvatagi oskad ! </s> <s> Mine ja tegele mateljaliga . </s> <s> Bye ! " </s> </p>
<p> <s> Leo seadis sammud metroosse . </s> <s> Eskalaatoriga alla sõites kordas ta mõttes vihjet . </s> <s> Subjekt Üks . </s> <s> Dagmar Zelenius . </s> <s> Kakskümmend kuus aastat vana . </s> <s> Kõrgharidusega jurist , erialal pole kunagi töötanud . </s> <s> " Matadori " kasiino baaridaam . </s> <s> Lahutatud . </s> <s> Kaks alaealist last . </s> <s> Valdab suahiili , prantsuse , inglise , vene , itaalia , hispaania , poola ja eesti keelt . </s> <s> Eriline huvi ... </s> </p>
<p> <s> Rong sõitis mühinal ette ja peatus . </s> <s> Mul on vedanud , mõtles Leo , kui vaguniuks avanes otse ta nina all . </s> <s> Vagun oli peaaegu tühi , ainult selle teises otsas lärmas purjus kamp NATO sõdureid . </s> <s> Leo vinnastas igaks juhuks " Glocki " . </s> </p>
<p> <s> Näljaküla peatuses tulid peale kaks hindu naist ja verise ninaalusega mustanahaline valges mantlis kerjus , kes põrandale prantsatas ja otsekohe uinus . </s> <s> Vennike haises värske rooja järele ja Leo hingas miniatuursest balloonist hapnikku . </s> </p>
<p> <s> Hindukesed hakkasid teineteist silitama ja suudlema . </s> <s> Leo keeras pea viisakalt kõrvale ja vaatas märjal tunneliseinal möödakihutavaid avariilampe . </s> <s> Kalk süntesaatorihääl teatas : " Saunametsa ... </s> <s> Attention ! ... </s> <s> The doors open automatically ! ... </s> <s> Next ... </s> <s> Central Railway Station ... </s> <s> City of Türi . " </s> </p>
<p> <s> Saunametsas tulid peale tumedates rüüdes matuselised , juuksed sassis ja silmad nutetud . </s> <s> Leo teadis seda sekti , ka üks Taevavõtme Vennaskonna liige oli tal subjektina kirjas - vend Johannes , Taevavõtme üks juhtfiguure , seega Keskuse eriline huvialune . </s> <s> Peavaksalis väljus Leo metroost ja kiirustas otsejoones " Matadori " . </s> <s> Peegeluksed avanesid hääletult ja Leo sammus läbi inimtühja mängusaali hacienda-stiilis baari . </s> <s> Veinikarva vaip viis baarileti juurde , mida ehtisid pleekinud piisonikolbad , sombreerod ja kuldsed espadronid . </s> </p>
<p> <s> Pigimust kaunitar naeratas ja ulatas joogikaardi . </s> <s> Leo luges kuldselt nimesildilt DAGMAR ja naeratas samuti , hõõrus peopesi kiiresti vastamisi nagu suur porikärbes ja tellis : " Üks Bloody Mary palun . </s> <s> Topeltvürtsidega . </s> <s> Purustatud jääga ! </s> <s> Ja viilutatud sidrun eraldi taldrikul . " </s> </p>
<p> <s> Must Dagmar naeratas ja täpsustas : " Meil on hispaanlasest omanik . </s> <s> Selle joogi nimi on Bloody Maria ! " </s> </p>
<p> <s> " Olgu või Verine Mari , kah mul asi , " naeris Leo ja istus korvtooli . </s> <s> Ta jälgis huviga , kuidas juristist baaridaam sidrunit lõikab , ja mõtles summast , mida potentsiaalsele agendile avansina pakkuda . </s> <s> Oma kogemustest ta teadis , et kui rahapakk välja võtta , on peaaegu kindel , et saab asja poole odavamalt joonde kui rahast ainult rääkides . </s> <s> Kui inimene on eurosid juba näinud , on tal raske sellega leppida , et rahapakk kaob tagasi pakkuja taskusse . </s> </p>
<p> <s> Dagmar asetas härmas joogiklaasi Leo ette lauale ja naeratas jälle . </s> <s> Mees haaras öömusta sõrmusteta käe ja palus : " Ma tean , et kliendi lauda ei tohi istuda , aga vahest teete seda siiski . </s> <s> Ainult kaks minutit ! " </s> </p>
<p> <s> Dagmar vabastas käe ja kiirustas leti taha , siis raputas pead ja sosistas kütkestavalt : " Ma kaotan siin oma töö , kui ma seda teen ! " </s> </p>
<p> <s> Leo naeratas oma kõige võluvamat naeratust number kaheksa ja sosistas vastu : " Ma pakun sulle uut tööd ! </s> <s> Huvitavat , ainulaadset ja tasuvat tööd ! " </s> <s> Ta pilgutas silma ja tõstis klaasi kõrgele . </s> <s> Ka Dagmar naeratas ja jäi meest pika pilguga vaatama . </s> </p>
<p> <s> Leo rüüpas pika sõõmu kokteili . </s> <s> Ta jõudis veel mõelda , et vürtsidega pole Dagmar koonerdanud , siis aga heitis äkki käed üle pea ja kukkus koos tooliga põrandale . </s> <s> Mehe suunurgad olid täis roosasid vahumullikesi ja ventilaatorituul liigutas tema õlekarva juukseid . </s> <s> Agent Mäger oli surnud . </s> </p>
<p> <s> Dagmar kummardus laiba kohale , pühkis selle suunurkadest vahu ja süstis mürgineutralisaatorit keelde , mis oli alles soe . </s> <s> Pärast seda valis ta mobiiltelefonil numbri , kohendas juukseid ja teatas : " Agent Badger is dead . " </s> <s> Ta silmitses uurivalt laipa ja noogutas . </s> <s> " Yes . " </s> <s> Siis läks Dagmar linnatelefoni juurde ja helistas politseisse . </s> </p></div2>
        <div2 type="alaosa"><head> KIIRABI </head>
<p> <s> " Kakssada kolmkümmend üks ! </s> <s> Lõpetan ! " </s> </p>
<p> <s> Kalmer lülitas signalisatsiooni välja ja väntas ruloo üles . </s> <s> Ere aprillipäike tungis hämarasse poodi ja kuld lõi vitriinides särama . </s> <s> Nooruke abiline Niina pühkis klaasvitriinilt sulgvehitsaga olematut tolmu . </s> <s> Kalmer võttis seina äärest sildi , riiulist kruvid ja astus tänavale . </s> <s> See oli Kalmeri igahommikune rituaal , mida ta suure hardusega läbi viis . </s> <s> Ta kinnitas sildi ukse kõrvale ja luges uhkusega gooti kirjas tähti : KALMER-KULD . </s> <s> Reljeefsed tähed olid lehtkullaga kaetud ja kiiskasid . </s> <s> Niina oli tagaruumis kohvi tassidesse valanud ja termoskarbist hommikusöögi välja pakkinud . </s> <s> Kalmer haukas pitsat , vaatas kella ja ümises : " Kaks minutit kümme läbi . " </s> <s> Siis pani ta tassi kolm lusikatäit suhkrut ja lisas ohtralt kuuma piima . </s> <s> Kohv oli kange ja kuum , magus ja sametine . </s> <s> Täpselt selline , nagu Kalmerile meeldis . </s> <s> Värske ajalehe oli Niina asetanud lauanurgale ja avanud spordiküljelt . </s> <s> Käeulatuses oli süütamata sigarillo ja kuldümbrises tikutops , üks tikk toosist kutsuvalt välja turritamas . </s> <s> Täpselt nagu igal hommikul . </s> <s> Kalmer kiljatas ja pilgutas Niinale silma . </s> <s> Niina pilgutas vastu ja niutsatas tasa . </s> <s> Kalmer kiljatas uuesti , Niina niutsatas rõõmsalt vastu . </s> <s> Kalmer patsutas endale põlvele ja sosistas : " Koht ! </s> <s> Kus on Niina koht ? " </s> <s> Niina limpsas keelega - aga samal hetkel helises hõbedane kelluke ja õlgkübaras vanahärra astus väärikalt poodi . </s> </p>
<p> <s> Kalmer läks leti taha , lõi kannad klõpsudes kokku ja kummardas kergelt . </s> <s> Viskas pea kuklasse , puudutas parema käe pöidlaga juukselahku ja kraaksatas : " Kuidas saan teid aidata , aulik isand ? " </s> <s> Vanahärra vaatas üllatunult kõhukat juveliiri . </s> <s> Otsis prillid välja , aga ette ei pannud . </s> <s> Kalmer jälgis vanahärra pilku . </s> <s> Õlgkübarat näisid huvitavat laulatussõrmused . </s> <s> Kalmer avas tulekindla vitriini . </s> </p>
<p> <s> " Laulatussõrmuseid on mul suur valik . </s> <s> Olge lahked , millised teid huvitavad ? " </s> </p>
<p> <s> " Naisterahvale võiks number ... " - vanahärra vaatas paberi pealt järele - " ... seitseteistkümmend olla . " </s> </p>
<p> <s> Kalmer asetas valiku kandikule . </s> <s> Vanahärra silmitses iga sõrmust eraldi . </s> <s> Hoolega ja närvesöövalt kaua . </s> <s> Aeg-ajalt võttis mõne kätte ja tõstis silmadele ette . </s> <s> Siis tundis huvi kihlasõrmuste vastu . </s> <s> Ta palus näidata kõige kallimat , ligi kahesajatuhandekroonist antikvaarse väärtusega ehet . </s> </p>
<p> <s> " Teil on täna õnnepäev , austatud härra , " naeris Kalmer , " see sõrmus number seitseteist sobib sõrme nagu valatud ! " </s> </p>
<p> <s> Vanamees kõkutas naerda , võttis õlgkübara peast ja pühkis kirju siidrätiga oma higist leemendavat laupa . </s> <s> Siis asetas kaabu letile ja nööpis pintsaku lahti , avas vöötasku luku ja otsis välja hõbeümbrises luubi . </s> <s> Ta puhastas luupi seemisnahatükiga , tehes seda talle omasel moel , põhjalikult ja kaua . </s> <s> Poes valitses haudvaikus . </s> <s> Niina ilmus ehmunult uksele , naeratas , tegi kniksu ja kadus jälle . </s> <s> Vanahärra uuris sõrmust luubi all , Kalmer suunas peegellambiga valguse briljantidele , et klient saaks lihvimiskvaliteeti kontrollida . </s> <s> Vanahärra tänas juveliiri kerge noogutusega ja asetas sõrmuse klaaskandikule . </s> <s> Pistis luubi vutlarisse ja küsis : </s> </p>
<p> <s> " Mis selle sõrmuse täpne hind võiks olla ? " </s> <s> Kalmer kummardus ettepoole , asetas hinnalipiku letile ja vastas : " Täpselt sada üheksakümmend üheksa tuhat seitsesada krooni , ei rohkem ega vähem , aulik härra ! " </s> </p>
<p> <s> Vanamees koukis vöötaskust kaks paksu rahapakki ja sosistas : </s> </p>
<p> <s> " Kas ma Ameerika dollarites saan maksta ? " </s> </p>
<p> <s> Kalmer hammustas huulde , haaras kalkulaatori ja hakkas vahetuskurssi arvutama . </s> <s> Selsamal hetkel lõi vanamees vaaruma , kähistas midagi arusaamatut ja haaras parema käega südame kohalt kinni . </s> <s> Rahapakid pudenesid põrandale . </s> <s> Niina vaatas toimuvat suurte silmadega . </s> <s> Kaks dollaripakki siinsamas leti kõrval maas , lausa käeulatuses ! </s> <s> Kalmer viskas kalkulaatori käest ja jooksis leti tagant välja - aga vanamees vajus juba vilinal õhku ahmides selili parketile . </s> </p>
<p> <s> " Niina , kutsu kiirabi ! " </s> </p>
<p> <s> Kalmer pidas vanameest hoolega silmas ja nihutas dollaripakid kinganinaga tasakesi leti taha . </s> <s> Mitusada tuhat krooni ! </s> <s> Ta hoidis hinge kinni , süda tahtis rinnus erutusest lõhkeda . </s> <s> Kalmer muigas . </s> <s> See veel puudus ! </s> <s> Niina valis numbri ja karjus torusse : </s> </p>
<p> <s> " Tulge ruttu ! </s> <s> Lai tänav üksteist be ... </s> <s> Vanem mees ... </s> <s> Jaa , päris vana ... </s> <s> Vist infarkt ! </s> <s> Haaras südamest ja kukkus maha ! </s> <s> Jaa . </s> <s> Lai tänav üksteist be , kullapood ... </s> <s> Jaa , Kalmer-Kuld , palun tulge ruttu ! " </s> </p>
<p> <s> Ta oli näost plass , kui ta Kalmeri pintsakurevääridesse klammerdus : </s> </p>
<p> <s> " Kohe tulevad , issand küll , milline häbi meie ärile ! " </s> </p>
<p> <s> " Mida sa sonid ? </s> <s> Mis häbi ? </s> <s> Seda juhtub ikka , vanamehe süda ei pidanud vastu , tavaline asi ! " </s> <s> Kalmer avas vanamehe kraenööbi ja vallandas kaelasideme . </s> </p>
<p> <s> " Peaasi , et ta siin vedru välja ei viska , siis on jama kui palju ! " </s> </p>
<p> <s> Sireenide huilates sõitis poe ette reanimobiil ja peatus pidurite kriginal . </s> <s> Nooruke blond valge kitliga naisarst tormas kauplusse , vaatas põrandal lamavat vanameest ja avas kiirustades nahast arstipauna . </s> <s> Sealt tõmbas ta välja suure armeerevolvri ja karjus : </s> </p>
<p> <s> " See on rööv ! </s> <s> Heitke näoli põrandale ! </s> <s> Kohe ! </s> <s> Kes liigutab , saab surma ! " </s> </p>
<p> <s> Kalmer ja Niina tegid nagu kästud . </s> <s> Vanamees hüppas nõtkelt püsti , nüüd oli ka temal paugusummutiga püstol käes . </s> <s> Ta suunas selle Kalmerile näkku ja käratas : </s> </p>
<p> <s> " Seifivõti ! </s> <s> Otsekohe ! " </s> </p>
<p> <s> Blond kaunitar tühjendas samal ajal vitriine . </s> <s> Ta pühkis kiirete liigutustega kilekotti kõik , mis ette juhtus : käevõrud , sõrmused , kaelaketid , kõrvarõngad , ripatsid , käekellad , uurid , mündid ... </s> <s> Tühja arstipauna viskas ta vanamehele , kes rebis Kalmeri käest võtme ja tormas seifi juurde . </s> <s> Nagu muuseas korjas ta põrandalt üles kaks dollaripakki ja surus muiates taskusse . </s> <s> Kalmer hüüdis : </s> </p>
<p> <s> " Seifis pole midagi , kõik on vitriinis ... " </s> </p>
<p> <s> " Suu kinni ! " </s> </p>
<p> <s> Blond naine hüppas ligi ja virutas Kalmerile püstolipäraga pähe . </s> <s> Juveliir karjatas ja kaotas teadvuse . </s> </p>
<p> <s> Kui Kalmer silmad avas , nägi ta vanamehe kummargil selga . </s> <s> Kurikael tühjendas seinaseifi alumisi riiuleid rahapakkidest ja seejärel toimetas midagi Niina kallal . </s> <s> Ta puudutas õrnalt Niina juuksekrunni ja ümises : </s> </p>
<p> <s> " Ära liiguta ! </s> <s> Saad surma ! " </s> </p>
<p> <s> Kalmeri suu kuivas , ta neelatas mitu korda ja hammustas keelde . </s> <s> Kuradi vanamees , mida see veel peab tähendama ? </s> <s> Blondi kiirabiarsti poole piiludes nägi Kalmer , et see pühib vitriinist oma kotti viimaseid kuldkette . </s> <s> Kuld kilises tasa ja Kalmer pani tähele , et naisel on jalas napid kirsipunased aluspüksid . </s> <s> Kalmer hakkas oigama . </s> <s> Naine haaras koti , lõi talle jalaga näkku ja hüüdis : </s> </p>
<p> <s> " Isa ! </s> <s> On aeg ! " </s> </p>
<p> <s> Siis jäi naine harkisjalu Kalmeri kohale seisma , rebis püksikummi eemale , näitas oma tihedaid musti karvu ja naeratas : </s> </p>
<p> <s> " Vaata viimast korda , ilus poiss , kohe lendad vastu taevast ! " </s> </p>
<p> <s> Ta astus üle Kalmeri poest välja ja vanamees läks naerdes tema kannul . </s> <s> Auto sööstis sireeni huilates kohalt . </s> </p>
<p> <s> Kalmer tundis endiselt libaarsti hulluksajavat lõhna , upitas end äginal püsti , katsus verist kukalt ja vankus leti taha . </s> <s> Niina lamas põrandal ja nuttis hääletult . </s> <s> Kalmer märkas , et naise seljale on kinnitatud kummalise kujuga pakk , juhtmed küljes ja punane indikaator närviliselt plinkimas . </s> <s> Ta kummardus , et seadeldist lähemalt uurida , ja tema turi kattus külma higiga . </s> <s> Ah siis sellepärast neil maske ja kindaid polnudki ! </s> </p>
<p> <s> Niina kähises : " Mis see ometi on ? </s> <s> Kalmer , mis asi mu selja peal piiksub ? " </s> </p>
<p> <s> Kalmer sirutas käe , talle tundus , et saab selle rohelise juhtmeotsa ... </s> </p></div2>
        <div2 type="alaosa"><head> TULEVANKER </head>
<p> <s> Pehme vaip summutas Koperniku raskete saabaste astumise . </s> <s> Ainult mosaiikparkett kägises tasa , kui vanamees kurjakuulutava tõsidusega lähenes . </s> <s> Adjutant viskus valvele nagu pingest pääsenud vibu ja lõi kannused kilksatades kokku . </s> <s> Kopernik laskus äginal põlvili . </s> <s> Noormees vaatas kella , piilus nahkkaantega albumisse ja prahvatas : </s> </p>
<p> <s> " Polikarp Kopernik , sa suvatsesid hilineda ! </s> <s> See on halb , väga halb ! </s> <s> Niisugusel käitumisel pole tegu ega nägu ! </s> <s> Härra minister on tulivihane ! </s> <s> Jumalasulased nii ei tee , Polikarp . </s> <s> Sellest tuleb pahandus , mis sind ja su suguvõsa ... " </s> </p>
<p> <s> Püha isa tõstis käe ja adjutant vakatas . </s> </p>
<p> <s> " Ma ei ole sulane . </s> <s> Seda esiteks . </s> <s> Ma olen ori . </s> <s> Ja teiseks - mul ei ole suguvõsa . </s> <s> Halleluuja ! " </s> </p>
<p> <s> Adjutant lõi päeviku plaksti kinni , pühkis punetavaid silmi ja ohkas . </s> <s> Siis kummardus ta nõksatades ettepoole , puudutas kahe sõrmega oma kuldset kortikut ja vaatas aknast välja . </s> <s> Näis , et ta on Koperniku unustanud . </s> </p>
<p> <s> Kopernik mühatas ja ajas end pikkamööda püsti , nuuskas nina ja surus karvamütsi pähe . </s> </p>
<p> <s> " Ega's midagi . </s> <s> Kui nii , siis nii . </s> <s> Halleluuja ! " </s> </p>
<p> <s> Ta sidus paelad lõua all kõvasti kinni ja võttis ilvesenahksed kindad . </s> <s> " Kui midagi peaks ette tulema , las siis ministrihärra helistab ... </s> <s> Siis ... </s> <s> Jah ! " </s> </p>
<p> <s> Adjutant pöördus välkkiirelt ringi , puudutas vanamehe koredast riidest käist ja sosistas : </s> </p>
<p> <s> " Helistab ! </s> <s> Ilmtingimata helistab ! " </s> </p>
<p> <s> Ta pigistas parema käe rusikasse ja tegi ühemõttelise liigutuse . </s> </p>
<p> <s> " Minister hindab sind ! </s> <s> Ja vajab sind , pühamees Kopernik ! " </s> </p>
<p> <s> Ühe hüppega oli adjutant jälle akna juures ja sinna ta kangestus . </s> <s> Kopernik kehitas õlgu ja hakkas astuma . </s> <s> Koridor oli ilmatu pikk . </s> <s> Vaatamata jaanilaupäeva pärastlõunaleitsakule oli maja kuumaks köetud nagu leilisaun . </s> <s> Kõik ministeeriumi kabinetiuksed ja aknad olid pärani lahti . </s> <s> Tõmbetuul vihises tubades ja lennutas lõbusalt kord valgeid paberilehti , kord sekretäride seelikuid . </s> <s> Kopernik jagas käigu pealt ristimärke ja sülitas avatud ustest sisse . </s> <s> Ametnikud ajasid kaelad õieli , saatsid vanameest tähendusrikaste pilkudega ja sosistasid : </s> </p>
<p> <s> " Tema ise ... </s> <s> Püha isa Polikarp ... </s> <s> Jaa , see on favoriit Kopernik . " </s> </p>
<p> <s> Raamatupidamistoast oli kuulda tüdrukute lõbusat naeru ja kilkeid . </s> <s> Kopernik surus käed sügavamalt taskusse , tõmbas selja vimma ja kiirendas sammu . </s> <s> Trepi juurde jõudes kukutas vanamees end selili ja liugles mägrarasvaga immutatud vatipükstes kiiresti alla . </s> <s> Palavusest ja nördimusest värisedes rebis ta välisukse lahti , hüppas nõtkelt nagu nugis tänavale ja hingas kergendatult , kui raske kirsipuust uks tema selja taga hääletult kinni langes . </s> <s> Ta tõotas endamisi , et mitte iial enam ei tule ta ministeeriumisse . </s> </p>
<p> <s> " Mitte iial ! " karjus ta kirsipuust uksele . </s> </p>
<p> <s> Tänavamüras tundis vanamees end nagu koduses laanes . </s> <s> Ta vaatas kärmelt ringi nagu hüppeks valmistuv hunt . </s> <s> Mobiiltelefon jopepõues hakkas tirisema . </s> <s> Kopernik sülitas , haaras telefoni ja käratas . </s> </p>
<p> <s> " Mis on ? " </s> </p>
<p> <s> " Vend Polikarp ? </s> <s> Kiidetud olgu vägede jehoova ! </s> <s> Halleluuja ! " </s> </p>
<p> <s> Polikarp tõmbus valvele ja hüüdis : </s> </p>
<p> <s> " Nüüd ja igavesti ! </s> <s> Halleluuja ! " </s> </p>
<p> <s> Kaks häbematult lühikestes kleitides ja kirjuksvõõbatud näoga naist põrkusid ehmunult eemale . </s> <s> Polikarp näitas neile rusikat ja kuulas mõnuga ministri kahetsevat häält . </s> <s> See kõlas ta peakoopas vastu nagu harras palve . </s> </p>
<p> <s> " Anna sellele adjutandirääbakale andeks , poiss on pealaest jalatallani patune ja ei tea , mida ta teeb ! </s> <s> Ta ei ole veel päris jumalainimene , käib piiblitundides küll , nagu kästud , aga ... </s> <s> Kas sa ei saaks tagasi tulla ? </s> <s> Võib-olla loeksime üheskoos palvet ja tänaksime Jumalat selle suure armu eest , mis meie osaks on langenud . " </s> <s> Polikarp noogutas väärikalt pead ja sõnas : </s> </p>
<p> <s> " Saan küll . </s> <s> Aga ei tule . </s> <s> Halleluuja ! " </s> </p>
<p> <s> Minister vaikis . </s> <s> Kuulda oli ainult hingeldamiskähinat . </s> <s> Polikarp hoidis pilgu raamatupoe trepil istuval kerjusel ja ootas . </s> <s> Telefon ta kõrva juures läks higiseks . </s> <s> Viimaks kostis ministri ärev hääl : </s> </p>
<p> <s> " Seda et ... </s> <s> Halleluuja ? </s> <s> Kopernik ? </s> <s> Saame kokku " Olümpia " teemantsviidis . </s> <s> Kuue minuti pärast ! </s> <s> Oota mind seal . </s> <s> Halleluuja ? " </s> </p>
<p> <s> " Halleluuja ! " </s> </p>
<p> <s> Kopernik pühkis telefoni habemega kuivaks ja peitis taskusse . </s> <s> Siis astus ta kerjuse juurde ja surus pilgu mehe ekseemist rikutud näkku . </s> <s> Kerjus vaatas talle otse silma ja hakkas venivalt laulma : " Kas tunned maad , mis Peipsi rannalt ... " </s> </p>
<p> <s> Polikarp vajutas laulja nina ja suu kinnastatud käega kinni . </s> <s> Võimas pigistus pani kõhna mehikese valu käes väänlema ja vigisema . </s> <s> Isa Polikarp müristas : </s> </p>
<p> <s> " Mis laule sa siin laulad ! </s> <s> Kas sa ei tea siis , et laulda tohib ainult ühte laulu ? </s> <s> Ühteainukest ! " </s> </p>
<p> <s> Kerjus nuuksatas : </s> </p>
<p> <s> " Tean , teie ülipühadus . </s> <s> Miks ma ei tea . " </s> </p>
<p> <s> " Ja mis laul see on ? " </s> </p>
<p> <s> " Jumal , sull' ligemal' ... " </s> </p>
<p> <s> Polikarp lajatas kerjusele kämblaga õlale , nii et mehenäss valu pärast karjatas , viskas talle paar kokkukägardatud viiesajakroonist ja kärgatas : </s> </p>
<p> <s> " Tubli ! </s> <s> Laula ainult seda laulu , muidu võtan sind palgalt maha ! </s> <s> Halleluuja ! " </s> </p>
<p> <s> " Halleluuja ! " piiksus mehike vastu , surus paberrahad põue ja lonkas kähku minema . </s> </p>
<p> <s> Kopernik vangutas pead ja astus ringi vaatamata sõiduteele . </s> <s> Autod pidurdasid ja andsid raevukalt signaali , tunda oli põleva kummi lõhna . </s> <s> Aga Kopernik läks jalalt jalale taarudes väärikalt üle tänava , hoidis pilgu kramplikult maas ja luges pominal sekundeid : </s> </p>
<p> <s> " Üks ... </s> <s> Kaks ... </s> <s> Kolm ... </s> <s> Neli ... " </s> <s> Samm ja sekund . </s> </p>
<p> <s> Sekundite lugemine oli tema kutsehaigus : Kopernik oli Velikije Luki all eriväljaõppe saanud pommimeister . </s> </p>
<p> <s> Draamateatrist möödudes sosistas vanamees palvesõnu ja hoidus hallide paemüüride poole vaatamast . </s> <s> Igasugust teatritegemist , tantsimist ja ilmalikku laulmist Kopernik vihkas . </s> <s> Aga siinsamas vasakut kätt oli veel teinegi patupesa - rahvusooper " Estonia " . </s> <s> Polikarp lõi käed näo ette ja väristas vastikusega õlgu . </s> <s> Ta oli televiisorist näinud , mis koledusi paljastatud õlgadega laulvad naised seal pimedas saalis teevad . </s> <s> Ja kui jumalavallatult peaaegu alasti mehed seal hüppavad ja kargavad . </s> <s> Fuhh ! </s> <s> Isa Polikarp oli kogu inimkonna pattudest nii nördinud , et valusad pisarad tikkusid silmi nõelama . </s> <s> Ta äigas käisega üle näo ja sisistas tigedalt : </s> </p>
<p> <s> " Oodake , oodake ! </s> <s> Oodake veel õige pisut ! </s> <s> Tulevanker on juba teel ! </s> <s> Halleluuja ! " </s> </p>
<p> <s> Teaduste Akadeemia juures pani vanamees silmad kinni ja liikus edasi käsikaudu . </s> <s> Teadusi ja teadlasi vihkas Kopernik siin maailmas veel kõige rohkem . </s> <s> Teaduse saavutusi vihkas ta isegi rohkem kui lihatoite . </s> <s> Eriti jäledad olid ajaloolased ja astronoomid . </s> <s> Isegi läbi suletud laugude nägi püha isa avatud akendel irvitavaid teadusemehi , kes näitasid tema peale näpu või sirkliga ja hüüdsid jumalavastaseid meeletusi . </s> <s> Kopernik surus käed kõrvadele ja pomises : </s> </p>
<p> <s> " Taevane tarkus on see , mis ei lakka , vaid kasvab ja põletab tuhaks teie õlgi täis pead ! </s> <s> Tulevanker on teel ! </s> <s> Aamen . " </s> </p>
<p> <s> Polikarp puhastas end mitme ristimärgiga ja jätkas teekonda . </s> <s> " Olümpia " kõrget klaashoonet õnnistas ta kolmekordse ristimärgiga ja sosistas pidulikult : </s> </p>
<p> <s> " Halleluuja ! " </s> </p>
<p> <s> Talle meeldis see pühakojaga sarnanev maja . </s> <s> Ainult üks asi jäi puudu : Polikarpi arvates oleks hoone katusel pidanud seisma koorimata männitüvedest hiigelrist . </s> <s> Otsekui märk eestlase karusest , ent jumalakartlikust hingest . </s> <s> Püha isa noogutas oma mõtete kinnituseks ja võttis üha pikemaid samme , kuni viimaks hakkas jooksma . </s> <s> Tema rasked hobusenahast saapad müdisesid ajutisel laudkõnniteel . </s> <s> See hääl meeldis Kopernikule . </s> <s> Tal oli tuline kahju , et laudtee on nii lühike , ja jooksis tuldud teed mitu korda edasi-tagasi . </s> <s> Lauad vetrusid ja raksusid tema jõuliste sammude all , tolmupilved tõusid taevani ja üks sagris peni lippas rõõmsalt haukudes usumehega kaasa . </s> </p>
<p> <s> Inimesed jäid seisma ja vaatasid imestunult silmini karusnahkadesse mässitud veidrat tegelast , kes juunileitsaku käes higist nõretades edasi-tagasi tormab ning jumalale kiidusõnu ja uskmatutele needusi kisendab . </s> <s> Nagu maa alt kasvasid välja kaks fotograafi , kelle välklambid agaralt sähvima hakkasid . </s> <s> Kopernik tõstis tervituseks käed ja hüüdis : </s> </p>
<p> <s> " Püha Elmo tuled ! </s> <s> Halleluuja ! " </s> </p>
<p> <s> Järsku helises mobiiltelefon ja Kopernik kuulis tuttavat hingeldamist , mis jahutas tema higist pead nagu märg rätik . </s> </p>
<p> <s> " Püha isa ... </s> <s> Kus sa oled ? </s> <s> Halleluuja ? " </s> </p>
<p> <s> Polikarp jooksis lõõtsutades " Olümpia " peaukse poole ja karjus telefoni : " Siin ! </s> <s> Halleluuja ! " </s> </p>
<p> <s> Tumedate klaasidega limusiini uks avanes ja minister libistas end portfelli näo ees hoides hotelli pöörduksest sisse , Polikarp nagu tokerjas vari tema kannul . </s> </p>
<p> <s> Liftis vaatasid mehed teineteisele hetke sõnatult otsa ning embasid tugevasti ja kaua . </s> <s> Siis vabastas minister end Koperniku võimsast haardest , rebis mütsi peast ja avas kraenööbi . </s> <s> Kopernik raputas ennast nagu jääkaru ja üheainsa hetkega kattusid liftiseinad ja -peeglid suurte sogaste higipiiskadega . </s> <s> Kopernik silmitses ministrit poolsuletud laugude alt ja hingas katkendlikult . </s> </p>
<p> <s> " Tere tulemast , vend Nikodemus , pühitsetud olgu sinu nimi ! </s> <s> Halleluuja ! " </s> </p>
<p> <s> Higi voolas nagu kosk vanamehe pesemata nägu mööda alla . </s> </p>
<p> <s> " Ole tervitatud sinagi , ülipühadus ! </s> <s> Aga ... </s> <s> Jumala pärast ! </s> <s> Ole tasa ! </s> <s> Igal pool on mikrofonid ! </s> <s> Ära nimeta mu nime ! </s> <s> Halleluuja ! " </s> </p>
<p> <s> Lift peatus ja selle uksed avanesid . </s> <s> Teemantsviidi ust hoidis lahti üks araablase välimusega automaatur . </s> <s> Mehed tormasid sisse . </s> <s> Minister räntsatas karakulldiivanile . </s> <s> Kopernik kukutas end aietades silmili põrandale ja jäi sinna liikumatult lamama . </s> <s> Kui ta lõpuks silmad lahti lõi , oli minister duši all käinud ja istus aknalaual , valge froteemantel seljas , heledad juuksed märjad , ja vaatas loojuvasse päikesesse . </s> <s> Ta süütas jämeda filtrita sigareti tulemasinast , mida tõmmunahaline rohelise turbaniga teener hoidis tema näo ees , puhus suitsu pika peene joana välja ja vaatas Kopernikule otsa . </s> </p>
<p> <s> " Sa magasid . </s> <s> Terve päeva magasid maha . " </s> </p>
<p> <s> Kopernik noogutas , tõmbas pikad kindad käest , päästis mütsipaelad valla ning valas kinnastest ja mütsist higi nagu mustkunstnik . </s> <s> Siis viskas ta mütsi ja karusnahkse voodriga jopi põrandale , tõusis ja kummardus peaaegu maani . </s> </p>
<p> <s> " Ma tegin seda Issanda Jumala kiituseks . </s> <s> Halleluuja ! " </s> </p>
<p> <s> Must toorsiidist särk oli musklilise kere ümber pingul , kullaga väljaõmmeldud piiblistseenid rinnal ja seljal küütlesid küünlavalgel ja näisid elustuvat . </s> <s> Toornahast rihma otsas rippuva oliivipuust rohmakalt lõigatud risti hiigelvari pendeldas ähvardavalt seinal . </s> <s> Minister neelatas . </s> <s> Rist pärines Ketsemanest ja oli üle kahe tuhande aasta vana . </s> <s> Minister süütas uue küünla , vaatas ainiti leeki ja ütles : </s> </p>
<p> <s> " Vend , ma olen sellest kõigest väsinud . " </s> </p>
<p> <s> " Me oleme Jeesuse sõjavägi . </s> <s> Halleluuja ! </s> <s> Me peame olema väsimatud . </s> <s> Sina ja mina , " vastas Kopernik ja pani käed rinnal risti . </s> <s> " Me alustame rünnakut . " </s> </p>
<p> <s> " Mis rünnakut ? </s> <s> Kellega me sõdime ? " </s> </p>
<p> <s> " Me sõdime uskmatutega , mu armas vend . " </s> </p>
<p> <s> Kopernik seisis akna all nagu ähvardus ja vaatas kurjal pilgul tuledes säravat linna . </s> <s> Suur liinilaev sõitis sadamasse . </s> <s> Minister väristas tahtmatult õlgu . </s> </p>
<p> <s> " Ega sa ometi ei kavatse jälle tapma hakata ? " küsis ta vaikselt . </s> </p>
<p> <s> Kopernik tõstis käe , mida ehtis lihtne hõbesõrmus , vaatas seda pika pilguga , pööras siis pilgu ministri poole ja noogutas . </s> <s> Minister jõi otse pudelist mineraalvett ja kõõksatas : " Keda sa nüüd surma saata kavatsed ? " </s> </p>
<p> <s> " Teesklejaid , vigurdajaid ja silmamoondajaid . </s> <s> Ja sina oled neile teejuhiks . " </s> </p>
<p> <s> Minister hüppas püsti ja hakkas numbritoas ringiratast jooksma nagu hüään puuris . </s> </p>
<p> <s> " Miks sa mind oma hullustesse kaasa tirid , miks sul mind vaja on ? </s> <s> Kao siit ! " karjus ta kätega vehkides ja lõi jalaga serveerimislauda , nii et vaarikad ja virsikud põrandale pudenesid . </s> <s> " Ma ei tunne sind , me pole kunagi kohtunud ! </s> <s> Mu süda on puhas ! </s> <s> Mul on pere ! </s> <s> Naine ! </s> <s> Kaks väikest last ! " </s> </p>
<p> <s> " Vastab tõele . </s> <s> Halleluuja ! </s> <s> Sellepärast mul sind vaja ongi , vend Nikodemus , " ütles Kopernik rahulikult . </s> <s> " Sest ainult puhta hingega inimene tohibki teisi tappa . </s> <s> Kahjuks pole mul endal ühtki last . </s> <s> Nii et sina oled ainus kandidaat ! </s> <s> Või oled sa nõus ühe oma lapse ohverdama ? </s> <s> Emb-kumb siis , kas Madis või Sirje ? " </s> </p>
<p> <s> Minister jõllitas Kopernikut õudusest pärani silmadega , aga Polikarp vehkis rahustavalt käega ja raputas energiliselt pead . </s> </p>
<p> <s> " Ei , seda ma luban , et lapsed jäävad mängust välja ... </s> <s> Jah , seda ma luban ! " </s> <s> Minister ohkas ja pühkis higi . </s> <s> " Aga sinu tegu on püha sakrament ! </s> <s> On sul ikka meeles , palju sa minu käest ... " </s> </p>
<p> <s> " Aga sa ju ise ütlesid , et Jumal tasub ... " </s> </p>
<p> <s> Polikarp tegi , nagu ta ei kuuleks , ja jätkas rahulikult : </s> </p>
<p> <s> " Kõigeväeline Jumal januneb värske ohvrivere järele , sest sooja vere lõhn on temale armas . </s> <s> Halleluuja ! " </s> </p>
<p> <s> Enne kui minister jõudis käe mobiiltelefoni järele sirutada , et valida politsei hädaabinumber , varises ta vaibale kägarasse . </s> <s> Kopernik pani jala ministri kõrile ja ütles : </s> </p>
<p> <s> " Mine pese nägu puhtaks , vend Nikodemus . </s> <s> Siis räägime edasi . </s> <s> Halleluuja ! " </s> </p>
<p> <s> Ta lõi telefoni ühe rusikahoobiga puruks , tõstis ministri turjapidi üles nagu kassipoja ja viskas ta hoogu võtmata vannituppa . </s> </p>
<p> <s> Kui minister tagasi tuli , plaastritükk ninal , istus Kopernik laua taga ja uuris linnaplaani . </s> <s> " Istu , vend Nikodemus , " ütles Kopernik pilku kaardilt tõstmata . </s> <s> " Ja kuula , mida ma sulle räägin . " </s> </p>
<p> <s> Minister võttis istet ja silmitses plaani , millel oli kujutatud südalinna . </s> <s> Kopernik tegi plaani kohal käega majesteetliku kaare ja naeratas . </s> </p>
<p> <s> " Kõigeväeline Issand seal kõrgel taevas näeb Tallinna linna just sellel kujul . </s> <s> Iga päev . </s> <s> Ja iga öö . </s> <s> Täna hommikul andis Issand mulle teada , et see vaatepilt väsitab teda . </s> <s> See on liiga kirju ! </s> <s> Eriti öösel . </s> <s> Lausa põrgutuled ! </s> <s> See pole silmadele hea . </s> <s> Paneb need vett jooksma . " </s> </p>
<p> <s> Minister näppis plaastrit ja ütles veidralt läbi nina : </s> </p>
<p> <s> " Kõigeväeline Issand võiks ju mujale vaadata . </s> <s> Näiteks kõrbete või merede poole . </s> <s> Või vaadaku sinist taevast , see on küll väga rahustav ... " </s> </p>
<p> <s> " Jumal teab ise , mida vaadata ! </s> <s> Ei ole meie temale nõuandjad ! " käratas Kopernik , tõstis küünla linnaplaanile lähemale , võttis ministril lõuast kinni ja surus ta pea jõuga alla . </s> <s> " Vaata , " näitas ta pliiatsiga , " seda ristikest siin . " </s> </p>
<p> <s> " Parkimisplats draamateatri ja rahvusooperi vahel ? " </s> </p>
<p> <s> " Täpselt nii , mu vend Issandas . " </s> </p>
<p> <s> " Mis selle parkimisplatsiga siis lahti on ? </s> <s> Ma hoian oma autot samuti seal ... </s> <s> Turvaline parkla , ja pealegi täiesti keset linna . " </s> </p>
<p> <s> " Just täpselt nõnda , mu armas Nikodemus . </s> <s> Ja Teaduste Akadeemia on sealsamas lähedal ... </s> <s> Hotell ... </s> <s> Kasiino ... </s> <s> Mitu panka ! </s> <s> Kõik koledad paganate pesad ... </s> <s> Mis selle kirjastuse nimi oli , kes minu uue piibli käsikirja tagasi lükkas ? </s> <s> Metoodika ? " </s> </p>
<p> <s> Minister hammustas huulde ja sosistas : " Perioodika . " </s> </p>
<p> <s> " Täpselt ! " </s> <s> Kopernik nipsutas sõrmi , aga äkki kargas talle midagi pähe ja ta küsis : " Kus lakei on ? " </s> </p>
<p> <s> Minister võpatas . </s> </p>
<p> <s> " Magamistoas . </s> <s> Magab . </s> <s> Ta oli väga väsinud . </s> <s> Ma lubasin , et ... " </s> </p>
<p> <s> " Kas sa oled kindel , et ta meid pealt ei kuula ? " </s> </p>
<p> <s> " Täiesti kindel ! </s> <s> Pealegi ei oska ta eesti keelt . " </s> </p>
<p> <s> Kopernik vangutas pead , tõmbas saapasäärest kitsa vardataolise pistoda ja surus selle puust pea ministrile pihku . </s> </p>
<p> <s> " Sa ju tead , vend Nikodemus , mida sa nüüd tegema pead ? </s> <s> Halleluuja ! " </s> </p>
<p> <s> Minister läks langetatud päi magamistuppa , tuikus hetke pärast tagasi , noogutas ja viskas verise stileti vaibale . </s> <s> Kopernik kaisutas teda kaua ja suudles pikalt suule . </s> </p>
<p> <s> " Armasta neid , kes on kuulekad , sest neid armastab Jumal ! </s> <s> Halleluuja ! " </s> <s> Kopernik talutas ministri uuesti laua juurde , vaatas teda pika pilguga ja nuusutas kahtlustavalt . </s> </p>
<p> <s> " Ega sa purjus ei ole , vend Nikodemus ? </s> <s> Olgu-olgu , ma tean küll , et sa ei joo , " ütles Kopernik naeratades ja surus ministri toolile , nihutas linnaplaani lähemale ja hammustas lurinal virsikut . </s> </p>
<p> <s> " Püüa nüüd iga mu sõna ! </s> <s> Teist korda ma enam ei räägi . </s> <s> Täpselt kell seitse õhtul saadetakse nendes majades korda jumalavastaseid meeletusi . " </s> <s> Kopernik koputas pliiatsiteravikuga vastu kaarti . </s> <s> " Ma uurisin järele . </s> <s> Neid rahvakogunemisi nimetatakse etendusteks . " </s> </p>
<p> <s> Minister hakkas tihkuma : </s> </p>
<p> <s> " Issand jumal , ma ju tean seda ... </s> <s> Ma tean ! " </s> </p>
<p> <s> " Sa sõidad autoga parklasse ... </s> <s> Kuidas see valtapuu seal üles käib ? " </s> </p>
<p> <s> " Väikese kaardiga ... " </s> </p>
<p> <s> " Tubli . </s> <s> Siis ei ole vaja tõket maha sõita , see ei meeldiks Issandale . " </s> </p>
<p> <s> " Ja siis ? " </s> </p>
<p> <s> Kopernik naeratas õnnelikult . </s> </p>
<p> <s> " Siis keerad sa võtit , vend Nikodemus . " </s> </p>
<p> <s> " Mis võtit ? " </s> </p>
<p> <s> " Taevavõtit ! " </s> </p>
<p> <s> " Ei keera ! " </s> </p>
<p> <s> " Keerad küll ! </s> <s> Sa sõidad suure furgoonautoga parklasse ja keerad seda võtit . </s> <s> Furgoonis on </s> - <s> " Kopernik vaatas rõõmsalt ministrit , kes üle kere värises - " meie püha kolmainsus ! </s> <s> Isa , poeg ja püha vaim - kolm tonni plastiiti . </s> <s> Halleluuja ! " </s> </p>
<p> <s> Minister haaras endal kõrist , tal tuli õhust puudu . </s> </p>
<p> <s> " Miks just mina ? " </s> </p>
<p> <s> " Sa oled riigi üks tähtsamaid inimesi ... </s> <s> Kui mina seda teeksin , ei avaldaks see nii suurt muljet . </s> <s> Pealegi on mul hullupaberid . </s> <s> Ma ei taha , et ajalehed ajaksid selle Jumalale meelepärase teo psüühiliselt haige religioosse fanaatiku kaela . " </s> </p>
<p> <s> Minister istus liikumatult , süütamata sigaret suus . </s> <s> Polikarp lakkus käed virsikumahlast puhtaks , pakkus kaaslasele küünla pealt tuld ja jätkas : </s> </p>
<p> <s> " On hoopis mõjuvam , kui plahvatuse korraldab vabariigi siseminister isiklikult . </s> <s> Ja postuumselt avaldatakse kõikides sidekanalites meie ühine karjasekiri ! </s> <s> Ma usun , armas sõber , et see paneb kogu maailma mõtlema Jumala vägevuse üle . </s> <s> Kiitkem Issandat , oma Jumalat ! </s> <s> Halleluuja ! " </s> </p>
<p> <s> Minister näris alahuult ja vaatas pelglikult Koperniku läikivatesse silmadesse , siis vangutas pead ja sosistas : " Polikarp , sa oled hull ... </s> <s> Hull mis hull ... </s> <s> Täitsa hull kohe ... " ning vabastas end hommikumantlist . </s> <s> Kopernik jälgis kaaslase liigutusi suure tähelepanuga . </s> </p>
<p> <s> Minister avas koodlukuga portfelli , võttis sealt kiirustamata koreda jõhvriidest mungarüü ja kanarbikust risti . </s> <s> Kopernik tõstis käed , sulges silmad ja soigus : </s> </p>
<p> <s> " Ehi end kättemaksurüüga , vend Nikodemus ! </s> <s> Ja kata end püha vihaga ! </s> <s> Tee nii , sest kes nii teeb , seda armastab Jumal igavesest ajast igavesti ! </s> <s> Halleluuja ! " </s> </p>
<p> <s> " Sa räägid õigust , vend Polikarp , " luksatas minister . </s> </p>
<p> <s> Kopernik kohmitses minutijagu oma pluusi kallal ja viskas vend Nikodemuse jalgade ette takuse nöörijupiga võtme . </s> <s> Minister kummardus , korjas võtme üles ja silmitses seda hoolikalt . </s> </p>
<p> <s> " Sellega läheb tulevanker käima ... </s> <s> Homme õhtul mõni minut enne kella seitset . </s> <s> Halleluuja ! " </s> </p>
<p> <s> Vend Nikodemus astus aeglaselt akna alla ja vaatas tulesäras linna kohal laotuvat öist taevast . </s> <s> Kopernik tema selja taga põlvitas ja seadis videokaamerat töökorda . </s> </p>
<p> <s> " Aga see on ju massimõrv ! " </s> </p>
<p> <s> " Armas vend , kui metsa raiutakse , siis laastud lendavad . </s> <s> Issand ise on seda oma jüngritele öelnud . </s> <s> Halleluuja ! " </s> </p>
<p> <s> Vend Nikodemus tõmbus endasse . </s> <s> Ta ei öelnud ega mõelnud enam midagi . </s> <s> Nagu läbi udu kuulis ta , kuidas Kopernik kaamera sisse lülitab ja tasasel häälel loeb : </s> </p>
<p> <s> " Tere . </s> <s> Teiega räägib pühamees Polikarp Kopernik , Issanda ustav sõdur ... </s> <s> On Ristija Johannese mälestuspäev Issanda Aastal kaks tuhat kuus ... </s> <s> Ainult usklikel on igavene elu , kuid mitte kõik meist ei saa elukrooni . </s> <s> See kroon antakse nendele , kes on ustavad ka surmas . </s> <s> Et elukrooni saada , peab inimene armastama Issandat rohkem kui iseenda elu . </s> <s> Me peame heitma endalt kõik , mis seob ja hoiab meid tagasi . </s> <s> Vaga inimene peab keelduma kõigest , mis takistab tema vaimulikku arengut . </s> <s> Tõeline usk on võtta Jumalat tema sõna põhjal ilma küsimusi esitamata . </s> <s> Usk on kõrgem kui mõistus . </s> <s> Usk ei vaja vastust küsimusele " miks ? " . </s> <s> Usuelu on sõda uskmatutega . </s> <s> Usukilp on kristlase sõjavarustuse oluline osa , sest kui sul on usukilp , siis ei saa miski sind kahjustada ... " </s> </p>
<p> <s> Kopernikuse ühetooniline pomin uinutas vend Nikodemuse ... </s> <s> Jälle oli ta väike Mihkel Parras , pappranits rihmapidi käes ja sõrmed külmast kanged . </s> <s> Eesti keele ja kirjanduse tund on alanud . </s> <s> Väike Mihkel surub kõrva vastu klassiruumi ust . </s> <s> Lumi sulab viltidel , jalanõud on tihked ja rasked . </s> <s> Vana mõisahoone . </s> <s> Rohelise õlivärviga võõbatud sein ja kriitvalge lagi . </s> <s> Suu on sooja verd täis , sest just äsja on ta keelega puudutanud välistrepi raudset käsipuud . </s> <s> Väljas on kristallkülm , kõik heliseb ja kilksub . </s> <s> Õpetaja loeb monotoonse häälega värsse . </s> <s> Mihkel avab ukse ja libistab ennast klassi , hiilib oma kohale ja võtab istet . </s> <s> Paneb küünarnukid pingile ja suleb silmad . </s> <s> Vana õpetaja seisab , selg ukse poole , ja loeb : " ... täis hälinat ja raevu , ei mingit tähendust ... " </s> <s> Mihkli pinginaaber , pöetud peaga kingsepa-Ruudi , togib teda jalaga ja sosistab : " Meie Ints tõi öösel pojad ! </s> <s> Viis tükki ! " </s> <s> Mihkel teeb , nagu ta ei kuuleks , surub silmad kõvemini kinni ja vaatab hingetuna . </s> <s> Tulevanker tõuseb pikkade leekide lehvides järjest kõrgemale . </s> <s> Siis äkki on kohal ka isa ja ema ning väike Madis ja Sirje . </s> <s> Jelena hoiab lastel õlgade ümbert kinni ja on nii õnneliku näoga ! </s> <s> Adjutant ja kerjus , kõik on kohal ! </s> <s> Isegi vanaema ja vanaisa ja onu Sander , kes jäi rongi alla ... </s> <s> Rahvast tuleb järjest juurde ja inglid tulevad neid tervitama , ilusad valged kitlid seljas . </s> <s> Kaks musklis inglit kingivad talle kauni soomusrüü . </s> <s> Eriti uhked on ilmatu pikad käised . </s> <s> Nagu tiivad ! </s> <s> Ja tugevad läikivate pannaldega nahkrihmad . </s> <s> Küll on hea ja kindel tunne ! </s> <s> Ja kõik vaatavad nagu lummatult tulevankri lendu . </s> <s> See on tõesti väga ilus vaatepilt . </s> <s> Ilus ja jube ühekorraga . </s> <s> Ainult hallide lühikeste juustega peaingel on võtnud prillid eest ja tema nägu on väga tõsine . </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
