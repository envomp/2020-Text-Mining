<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Vanapagana teine tosin </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Vanapagana teine tosin </head>
<p> <s> Autor tänab Eesti Kultuurkapitali </s> </p>
<p> <gap rend="sisukord"/> </p><div2 type="alaosa"><head> Ära tõuse </head>
<p> <s> See võis olla täiesti sinine tuba . </s> <s> Sinised tapeedid ja akna taga sinine öö . </s> <s> Õhkõrn sinine . </s> <s> Sulgjad padjad , millesse vajuda . </s> <s> Mingisugune rhapsody in blue . </s> <s> Kaja , mis teisenedes kordub . </s> <s> Öö nagu sinimärg palakas , mis tuule käes plagiseb . </s> </p>
<p> <s> Või siis hoopis munakollane . </s> <s> Kleepjalt kollane , mille niret on kuuereväärilt peaaegu võimatu jälgi jätmata maha nühkida . </s> </p>
<p> <s> Kuid kes pimeduses näeb selle toa õiget värvi ? </s> </p>
<p> <s> Tema teab küll , aga ei ütle . </s> <s> Tal pole selleks mingit põhjust ning pole ka , kellele seda kuulutada . </s> <s> Pole , kellele seda kuulutada . </s> <s> Pole tahtmistki . </s> </p>
<p> <s> Ta oli päeval kukkunud . </s> <s> Oli libastunud ja tõepoolest kukkunud , porisele tänavale pikali sadanud . </s> <s> Kohvrilukk põrus lahti . </s> <s> Paberid pudenesid kohvrist välja , tuul lennutas need laiali . </s> <s> Porisena ja ehmununa oli ta pabereid jahtides teinud end naeruväärseks . </s> <s> Möödujad , kes seda kukkumist nägid , olid muianud või koguni irvitanud . </s> </p>
<p> <s> Pärast kojujõudmist , koridoris , oli naaber teda naerulsui teretanud . </s> <s> Kas kumu sellest tühisest seigast oli tõesti levinud , mõõtmeid võtnud ? </s> <s> Mõni tuttav seda pealt näinud , vahest vääriti tõlgitsenud ? </s> <s> Enne kukkumist oli ta baaris joonud klaasi õlut . </s> </p>
<p> <s> Mida nad tast õieti teavad ? </s> <s> Mitte kui midagi . </s> <s> Mitte tuhkagi ! </s> </p>
<p> <s> Ta pigistas silmad kõvasti kinni . </s> <s> Laskis keha täiesti lõdvaks . </s> </p>
<p> <s> Tribüün mühises , kui ta palliga edasi tormas . </s> <s> Talitsematumad olid püsti tõusnud . </s> <s> Teised , tagumised , sõitlesid - nemad tahtsid ka näha . </s> <s> Pall oli tal nagu lõõgapidi jala küljes kinni . </s> <s> Ta triblas ühest , teisest ja kolmandastki mööda . </s> <s> Siis seisis silmitsi väravavahiga . </s> <s> Peen põtk kannaga kõrvale , ning vennike oli haneks tõmmatud . </s> <s> Värav ! </s> <s> Missugune märul sellest tõusis . </s> <s> Nagu Eesti-Läti maavõistlusel . </s> </p>
<p> <s> Meenus endisaegne linn , vaikne hommik , kui väljas juba parasjagu valgust , aga laternad veel hingitsesid . </s> <s> Igivanust korstnaist kerkisid püstloodis suitsud taeva poole nagu laste joonistustel . </s> <s> Siis lõõtsatas koit ning vaarikpunastest katustest allpool , kitsastel tänavatel , tungis ninna värske leiva lõhn . </s> <s> Koos millegagi , mis lehkas suitsuvingu , kassikuse , sombuse ilma ja möödunud sajandite järele . </s> <s> Kodune tunne . </s> </p>
<p> <s> Ta kompas lauda . </s> <s> Leidis kella kätte . </s> <s> Hoia seda silme ees , kuidas tahad , aga midagi ei näe . </s> <s> Ta upitas end istukile . </s> <s> Aknast , kardinate vahelt paistis tuppa nõrk kuma . </s> <s> Ta pingutas silmi . </s> <s> Midagi oli ju vaevu näha . </s> <s> Kas tõesti ? </s> <s> Ei või olla ! </s> <s> Kellaosutid polnud sellest ajast peale , kui ta teki alla puges , edasi liikunud . </s> <s> Öö polnud veel õieti alanudki . </s> <s> Kes jõuab sedaviisi hommikut oodata ? </s> <s> Ta laskus voodisse , patjade najale tagasi . </s> <s> Soe pesa . </s> <s> Kui ainult uni tuleks . </s> </p>
<p> <s> Isa juubelil — millal see küll oli ? </s> <s> Ta oli siis alles noormeheks sirgumas — kallas ta onu Karla klaasi viina , likööri , konjakit ja õlut segamini ning kes teab mida veel . </s> <s> Onu jõi selle hirmsa segu ühe sõõmuga ära ja ütles : seda sa , poja , poleks pidanud tegema . </s> </p>
<p> <s> Mida tegema ? </s> <s> Niisuguseid mõtlematuid , poisilikke tempe võis ta oma elu jooksul ühe käe näppudel üles lugeda . </s> <s> Ta oli ju täiesti normaalne ja korralik inimene . </s> <s> Tal olid koguni omad põhjusmõtted , võiks isegi öelda , et ideaalid . </s> <s> Nägemus hüvedest . </s> <s> Oleks tal mõni vigagi küljes olnud . </s> <s> Ning ometi . </s> <s> Selgus , et elu on üks rist ja viletsus . </s> <s> Õnneks ei selgunud see ühekorraga . </s> <s> Muidu — </s> </p>
<p> <s> Ta oli roninud plangule . </s> <s> Kiiganud naabermaja aeda . </s> <s> Seal , haljal rohul , lesisid naised , võtsid päikest , alasti . </s> <s> Esimese ehmatusega oli ta tahtnud plangult alla karata . </s> <s> Ent paigale ta jäi . </s> <s> Ei suutnud ära imestada — kuidas võib üks inimene nõnda paljas olla . </s> <s> Naised teda ei märganud . </s> <s> Keerasid külge . </s> <s> Aga keegi märkas . </s> <s> See on peaaegu loodusseadus , et alati leidub neid , kes märkavad . </s> </p>
<p> <s> Tast levis kuuldus kui tirgitsejast , piidlejast , akna taga seisjast . </s> <s> Alul ei saanud ta arugi , millega tegemist . </s> <s> Sõbrad ja tuttavad , kellega kohtus , tegid ebamääraseid vihjeid , nagu teaksid või tahaksid tema kohta midagi teada . </s> <s> Teesklesid , sunnikud . </s> <s> Avameelselt , otsesõnu ei kõnelnud temaga sellest keegi . </s> <s> Kui ta tagamaad ära taipas , siis oli sellestki vähe abi . </s> <s> Kuidas sa kaitsed ennast , kui sinust räägitakse nagu kellestki kolmandast . </s> <s> Ju ei tahetud siis härjal sarvist haarata — igal omad patud hingel . </s> <s> Teise kiusamiseks pakkus juhus aga soodsa võimaluse . </s> <s> Mõni läkski lausa kiusu peale välja ning see rõõnamine varjutas mõneti ta kõige kuldsemaid päevi . </s> <s> Ei ole kerge kanda taaka , kui kahtlustad , et sind kahtlustatakse . </s> <s> Nagu ogar unenägu . </s> </p>
<p> <s> Need olid alles õied . </s> </p>
<p> <s> Tänapäeval olnuks see naljanumber , köömes . </s> <s> Tänapäeval pole paljaste naiste eest pääsu . </s> <s> Aja mood näeb koguni ette , et pattudega eputatakse , end alasti kooritakse , nii hingelises kui ka ihulises mõttes . </s> <s> Selles asjas kiputakse üksteisega koguni võistlema . </s> </p>
<p> <s> Ta oli hiljaaegu käinud kunstinäitusel . </s> <s> Avarate saalide põrandale oli raputatud liiva ja seina küljes tolknesid mingisugused juhtmed . </s> <s> Talle oli pähe tikkunud mõte , et ka tema oleks võinud kunsti tegemisega katsetada . </s> <s> Üks kunstnik oli meisterdanud seeria vappe , kus deviisi asemel seisis üks sõna — türa . </s> <s> Jahmununa oli ta mõelnud , et oleks vahva , kui eesti türa jõuaks Ameerikasse , New Yorgi suuremaisse muuseumesse . </s> </p>
<p> <s> Aga mis ma teistest tean ? </s> <s> Ei tea olulisemat lähedastestki . </s> <s> Naisest ja lastest . </s> <s> Ning mida nad minust teavad ? </s> <s> Elame kõrvuti , ent võõraina . </s> <s> Elame nagu kotis . </s> <s> Koos küll , aga pimedas . </s> <s> Kompame üksteise nägu ja tunneme teist hääle järgi . </s> <s> Mida ma oma vanematest tean ? </s> <s> Rääkimata vanavanematest . </s> <s> Oleks pidanud pärima . </s> <s> Lasin õige aja mööda . </s> <s> Aadel on pidanud küll oma sugupuu arvestust , kuid kas see ei ole paljas nimede rida , sündide ja surmade daatumid ? </s> </p>
<p> <s> Ta oli ükskord kohvikus aega surnuks löönud . </s> <s> Väike klaasike ees . </s> <s> Oli märganud kohviku teises otsas võõrast neidu , kes istus seal noormehest kaaslasega . </s> <s> Tema ja neiu pilgud kohtusid ning nad mõlemad tundsid — ta oletas , et just mõlemad , oli selles peaaegu kindel — seletamatut ühtekuuluvust . </s> <s> Nõnda armsalt , nõnda mõistvalt polnud talle kunagi otsa vaadatud . </s> <s> See sõnadeta ja puudutusteta vahekord oli kestnud hulk aega ( imelikul kombel ei teinud neiu oma kaaslasest — oli too tüdruku vend ? — üldse välja ) . </s> <s> Tema oli aga end tundnud ütlemata lahedalt , vaata et koguni õnnelikuna . </s> <s> Ta oli juba kavatsenud saata ettekandjaga neiule sõnumi , kui see oli koos kaaslasega lauast tõusnud ning pilkugi kõrvale heitmata tast möödunud . </s> <s> See juhtum püsis meeles . </s> <s> Võib-olla oli see üksnes kujutlus ? </s> </p>
<p> <s> Üks mälestus ajas teist taga . </s> <s> Sadamas , kai peal oli laevalt mahalaaditud kookospähklikoorte hunnik . </s> <s> Keegi seda õieti ei valvanud . </s> <s> Jõmmina sai sealt nosimist toodud . </s> <s> Kokoss — nõnda seda poisid kutsusid — tuli enne närimist kuuma veega puhtaks uhada . </s> <s> Väike kokossitükk maksis poes oma paar senti . </s> </p>
<p> <s> Käsi ulatus päitsini kardinat nihutama . </s> <s> Taevas oli tõmbunud klaariks . </s> <s> Kardinate vahelt paistsid kätte Suure Vankri rattad . </s> </p>
<p> <s> Mu Jumal ! </s> <s> Minust oleks võinud saada ükskõik kes : kindral , laulja , kas või pritsimees . </s> </p>
<p> <s> Loodus oli talle kinkinud lauluhääle . </s> <s> Perekondlikel koosviibimistel , kus lauldi “ Üks ringilaul meil käimas on ” , oli ta oodatud esineja ning vanemad tundsid poja üle uhkust . </s> <s> Kõrge , puhas lapsehääl . </s> <s> Kuhu see hääl on jäänud ? </s> </p>
<p> <s> Ta oli margikogu lauale , lahtise akna alla unustanud . </s> <s> Tuul oli viinud margid lendu . </s> <s> Oi kui palju väärtusi on tuul lendu viinud . </s> </p>
<p> <s> Kas ma polnud mitte paremaks loodud kui see , kes ma praegu olen ? </s> <s> Ega vist olnud . </s> <s> Mis must järele jääb ? </s> <s> Põrm . </s> <s> Vanalt juudi naiselt olevat küsitud : mis on põrm ? </s> <s> Too hõõrunud näpuga peopesa ning nõndaviisi siginenud sinna mingisugune puru . </s> <s> Näe , see ongi põrm , osutanud naine oma peopesale . </s> </p>
<p> <s> Kui uni ei taha tulla , siis tee või tina . </s> <s> Silmi avamata kobas ta laualt kella . </s> <s> Vaata et pillad veel kella maha . </s> <s> See oli küll niisugune kell , mis põrutust ei kartnud . </s> <s> Vett kartis siiski . </s> </p>
<p> <s> See pole ometi võimalik ! </s> <s> Osutid olid veerand tunni võrra edasi liikunud . </s> </p>
<p> <s> Kes ütles , et kõndimine on takistatud kukkumine ? </s> <s> Ta oli usin lugeja . </s> <s> Raamatud ei olnud teda küll põrmugi paremaks muutnud , ent nad võimaldasid mõttel uidata . </s> <s> Koolis oli ta edasi jõudnud normaalselt , aga mitte ka rohkem . </s> </p>
<p> <s> Ta küürutab stardipakkudel . </s> <s> Kümnevõistluse esimene ala . </s> <s> Pauk . </s> <s> Läks . </s> <s> Tollega vasakul jookseb ta rinnutsi . </s> <s> Tal on teistest rohkem jõudu . </s> <s> Vajub ette . </s> <s> Võidab . </s> <s> Järgmine jõuproov . </s> <s> Vaskne muna lendab kaugele . </s> <s> Millise imelise kergusega ületab ta kõrgushüppelati . </s> <s> Tal on kehas seda õiget vunki . </s> <s> Staadioni kohal on sinine taevas ning taevas . </s> <s> Ja valged pilved need lähevad , lähevad — </s> </p>
<p> <s> Ta saadab sõbra välja . </s> <s> Nad on äsja nuppe tõstnud . </s> <s> Traditsiooniks kujunenud malepartii . </s> <s> Paar korda nädalas . </s> <s> Kohvilonksu turgutusel võib üht-teist arutada , mõtteid vahetada . </s> <s> Tuba on täis suitsetatud . </s> <s> Ta avab akna . </s> <s> Uksekell . </s> <s> Juba jälle on sõber midagi maha unustanud ? </s> <s> Ta teeb ukse lahti . </s> <s> Ukse taga näeb ta sõbra pead soniga . </s> <s> Aga keha ei ole . </s> </p>
<p> <s> Ta oli suitsetanud . </s> <s> Missugune unenägu ! </s> <s> Too sõber armastas end toolile kukutada , nõnda et iste raksus , või süütas tuhatoosis lõkke . </s> <s> Inimestega on raske kohaneda . </s> <s> Ta oli küla peale hiljaks jäänud ning küsis sugulase käest taksosõiduks tühise summa raha . </s> <s> Ei ole , kallis , ei ole , vastas sugulane , jõukas vanapoiss . </s> </p>
<p> <s> Mis see kell siis nüüd peaks olema ? </s> <s> Veerand kaks . </s> </p>
<p> <s> Eks ajad ole ka inimesi räsinud . </s> <s> Sa mõtle ikka : eesti ajast vene aega , sealt saksa aega , siis pikaks , pikaks ajaks vene aega tagasi ning lõpuks uuesti ja täiesti ootamatult eesti aeg . </s> <s> Seda annab ikka mõista ja arutada . </s> </p>
<p> <s> Kui nii võtta , siis oli tal läinud vaata et hästi . </s> <s> Suured sõjad ja kiusamised seljataga , ent temal kondid terved . </s> <s> Tõsi , sakslaste ajal oli ta lühikest aega vangis istunud . </s> <s> Oli tarinud maalt linna koti püüli ja vahele jäänud . </s> <s> Vene ajal muudkui pinniti : kuidas sa ellu jäid ? — nagu muutuks inimene surnuna usaldusväärsemaks . </s> </p>
<p> <s> Ametnik . </s> <s> Põline ametnik . </s> <s> Seal , padjaga toolil istudes ta elu kulus . </s> <s> Ja mis ta selle eest sai — läikiva püksitagumiku . </s> <s> On tal sellest ajast midagi jäädavamat meeles ? </s> </p>
<p> <s> Ta pidas Elamute Valitsuses , kus jagati kortereid , avalduste registrit . </s> <s> Kui ta , dokumendikaust käes , koridori ilmus , siis vaatasid järjekorras seisjad talle otsa kui messiale . </s> <s> Tollal oli ta tajunud , mida tähendab ametniku võim . </s> </p>
<p> <s> Siin oli ta kohanud ka oma tulevast kaasat — asutuse juhataja sekretäri . </s> <s> Lopsakat , blondi ja võimukat naist . </s> <s> See asi oli kohe ära otsustatud . </s> <s> Naine oli teda juba esimesel õhtul oma tihkesse ja niiskesse tupsu sisse lasknud . </s> <s> Oli vintselnud nagu kala kudemise ajal. </s> <s> Talle endale oli tundunud , et ta mahub sinna üleni . </s> </p>
<p> <s> Mida too ambitsioonidega naine tas leidis ? </s> <s> Sul olid nii süütud silmad , oli naine ükskord tunnistanud . </s> </p>
<p> <s> Temale kujunes see abielu küll abi eluks , kus tugevam pool jäi nõrgema poole varju . </s> <s> Seltskonnas esitles naine teda : Saage tuttavaks . </s> <s> See on mu mees . </s> <s> Selles tutvustamises oli varjul kas just pilge , aga iroonilist üleolekut küll . </s> </p>
<p> <s> Sellega võis veel leppida . </s> <s> Esialgu kulges nende ühiselu päris ladusalt . </s> <s> Tema talitas köögis ja kaasa heegeldas pitsi , kuni hakkas lapsele tanu kuduma . </s> </p>
<p> <s> Ega siis vene ajal olnud üksnes halba . </s> <s> Siis elati ka elu . </s> <s> Viiekümne aasta juubeliks oli ta saanud Toidukaubastust orderi , mille alusel võis osta viina , vorsti ja tualettpaberit . </s> <s> Muidugi naeruväärne hoolitsus . </s> <s> Teisalt . </s> <s> Kas inimeste moraal polnud tollal kõrgem ? </s> <s> Kas nad ei olnud sõbralikumad ? </s> </p>
<p> <s> Ta vaatas kella . </s> <s> Surus selle vastu kõrva . </s> <s> Ajanäitaja tiksus kolmandat öötundi . </s> <s> Siis sobitas ta paljad jalad tuhvlitesse ning käis tuld süütamata köögis vett joomas . </s> <s> Kõrvaltoas uinus kaasa . </s> <s> Naine oli tal korraliku unega . </s> <s> Nagu voodisse heitis , nii ka magama jäi ning põõnutas hommikuni välja . </s> </p>
<p> <s> Ta puges tagasi voodisse . </s> <s> Tõmbas teki üle pea . </s> <s> Kas nüüd õnnestub , kas uni tuleb ? </s> <s> Ei tulnud . </s> </p>
<p> <s> Naine oli kohvilauas otsekui vabandades oma unenäost jutustanud . </s> <s> Ta olnud suur ilus hunt , kes kirkal talvepäeval üle hangede kalpsanud . </s> <s> Jooksnud ja jooksnud , aga korraga hakanud kange pissihäda . </s> <s> Läinud põõsa varju , ning teinud — oh häbi — aseme märjaks . </s> </p>
<p> <s> See neid küll ei lahutanud , ega nad sellepärast eraldi maganud . </s> <s> Jumalale tänu , et nad enam koos ei maga . </s> <s> Keegi ei jõuaks seda vähkremist välja kannatada . </s> </p>
<p> <s> Elutee võib teha ootamatu käänaku ning pahatihti just sellele viletsamale rajale . </s> </p>
<p> <s> Naine sai tuusiku . </s> <s> Lõunasse . </s> <s> Sõitis sinna koos ülemusega . </s> <s> Unistavate silmade ja hobusenäolise mehemürakaga . </s> <s> Naine kirjutas : siin on palmid ja kummaliselt sinine meri . </s> <s> Kui koju jõuan , siis kallistan su surnuks . </s> <s> Tema jäi ellu . </s> <s> Ent koju jõudnud naine oleks kui õitsema löönud , pruunile ihule lisaks ka seesmiselt päevitunud . </s> </p>
<p> <s> Võid külge keerata , selili või kõhuli lamada . </s> <s> Sellest ei ole tulu . </s> </p>
<p> <s> Ta oli otsinud sokke ja sattunud läbipaistva pesu peale . </s> <s> See on sinu jaoks , kinnitas naine . </s> <s> Kuid enam ta seda pesu ei näinud , saati veel naise seljas . </s> </p>
<p> <s> Pisiasjust ja vaistust kujunes nägemus , mida ta ei tahtnud endale tunnistada . </s> <s> Ja seda polnud vajagi . </s> <s> Selle eest hoolitsesid teised . </s> </p>
<p> <s> Kui nad tõrvavad , sinu või sinu lähedaste patte välja kaevavad , siis nad vajutavad kõige hellemale nupule , põhjatu kadumise tundele , sinu õhkõrnale ajutisusele , kuigi nad ise on samasugused luust ja lihast surelikud . </s> <s> See on varjatud kallaletung , rünnak . </s> <s> Kõikide sõda kõigi vastu . </s> </p>
<p> <s> Ta keeras järjekordselt külge . </s> <s> Oli ta seda kuskilt lugenud ? </s> <s> Mis te seletate ! </s> </p>
<p> <s> Kaaslaste mõistaandmised muutusid järjest selgemaks , ühetähenduslikumaks . </s> <s> Mida vihasemalt ta endast tõde eemale tõrjus , seda agaramalt olid teised valmis seda kuulutama . </s> <s> Avalikku saladust . </s> <s> Kuni lõpuks üks lihtsameelne purjutaja selle välja ütles : mees , sul on sarved peas . </s> <s> Ta oli selle peale hädiselt muianud . </s> </p>
<p> <s> Ei tule und , ei tule und . </s> <s> Nad mõtlevad . </s> <s> Nad ütlevad . </s> </p>
<p> <s> Ta oli ka ise üleaisa löönud , ent mõru oli see naise kõrvalhüpe ometi . </s> <s> Asutuse peol tiris ta hobusenäolist ilueedit kõrvast ning kutsus mehe välja , koridori . </s> <s> Ta sai kaks matsu . </s> <s> Ühe Eedi rusikalt ja teise kiviparketilt , kui ta peaga vastu põrandat kukkus . </s> <s> Ta oli löönud ära pea parema poole . </s> <s> Aga seal olevat , nagu asjatundjad väidavad , just need inimese kõige peenemad tunded . </s> <s> Ta lõi mu segamini , pühkis anded tuulde . </s> </p>
<p> <s> Ma olen tahtnud ainult head . </s> </p>
<p> <s> Seda juttu sarvedest võttis ta küll liiga tõsiselt ning hakkas jooma . </s> <s> Jõi end päris segaseks . </s> <s> Hommikul , pohmeluses , istus ta peegli ees ja uuris oma otsmikku — kas sarvenukid juba paistavad . </s> <s> Ei söandanud enam linna peale minna , sest teised võisid neid mügarikke märgata . </s> <s> Kui teatati koosolekust , siis idanes tas kuri kahtlus , et koosolek kutsutakse kokku tema sarvede pärast . </s> <s> Ning koosolekuil vaevles ta hirmu käes ja ootas — millal see küsimus päevakorda kerkib . </s> <s> Ei püsinud enam rahulikult juuksuritooliski . </s> </p>
<p> <s> Naine oli talutanud ta arsti juurde . </s> <s> Te olete oma otsmiku punaseks hõõrunud . </s> <s> Ärge tehke nii , oli doktor öelnud . </s> </p>
<p> <s> Mis te seletate ! </s> <s> Viin aitas häbist üle . </s> <s> Viinast ammutas ta koguni lõvijulguse . </s> </p>
<p> <s> Said kokku au ja häbi </s> </p>
<p> <s> sündis lõvi </s> </p>
<p> <s> ja lugu läbi . </s> </p>
<p> <s> Ta tõmbas teki üle pea . </s> <s> Surus nina patja . </s> </p>
<p> <s> Kaeviku rõsked seinad , jalge all pori . </s> <s> Ometi oli siin julge kükitada , end kaitstuna tunda . </s> <s> Kui sa küürutada oskad ja pead üle rinnatise ei kergita . </s> <s> Aeg-ajalt lõhkes lähedal mürsk , siis rabises liiva kaela . </s> <s> Vaenlane oli seal , taamal , kuskil ebamäärases kohas . </s> <s> Teadmatus muutis vastase ohtlikumaks . </s> <s> Kui ta lagedale ilmub , küll siis juba rohtu leidub , et rünnak tagasi lüüa . </s> <s> Näe , siin on kuulipilduja , granaadid ja automaat . </s> <s> Siin võid sa tunda end päris kindlalt . </s> <s> Pane või suits ette . </s> </p>
<p> <s> Oli ta kaua põõnanud ? </s> <s> Suunurgas soolakas nire ja padigi niiske . </s> <s> Käsi tabas kella . </s> <s> Veerand neli . </s> </p>
<p> <s> Kas sõjad ja tapmine pole mitte suure paugu ( ta oli selle kohta lugenud ) kaja ? </s> <s> Et ilm ei püsiks koos , et juba loodut laiali lõhkuda . </s> <s> Suur pauk ja seemnepüssi pauk paiskas meid hajali . </s> <s> Suur pauk , ning nüüd me muudkui lendame . </s> <s> Aga mis on sellest mürtsust tegelikult alles jäänud : hämu , seebimullid , juhus , elu haprus ja kustumine . </s> <s> Kivi ka laguneb . </s> </p>
<p> <s> Mis te seletate ! </s> </p>
<p> <s> Kus oli tema elu kõrgpunkt ? </s> </p>
<p> <s> Nõukogude armees oli ta arvel reamehest kirjutajana . </s> <s> Kontrolliti mobilisatsioonivalmidust ning tema istus pika laua taga teiste asjameeste hulgas . </s> <s> Mõni tuttav võis imestada — näe , kui kõrgele vennas on jõudnud . </s> <s> Tema roll oli aga küllalt proosaline . </s> <s> Tal tuli võrrelda kutsealuse sõjaväepileti andmeid kartoteegi omadega . </s> <s> Kartoteek ise oli ühendatud mingisuguste plekist raamidega . </s> <s> Meeste rivi oli pikk ning proovi sa kibekähku leida kartoteegist niisuguseid nimesid nagu näiteks Albulkulbusmanovski või Trehsahkatorov . </s> <s> Polnud tal ka riigikeele oskus lausa käpas . </s> <s> Ta pabistas , pillas kartoteegi maha . </s> <s> Selle plekist konstruktsioon lagunes ära ja kaardid pudenesid laiali . </s> <s> Siis löödi ta sellelt kohalt minema , aeti päris laua otsa , kus kutsealuse kontroll lõppes paberi tembeldamisega . </s> <s> Tema kätte templit ei usaldatud . </s> <s> Tema kohustuseks jäi templile enne allalöömist peale hingata . </s> <s> Tema hingas , õh , peale , ja teine lõi , vops , alla . </s> <s> Ikka õh ja vops . </s> <s> Nõnda ta sõjaväeline karjäär lõppes . </s> </p>
<p> <s> Naisega kujunesid tal kindlad suhted . </s> <s> Kui üks midagi ütles , siis teine arvas risti vastupidist . </s> <s> Mida ta ka ette poleks võtnud — kaasa silmis toimis ta alati valesti . </s> <s> Nad tülitsesid nõnda tihti , et riid ei viinud neid enam endast välja . </s> <s> Sellest sigines koguni sõltuvus . </s> <s> Tüli liitis neid kindlamini kokku kui ükskõik missugune õrnus . </s> </p>
<p> <s> Uuel ajal , Jumal tänatud , et vana aeg on tagasi , oli ta kaasast saanud ärikas . </s> <s> Aastad polnud jõudnud naise tarmu kulutada . </s> <s> Ja miks ka mitte . </s> <s> Kui igasugused kesk- ja äärekomiteelased ning teised pukis istujad jagavad pirukat , siis võib tema eit , kes on kõrgete isikutega läbi käinud , samuti äritseda . </s> </p>
<p> <s> Tema ise ei mõistnud uue ajaga midagi peale hakata . </s> <s> Kord kuus ostis ta endale kõige odavama loteriipileti , nagu otsiks kadunud õnne . </s> <s> Kaasa tiris teda seltskonda , vastuvõttudele . </s> <s> Oleks temake sealgi oma suud talitsenud . </s> <s> Avalikud näägutused ja üleolek muutusid ajapikku väljakannatamatuks . </s> </p>
<p> <s> Püha taevas , ma saan ju aru , et ma midagi ei ole , aga kui seda päevast päeva nina alla hõõrutakse , siis võtab see eluisu ära . </s> <s> Ei oska , ei taha enam päevagi alustada . </s> </p>
<p> <s> Otsekui eimillestki ilmus välja sõber Mati . </s> <s> Ühes käes vahe mõõk , teises pistoda . </s> <s> Lõi möödaminnes kellelgi pea niuhti maha . </s> <s> Siis pöördus tema vastu . </s> <s> Ta kaitses end tooliga . </s> <s> Sõber Mati sähvas mõõgaga , ja toolil jalad läinud . </s> <s> Ära tule ! </s> </p>
<p> <s> Nõksatus . </s> <s> Keegi võttis pildi eest . </s> <s> Ta avas silmad . </s> <s> Koit tungib tuppa , koit tungib tuppa . </s> <s> Seinad loidavad . </s> <s> Juba . </s> <s> Ta tõuseb voodist . </s> <s> Läheb äratama . </s> <s> Et poeg kooli ei hilineks . </s> <s> Ta raputab magajat õlast . </s> <s> Magajal on uni magus . </s> <s> Ta raputab teist mitu ja mitu korda . </s> <s> Ühtäkki haarab teda väsimus ja tusk . </s> <s> Kas peab ka tema laps seda päevast vaevateed alustama ? </s> <s> Ta silmad kohtuvad ärganu silmadega ning ta ütleb : ära tõuse ! </s> </p>
<p> <s> Ent midagi on viltu , hoopis teisiti . </s> <s> Koolijütsi asemel lesib siin voodis täismees . </s> <s> Ta taipab , et on unesegasena eksinud . </s> </p>
<p> <s> Mis on ätile sisse läinud , arutab noormees . </s> <s> Täna on pühapäev . </s> <s> Võib põõnata . </s> <s> Täna pole vaja minna kuhugi . </s> <s> Mis sul viga on ? küsib pojapoeg . </s> </p></div2><div2 type="alaosa"><head> Vahemaa </head>
<p> <s> Tüdrukunääps , plika , kõhn kui vits , tõusis lõunalauast , kukutas end diivanile selili ja siputas jalgu , nõnda et paljad sääred välkusid . </s> <s> Lühike kleit kerkis üle põlvede — õblukesed reied kui piiritsad . </s> <s> Plikal oli pärast sööki , vanaisa pahameeleks , niisugune narr komme küljes . </s> <s> Vaar tõreles mis tõreles , ent tüdruk jalgade siputamist ei jätnud . </s> <s> Oli teine justkui värten , ei mallanud paigal püsida . </s> <s> Kasvujõud selles hapras kestas kobrutas , ajas üle ääre , kuigi vanaisa torises : kuhu see söök küll läheb , kas põlvedesse ? </s> <s> Tegelikult oli tüdruk närb sööja , toidu suhtes valiv : ei kannatanud peedisuppi , frikadellid sõi aga leeme seest ära . </s> </p>
<p> <s> Ei alanud ega lõppenud see päev paljalt jalgade siputamisega . </s> <s> Päeval oli mitu nägu ja tegu . </s> <s> Piiramatud võimalused . </s> <s> Piiramatu võimalus elada , mänge valida . </s> <s> Vanaisa varanduse jahtimine oli juba üksi põnev seiklus . </s> <s> Kui vaar tukastas või oli läinud linna peale , seda juhtus viimasel ajal küll harva , sest äti jalad , nagu ta ise ütles , polnud enam endised , siis oli kätte jõudnud õige aeg , et vanaisa varakambrisse tungida . </s> <s> Plekktoosist piprapaki alt sai plika kätte kummutivõtme . </s> <s> Üks võti mitme sahtli jaoks . </s> </p>
<p> <s> Ta tõmbas sahtlid lahti . </s> <s> Oli siin alles varandust . </s> <s> Lademeis nööpe . </s> <s> Mantli- , kuue- , särgi- ja püksinööbid . </s> <s> Väikesi ja suuri , ümmargusi ja kandilisi , või kujuga , millele ei mõistnud nimegi anda ; kahe ja nelja auguga , mõned koguni aasaga ; puust , tinast , plekist , luust , ehtsast põdrasarvest ja kunstsarvest tehtuid ; vasksed , hõbedased ja kuldsed mundrinööbid , arusaamatud kirjad või märgid peal ; üksikuil nööpidel veel niidiotsad tolknemas — vanaisa nägemine muutus päev-päevalt nigelamaks . </s> <s> Ning värvid . </s> <s> Osa nööpe jagunes küll rangelt mustadeks ja valgeteks , kuid seda värvilisemad paistsid ülejäänud . </s> <s> Sinised ja punased , kollased ja kirjud . </s> <s> Pärlmutrist nööbid helklesid vikerkaarevärviliselt . </s> <s> Vanaisa oli oma arusaamise järgi nööbid sorteerinud , mustast riidest kottidesse pakkinud . </s> <s> Eraldi kotis veel ilunööbid . </s> </p>
<p> <s> Plika avas ühe ja teise koti , kahlas käega nööbikuhjas , kompas sõrmedega nende jahesiledat pinda . </s> <s> Valis nööpide hulgast ühe erepunase ja teise mererohelise nööbi , pigistas need pihkudesse . </s> <s> Punasest õhkus sooja ja rohelisest tuult . </s> <s> Mõne eriti ilusa nööbi tahtnuks tüdruk jätta endale , kuid ta sai kiusatusest võitu ning vaari nööbid sobitati karvapealt endisele kohale tagasi . </s> </p>
<p> <s> Alumises sahtlis hoidis vanaisa lukke . </s> <s> Väikesed sanglukud tillukeste võtmetega . </s> <s> Lukud olid õlitatud ja võtmed nööriga luku külge seotud . </s> <s> Nõnda pisikesi lukke polnud tüdruk näinud . </s> <s> Hoovis rippusid kuuride ustel rohmakad tabad . </s> <s> Vaari lukke ei julgenud tüdruk puutuda . </s> <s> Kord oli üks lukk kogemata kinni klõpsatanud ning tüdruk ei osanud seda enam avada . </s> </p>
<p> <s> Ega ta nööpidest ja lukkudest väga ei hoolinudki . </s> <s> Plika tuhlas vaari majapidamises , et leida nuga , sest igal õigel poisil oli nuga taskus , ning tema tahtis poiss olla . </s> <s> Ja miks ei võiks see nõnda ka sündida . </s> <s> Ta uuris oma keha ning nägi , et midagi tal puudub , ent see võis hiljem juurde kasvada . </s> <s> Ta tundiski end juba poisina . </s> <s> Mängis poistega jalgpalli , nii et tolmas . </s> <s> Meeskonda valiti plika küll viimasena , kuid mängu ajal unustati ära , et tegemist on tüdrukuga . </s> <s> Kui plika lõi värava , siis jooksis ta ringi kui pöörane ja hõljutas käsi , nagu kavatseks lendu tõusta . </s> <s> Ülekohtu suhtes oli ta hell : virutas oma väikese rusikaga lühematele poistele lagipähe ja pikematele lõua alla . </s> </p>
<p> <s> Kiilana — plika oli põdenud mingisugust kõige tavalisemat laste nakkushaigust ja ta pea pügati paljaks — esines ta päris poisina ning käis koos teiste jõmpsikatega tüdrukuid kiusamas . </s> <s> Ega ta sellepärast veel tütarlaste seltsi ja nende mänge põlanud . </s> <s> Need mängud käisid omasoodu . </s> </p>
<p> <s> Edev plika seisis peegli ees ja passis endale vanema õe kingi ja kleite . </s> <s> Kui ta üle pea kleiti sukeldus ja sellesse peaaegu ära uppus , siis oma peegelpildis nägi ta väärikat , õestki vanemat neidu . </s> <s> Ta lõikas ajakirjadest välja kleidimoode ja sobitas neid pabernukkudele . </s> <s> Nukkudest hoovkond . </s> <s> Plika oli range valitseja . </s> <s> Nukud pidid kombekalt käituma ja sõna kuulama . </s> <s> Nukkudega sai vestelda : “ See roheline kleit sobib sulle imehästi ! </s> <s> Ah sa ei taha seda kanda ? ” Üleastujaid tuli karistada . </s> <s> Mõnel jäi söögikord vahele , kuid kõige rängem karistus oli süüaluse jätmine mõnda pimedasse paika , näiteks riidekappi . </s> <s> Plikal endalgi tikkus sel puhul nutt kurku . </s> </p>
<p> <s> Naabritüdrukuga mängiti printsessi ja ümmardajat . </s> <s> Kordamööda oldi see ja too . </s> <s> Printsessi mantliks sobis kollasest marlist kardin , mille sleppi kandis ümmardaja . </s> <s> Kõrge kontsaga kingad jalas , lööpasid nad toas ringi ning olid väga tähtsad . </s> </p>
<p> <s> Mõnikord istus plika aknapealsel , jalad rätsepa kombel risti või põlved lõua all . </s> <s> See oli vana , paksude müüridega ja pimedavõitu südalinnamaja . </s> <s> Laial aknapealsel jäi istumisest ruumi ülegi . </s> <s> Aknast avanes vaade üle kitsa tänava otse vastasmaja tõrvapapist katusele . </s> <s> Suvel , kui aken lahti , mühises all tänavaelu . </s> <s> Plika võis siin aknapealsel tundide kaupa kükitada , pilvi ja taevast vahtida . “ Mida sina seal küll passid . </s> <s> Kas sul targemat teha ei ole , ” torises vaar . </s> </p>
<p> <s> Ent ega ta alati torisenud . </s> <s> Kui taadil tuju hea , siis kippus ta peenikese häälega laulma . </s> <s> Veelgi parema tujuga pani ta plika tugitooli istuma , ise aga sättis end tüdruku ette järile , ning kukkus pajatama . </s> <s> Ikka ühte ja sedasama : riietest , proovidest ja kundedest . </s> <s> Vanaisa oli olnud rätsepmeister , kes oli õmmelnud härradele frakke . </s> </p>
<p> <s> “ Oh neid burše ! ” heietas vaar . </s> <s> “ Nad kutsusid mind kommersile — saatsid troska järele — , suurele õlleringile , kõigil minu õmmeldud frakk seljas . </s> <s> Ja tasusid fraki eest kuninglikult , kuigi suurem osa ei maksnud üldse . </s> <s> Fraki tegemine nõuab inspiratsiooni . </s> <s> Mõnele vaesele teed valmis ja istub kui valatud , ning mõni hästi makstud frakk ei kõlba kuhugi . </s> <s> Ma olen õmmelnud ka Läti presidendile , kes siin studeeris . </s> <s> Vabariigi aastapäeval saatis ta mulle kutse ja ma sõitsin Riiga . ” </s> </p>
<p> <s> Kui vanaisa hinge tõmbas või kui talle köhahoog peale tuli , siis plika noogutas , nagu oleks ta vaari juttu mõistnud . </s> <s> Tugitoolis istuv tüdruk , kelle jalad ei ulatunud maha , jälgis järil kössitavat vanaisa . </s> <s> Vaaril oli lumivalge tutthabe ja helesinised silmad , läbipaistvad nagu vesi , aga plika nende põhja kätte ei saanud . </s> <s> Jões , kus ta , selg ees , kaldast eemaldus , et tagasi summida , oli põhi küll näha . </s> </p>
<p> <s> Ühel sedasorti õdusal suvepäeval , mis vananevaid naisi — aga miks mitte ka mehi — võiks häirida , sest see meenutab neile nooruse kordumatut võlu , ühel niisugusel kenal päeval kükitas plika taas aknapealsel . </s> <s> Tänavamelu all jõudis lahtise akna kaudu siia üles ebamäärase kuminana . </s> <s> Plikat see ei seganud . </s> <s> Tal oli silmi üksnes kõrge taeva pilvitu sina jaoks , ei , kui täpne olla , siis ei saanud talle märkamatuks jääda tilluke pilvetups , mis — kui pisut toretseda — näis taevastel karjamaadel eksinud tallena . </s> <s> Seda pilvevoonakest , ümbrust unustades , plika lõpuks vahtiski . </s> </p>
<p> <s> Üüratus all , usutavasti autosignaal , tõi tüdruku maa peale tagasi . </s> <s> Ta pilk libises taevaselt maisemale , ning mis ta nägi ! </s> <s> Naabermaja katusele üle tänava oli ilmunud kui võlukepi puudutusest kolm meest . </s> <s> Kuidas ta küll nende tulekut ei märganud ? </s> <s> Avastus oli sedavõrd ehmatav , et esimese valuga tahtis plika peitu pugeda . </s> <s> Kuid uudishimu sai tast võitu ja kleiti üle põlvede koomale tõmmates jäi ta paigale . </s> <s> Kes nad on ja mida nad seal katusel teevad ? </s> <s> Selle üle polnud tarvis kaua pead murda . </s> <s> Meestel olid tööriistad ligi . </s> <s> Kes nad muud on kui katuseparandajad . </s> <s> Naabermaja katus oligi silmaga nähtavalt pehkinud , tükati samblasse kasvanud . </s> </p>
<p> <s> Plika ei saanud tulnukailt silmi . </s> <s> Suvepäeva selguses olid mehed nõnda lähedal , et katsu või käega . </s> <s> Üks mees oli poolest kehast saadik paljas , teistel spordisärk üll . </s> <s> Too palja ülakehaga katusepaikaja oli päevitusest pruun ning tüdruku meelest polnud ta nõnda tugevat meest enne veel näinud . </s> <s> Plika ei tulnud sellele , et kuni tänaseni ei olnud ta üldse mehi terasemalt silmitsenud . </s> <s> Justkui avastus : missugune jõuline rind , käed , õlad ja hoiak . </s> <s> Nähtu mõjus pealetükkivalt , koguni erutavalt . </s> </p>
<p> <s> Nüüd tahtnuks tüdruk tõmbuda varju , kuid oli juba hilja . </s> <s> Teda oli märgatud . </s> <s> Oli ta liiga pingsalt ja kaua meest jälginud ? </s> <s> Too pööras pea akna poole ja viipas tervituseks käega . </s> <s> Ning tüdruk viipas talle tahtmatult vastu . </s> </p>
<p> <s> Oli sünnis aeg aknapealselt maha karata ja lahkuda . </s> <s> Tüdruk oli segaduses . </s> <s> Talle polnud varem veel ükski mees viibanud . </s> <s> Poisid ei teinud tast rohkem välja kui teistest kambajõmmidest , ning need , kellega ta jalgpalli mängis , kippusid koguni togima . </s> <s> See poolest kehast saadik paljas mees oli talle viibanud . </s> <s> Mida pidi see tähendama ? </s> <s> Tüdruk oli nõutu . </s> <s> Ta läks peegli ette ja vaatas ennast . </s> <s> Peeglist vaatas vastu kitsas ja kahvatu nägu , suured silmad ja pisut pruntis alahuul . </s> <s> Tüdruk nägi oma peegelpildis plikanähvitsat ning pettununa pööras ta peeglile selja . </s> <s> Kui ta õhtu hakul uuesti aknast välja vaatas , oli vastasmaja katus tühi ja mehed sealt lahkunud . </s> <s> Tüdruk seisis veel viivu ja tõmbas siis akna ette kardinad . </s> </p>
<p> <s> Ent mehed olid järgmisel päeval jälle platsis . </s> <s> Katus oli hukas , tahtis praavitamist . </s> <s> Nõnda nad seal siis toimetasid . </s> <s> Kraapisid sammalt , paikasid pehkinud tõrvapappi . </s> </p>
<p> <s> Tüdruk sättis end aknapealsele istuma , võttis raamatu kätte ja lõi selle lugemiseks lahti , kuid ise piilus — kas mehed teda märkavad . </s> <s> Meestel oli töö käsil ja nad ei teinud plikast väljagi . </s> <s> Tüdruk ootas ning muutus päris kannatamatuks . </s> <s> Ta pidi juba lahkuma , kui üks katuseparandajaist , ikka see palja ülakehaga turd mees , tabas aknal istuja . </s> <s> Taas viipas ta käega . </s> <s> Teistel meestel oli silmi üksnes töö jaoks . </s> </p>
<p> <s> Sedakorda tüdruk vastu ei viibanud . </s> <s> Tal olnuks nagu häbi või midagi sellesarnast , ent oma tunnetes , mille üle ta tänaseni peaaegu ei olnud mõelnud , polnud tal enam selgust . </s> <s> Tüdruk tõmbus üksindusse , oma nukunurka , et koos alamatega juurelda keeruliseks kujunenud olusid . </s> <s> Jah , et mida ? </s> <s> Too seal oli talle juba teist korda viibanud . </s> <s> Miks ? </s> <s> Nendest kolmest katusepaikajast huvitas teda ainult üks . </s> <s> Miks just too ? </s> <s> Kas sellepärast , et mees oli teda tervitanud ? </s> <s> Sellepärast muidugi ka . </s> <s> Kas sina , Viktor , tead , küsis ta ainsalt tugevamat sugu esindavalt nukult . </s> <s> Viktor ei teadnud , ning tüdruk karistas teda pimeda kapiga . </s> <s> Ent üürikese aja pärast muutis ta meelt — Viktor vabastati , toodi pimedast valguse kätte tagasi ning talt paluti isegi vabandust . </s> <s> Muutlik on naisemeel , oleks võinud Viktor öelda . </s> </p>
<p> <s> Järgmisel päeval , ei , järgmistel päevadel kõik kordus , aga tegelikult ei kordunud ka . </s> <s> Plika kükitas , raamat käes , aknapealsel , ning kui katuseparandajad ilmusid ja päevitunud , palja ülakehaga mees talle viipas , siis esialgu ei teinud ta ollagi , kuid peagi viipas arglikult vastu . </s> <s> Pikapeale kogus tüdruk julgust ja vastas juba vahetumalt teise tervitusele . </s> <s> Mehe kaaslased märkasid seda sõnatut sidet ning käitusid , nagu koor saadab solisti . </s> </p>
<p> <s> Nüüd oli tüdrukul , mille üle mõlgutada . </s> <s> Ta luges mehe viipest välja olematuid tähendusi . </s> <s> Kas mees ei olnud teda mitte terasemalt silmitsenud ? </s> <s> Mida ta minus leidis , küsis ta peegli ees seistes endalt . </s> <s> Talle vaatas peeglist vastu plikatirts , kes Venuse poolt veel pärgamata . </s> <s> Aga olgu . </s> <s> Elu oli plika meelest lihtsalt vaimustav . </s> </p>
<p> <s> Plika nägi und . </s> <s> Nukku meenutav poolest kehast saadik paljas ja päevitunud mees olnuks nagu Läti president . </s> <s> Ta pahandas mehega , et miks too katust ei paranda . </s> <s> Tõreles temaga läti keeles . </s> <s> Ütles : “ Rai tek sivas ! ” Aga siis oli ta ühtäkki ise pimedas kapis . </s> <s> Selle peale plika ärkas , peopesad higised . </s> </p>
<p> <s> Katuseparandajad olid jõudnud tõrvamiseni . </s> <s> Ämber tulise tõrvaga tiriti tänavalt , kus katla all hingitses tuli , köitpidi üles , ning üks meestest kummutas selle sisu ettevaatlikult katusele , et teine jõuaks tossava tõrva harjaga laiali lükata . </s> <s> Vänge tõrvalõhn tungis läbi lahtise akna tuppa . </s> <s> Vaar pahandas , aga plika akent ei sulgenud . </s> <s> Talle ei olnud selle katuse tõrvalõhn sugugi vastumeelne . </s> <s> Ei mõistnud nad kohe kuidagi teineteist . </s> <s> Tüdruk oli loobunud enda diivanile kukutamisest ja jalgadega siputamisest ning vanaisa päris : oled sa haige ? </s> </p>
<p> <s> Plika läks poodi . </s> <s> Oli enne seda mõni aeg peegli ees seisnud . </s> <s> Vanaisa amet oli neile pärandanud suure seinapeegli . </s> <s> Nüüd oli tal kombeks peeglist oma välimust piielda . </s> <s> Pilt ei olnud rõõmustav . </s> <s> Ikka seesama tüdrukutirts , vahi ja uuri , kuidas tahad . </s> <s> Oleksin ma pikk viiulimängija , soovis plika . </s> </p>
<p> <s> Plika lippas trepist alla läbi hämara koridori tänavale . </s> <s> Seda vängelt lõhnavat koridori ta pisut pelgas . </s> <s> Maja alumisel korrusel laiutas kõrts ja joodikud sattusid siia kakerdama . </s> <s> Kord oli üks purjus mees püüdnud teda kas naljaviluks või tõemeeli — kes neid sõgedaid teab — krabada . </s> <s> Plika kartis joodikuid ja koeri . </s> </p>
<p> <s> Plika tõttas , võrk käes , vaari käsku täitma — leiva ja piima järele . </s> <s> Nurgapealne pood oli kodust kiviga visata . </s> <s> Kell tilises , kui plika ukse lahti tõmbas ja tähtsa näoga poodi astus . </s> <s> Ta läks joonelt leti ette ja ootas , kuni müüja plika kõrval seisva mehega kaubad lõpetab . </s> <s> Midagi hakkas tüdrukut segama , koguni vaevama . </s> <s> Siis pöördus mees , kel ostud käes , minekule , ning tüdruk tundis võõra ära . </s> </p>
<p> <s> See oli sama mees katuselt , aga polnud ka . </s> <s> Siin kandis ta seljas särki , ent kaelusest paistis pruuniks päevitunud ja kummis rind . </s> <s> Mehe nägu katsid tillukesed , vaevu märgatavad rõugearmid ning vasaku käe sõrmes — missugune kämmal ! — säras kuldne sõrmus . </s> <s> Seda kõike jõudis tüdruk ühe hetke jooksul tähele panna , ja ta jõudis veel märgata , et mees oli oletatust palju vanem . </s> <s> Tüdruk seisis mehele väga lähedal , nii lähedal , et haistis teise tõrvakat lõhna , ning korraga tundus ta iseendale väetina , päris lapsena , nõnda et tal hakkas halb . </s> </p>
<p> <s> Ka mees oli tüdrukus aknal istuja ära tundnud . </s> <s> Ta sattunuks nagu kimbakasse olukorda . </s> <s> Siis aga soris ta taskus ja pigistas tüdruku pihku metallraha . </s> <s> Kompveki jaoks , kohmas mees , viipas tuttavlikult käega ning lahkus . </s> </p>
<p> <s> Plika seisis müüja küsiva pilgu all justkui soolasammas . </s> <s> Oli unustanud , miks poodi tuli . </s> <s> Siis läks ta ilma leiva ja piimata poest välja tänavale . </s> <s> Jälle tilises pea kohal kell . </s> <s> Külmalt ja parastavalt . </s> <s> Plika kõndis , ühes käes tühi võrk ja teine rusikas , kodu poole . </s> <s> Siis jäi ta seisma ning avas peo . </s> <s> Peopesalt vaatas plikale vastu vaskne viiesendiline . </s> <s> Lapse kohta oli see suur raha . </s> <s> Selle eest saanuks terve portsu — sendi eest kaks — kriisikompvekke . </s> <s> Plika pigistas raha uuesti rusikasse , ent paari sammu järel avas näpud ning poetas mündi tänavale . </s> <s> Poetas selle muuseas käest , nagu oleks labürinti eksinuna tähise maha pillanud . </s> </p>
<p> <s> Plika jõudis koju . </s> <s> Hämaras koridoris hakkas ta nuuksuma . </s> <s> Toas tõmbas akna — kust avanes vaade naabermaja katusele — kinni ja selle ette veel kardina . </s> <s> Tema pärast võinuks see aken jääda igavesti suletuks . </s> </p>
<p> <s> Järgmisel päeval leidis plika kuuri juurest paksu värvilise klaasitüki . </s> <s> Ning sama päeva õhtul läks ta tüdrukutega keksu mängima . </s> </p></div2><div2 type="alaosa"><head> Hirm on see , mis paneb mehe värisema </head>
<p> <s> Istuti veiniklaasi taga . </s> <s> Kolm meest ja üks naine . </s> <s> Oleks ju võinud — kui keegi selle peale tulnuks — istujaid kõrvutada , seda küll meelevaldselt , isegi kohatult , tuntud kolme mehega paadis , kui tegemist poleks olnud moodsa , ent tasakaaluka ja tõemeelse seltskonnaga , keda ei vaevanud vanad hauakivid või konservitoosi avamine . </s> </p>
<p> <s> Kuid ennatlik oleks neid ka liiga tõsiselt võtta , sest teatavasti on aja jooksul muutunud küll kombed , mitte aga inimloomus . </s> <s> Pealegi kujutas see koht endast siin , kus kõnealused aega veetsid , tavalist , ei , võib-olla siiski pisut peenemat söögi- ja joogikohta ning ühtlasi ka jututuba . </s> <s> Vestlus oli kulgenud sellest ja teisest , iidamast ja aadamast tõsisemate teemadeni välja . </s> <s> Jutujärge pidas hallijuukseline härrasmees , kes kandis pensneed . </s> </p>
<p> <s> “ Kõiki isiklikke omadusi võib inimene arendada , kuid mitte julgust . </s> <s> Julgus on kaasasündinud anne . </s> <s> Kas seda on või siis seda pole . </s> <s> Mul ei ole enam meeles , kes vanadest tarkpeadest nõnda väitis . ” </s> </p>
<p> <s> “ Surnud ei hammusta , ” torkas vahele habetunud , ent muidu triksis-traksis mees .  “ Mina jälle ei mäleta , kes nõnda ütles . ” </s> </p>
<p> <s> “ Selle julguse kohta ütlemise järgi hammustavad nad ikka küll , ” lausus pikkade lõhikutega mustas siidseelikus ja silmapaistvalt ilusate kätega daam . </s> </p>
<p> <s> “ Plato on sõber , aga tõde on kallim , ” teadis lipsustatud ja ka muidu äärmiselt korrektselt rõivastatud inglisvillases isand . </s> <s> Mehelik mees . </s> </p>
<p> <s> “ Niisuguse loosungiga jõuame peagi endisse aega tagasi , ” märkis daam . </s> </p>
<p> <s> “ Missugust aega te mõtlete , kas lähi- või enneminevikku ? ” küsis habetunu . </s> </p>
<p> <s> Vastuse asemel kostitas daam laudkonda võluva naeratusega . </s> </p>
<p> <s> “ Ideedel on kalduvus laiutada . </s> <s> Iga mats puhub oma ideede õhupalli nõnda täis , et kas või kärtsuga lõhki . </s> <s> Mõne nutikama õhupall katab enne lõhkemist terve laotuse , ” seletas habetunu . </s> </p>
<p> <s> “ Kas me ei piirduks sedakorda siiski julguse ja argusega , ” manitses lahkelt pensneega härrasmees . </s> </p>
<p> <s> “ The evening is young , ” lausus inglisvillases isand . </s> </p>
<p> <s> “ Kuidas te arvate : kas leidub tingimusteta , ma mõtlen ehedal kujul julgeid , või siis jälle argu inimesi ? ” küsis pensneega härrasmees . </s> </p>
<p> <s> “ Ma olen täiesti kindel , et tõeline mees suudab alati enda ja oma kaaslase eest seista , ” kinnitas kõrvalpilku daamile heites inglisvillases isand . </s> </p>
<p> <s> “ Kui ta kogemata just ülemuse ees ei seisa , ” täiendas teda habetunu . </s> </p>
<p> <s> “ Ära otsi ülbete ja rumalatega tüli , ” lisas daam . </s> </p>
<p> <s> “ Pugemisest reetmiseni on üks samm . </s> <s> Seda kutsutakse ka heaks läbisaamiseks , ” ütles habetunu . </s> </p>
<p> <s> “ Sellega igatahes olen ma nõus . </s> <s> Kes tõtt ei julge rääkida , kui tõde on talle kahjulik , see hakkab tahtmatult valetama , ” tähendas inglisvillases isand . </s> </p>
<p> <s> “ Kas tõesti ? ” tegi daam suured silmad . </s> </p>
<p> <s> “ Üht ja teist sõltub ikka ka inimtüübist , ” segas end vahele pensneega härrasmees , kes jutuotsi püüdis koos hoida .  </s> <s> “ Võtame või mõne koleeriku , mõne keevalise . </s> <s> Ise norib ja kutsub tüli välja , ning kui lugu tõsiseks läheb , siis laseb rahulikult jalga . ” </s> </p>
<p> <s> “ Julge inimene võib küll hirmu tunda , kuid ta saab oma argusest lõpuks võitu , ” arvas inglisvillases isand . </s> </p>
<p> <s> “ Või on pärast ehmatust veel suurem argpüks , ” ütles habetunu . </s> </p>
<p> <s> “ Kuulge , see on kõigile teada , seda on rindemehed ise rääkinud , et sõjas harjub inimene kõigega , isegi surmaga , ” kaitses end , õigemini oma seisukohta inglisvillases isand . </s> </p>
<p> <s> “ Kas ikka harjub ? ” kahtles habetunu . </s> </p>
<p> <s> “ Teie siis kangelasmeelt ei tunnista ? ” küsis inglisvillases isand . </s> </p>
<p> <s> “ Maal öeldakse : kange mees , aga situb kanda . </s> <s> Vabandage … ” pöördus habetunu daami poole . </s> </p>
<p> <s> “ Ma juba punastasin , ” ütles daam . </s> </p>
<p> <s> “ Kuidas nüüd võtta , ” jätkas habetunu .  </s> <s> “ Tappa julgeb igaüks , anna ainult võimalus . </s> <s> Seda on tõestanud lihuniku amet . </s> <s> Kangelane , kes ise ei karda surma , ei karda , et teda ennast tapetakse , meenutab mulle fossiili , tuima ja valutundetut haikala . </s> <s> Tavalises , normaalses elus jäävad nad endaga pahatihti jänni . ” </s> </p>
<p> <s> “ Neid kutsutakse ka hulljulgeteks , ” märkis daam . </s> </p>
<p> <s> “ Julged küll , aga hullud ka , ” lisas habetunu . </s> </p>
<p> <s> “ Kujuteldav julgus , ” võttis sõna pensneega härrasmees ,  “ võib olla samuti haiglane . </s> <s> Tehakse kõik , koguni riskitakse , et näida julgena , sest ükski tõestus ei paku rahuldust . ” </s> </p>
<p> <s> “ Mu härrad , suu kuivab , ” kaebas daam . </s> </p>
<p> <s> Rüübati veini . </s> <s> Peale haugati soolamandleid . </s> </p>
<p> <s> “ See maitseb ju suurepäraselt , ” nentis daam . </s> </p>
<p> <s> “  “ Convent des Jacobins ” , 1989 , hea veiniaasta , Saint Emilionist , ” märkis inglisvillases isand . </s> </p>
<p> <s> “ Missugune peen rüübe robustse konvendi kohta , ” ütles habetunu . </s> </p>
<p> <s> “ Ajalugu naljatab , ” sõnas pensneega härrasmees . </s> </p>
<p> <s> “ Ma ei hinda metslase paljast , arulagedat julgust , ” kõneles inglisvillases isand ja tupsutas lumivalge taskurätiga suud .  </s> <s> “ Ma palun minust mitte valesti aru saada . </s> <s> Ma leian , et inimesel on õigus toetuda moraalsele julgusele . ” </s> </p>
<p> <s> “ Moraalse julguse kõige markantsemaks näiteks on püha Peetrus enne kuke kiremist , ” võttis habetunu taas sõna .  </s> <s> “ Aga olgu . </s> <s> Moraalse julgusega ei jõua me kuigi kaugele . </s> <s> Rüütlite ajad on möödas . </s> <s> Tänapäeval võidab Taavet igal juhul Koljati , kui tal on taskus korralik paugutaja . ” </s> </p>
<p> <s> “ Mõistus , mille poolest inimene erineb loomast , ” segas end vahele pensneega härrasmees ,  “ ja mis on kujundanud meie moraalseid hoiakuid , on samal ajal loonud aatomipommi . </s> <s> Sellest maailma hävitamise võimalusest on sündinud hirm , samasugune hirm nagu ürginimesel looduse ees . </s> <s> Selles mõttes oleme jõudnud algpunkti tagasi . ” </s> </p>
<p> <s> “ Ühte sorti julgeid ma tunnistan küll . </s> <s> Need on enesetapjad . </s> <s> Mina ei saaks sellega hakkama , ” seletas habetunu . </s> </p>
<p> <s> “ Mina ei oska enda kohta ütelda — olen ma julge või arg . </s> <s> Aga ma kipun arvama , et kaldun rohkem ara poole , ” sedastas daam . </s> </p>
<p> <s> “ Julgus on see kooruke ja hirm on iva , ” ütles habetunu . </s> </p>
<p> <s> “ Argust võib võrrelda kahanemise ja julgust paisumisega , ” arvas inglisvillases isand . </s> </p>
<p> <s> “ Kas see ei ole mitte liiga kahemõtteline ? ” ütles habetunu . </s> </p>
<p> <s> “ See pole just kõige halvem lahendus , ” lausus daam ja pistis suhu soolamandli . </s> </p>
<p> <s> “ Mulle tundub ka , et argus on inimesele omasem , ” võttis sõna pensneega härrasmees .  </s> <s> “ Inimese osaks on valu ja hirm . </s> <s> Öeldakse ju Piibliski : valudega pead sa siia ilma tulema . </s> <s> Aga ega julgustki maksa päriselt eitada . </s> <s> Inimene oleks kui läbi kopeerpaberi saadud paljundus — ikka ühesuguselt ning parajalt arg ja julge . ” </s> </p>
<p> <s> “ See tuletab mulle meelde Greenbergi maali  “ Arg ja julge ” . </s> <s> Seal on mõlemad klounilikult sarnase näoga , ” ütles habetunu . </s> </p>
<p> <s> “ Mina võin kinnitada , et olen naiseliku argusega jõudnud kaugemale kui julgusega , ” väitis daam . </s> </p>
<p> <s> “ Naiste argus on pahupidi pööratud julgus , ” märkis habetunu . </s> </p>
<p> <s> Laua juurde jäi seisma nokastanud saks . </s> <s> Mees oli ennast täis ja kuulutas : </s> </p>
<p> <s> “ Kas te seda teate ? ” </s> </p>
<p> <s> Vastust ootamata lengerdas ta puhveti poole . </s> </p>
<p> <s> “ Ei h ” arda h ” irpu ei h ” onna , ei h ” arda h ” eda h ” uradit , ” ütles habetunu . </s> </p>
<p> <s> “ Kas batsillid , meie tulevik , ka hirmu tunnevad ? ” küsis daam . </s> </p>
<p> <s> “ Hirm iseloomustab eeskätt ikka inimest , aga samuti ka teisi loomi , ” vastas talle pensneega härrasmees .  </s> “ <s> Ma asendaksin Schopenhaueri teose pealkirja  “ Maailm kui tahe ja kujutlus ” parafraasiga  “ Maailm kui hirm ” . </s> <s> Hirmu määravat osa inimese elus on rõhutanud teisedki sulerüütlid : Dostojevski , Kafka ja Camus , kui piirduda nende kolmega . </s> <s> Ma kipun oletama , et hirmul on koguni universaalsem tähendus . </s> <s> Kas ei ole meie kartused , kaotused ja hävingud mitte üldtuntud musta augu miniatuursed mudelid ? </s> <s> Me liigume sinna tagasi nagu ema rüppe . </s> <s> Kas ei sulata see hirmu ja julgusegi üheks nähtuseks ? </s> <s> Nõnda võiks seletada ka surmatungi . ” </s> </p>
<p> <s> “ Te andsite mulle mõtte , ” sõnas daam .  </s> <s> “ Õudukate vaatamisest saadud nauding — kas ei peitu selleski enamat kui paljas kaitstusetunne . ” </s> </p>
<p> <s> “ Aamen , ” ütles habetunu . </s> </p>
<p> <s> “ Jah , ega me nõnda kaugele ei jõua , ” kahtles pensneega härrasmees . </s> </p>
<p> <s> “ Mul sähvas idee , ” teatas inglisvillases isand . </s> </p>
<p> <s> “ Kas tõesti ? ” lausus daam . </s> </p>
<p> <s> “ Kui igaüks meist jutustaks ühe loo , ” ei lasknud isand end segada .  “ Ühe loo argusest ja julgusest , mõne tõestisündinud loo . ” </s> </p>
<p> <s> “ Mina olen igatahes valmis , ” nentis daam . </s> </p>
<p> <s> “ Kes alustab ? ” küsis pensneega härrasmees . </s> </p>
<p> <s> “ Eks ikka see , kes alustas , ” arvas habetunu . </s> </p>
<p> <s> “ Aga enne tõstame klaasi , ” ütles daam . </s> </p>
<p> <s> “ Julguse terviseks ! ” </s> </p>
<p> <s> “ Arguse terviseks ! ” </s> </p>
<p> <s> “ Seltskonna … ” </s> </p>
<p> <s> “ Lapsepõlves ei osanud ma midagi karta , ” võttis jutuotsa üles inglisvillases isand ja tupsutas taskurätiga suud .  </s> “ <s> Ma olin päris julge poiss . </s> <s> Ronisin oksalt oksale ja jõudsin põlispärna latva . </s> <s> Ujusin üle järve . </s> <s> Mul on see päev selgesti meeles . </s> <s> Järve keskel paistis , et vastaskallas on hirmus kaugel , aga kui tagasi vaatasin , siis ei olnud juba ujutud vahemaa põrmugi lühem ning ma summisin edasi . </s> <s> Kaldale jõudsin päris oimetuna . </s> ” </p>
<p> <s> “ Lapsed ja noorukid ei taipa surma tõelist tähendust , ” segas end vahele pensneega härrasmees . </s> </p>
<p> <s> “ Sellepärast just noori sõtta saadetakse , ” täiendas teda habetunu . </s> </p>
<p> <s> “ Algkoolis , ” jätkas inglisvillases isand ,  “ tundsin esimest korda tõelist hirmu või pigem argust . </s> <s> Mind hakkas kiusama oma klassi poiss . </s> <s> Väikest kasvu , aga tugev . </s> <s> Astus jala peale , müksas küünarnukiga ja noris ka sõnadega tüli . </s> <s> Ma kartsin teda ja talusin tooreid solvanguid . </s> <s> Nõnda kestis see õige kaua . </s> <s> Mu kiusaja muutus järjest vägivaldsemaks ning ükskord , kui ta äigas mulle rusikaga näkku , lõin vastu . </s> <s> Me kiskusime kõigil vaheaegadel . </s> <s> Läksin sellega nii hoogu , et ei jõudnud tunni lõppu ära oodata . </s> <s> Pärast seda jättis ta mind rahule . ” </s> </p>
<p> <s> “ Kas see on kõik ? ” küsis daam . </s> </p>
<p> <s> “ Mul on veel üks lugu , mida tahan teiega jagada . </s> <s> Otsustage siis ise . </s> <s> Ma olin aastaid abielus . </s> <s> Mul oli ideaalne naine . </s> <s> Liigagi ideaalne . </s> <s> Ta võttis mu elust nõnda täiuslikult osa , et mul ei jäänud iseenda jaoks vaba aega sekundigi võrra . </s> <s> Ta passis isegi väljakäigu ukse taga ja hõikas , kui ma sinna liiga kauaks istuma jäin , et kas minuga on kõik korras , et kas mul pole midagi viga . </s> <s> Ta tüütas mind surmani , ent lahutuseks puudus mul julgus , ma ei kujutanud niisuguse lahenduse võimalikkust ette . </s> <s> Ning kui ma lõpuks siiski end naisest lahutasin , siis tajusin imestusega , kui kerge see samm tegelikult oli , kui kujuteldamatult kerge on abielu lahutada . </s> <s> Uskumatult lihtne . </s> ” </p>
<p> <s> “ Te olete julge mees , ” tunnistas pensneega härrasmees . </s> </p>
<p> <s> “ Minu imetlus , ” lausus daam . </s> </p>
<p> <s> “ Ka minu lugu kuulub mineviku valda , ” alustas habetunu .  </s> <s> “ Kas see nõnda vägev on , nagu äsja kuulsime , seda ei oska öelda . </s> <s> Sõja lõpul , kui sakslased Tallinnast lahkusid ja venelased polnud veel linna tunginud , oli paras aeg , et niisugust vaakumit kasutada ning võim enda kätte võtta . </s> <s> Takkajärele võib see tunduda lootusetu , koguni lapsiku üritusena , kuid siis lootsime paremat . </s> <s> Ma ei taha teid poliitikaga väsitada , vaid lähen kohe sündmuste juurde . </s> <s> Meil oli kaks staapi : üks , peastaap , asus kivimajas , kus nõukogude ajal oli laevastiku muuseum , praegu on seal vist mingisugune restoran või sedasi ; ning teine , komandopunkti taoline , Narva maantee keskel , linna poolt tulles vasakut kätt madalas puumajas — te teate neid aknaluukidega ja südamekujulise väljalõikega majakesi küll — , millest nüüd pole enam mälestustki . </s> <s> Sain komandopunktist käsu : tuua Kadrioru kandist väike eesti väeosa linna , trükikoda kaitsma . </s> <s> Need olid eesti poisid Saksa sõjaväe mundris , ent pikka juttu polnud tarvis neile selles suhtes rääkida . </s> <s> Täitsin oma ülesande ja ootasin uut käsku , kui peastaabi juures algas laskmine . </s> <s> Sakslased olid sulgenud Narva maantee sadamapoolse otsa ja liikusid sealt südalinna suunas . </s> <s> Nemad kaitsesid niimoodi sadamat , kus sakslased ja teised põgenikud läksid laevadele . </s> <s> Mis meil üle jäi . </s> <s> Pudenesime laiali . </s> <s> Mina sammusin , käed taskus , mööda Narva maanteed nagu õige mees kunagi . </s> <s> Jõudsin peaaegu Vene turule välja , pritsimaja oli käega katsuda , kui Ratsagümna ( nõnda hüüti tütarlaste keskkooli , mis asus madalukeses majas Mere puiestee ja Narva maantee nurgal ; läheduses veel õigeusklike pühamu ikooniga ja alati hingitseva õlilambiga — ma ei mäleta , kas seal ka sõja ajal põles tuli ) , kui Ratsagümna nurga tagant või hoovist kargasid minu ette relvastatud madrused . </s> <s> Noored kabedad mehed . </s> <s> Merevägi kuulus Saksa sõjaväe eliiti . </s> <s> Mind käsutati seina äärde ja kombati läbi . </s> <s> Otsiti läbi pealiskaudselt , lohakalt , ning nõnda ei leitud taskupõhja unustatud padruneid . </s> <s> Minu õnneks , sest leiu korral olnuks neil ju täielik õigus mind sealsamas ja kohe maha lasta . </s> <s> Tundsin loomalikku hirmu . </s> <s> Seisin kui halvatu , seest õõnes ja sääremarjades tina . </s> <s> Keegi küsis dokumente . </s> <s> Pistsin käe põuetaskusse , puudutasin padruneid , ning leidsin sealt oma üllatuseks tõepoolest paberi . </s> <s> See oli taskusse jäänud ja ammu kehtivuse kaotanud mingisugune Saksa Ausweis . </s> <s> Madrustele sellest piisas . </s> <s> Sakslased armastavad korda . </s> <s> Mind lasti priiks — nõnda uskumatu , kui see mulle tollal ka ei tundunud . </s> <s> Lahkusin madrustest nagu vastu tahtmist , samm-sammult , jalad ikka kanged , ning jätsin nad tagasi vaatamata selja taha . </s> <s> Mida kaugemale ma jõudsin , seda kergem mul hakkas , nõnda kerge , et julgesin juba hingata . ” </s> </p>
<p> <s> Habetunu rüüpas lonksu veini . </s> </p>
<p> <s> “ See on ju tervikuna päris huvitav lugu . </s> <s> Te võiksite selle suure kella külge panna , ” arvas pensneega härrasmees . </s> </p>
<p> <s> “ Kuulge , see on nõnda vana asi , piinlik oleks uhkustada , ja mis kasu sa selle pealt ikka lõikad , ” sõnas habetunu . </s> </p>
<p> <s> “ Mina elasin oma surmahirmu läbi infarktiga , ” ütles pensneega härrasmees .  “ </s> <s> Kui ma olin kanderaamiga majast välja tänavale kantud , et raam punaseristiautosse lükata , siis kummardus mu kohale kõhn ja kortsuline vanaeit ning tunnistas mind niisuguse pilguga , nagu kavatseks tuvisid sööta . </s> <s> Haiglas uudistas vastuvõtja , kohalik perenaine : mitu tundi on infarktist möödas , ning kui ma olin talle seletanud , et see juhtus äsja , siis ta möönis : vahest õnnestub teid veel päästa . </s> <s> Pärast seda lühikest kahekõnet tundsin ma tõelist surmahirmu . ” </s> </p>
<p> <s> “ Naised on oma olemuselt halastajaõed . </s> <s> Nad oskavad trööstida , ” märkis daam . </s> </p>
<p> <s> Vinditaja oli ringiga tagasi jõudnud . </s> <s> Ta tunnistas kõigiga kordamööda tõtt ja tegi pärast pikka vaikimist suu lahti :  “ Aga kas te seda teate , et … ? ” ning lahkus tagasi vaatamata . </s> </p>
<p> <s> “ Kelle kord ? ” küsis pensneega härrasmees . </s> </p>
<p> <s> “ Mu lugu võib teile tunduda sobimatuna , ” alustas daam ,  “ aga pidage vastu . ” </s> </p>
<p> <s> “ Oleme teie teenistuses , ” kinnitas inglisvillases isand ja langetas pea lugupidamise märgiks rinnale . </s> </p>
<p> <s> “ Ma olin siis neiu . </s> <s> Mitte küll veel küps naine , ent tüdruku nurgelistest vormidest juba välja kasvanud . </s> <s> Te teate ju seda lugu inetust pardipojast , kellest kasvab luik . </s> <s> Ka mina avastasin oma muutunud välimuse peegelpildis . </s> <s> Oli ka teisi üksikasju , millest ma parem ei räägi ja mis härradele vaevalt huvi pakuvad . </s> <s> Te teate väga hästi ise , kuidas pungad enne õitsemist pakatavad . </s> <s> Nüüd olen ma küll kõrvale kaldunud , aga see on naiste komme . </s> <s> Ühesõnaga — ma muutusin ka sisemiselt . </s> <s> Ma olin valmis . </s> <s> Loodus kasutab meid ära , seab meile püüniseid nõnda , et oleme teineteisele ise püünised : naine mehele ja mees naisele . </s> <s> Selle teenistuses on jalutuskäigud , maa ja taeva kokkurääkimine , tants ja põgusad suudlused . </s> <s> Ei , ma ei ole küünik , ei teeskle ega taha üleolekut näidata . </s> <s> Mis võib armastusest kaunimat olla ! </s> <s> Ka mina armusin . </s> <s> Noormees õppis ülikoolis . </s> <s> Ta otsustas mind kasvatada ja avas mu silmad ilule . </s> <s> Temaga koos käisin ma esimest korda ooperis . </s> <s> Ent nagu ikka — saab siis niisuguses eas paljalt platooniliselt suhelda . </s> <s> Lõpmatutest suudlustest jäi meile väheseks . </s> <s> Ma ei tea , millised soovid ja kogemused olid mu armsamal , aga mina otsustasin minna kaugemale . </s> <s> See ei nõudnud mult just erilist julgust , sest olin meeletult armunud . </s> <s> Noormehe ärklitoas proovisime siis pärispatuni jõuda . </s> <s> Aga kuidas me ka ei proovinud , kuid ürituseks see jäigi . </s> <s> Liiga tugevaks osutus kilp , mis mu neitsilikkust kaitses ning mida noormehel ei õnnestunud oma odaga läbi puurida . </s> <s> Noormees oli löödud ja käitus minu ees kui süüdlane . </s> <s> Mina aga süüdistasin iseennast ja muutusin päris arutuks . </s> <s> Ühel pühapäevasel väljasõidul Rannamõisa tutvusin võhivõõra mehega — mulle ta meeldis — , kellele kurtsin oma häda . </s> <s> See ülestunnistus nõudis mult juba julgust . </s> <s> Metsa all , sinine taevas pea kohal , püüdsime jõuda tulemuseni . </s> <s> Ent ka selle mehe pingutused lõppesid nurjumisega . </s> <s> Sedamoodi muutus neitsilikkus mulle üha suuremaks koormaks . </s> <s> Ning siis võtsin südame rindu ja läksin arsti juurde . </s> <s> Mu Jumal , küll ma kartsin ! </s> <s> Too pani prillid ette , kui ta seal minuga toimetas . </s> <s> Selle käiguga kogesin üheaegselt julgust ja argust , aga samas ka häbi . </s> <s> Ma käitusin niimoodi oma armsama pärast , et talle sobida , meelepärane olla . </s> <s> Ning ilmaasjata . </s> <s> Mu armsam , nagu ta mulle tunnistas , oli leidnud vahepeal endale sobivama seltsilise . </s> <s> Ma ei hakka teile pettumust kirjeldama . </s> <s> Nagu hiljem kuulsin , oli tal nõrkus omasooliste vastu . </s> <s> Aga sellel pole enam mingisugust tähtsust . ” </s> </p>
<p> <s> Daam oli oma jutu lõpetanud ja maitses veini . </s> </p>
<p> <s> Habetunu muigas . </s> </p>
<p> <s> Pensneega härrasmees tunnistas naist uurival pilgul . </s> </p>
<p> <s> Inglisvillases isand vaatas mujale , ning kas ta kurivaim ei punastanudki . </s> </p>
<p> <s> “ Mina olen viimane , ” tegi pensneega härrasmees suu lahti .  “ Poliitikast rääkimine on igava seltskonna tunnus . </s> <s> Aga olgu . </s> <s> Ega sellest ei pääse . </s> <s> See on meil iga päev kaelas . </s> <s> Lugu ise sündis ajal , kui Lenin oli veel elavatest elavam . </s> <s> Ma olin siis koolipapa ja minu aine , ma mõtlen matemaatikat , ei põhjustanud erilisi vaidlusi . </s> <s> Ungari sündmused pöörasid kõik pea peale . </s> <s> Kursust ei tundnud enam ära . </s> <s> Käratseti ja esitati küsimusi , millel polnud süütu matemaatikaga mingisugust pistmist . </s> <s> Püüdsin neid rahustada ja korda hoida . </s> <s> Kuid ega see mul just kõige paremini õnnestunud . </s> <s> Nagu oleks keegi rahutuse vaimu pudelist valla päästnud . </s> <s> Aga olgu . </s> <s> Ühel õndsal tunnil kutsuti mind julgeolekusse . </s> <s> Läksin sinna raske südamega . </s> <s> Eks igal ole oma patud hingel . </s> <s> Tuntud majas esitati mulle küsimus : kas kursusel juhtunu oli provokatsioon või oli tegu rumalusega . </s> <s> Ma imestasin , kui hästi nad olid kursusel toimunust informeeritud . </s> <s> Pikka juttu ei lastud mul seal rääkida , vaid nõuti : kas ei või jaa . </s> <s> Pabistasin küll , kuid võtsin julguse kokku ja vastasin , et suuremat rumalust võib harva kohata . </s> <s> Meie koolist läks see karikas sedakorda mööda , mida ei saa öelda mõne teise kooli kohta . ” </s> </p>
<p> <s> “ Jakobiinlaste terviseks , ” tõstis habetunu klaasi . </s> </p>
<p> <s> “ Ega lugu ei ole veel lõppenud , ” jätkas pensneega härrasmees .  “ Levis jutt minu käigust julgeolekusse . </s> <s> Mulle hakati viltu vaatama , mõni tuttav enam ei teretanud . </s> <s> Mis seal imestada . </s> <s> Ajastu ilgus ilmneski selles , et igaüks kahtlustas teist ja kartis , et teda ennast kahtlustatakse . ” </s> </p>
<p> <s> “ Eestlased on selles suhtes agarad , ” segas end vahele habetunu . </s> </p>
<p> <s> “ Neil on komme naabri kapsaaeda piiluda . </s> <s> Jaan Tõnissonistki on tehtud agent .  “ Russalka ” on jäetud esialgu rahule , aga kauaks temagi . ” </s> </p>
<p> <s> “ Lubage mind lõpetada , ” palus pensneega härrasmees .  “ Mõni aeg hiljem sattusin kõrtsis mehe peale , kes mind toona üle kuulas . </s> <s> Ma sõimasin ta läbi , et kuidas võidakse kooliõpetajalt nõuda tunnistusi õpilaste vastu . </s> <s> Ma sõimasin ta valju häälega läbi , ning mees kadus nagu halb õhk . </s> <s> See oli tasu hirmu eest . </s> <s> Ma ei tea , kuidas mõjutas see sündmus mu mainet , kuid välismaale mind ei lastud . ” </s> </p>
<p> <s> “ Vabandust , ” ütles inglisvillases isand . </s> <s> Ta oli käe kogemata daami põlvele toetanud . </s> </p>
<p> <s> Räägiti veel ja rüübati sekka veini . </s> <s> Kuid lõpuks jõudis kätte aeg laiali minna . </s> <s> Iga roju oma koju . </s> </p>
<p> <s> Inglisvillases isand saatis daami . </s> </p>
<p> <s> “ Ajad on kurjad . </s> <s> Kas teie ei karda ? ” päris daam . </s> </p>
<p> <s> Vastuse asemel võttis inglisvillases isand daamil käe alt kinni . </s> <s> Mida oli tal karta . </s> <s> Mees oli sambot õppinud . </s> </p>
<p> <s> Tee kesklinnast daami koduni kadus märkamatult . </s> <s> Maja ees , kus daam elas , nad suudlesid . </s> <s> Siis kadus daam inglisvillase isanda pettumuseks ukse taha . </s> <s> Mees oli lootnud , ei , võrdlemisi kindel olnud , et teda sisse kutsutakse . </s> </p>
<p> <s> Teekond tagasi . </s> <s> Raasike nukker , ent suudluse sulnis mekk veel suus . </s> <s> Küll jõuab . </s> <s> Tühjadele tänavatele langes kuupaiste kuma . </s> <s> Tiik või lomp taamal olnuks kui klaasja kalleriga kaetud . </s> <s> Ta ületas kõleda ja inimtühja ristmiku . </s> <s> Südalinna oli siit kukesamm . </s> <s> Põiktänavalt libises inglisvillases isanda kõrvale vari . </s> </p>
<p> <s> “ Raha või elu ! ” </s> </p>
<p> <s> Igivana , koguni banaalselt kõlav nõudmine , ent ebamäärase kuju käes välkus nuga . </s> </p>
<p> <s> Inglisvillases isand langenuks kui musta auku . </s> <s> Sambo oli meelest nagu pühitud ning ta poleks suutnud kindla peale väita — kui seda oleks hiljem küsitud — , mis keeles teda ähvardati . </s> </p>
<p> <s> Värisevi käsi ulatas ta võõrale rahakoti , kella , kobas taskutes , ja hakkas siis käsku ootamata end riidest lahti võtma . </s> <s> Ladus inglisvillasest kuue ja püksid tänavakividele . </s> <s> Võtku kõik , aga jätku elu . </s> <s> Ta oleks end päris paljaks koorinud , kui poleks soovitatud : “ No mine , mine … ” </s> </p>
<p> <s> Nüüd juba inglisvillaseta isand läks tagasi vaatamata . </s> <s> Jalad ei tahtnud sõna kuulata , süda võmmis . </s> <s> Kohe lööb ta mulle noa selga ja lohistab tiiki . </s> <s> Niisuguse mõttega liikus ta vaevaliselt edasi . </s> <s> Kui ta enda meelest igaviku möödudes julges tagasi vaadata , siis oli tänav tühi . </s> <s> Poolpaljana langes tast kuuvalgele tänavale igerik vari . </s> <s> Märgades aluspükstes hakkas tal koguni külm . </s> </p>
<p> <s> Röövlist mehenäss seisis riidekuhila ees ja oli päris nõutu . </s> <s> Nähtu käis karastunud hulgusele üle jõu . </s> <s> Tema tuli ausate kavatsustega toetust küsima , ning teine oli koorinud end paljaks . </s> <s> Nuga oli ta hoidnud käes lausa vastu tahtmist . </s> <s> Nooremad tegijad olid õpetanud , et pole midagi lihtsamat kui pussitada ning veel lihtsam on noaga endale elatust teenida . </s> <s> Tema hoidis käes prügimäelt leitud lauanuga . </s> <s> Kes sellega tapab ? </s> <s> Sellega ei saagi tappa ! </s> <s> Mehenäss piilus saagiks saadud rahakotti . </s> <s> Sealt paistis kullakallis sinine Koidula . </s> <s> Ta jättis võõra riided kus see ja teine ning tõttas öise linna peale . </s> <s> Kõik teed viivad Rooma . </s> </p></div2><div2 type="alaosa"><head> Totenschläger </head>
<p> <s> Vaagisin seda peopesal olevat konti nagu Hamlet Yoricku pealuud . </s> <s> Kuid hamletlikku näost näkku tõevaatajat minust küll ei saanud , sest olin veel liiga noor , verisulis , ent uudishimulik . </s> <s> Põnev oli oletada , lahendusi otsida ja leida , ilma asjaoludesse süvenemata , tähendusi taipamata . </s> </p>
<p> <s> Mis see siis oli ? </s> <s> Hoidsin käes inimese reieluud . </s> <s> Aga see polnud enam ehtne , oma esialgsel kujul ihuliige . </s> <s> Luult oli jupp maha võetud ning ots kämblalaiuselt nahaga kaetud , et seda oleks mugavam peos hoida . </s> <s> Reieluu teine , kondimügaratega ots , mis tinana raske — selle sees võis tõepoolest olla tina — , oli samuti nahaga üle tõmmatud . </s> <s> Seda oli tehtud hoolikalt , nahka mügarate ümber siledaks voolides . </s> <s> Luupind ise lausa hiilgas , nagu oleks seda poleeritud . </s> <s> Oli ikka tahtmist — võtta ette niisugune töö , mis nõuab kannatust ja omajagu vilumustki . </s> </p>
<p> <s> See nahkse pideme ja peaga kondijupats mõjunuks mängukannina , kui punaseks värvitud luuõõs poleks andnud riistapuule mingi võika kõrvaltähenduse . </s> <s> Mina võtsin esialgu seda luutükki küll leluna . </s> <s> Polnud just raske kujutleda seda reieluust meisterdatud asja löögiriistana . </s> <s> Sobitasin selle juurde jämeda nööri , mis rihmana läbi luuõõne ulatudes löögiriista nagu rippuva kumminuia mu randme külge kinnitas . </s> <s> Vehkisin kondiga ringi ja koputasin sellega endale kõvasti vastu pead , nii et aitas . </s> <s> Võtsin seda nagu mängu , nagu etendust , ning mu sisehääl vaikis , ei hoiatanud ega manitsenud , et see teisele inimesele kuulunud luutükk on tabu , et ära seda puuduta ! </s> <s> Ei tulnud ka ette endalt küsida : kellele see reieluu on kuulunud ja mis selle omanikust saanud ? </s> </p>
<p> <s> Selle kummalise riistapuu oli mulle kinkinud saksa ohvitser , kui venelased taganesid ja sakslased nende asemele tulid . </s> <s> Meile majutatud leitnant oli viisakas ja lahke härra . </s> <s> Jagas lastele kommi ja šokolaadi ning aitas emal puid lõhkuda ja kaevust vett tassida . </s> <s> Ent üks viga oli tal küljes . </s> <s> Ta ei häbenenud meie juuresolekul peeretada ega vabandanudki . </s> </p>
<p> <s> Kui too ohvitser andis mulle selle kooljaluu , siis ta seletas ( olin koolis õppinud saksa keelt ) , et see Totenschläger — nõnda ta seda inimluust tehtud löögiriista nimetas — kujutab endast sõjasaaki , mis olla kuulunud vangilangenud politrukile . </s> </p>
<p> <s> Ning miks pidanuks ma tema sõnades kahtlema . </s> <s> Venelaste teod olid meil veel värskelt meeles . </s> <s> Otsisin märke , mis kõnelnuks Totenschlägerist kui tapariistast ( Totenschläger tähendab ju tõlgituna surnukslööjat ) . </s> <s> Otsisin märke , ent midagi erilist ei leidnud . </s> <s> Selle võika eseme raskem ots oli küll armiline , nahk kriimul , kuid mis järeldusi võisin või pigem oskasin ma sellest teha . </s> <s> Polnud ma ju mingi kriminalist , vaid kõigest romantiline mehehakatis , kel vahetu julmus kogemata . </s> <s> Mulle jäi see Totenschläger kui surnukslööja ikka mingil moel mängukanniks . </s> <s> Põnev oli seda inimkondist tehtud löögiriista vaadata , aga kõhe ka . </s> </p>
<p> <s> Möödusid sõja-aastad ning Totenschläger oli ammugi mu mälust pühitud ja kuhugi kadunudki . </s> <s> Ükskord , kui ma kuuris tuustisin , leidsin koli hulgast juba unustatud Totenschlägeri . </s> <s> Millegipärast võtsin leitu endaga tuppa kaasa ja pühkisin ta niiske lapiga tolmust puhtaks . </s> <s> Sedasi tundus see riistapuu uuena , otsekui vastsündinuna . </s> <s> Peitsin Totenschlägeri oma kirjutuslaua laekasse . </s> <s> Ma ei rääkinud sellest kellelegi , justkui olnuks Totenschlägeri omamine pahategu . </s> <s> Ent mu arusaamine tollest riistapuust oli muutunud . </s> <s> Võib-olla peitus iva selles , et olin vahepeal kohanud kurjust . </s> </p>
<p> <s> Teod , mis olid jäänud suure sõja varju või olid meelega varjatud , tulid nüüd päevavalgele . </s> <s> Teiste hulgas ka sakslaste kuritööd . </s> <s> Selles valguses hakkasin Totenschlägeri kinkija sõnades kahtlema . </s> <s> Kas polnud see tapariist koguni saksa päritolu , ning meile majutatud ohvitser oli mulle selle saamisloo kokku luisanud ? </s> <s> Niisugune seletus ei tundunud võimatuna , kui vaid meenutada , et Saksa koonduslaagris meisterdati inimnahast lambivarje . </s> <s> Mis on selle kõrval üks tühine konditükk . </s> <s> Nõnda muutus Totenschläger minu silmis nagu mingisuguseks kaalukeeleks , mis aga paraku õiget kaalu ei näidanud . </s> </p>
<p> <s> Käisin tööl jõe teisel kaldal . </s> <s> Igal hommikul kõndisin üle vana puusilla . </s> <s> Ning õhtul sama teed koju tagasi . </s> <s> Kohtasin tuttavate nägudega vastutulijaid ja möödujaid . </s> <s> Mõnega oli aastate jooksul siginenud koguni teretutvus , ent lähemalt ma neid ei tundnud , ei teadnud neist õieti midagi . </s> </p>
<p> <s> Ühel sügishommikul läksin taas üle silla . </s> <s> Udu oli nõnda paks , et lõika või noaga , ning ma tundsin kurgupõhjas udulaama niiskelt soolast mekki . </s> <s> Selles hämus nägi üksnes möödujate hajusaid piirjooni . </s> <s> Tuli liikuda ettevaatlikult , et mõne tööleruttajaga mitte kokku põrgata . </s> <s> Ning siis tuli mulle vastu keegi , kes astus kompsti ja kompsti . </s> <s> Paks udusein lahutas meid . </s> <s> Tema nägu ega teda ennast ma ei näinud , küll aga kuulsin , kuidas ta kompsides astus . </s> </p>
<p> <s> Oleksin selle seiga lõplikult unustanud , kui paar päeva hiljem poleks ma silda ületades tuttavat kompsimist kuulnud . </s> <s> Nüüd oli ka kompsijat näha . </s> <s> Too ilmselt üle keskea mees oli venelane — ma ei oska põhjendada , miks ma just nõnda arvasin — , ja riiete järgi otsustades mitte just kõige paremal järjel . </s> <s> Raudteelase mütsiga kleenuke võõras oli kaunis ilmetu kuju . </s> <s> Müts oli tal silmile tõmmatud ja ta kõndis , nina maas , pilkugi kõrvale heitmata , nagu midagi otsides . </s> <s> Kui poleks olnud paremat jalga , mida ta põlve kõverdamata tõstis ja vastu maad tümpsas , siis oleks ju võinud arvata — kel oletusteks tuju — , et silmapaistmatu mees püüab veel silmapaistmatum olla . </s> </p>
<p> <s> Kohtumine selle mehega ei jäänud viimaseks . </s> <s> Ikka juhtus ta mulle sillal vastu — kas just iga päev , aga paar korda nädalas kindlasti — ning ta kompsiv samm hakkas mind tasapisi häirima . </s> <s> Ma ei mõistnud seda ebamäärast tunnet seletada , sest mis pistmist võis mul olla jumala võõra muulasega . </s> <s> Ent kui ma ühel päeval kraamisin ja sahtlipõhjast Totenschlägeri leidsin , siis oleks see sünge kondijupp mind nagu ere lamp valgustanud . </s> </p>
<p> <s> Ma aimasin , ei , ma olin kindel , et Totenschlägeri ja sillal kohatud mehe vahel on mingi side . </s> <s> Ma ei osanud seda uidu küll põhjendada , ent olin selle paikapidavuses peaaegu kindel . </s> <s> Nüüd omandas sillal vastutulev ja jalga kompsiv võõras hoopis uue tähenduse . </s> </p>
<p> <s> See aime muutus veendumuseks , lausa sundmõtteks , ning paljas piidlemine , kui ta must möödus , polnud enam mingisugune lahendus . </s> <s> Ma kogusin julgust ja astusin ühel päeval talle ligi . </s> <s> Tutvuse sõlmimine sündis üllatavalt hõlpsasti . </s> <s> Mees lõhnas odekolonni järele ning ma viisin ta õllekasse — ehk nagu neid kohti tollal kutsuti — pätibaari . </s> </p>
<p> <s> Tellisin kummalegi paar kannu õlut , et poleks sabas seismist , ja paar juustuga leiba . </s> <s> Mu külaline valas poolikust lõhnaõlipudelist õlle hulka kolmekordset , rüüpas siis kannust tubli sõõmu ja nuusutas leiba peale . </s> <s> Mina jõin omast ja haukasin juustu . </s> <s> Me jõime kannud tühjaks , ning kui ma olin pärast järjekorras rüselemist uue laari toonud ja ka selle ilma sõnagi vahetamata poolenisti tühjendanud , jah , alles siis läksid võõra keelepaelad lahti . </s> </p>
<p> <s> Mul ei ole enam meeles täpne sõnastus — kellel see meeles püsiks — , aga ta kõneles umbes nõnda : </s> </p>
<p> <s> Te eestlased olete imelikud inimesed . </s> <s> Ma ei oodanud , et sa mulle välja teed . </s> <s> See oli alles üllatus . </s> <s> Ma ei oska tänadagi . </s> <s> Aga kuula . </s> <s> Ma olen eestlastest alati lugu pidanud . </s> </p>
<p> <s> Ta ei lasknud mul suudki avada — kas õlle ja kolmekordse mõjul ? — ja rääkis peaaegu pausi pidamata . </s> <s> Tõsi küll : vahepeal ta rüüpas kannust ning mul tuli veel mitu korda õllesabas turnida . </s> </p>
<p> <s> Ma pidasin laagris korda . </s> <s> Eestlaste kohta ei saa ütelda ühtegi halba sõna . </s> <s> Alati ausad , mitte nagu mõned teised . </s> <s> Kõige hullemad olid ukrainlased ja näitlejad . </s> <s> Nendele ei võinud kunagi kindel olla . </s> <s> Aga teiste peale olid nad kanged kaebama . </s> </p>
<p> <s> Kas sa näed ! mõtlesin , kellega olen kokku sattunud . </s> <s> Ise veel nii päti väljanägemise ja tegumoega . </s> </p>
<p> <s> Sa ei kujuta ette , kui ilus on Siber , jätkas mu laua- , õigemini pukinaaber . </s> <s> Missugune avarus , kui taiga kohal särab kuu ja laagris koerad hauguvad . </s> <s> Vapustavalt ilus . </s> </p>
<p> <s> Võõras jäi vait , nagu kaaludes , kas rääkida või mitte . </s> <s> Siis rüüpas ta sõõmu ja jutustas edasi . </s> </p>
<p> <s> Meil oli seal kuulsaid inimesi . </s> <s> Eestlastest on mul meeles professor Piip . </s> <s> Kas ma ütlen ikka õigesti — Piip ? </s> </p>
<p> <s> Noogutasin pead . </s> </p>
<p> <s> Teil on niisugused naljakad nimed . </s> <s> Ei ole kindlat lõppu . </s> <s> Ja siis veel need tähed . </s> <s> Ei oska väljagi öelda . </s> <s> Tolle professoriga oli meil vaeva . </s> <s> Ta oli sama kangekaelne nagu teised eestlased . </s> <s> Tal oli seltsimees Stalinist Stalini enda pühendusega foto . </s> <s> Kuidas see foto oli läbiotsimisel professori kätte jäänud , sellest ei saa ma aru . </s> <s> Ta näitas seda fotot laagriülemale ning oli seltsimees Stalinile kirja kirjutanud . </s> <s> Kuidas nõnda küll tohib ! ? </s> <s> Meil oli laagris teisigi kuulsusi , aga keegi ei nurisenud . </s> <s> Professor Piibult võeti foto ära ja teda karistati , anti vastu tatti . </s> <s> Mina teda küll ei peksnud . </s> </p>
<p> <s> Teda kuulates meenus mulle Totenschläger , ning kaalukeel , mis kurja mõõdab ja kurja tegijale viitab , hakkas kindlas suunas vajuma . </s> <s> Kas ei rääkinud too saksa ohvitser siiski tõtt , kui ta väitis , et kondise tapariista sai ta vene politrukilt . </s> <s> Mu õllekaaslase jutt näis seda lausa kinnitavat . </s> </p>
<p> <s> Mul oli seal hea elu , hea elu , selgitas juba ilmselt nokastanud võõras . </s> <s> Aga platnoid kangutasid mu lahti . </s> <s> Ma ei tea , miks ma neile ei meeldinud . </s> <s> Hakkasin jooma . </s> <s> Nagu venelane joob . </s> <s> Võimul olijat kipuvad kõik kallistama . </s> <s> Kui maas lamad , siis lüüakse sind jalaga . </s> </p>
<p> <s> Võõras pidas pausi . </s> <s> Trimpas joodavat . </s> <s> Olin sellest õllekaanimisest ning ausalt öeldes ka joomakaaslasest endast ja ta juttudest juba väsinud , ent harjumuslikult läksin jälle õlle järele sappa . </s> <s> Naasnuna otsustasin , et olgu see viimane kord . </s> </p>
<p> <s> Võõras oleks mind nagu enda usaldusaluseks , pihiisaks pidanud ja jutustas oma lugu edasi . </s> </p>
<p> <s> Kord öösel — ma olin maani täis : kukkusin ja tõusin , kukkusin ja tõusin — läksin tuttavate poole raha lunima . </s> <s> Käreda külmaga . </s> <s> Teie ei tea , mis on Siberi pakane . </s> <s> Tule peale jõudsin kohale . </s> <s> Koputasin vastu akent . </s> <s> Keegi oleks nagu piilunud , kardinad liikusid . </s> <s> Aga muud midagi . </s> <s> Prõmmisin uksele , ent sisse ei lastud . </s> <s> Tuli kustutati ka ära . </s> <s> Siis jäin hange magama . </s> <s> Mul oli küll kasukas seljas ja karbus peas , aga jala võttis külm omale . </s> </p>
<p> <s> Võõras kergitas püksisäärt ja näitas proteesi . </s> <s> Mind jättis teise häda ükskõikseks , ma ei suutnud talle kaasa tunda . </s> <s> Olin tüdinud ka vandumisest , kolmekordsetest , mida ta vene kombe kohaselt üksteise otsa ladus . </s> </p>
<p> <s> Jumal nägi ja sõbrad aitasid , jätkas võõras . </s> <s> Mind sokutati kolkakülla kulakuid valvama . </s> <s> Seal õppisin eestlasi lähemalt tundma . </s> <s> Neid oli seal üksjagu . </s> <s> Küla peale laiali jaotatud . </s> <s> Enamuses naised . </s> <s> Mõned koguni sülelastega . </s> <s> Ega neil seal kerge ei olnud . </s> <s> Sõja aeg . </s> <s> Meil polnud endalgi midagi suhu pista . </s> <s> Ent eestlastel oli , mida vahetada , ning töötahtmist ka . </s> </p>
<p> <s> Ma imestasin seda lausa häbematut , peaaegu piirideta avameelsust , milleks on arvatavasti võimeline üksnes venelane . </s> </p>
<p> <s> Mulle meenub üks lugu , lasi võõras kahe rüüpe vahel jutul käia , kus külanaised tulid kaebama , et eestlastel on rahategemise masin . </s> <s> Meil käis kaebamine lihtsalt . </s> <s> Aitas pitskardinatest ja potilillest , et sind kulakuks teha ja sootagusele saata . </s> <s> Läksin kohale asja uurima . </s> <s> Mina ei saanud sellest ka õiget sotti . </s> <s> Kutsusime miilitsast uurijad ning need omakorda oblastist mingisugused asjatundjad , kes pidasid nõu Moskva ekspertidega . </s> <s> Siis tuli välja , et tegu on väikse sukakudumise masinaga . </s> </p>
<p> <s> Ma ei osanud selle jutu peale nutta ega naerda ning õlu hakkas juba pähe . </s> </p>
<p> <s> Eesti naised olid nagu tuvid , ohkas võõras . </s> <s> Mõni mees võttis neid päriseks . </s> <s> Sõlmiti kohe ametlik abielu . </s> <s> Mul on eestlastest kõige paremad mälestused . </s> <s> Pärast sõda otsustasin Eestis ära käia , et oma silmaga seda maad näha . </s> <s> Ning siia ma jäingi . </s> </p>
<p> <s> Ma ei tahtnud temaga enam seltsida , ning kui ma jumalaga jätmata lahkusin , saatis ta mind sõnadega : teie olete nagu teised . </s> </p>
<p> <s> Pärast seda kohtumist olin kindel , et Totenschläger on venelaste kätetöö , aga päris kindel ei olnud ma ka . </s> <s> Sest mis tähtsust võis olla teadmisel , et selle ilge löögiriista meisterdas venelane , sakslane või keegi kolmas , kui ma ei tundnud tegelikku julmurit . </s> </p>
<p> <s> Peitsin vastumeelseks muutunud Totenschlägeri iseenda eest ära . </s> <s> Tahtsin tast sellisel moel vabaneda . </s> <s> Ent võta näpust . </s> <s> Iga loetud ajalehesõnum , raadio , telepilt või kuuldu , mille sisuks vägivald ja julmus , meenutas mulle võigast riistapuud . </s> <s> See oli nagu needus . </s> <s> Justkui oleks Totenschlägeri näol mu tagahoovis pesitsenud kurjus . </s> </p>
<p> <s> Mulle sellest lõpuks aitas . </s> <s> Pika otsimise järel leidsin peidetu . </s> <s> Poetasin kondijupi hõlma alla , läksin välja ja kõndisin sillale . </s> <s> Oktoobri alguse kohta oli ilm haruldaselt selge , nagu seda vahel juhtub , kui sajuste ja hämuste sügisnädalate sekka trehvab päris imekombel mõni kirkam päev . </s> <s> Seisin sillal ja kummardusin üle rinnatise jõe kohale . </s> <s> Jõgi voolas silla alt läbi mere poole . </s> <s> Hoidsin käte vahel Totenschlägerit . </s> <s> Silmitsesin löögiriista raskemat , mügarlikku , nahka voolitud otsa , millel kriimud ja armid . </s> <s> Kord olin ma seda leluna käes hoidnud . </s> <s> Vaatasin seda moonutatud inimese-reieluud ning lasin ta sõrmede vahelt lahti . </s> <s> Totenschläger langes sillalt alla , kukkus sulpsatades vette . </s> <s> Nägin — vesi paistis läbi — , kuidas ta jõevoolus lengerdades põhja vajus ja sinna kasvude vahele pidama jäi . </s> <s> Läbi ruske vee hiilgas luupind , nagu oleks see poleeritud . </s> <s> Tulin tulema . </s> <s> Sild ja jõgi koos Totenschlägeriga jäid selja taha . </s> <s> Päike käis madalalt , ilm oli jahe , kuigi tuuletu , ning ma tõstsin krae üles . </s> </p>
<p> <s> Lootsin , et olen sellest luupainajast lahti . </s> <s> Ent paraku olin laste kombel , kes keksu mängides kivi üle õla heidavad , jätnud Totenschlägeri oma kodu lävele . </s> <s> Kas nüüd just iga päev , aga üle päeva kindlasti käisin sillal jõepõhja vajunud luutükki kaemas . </s> <s> See kujunes nagu sunduseks ning ma mõtlesin , et kas sellele enam lõppu ei tulegi . </s> <s> Kuid ühel heal päeval oli Totenschläger kadunud . </s> <s> Oli see inimluust tehtud riistapuu mutta mattunud , oli vool selle eemale kandnud , või oli selle keegi välja õngitsenud ja kaasa võtnud ? </s> <s> Ei oska arvata . </s> </p>
<p> <s> Ma ei tea , kus Totenschläger praegu on , kus ta ringi rändab . </s> <s> Aga ma ei imestaks , kui ta ükskord siia tagasi jõuaks . </s> </p></div2><div2 type="alaosa"><head> Poiss , kes igaühele otsa vaatas </head>
<p> <s> Akna all istuv tüsedavõitu härrasmees — paks ta õieti polnud , pigem ühtlaselt täidlane , mis mehe kuidagi ilmetuks tegi — , too härrasmees oleks juba ammu vaguni monotoonse takti saatel tukastanud , kui teda poleks häirinud ukse kõrval istuva poisi ainitine pilk . </s> </p>
<p> <s> “ Miks ta mind põrnitseb ? ” mõtles tüsedavõitu härrasmees .  “ Mis ta minust tahab ? ” Sobras mälus : on ta poissi varem näinud või kohanud ? </s> <s> Ei meenunud . </s> </p>
<p> <s> Poiss ise aga , ebamäärases eas , eikellegimaal — midagi juntsu ja nooruki vahepealset — , sihkas tüsedavõitu härrasmeest endiselt . </s> </p>
<p> <s> Kaua sa kannatad , kui sind uuritakse . </s> <s> Tüsedavõitu härrasmees vastas pilgule pilguga , vaatas teisele otse silma sisse , vaatas nii-öelda tõtt . </s> <s> Ent ei pidanud poisi avali olekule vastu , pööras näo ära ja vaatas aknast välja . </s> </p>
<p> <s> Teised reisijad ei teinud nägemagi , nahistasid omaette aega parajaks , matkisid tahtmatult rongi liigatusi . </s> </p>
<p> <s> Aknatagune libises silmade eest mööda nagu uppujal elu , kuid selle vahega , et kaua sa seda tüütuseni nähtud rongimaastikku ikka vahid . </s> </p>
<p> <s> Miski nagu sundis tüsedavõitu härrat uuesti pead pöörama , ning taas oli ta poisi pilgu kütkes . </s> </p>
<p> <s> See oli otsekui sund . </s> <s> Millest küll too ebalev sisetunne , küsis ta endalt . </s> <s> Mis mind vaevab ? </s> <s> Mida on mul varjata ? </s> <s> Mul pole midagi varjata ! </s> </p>
<p> <s> Tüsedavõitu härrasmees hakkas vaguni põrandat takseerides mõtteid mõlgutama . </s> </p>
<p> <s> Olen kirjastaja . </s> <s> Ärimees . </s> <s> Praegugi ärireis jalge all . </s> <s> Elu tahab elamist , tuleb pingutada , vaeva näha . </s> <s> Egas muidu saa midagi . </s> <s> Kes sulle kingib . </s> <s> Nutti peab olema . </s> <s> Eelmises kohas läks küll õnneks , lausa vedas . </s> <s> Tuhande krooni eest ostis ta õiguse — lepingus kõik ilusti kirjas — vanaproua kunstnikust mehe kunagi ilmunud raamatuillustratsioonide originaalidele , õiguse oma äranägemise järgi nendega talitada . </s> <s> Kunstnik ise juba ammu manalamees . </s> <s> Ta võinuks ju rohkemgi maksta , kui proua oleks tihanud küsida . </s> <s> Kuid eks ole lesele vaesel ajal ka tuhat krooni suur raha . </s> <s> Ning mis kasu oleks kunstist , mis panipaigas kopitab . </s> <s> Sedasi sai aga vanaproua leivaraha , trükikoda ja kauplus tööd ning lugeja kaunilt kujundatud raamatu . </s> <s> Eriline minek oli laste lemmikutel : Grimmi , Perrault ” ja Hauffi muinasjuttudel . </s> <s> Egas üksikkirjastaja töö polnud sugugi hõlp . </s> <s> Suurtest kirjastustest tuli ette jõuda , tulusad võimalused välja peilida : kes , kus , millal surnud ja kes on pärijad . </s> <s> Ning auväärses eas daamidega suhtlemine — olgu nad siis lesed või kunstnikud — nõudis omajagu takti ja oskust . </s> <s> Naisi tuli kuulata , las räägivad , kuni saab nii-öelda näpu märjaks . </s> <s> Vanaprouadele oli tal alati varuks kommikott või küpsisepakk . </s> <s> Kohvitassi kõrval võis maiustusi krõbistades asjalikule jutuotsale jõuda . </s> </p>
<p> <s> Aga mis on tol põrnitsejal sellega asja ! ? </s> </p>
<p> <s> Tüsedavõitu härrasmees tõstis pilgu ning tal hakkas kergem . </s> <s> Võis lahedamalt hingata . </s> <s> Poiss oli leidnud uue ohvri . </s> </p>
<p> <s> “ Ilus ilm täna , ” ütles tüsedavõitu härrasmees . </s> </p>
<p> <s> Uueks väljavalituks osutus ümmargune , näost õhetav mamsel , keskeast pigem üle kui alla . </s> <s> Äge naisterahvas . </s> </p>
<p> <s> “ Mis sa jõllitad ! ” ütles mamsel .  “ Kas sa elusat naist pole näinud ? ” </s> </p>
<p> <s> Poiss aga , tõsi küll , nüüd juba suu ammuli , ei pööranud naiselt pilku . </s> </p>
<p> <s> Mamsel tahtis veel midagi öelda , hästi teravat , ent äkki paugatas talle pähe ei tea kust tulnud mõte , õigemini mälestus : oli , ei , see oli võimalik , see oli sündinud , päris tõsi . </s> </p>
<p> <s> Ta oli parajasti triikinud ja radikad olid selletagi toa palavaks kütnud . </s> <s> Peale hommikumantli polnud tal seljas hilpugi . </s> <s> Siis oli tulnud naabrist Artur tuletikke laenama . </s> <s> Artur oli kõva suitsumees , näpud pahvimisest kollased . </s> <s> Ta oli edasi triikinud , aga unustanud , et hommikumantli hõlmad on valla , et vöö neid ei pea . </s> <s> Ja oli küll käega rahmanud riiet paljale ihule katteks tõmmata , kuid oli hiljaks jäänud — mees oli juba ta rindu märganud . </s> <s> Pagana Artur . </s> <s> Võttis ümbert kinni ja surus enda vastu . </s> <s> Ta oli seda esialgu võtnud naljana ning edasi triikinud . </s> <s> Siis oli Artur hommikumantli saba üles seljale lükanud . </s> <s> Mis ma sain teha ? </s> <s> Tõukasin teda küll tagumikuga eemale . </s> <s> Oleksin pidanud ta läbi sõimama . </s> <s> Korraga oli Artur olnud ta sees . </s> <s> Ta oli triikinud edasi , töö ainult pilguks pooleli jätnud , kui enam ei võinud . </s> <s> Mehe päevasärgi sisse kõrvetas ta sedasi augu . </s> <s> Kaasa , kes õhtul töölt tuli , oli küsinud : kas keegi käis kah ? </s> <s> Ta oli vastanud : naabri Artur , ma palusin , käis korke vahetamas , ma ei saa sellega üksi hakkama . </s> <s> Rikutud särgi kohta — kui mees peaks pärima — oli ta välja mõelnud vale : õde helistas , jäime latrama , nõnda ma selle triikraua unustasin . </s> </p>
<p> <s> “ No mis sa vahid , ” ütles mamsel , aga öeldus polnud endist kindlust . </s> </p>
<p> <s> Ega poiss teda enam vahtinudki . </s> <s> Tema piidles nõtket miniseelikus neiut . </s> </p>
<p> <s> Too võttis vedu . </s> <s> Raputas oma kastanpruune kiharaid . </s> <s> Vaatas poisile otse silma . </s> <s> Koguni naeratas . </s> <s> Naeratus nagu Mona Lisal ja Buddhal kokku . </s> <s> Igavesti mõistatuslik , salapärane . </s> </p>
<p> <s> Poiss ei kannatanud neiu pilku välja . </s> <s> Pööras pea ära . </s> </p>
<p> <s> Oli seal teisigi reisijaid . </s> </p>
<p> <s> Kivistunud , otsekui tsementi valatud näoga isand . </s> <s> Morn kuju . </s> <s> Näis , et teda ei liiguta ega kõiguta enam miski . </s> <s> Mitmest tulest kõrvetatud , mitmes vees ligunenud mees . </s> <s> Temast oleks poisi pilk tagasi põrganud nagu tennisepall seinast . </s> <s> Isandal oli kohtutee jalge all . </s> <s> Juba neljas lahutus . </s> </p>
<p> <s> Ning veel . </s> </p>
<p> <s> Eideke hõõrus põlve . </s> </p>
<p> <s> Carl Robert Jakobsoni moega härra . </s> <s> Täishabeme , vuntside ja sagrise juukselakaga . </s> <s> Härra oli raamatusse süvenenud , luges hoolega . </s> <s> Mehe suu , alumine huul raasike niiske , oli muutumatult muigel või irvel . </s> <s> Ta oleks nagu tahtnud — seda juba ette nautides — raamatu ära süüa , vaimuvara nahka pista . </s> </p>
<p> <s> Keegi pigistas vasaku , siis jälle parema silma kinni — piilus oma punetavat nina . </s> <s> Mis võinuks juhtuda , kui poiss oleks sihikule võtnud punanina ? </s> </p>
<p> <s> Me ei saa seda teada . </s> </p>
<p> <s> Kupeesse astus konduktor , nõudis piletit . </s> </p>
<p> <s> Plää-plää-plää … häälitses poiss , vehkis kätega , ei , tegi mingisuguseid märke , ent pileti ta taskust leidis . </s> </p>
<p> <s> Selge pilt . </s> <s> Poiss oli kurttumm mis kurttumm . </s> </p>
<p> <s> Mõned ohkasid . </s> <s> Kas oli see tasu hirmu eest või kaastunne ? </s> </p>
<p> <s> Neiu ei ohanud , muutus tõsisemaks . </s> </p>
<p> <s> “ Ilus ilm täna , ” ütles tüsedavõitu härrasmees . </s> </p>
<p> <s> Mamsel mõtles : minu pärast võiks ta kas või pime olla ; ent kohkus siis oma soovist . </s> <s> Jumal andku mulle andeks ! </s> </p>
<p> <s> Rong aga vuttis edasi . </s> <s> Sõitis omasoodu . </s> </p></div2><div2 type="alaosa"><head> Pudistaja </head>
<p> <s> Ei tähte ega tarku Hommikumaalt , kes sel ööl oleks oma andidega tundmatuil teil liikunud . </s> <s> Hoopiski mitte . </s> <s> Ei kangutanud ka torm akent , ei paukunud pikne . </s> </p>
<p> <s> Ta libises emaihust välja peaaegu hääletult . </s> <s> Ei aidanud laks vastu kipras tagumikku . </s> <s> Vastsündinu tahtnuks kui märku anda , et niisuguse tühise vopsu pärast , võrreldes maailma hädadega , ei tasu kisa tõsta . </s> </p>
<p> <s> Isa nägu säras rõõmust — ikkagi poeg , nimekandja — ning ema ohkas . </s> <s> Tal olid vaevad seljataga ja mured ees . </s> <s> Katsikule tulnud eided tunnistasid roosat näolappi ning arvasid : Jants mis Jants . </s> <s> Tislerist isa kutsuti Tooli-Jantsiks . </s> </p>
<p> <s> Eitede teravale silmale ei jäänud peitu , et imikul oli suu pärani , tilluke mokk töllakil . </s> <s> Sellest tuleb kõnemees , kuulutas üks teadjamaist . </s> <s> Ent hakatise ema see ennustus ei trööstinud . </s> </p>
<p> <s> Rinda ta kiskus küll , kui nisa suhu pistsid . </s> <s> Aga tühja kõhu pärast ei vaevunud häälitsema . </s> <s> Kui tast viimaks ohmu ei kasva , kurtis poja vaikimisest murelik ema . </s> </p>
<p> <s> Poiss vaikis jonnakalt , ning parem , kui ta olekski tummapoolseks jäänud . </s> <s> Seda vahetpidamatut ja ühesugust lalinat , mis ootamatult nagu paisu tagant pääses , ei jõudnud keegi ära kuulata . </s> </p>
<p> <s> Ei läinud lugu targemaks , kui põnn kõndimise ja rääkimise kunstini jõudis . </s> <s> Tal oli erakordne anne võimalikest ja võimatuist kohtadest maha sadada . </s> <s> Kui oli järjekordse võmmu saanud , siis ta ei pillinud , vaid muutus koguni mõtlikuks . </s> <s> Ent see napp arupidamine , millest mõni teine oleks teinud vahest õigegi järelduse , ei säästnud teda uutest kukkumistest ja muhkudest . </s> <s> Tema lõi pea ikka samast kohast ära . </s> </p>
<p> <s> Ja rääkimine . </s> <s> Ka siin toimis ta omatahtsi . </s> <s> Üksikute sõnadega sai ta ajapikku küll hakkama , aga lause alguse jättis ütlemata ja lõpu lõpetamata . </s> <s> Tõtates , nagu kartes , et sõnad kuhugi kaovad , oleks ta osa häälikuid justkui alla neelanud . </s> </p>
<p> <s> Hiljem , kui oli vaja end arusaadavaks teha , kordas ta juba öeldut teist korda — nõndamoodi kõlas ta jutt fuugana — ning kinnitas seda sõnadega : eks ole ! </s> <s> Kas ta aga selle tõttu just arusaadavamaks muutus — sest keegi oli jõudnud juba ristida teda pudistajaks , nagu võiks paljalt ühe sõnaga inimest iseloomustada , teda paika panna . </s> </p>
<p> <s> Ja ega sõit sellega seisma jäänud . </s> <s> Pisike Jants , kes kaela kandis , sälkis kööginoaga laua- ja toolijalad hambuliseks . </s> <s> Ema kurvastuseks ja isa rõõmuks , sest papa , Tooli-Jants , nägi poja ettevõtmises ennet , et tulevikus sirgub võsust toolimeister , mantlipärija . </s> </p>
<p> <s> Kui teised lapsed lõhkusid mänguasju , et näha , mis seal sees on , siis väike Jants lagundas kannid osadeks , seik , mida võiks lapse tulevikku silmas pidades meelde jätta . </s> </p>
<p> <s> Üks paigake siin ilmas on . </s> <s> Väike Jants ilmus järjepanu ema ette ilma kalossi , kinda või mütsita . </s> <s> Kaloss oli jäänud lumehange , kinnas metsa , müts oksa otsa . </s> </p>
<p> <s> Seda paremal juhul . </s> <s> Halvemal oli Jantsil põlv või pea lõhki , küünarnukk marraskil . </s> <s> Teised lapsed lasksid liugu , Jantsil supsas jalg läbi jää . </s> </p>
<p> <s> Kiderik ta ju oli . </s> <s> Kõikvõimalikud lastehaigused : sarlakid , punataud , leetrid ja mumps pidasid vajalikuks Jantsi külastada . </s> <s> Hullem neist oli angiin ehk kahepoolsed , nagu seda tõbe koduselt kutsuti . </s> <s> Siis pandi kuumad kaerakotid kurgu alla . </s> </p>
<p> <s> Aga . </s> <s> Kurbus ja rõõm on teadagi kaksikud . </s> <s> Väike Jants ootas onu külaskäiku . </s> <s> Onu , prullakas isand , kiigutas last jalal . </s> <s> See piibamine oli Jantsile meeltmööda , kuigi naeru see talt välja ei mananud . </s> </p>
<p> <s> Ent hoopis parem seisis veel ees . </s> <s> Onu võttis vestitaskust uuri , päästis kellaketi valla ning surus kapsli vastu poisi kõrva . </s> <s> Tikk-takk , tikk-takk … Lausa uskumatu hääl ! </s> </p>
<p> <s> Onu kangutas pöidlaküünega kella tagumise välis- ja sisekaane lahti . </s> <s> Laskis sisse vaadata ja manitses : ära kõvasti hinga ! </s> </p>
<p> <s> Kui palju suuri , väikesi ja tillukesi hammasrattaid , mis läbisegi liikusid , ning kes teab mis veel . </s> <s> Jants vaatas kui nõiutud : suu lahti , keel ripakil ja nägu hinge kinnipidamisest punane . </s> <s> Siis klõpsusid kellakaaned ning kogu see peidetud ilu oli kadunud . </s> </p>
<p> <s> Õnnetus ei hüüa tulles . </s> <s> ( Aga kas ta minnes hüüab ? ) </s> <s> Onu oli külas ning unustas jutuajamise hoos uuri poisi kätte . </s> <s> Kui ta mahti sai kell poisilt tagasi nõuda , oli see osadeks lammutatud . </s> </p>
<p> <s> Kõik ilusti eraldi : kett , kapslid , sihverplaat ja hammasrattad . </s> <s> Onu lõi käsi kokku ja Tooli-Jants hakkas pükstelt rihma kangutama , ent pisike Jants jäi keretäiest ilma . </s> <s> Sest kerkis küsimus — kuidas ta seda tegi ? </s> <s> Kas oma väikese küünega ? </s> </p>
<p> <s> Lapseli ma mängisin , võinuks Jants öelda . </s> <s> Aga kaua sa mängid , kui kellakägu kuulutab aega , ning Jants seisis endalegi ootamatult kooliukse taga . </s> </p>
<p> <s> Koolis aitas Jants koolmeistril halle juukseid kasvatada . </s> <s> Tal oli niisugune nägu peas , et oleks nagu kõike adunud , ent kui talt õpetatust midagi küsiti , siis oli poisil suu lukus . </s> </p>
<p> <s> “ Sul on teadmisi nulli eest , kuid ma panen sulle ühe , ” tegi õpetaja Jantsi edasijõudmisest kokkuvõtte . </s> </p>
<p> <s> Ja teine , matemaatikaõpetaja , kaldus Jantsi puhul koguni luulevalda : </s> </p>
<p> <s> Küll kuuli küljest asjata </s> </p>
<p> <s> sa algust , lõppu otsid ka . </s> </p>
<p> <s> Isa , Tooli-Jants , kes polnud hoopiski koolis käinud , võttis poja pahandusi kergelt . </s> <s> Kippus koguni naljatama : mis on null ilma üheta , mitte midagi . </s> <s> Üks teeb nullist numbri . </s> </p>
<p> <s> Aga ema , kui keegi ei näinud , tihkus . </s> </p>
<p> <s> Jants kuulus nende halbade õpilaste hulka , kes viidi järgmisesse klassi . </s> <s> Rahulik iseloom — ta ei nutnud ega naernud — äratas usaldust . </s> </p>
<p> <s> Ei olnud ta ka teistest niivõrd erinev , et teda oleks kiusatud , talle pinni tehtud . </s> <s> Rahvastepallis paistis ta koguni välja . </s> <s> Jants laskis silmile otsekui kanakae , vaatas kõrvale ning viskas palli imeliku kaarega vastasele pihta . </s> </p>
<p> <s> Nõnda turnis ta klassist klassi ja sirgus pisitasa noormeheks . </s> <s> Jants oli pigem kõhn kui paks , parajat kasvu — ei pikk ega lühike . </s> <s> Tal oli püstnina , suured ja hõredad hambad ning usaldavalt avali silmad . </s> <s> Pisut pruntis huulte tõttu meenutas ta kala , mitte küll haugi , vaid veidi uimast linaskit . </s> <s> Käies oleks ta nagu mingisuguse ülearuse liigutuse teinud , kõrvale vajunud . </s> </p>
<p> <s> Kevadel , kui Jants kooli lõpetas , korraldati noortele linna staadionil suur spordivõistlus . </s> <s> Jants arvati kettaheitjana kooli meeskonda , sest kettaheitja koolil puudus ning nõnda kardeti punkte kaotada . </s> </p>
<p> <s> Võib-olla põhjustas niisuguse otsuse Jants ise — ta oli viimasel ajal kandnud spordidressi , mille tõttu nooremate klasside poisid pidasid teda poksijaks . </s> </p>
<p> <s> Kohatäiteks võetud Jants , kes kunagi oli kõrgushüppelati peaga maha ajanud , heitis ketta tribüünile . </s> <s> Keegi küll häda ei saanud , aga väikelinn oleks sellest veel teisel päeval rääkinud , kui ameeriklased poleks samal ajal Kuu pinnale astunud . </s> <s> Inimkonna suur samm varjutas Jantsi pisikese vääratuse . </s> </p>
<p> <s> Ülikooli poole Jants ei kaenud ning isa hakkas pojale ametit õpetama . </s> <s> Lihtsamast keerulisemani . </s> <s> Noore puusepa sellitööks sai riidepuu . </s> <s> Jants hööveldas ja lõikus , kasutas peitlit ja pitspuuri , painutas traati , kopsas haamriga . </s> </p>
<p> <s> Isa tuli poja kätetööd hindama . </s> <s> Vastne riidepuu oli kui ära järatud . </s> <s> Paha vaadata . </s> <s> Ei olnud ese ka mõõdus . </s> <s> Silm sirkel ja nina vinkel . </s> <s> Sa oled kalli materjali tuksi keeranud , ütles isa . </s> <s> Jants ennast ei kaitsnud . </s> <s> Ta oli andnud oma parima . </s> </p>
<p> <s> Noorus ei tule iial tagasi . </s> <s> Jantsi palgeile siginesid ohatised , lõua otsa piimahabe ja naba alla torkivad karvad . </s> <s> Murdeaeg , kus pungad pakatavad . </s> <s> Kulus tükk aega , enne kui Jants poisipatu — või mis poisipatt see ikka on — selgeks sai . </s> <s> Pärast ei saanud sinatsest jälle lahti . </s> </p>
<p> <s> Jants otsis abiventiili . </s> <s> Uudistas õrnemat sugu . </s> <s> Passis koos semuga tänaval . </s> <s> Sobitasid jalutavate tüdrukutega tutvust . </s> <s> Jantsi sõber hoidis jutuotsa üleval ning plikad kihistasid . </s> <s> Asi olnuks nagu kombes , ent siis tegi Jants , kes senini vaikis , suu lahti . </s> <s> Ta oli end kogunud , kindlale mõtteivale tulnud .  “ Lähme surnuaeda , ” lausus Jants . </s> </p>
<p> <s> Ei olnud Jants kaugeltki pusa . </s> <s> Võttis aega mis võttis , aga oma tõe ütles ta alati välja . </s> <s> Ontlik noorsand , kes jänni ei tahtnud jääda . </s> <s> Ega tal kõik ka ei ebaõnnestunud . </s> <s> Jants õppis jalgrattaga sõitma ja ujuma . </s> </p>
<p> <s> Sõjaväkke Jantsi ei võetud . </s> <s> Naissoost arst , kes kandis paguneid , kirjutas suure punase pliiatsiga — loomulikult vene keeles — kutsealuse toimiku kaanele : vajab pikemat puhkust ! </s> <s> Jants oli küll oma tõsisel meelel kõik proovid läbi teinud , kõigile küsimustele vastanud . </s> </p>
<p> <s> Sedasi sai Jantsist ootamatult vabatmees , kes esialgu ei osanud endaga midagi peale hakata . </s> <s> Viina Jants ei võtnud , sest pärast paari pitsi kaotas ta kohe teadvuse . </s> <s> Ei lugenud Jants ka ajalehti , raamatuist rääkimata . </s> <s> Tulevikku silmas pidades oleks ta nagu internetiajastu jaoks loodud . </s> </p>
<p> <s> Jants tegi aega parajaks . </s> <s> Uitas tänaval . </s> <s> Ega ta sellepärast veel mõni lorp olnud . </s> <s> Kui tänaval midagi sündis , siis jälgis ta juhtunut lõpuni ja nõnda hoolikalt , nagu arvanuks sellest tulu tõusvat . </s> </p>
<p> <s> Ta jäi alati seisma ja kuulama , kui tornikell lõi südapäeva . </s> <s> Kirikukellad omakorda viisid mõtte onu kellale . </s> <s> Jantsi meelest oli lapsena kuuldud tikk-takk kirikukelladest ilusam . </s> </p>
<p> <s> Aeg annab arutust , ent aeg nõuab ka oma . </s> <s> Noormees seisis silmitsi leivateenimise murega . </s> <s> Jants tegi valiku ja õppis torulukksepaks . </s> <s> Torujürid nägid Jantsi väljaõpetamisega kurja vaeva . </s> <s> Ta kuulas hoolega , mis meister seletas , ent tegemised läksid tal nihu . </s> </p>
<p> <s> Hoopis hulluks kujunes lugu , kui Jants ise hakkas midagi parandama . </s> <s> Putitas soojaveekraani kallal , ning väljakäigust kadus vesi ära . </s> <s> Meister läks näost valgeks , kui Jants hommikul tööle tuli . </s> </p>
<p> <s> Jants proovis teist ja kolmandat , ning vahepeal paistis , et justkui õiget ametit tema jaoks ei leidugi . </s> <s> Ent siis jäi ta pidama päratu tehase lattu . </s> <s> Jants andis seal välja naelu ja kruvisid . </s> <s> Ikka numbri järgi . </s> <s> Siin sattus ta õigesse sõiduvette . </s> <s> Iga kruvi ja nael seisis kindla käe poolt sätituna omal kohal ning Jantsi jagu laost töötas nagu kellavärk . </s> </p>
<p> <s> Jantsi saavutused äratasid tähelepanu . </s> <s> Seltsimehed nägid temas annet rahva hulgast . </s> <s> Jants edutati laojuhatajaks , võeti kandidaadiks ja valiti presiidiumi . </s> <s> Jants oleks oma käitumisega nagu seltsimeeste usaldust kinnitanud . </s> <s> Oli kidakeelne , ei naernud ega kurtnud , üksnes noogutas . </s> </p>
<p> <s> Jantsil oli nüüd omaette tuba ja näpsakas sekretär , kelle võlu peitus selles , et ta istus võrdlemisi lohakalt ja ei kandnud seejuures pükse . </s> <s> Jants ei suutnud kõrvale vaadata ning märkas kohkudes , et vana karvane ise pilgutab talle oma kavalat silma . </s> </p>
<p> <s> Õhtul pärast tööd keerati kabinetiuks lukku ja näpsakas sekretär ronis kirjutuslauale . </s> <s> Ähmis Jantsi prits läks enne lahti , kui ta jõudis kahjutuld kustutada . </s> <s> Olete teie aga üks pudistaja , pahandas näps sekretär , kes oma seelikut puhastas . </s> </p>
<p> <s> Jantsil oli naistega õnne ja ebaõnne . </s> <s> Kolm korda abielus ja kolm korda lahutatud . </s> <s> Jantsil oli riist kui tiisel , ent naiste arvates sellest veel ei piisanud . </s> <s> Ajapikku ilmutasid nad soove , mida Jants ei suutnud täita . </s> </p>
<p> <s> Esimene kaasa leidis — pärast tühist gaasiplahvatust — , et Jants on räpakas , ja läks oma teed . </s> <s> Teise meelest , kes Jantsi oma armsaks töllmokaks kutsus , polnud ta abikaasa küllalt esinduslik . </s> <s> Kolmas , praktilise meelega noorik , lahkus Jantsist jõukama juurde . </s> </p>
<p> <s> Abielu vasktorudes ronimine ei võtnud Jantsi vesistama ega ka muigama . </s> <s> Ta jäi endaks . </s> <s> Tal oli targemat teha . </s> <s> Jants peatus kellakaupluse vaateakna taga , astus poodi sisse . </s> <s> Vaagis peopesal kelli , kuulas , kapsel vastu kõrva , tiksumist . </s> <s> Ent kell jäi ostmata , sest onu uuri väärilist ta siin ei avastanud . </s> </p>
<p> <s> Elu läks edasi . </s> <s> Kes teab , kui kõrgele meie kangelast oleks upitatud , kuid sündmuste käik võttis arvamatu pöörde , nagu ajaloos tihtipeale sünnib . </s> <s> Juhusetuse ja juhuste koorma all varises seltsimeeste igavene kord kokku , sulas kui kevadine lumi . </s> </p>
<p> <s> Jantsi laojuhataja-koht kadus koos tehasega . </s> <s> Mees seisis uue alguse ees . </s> <s> Tast sai kaubaagent . </s> <s> Kui Jants tühjade kätega — kaubaproovid olid ka ära varastatud — firma omaniku palge ette ilmus , tegi too Jantsi missioonist ümmarguse kokkuvõtte :  “ Teist peaks saama sõjaminister , siis võib kindel olla , et sõda ei tule . ” </s> </p>
<p> <s> Jants ei lasknud end ühest ebaõnnestumisest häirida . </s> <s> Teiste , agaramate õhutusel asutas Jants aktsiaseltsi . </s> <s> Nüüd sõitis ta autoga mööda maad , kandis sakot , lõikas läbi linte ja tõstis pokaali , mille sees kristallpuhas allikavesi , sest kangemat ta mäletatavasti ei kannatanud . </s> <s> Mida kompanjonid toimetasid , seda Jants ei teadnud . </s> </p>
<p> <s> Pool aastat hiljem istus Jants süüalusena kohtupingis . </s> <s> Kohus vermis tast nagu mingisuguse kööpri , kel küüned enda poole . </s> <s> Teisi karistati tingimisi , Jants pisteti türmi . </s> <s> Jants oli kõigile kohtu küsimustele vastanud enesekindla jahiga . </s> </p>
<p> <s> Kõrvalise seisukohalt , nägu silmas pidades , tundis Jants end vanglas nagu kodus . </s> <s> Kuigi näo võib igaüks endale soovikohaselt ette manada . </s> <s> Aga Jantsi polnud saatuselöögid panetunuks muutnud . </s> <s> Jants lihtsalt niisugune oligi . </s> </p>
<p> <s> Õelamad , kogunenud kampa , tegid Jantsi arvel kurja nalja . </s> <s> Ent see nali läks tast mööda , mõjus nagu hane selga vesi . </s> <s> Jants kuulas hoolega ning muutus veelgi tõsisemaks , lausa ükskõikselt tõsiseks . </s> <s> See võttis suupruukijail isu ära . </s> <s> Mis sa torgid , kui teine aru ei saa . </s> <s> Jants oli kamba meelest nagu inetu pardipoeg , keda paha vaadata . </s> </p>
<p> <s> Kamp jättis Jantsi rahule , aga Fedja Kolakas ei jätnud . </s> <s> Oli sunnik sandi iseloomuga . </s> <s> Kiusas Jantsi taga . </s> <s> Andis Jantsi kätte lootusetult rikkis kella ja mõnituseks pükste küljest võetud haaknõela — parandagu Jants sellega kell ära . </s> <s> Lubas veel Jantsi kui fašistiga arveid õiendada . </s> </p>
<p> <s> Jants läks oma nurka ja hakkas kella kallal nokitsema . </s> <s> Õhtuks oli kell parandatud . </s> <s> Fedja Kolakal jäi suu ammuli . </s> <s> Aga mis tal muud oligi teha . </s> <s> Meeste silmis oli Jants muutunud nagu kellekski teiseks . </s> </p>
<p> <s> Kumu Jantsi oskusest levis kambrist kambrisse . </s> <s> Jantsil tuli nüüd hommikust õhtuni kelladega jahmerdada . </s> <s> Vanglaülem , kelle vekker ette käis , pöördus isiklikult Jantsi poole . </s> <s> Jantsist sai vanglas tehtud mees . </s> </p>
<p> <s> Jants oli nüüd selle õige kella , mis meis igaühes tiksub , enda jaoks avastanud . </s> <s> Maailm oli Jantsile liiga suur , sest tal mahtus kõik uurmaakri monoklisse . </s> <s> Võib-olla sai siit alguse Jantsi uus tõus ? </s> <s> Võib olla . </s> </p></div2><div2 type="alaosa"><head> Koorem </head>
<p> <s> See polnud just esimese klassi lokaal , kuid siiski korralik restoran oma sisekujunduse , hea köögi , napside valiku ning külastajate soovide kiire ja viisaka täitmise poolest . </s> </p>
<p> <s> Restoran ei võinud kiidelda klientide rohkusega — arvestamata mõnda alalist baaris konutajat — , ent igal südapäeval täpselt kell kaksteist ilmus siia külaline , kes istus ikka ühe ja sama kelneri lauda . </s> </p>
<p> <s> Märganud tuttavat külalist , tõttas kelner — sihvakas ja nägus noormees — tulnu juurde . </s> <s> Ulatas menüü , aitas valida , käis köögi vahet ja serveeris , hoolitses selle eest , et klaasid oleksid täis valatud , ülearused toidunõud koristatud . </s> <s> Talitas vaikselt ja täpselt . </s> <s> Omavahelisse vestlusse nad ei laskunud , piirdusid kõige napimate sõnadega . </s> </p>
<p> <s> Külaline ei koonerdanud . </s> <s> Ei jälginud hindu . </s> <s> Tellis teinekord isegi eksootilisi roogi . </s> <s> Sõi isukalt ning rüüpas kõrvale veini , mis ühe või teise toiduga sobis . </s> <s> Lõpetas kohvi ja brändiga ning läitis siis sigari . </s> </p>
<p> <s> Mees kandis kallist ja maitsekat ülikonda . </s> <s> Kas just rätsepa käest tellitud , aga mõnest paremast moesalongist ostetud rõivas kindlasti . </s> <s> Seda üldmuljet kippus küll rikkuma silmatorkavalt kirev kiki ja lotendav pintsak . </s> </p>
<p> <s> Ent mehe kohta liiga lai pintsak ei varjanud ta längus selga . </s> <s> Mees oli küürakas . </s> <s> See küür oleks teda nagu ettepoole painutanud , nina teravaks ja suu kitsaks koolutanud . </s> <s> Tema selged silmad näisid nagu midagi-kedagi otsivat . </s> </p>
<p> <s> Kelner ei mõelnud külalisest head ega halba . </s> <s> Tema täitis kelnerikohustusi . </s> <s> Aga siiski . </s> <s> Ta võinuks ju küsida — ja vahest oma sisimas küsiski — , et miks küürakas just teda eelistab , alati tema laua valib . </s> <s> Võib-olla väljendas see ebalus umbusku kõigi vastu , kes ei ole meiega sarnased . </s> <s> Kuid ülearused kõhklused kelneri kutse juurde ei sobi . </s> <s> Kelneri kõhklused maandab tasutud arve ja jootraha . </s> </p>
<p> <s> Täna oli ta külalisele viinud juba kolmanda brändi . </s> <s> Mees näis olevat liimist lahti . </s> <s> Näkitses toidu kallal . </s> <s> Ei pahvinud sigaritki . </s> </p>
<p> <s> Küürakat vaevas tõesti must mure . </s> <s> Sellest polnud pääsu . </s> <s> Küürgi oleks teda nagu kahekordse raskusega rõhunud . </s> </p>
<p> <s> Ma tulen , ma tulen , tee lahti uks ! </s> </p>
<p> <s> Olen mure ja teen su õnnetuks . </s> </p>
<p> <s> Küürakas oli tulnud restorani ja tema eest hoolitsenud kelneriga jumalaga jätma . </s> <s> Lahkumislõunale . </s> <s> Ta oli kulutanud raha — ostnud selleks uue ülikonnagi — , et siin käia , valge linaga kaetud laua taha istuda ning koos kelneriga toite ja jooke valida . </s> <s> Nüüd olid säästud läbi , vaevaga kogutud raha viimseni otsas . </s> </p>
<p> <s> Ta tellis uue brändi , siis veel ühe . </s> </p>
<p> <s> Küürakas jäi purju . </s> <s> Ta püüdis laulu jorutada . </s> <s> Kuid sinnapaika see jäi . </s> <s> Reaalne maailm , tõelisus , vajus kuhugi kõrvale ning küüraka peas hakkasid siginema luulumõtted . </s> </p>
<p> <s> Kui ta oleks rikas — ja seda ta ju on , ei , kindla peale on — , siis kuuluks restoran talle . </s> <s> Oleks ta eramu . </s> <s> Ning kelner , too sihvakas ja nägus noormees , oleks sel puhul tema kammerteener . </s> <s> Aga ühtlasi ka sekretär ja sõber . </s> </p>
<p> <s> Ta rüüpas veel lonksu ning võttis oma luulu tõena . </s> <s> Kutsus kelneri laua juurde . </s> </p>
<p> <s> “ Palun too mulle tuhvlid , ” ütles küürakas . </s> </p>
<p> <s> “ Kuidas ? ” ei saanud kelner aru . </s> </p>
<p> <s> “ Tooge mulle tuhvlid ! </s> <s> Need sametised . ” </s> </p>
<p> <s> Kelner jäigastus . </s> </p>
<p> <s> “ Teil on küür peas , ” ütles endast väljas kelner . </s> </p>
<p> <s> “ Te eksite , mu härra , mul on küür seljas ! ” kriiskas vihane külaline . </s> </p></div2><div2 type="alaosa"><head> Viltu </head>
<p> <s> Tulin , käed vaheliti rinnal , õlanukid püsti . </s> <s> Külm tikkus krae vahele . </s> <s> Võttis lausa lõdisema . </s> <s> Vaatasin ringi , ning uskumata oma silmi , jõudsin kurva tõeni , et olen end ogaraks joonud . </s> </p>
<p> <s> Hetk tagasi olin veel soojas , nelja seina vahel , katus pea kohal ja põrand toeks . </s> <s> Olime kohvikus vennastunud ja läinud pioneerilaagri majandusjuhataja juurde pidu jätkama . </s> <s> Juhataja tuba asus laagri peahoones ( kunagi kuulus see maja ning ka päratu krunt laevaomanik T-le ) . </s> <s> Siin võis end vabalt tunda . </s> <s> Lapsed magasid taredes , pioneerijuhid omaette ja ülem oli linna sõitnud . </s> </p>
<p> <s> “ Ma tean , mis ma teen , ” oli Reinu-nimeline juhataja kinnitanud , kui ta ruloo akna katteks alla lasi . </s> </p>
<p> <s> Laual mitmesugused pudelid ja tolle aja kohta küllaltki rikkalik suupistevalik : vorst , sink , juust . </s> </p>
<p> <s> “ Meil laagris on kõike , ” kiitis Rein . </s> </p>
<p> <s> “ Kalamarja teil ei ole , ” julges kalurist Volli kahelda . </s> </p>
<p> <s> Rein käis korraks ära ning punane ja must kalamari ilmusid lauale . </s> </p>
<p> <s> Nõnda me seal toolidel kiikusime : Volli , Heini , kes oli samuti kalur , majandusjuhataja ja mina . </s> </p>
<p> <s> Avar tuba tol Reinul , ent ruum jäi päevinäinud tammise kirjutuslaua ümber istujaile kitsaks . </s> <s> Seinast seinani kattis põrandat laagri vara . </s> <s> Lausa lademete viisi . </s> <s> Kokkupandavad telgid , madratsid , tekid , linad , pasunad ja trummid , laualambid , elektripirnid , igasugused pallid , kurikad , pabernööri rullid , plakatid ja tühjad diplomiblanketid . </s> <s> Küllap leidus seal muudki nasvärki , aga kes viitsis seda uurida . </s> </p>
<p> <s> Rüübati ja hammustati peale . </s> </p>
<p> <s> “ Kuidas tema seda ikki tegi ? ” arutas Volli kohvikus pooleli jäänud juttu . </s> </p>
<p> <s> “ See mees , Ants , on ju püsti hull . </s> <s> Minna tormise ilmaga otse kordoni kõrvalt merele , ” väitis prille puhastades Reinust juhataja . </s> </p>
<p> <s> “ Torm teda päästis , ” ütles Volli . </s> </p>
<p> <s> “ Mina olen nendega viisakas . </s> <s> Ja kui tagasi tulen , annan kordoniülema naisele kala . </s> <s> Ilus naine , ” ütles Heini . </s> </p>
<p> <s> “ Sul lokid peas , ” märkis Rein . </s> </p>
<p> <s> “ Kuidas tema seda ikki tegi ? ” kordas Volli . </s> </p>
<p> <s> “ Eks sa mine küsi Antsu enda käest , ” pistsin vahele . </s> </p>
<p> <s> “ Sitt mees see Ants . </s> <s> Ja kust ta välja ilmus ? </s> <s> Nüüd on temaga häda . </s> <s> Sülitas pimedale Räime-Annele vastu silmi . </s> <s> Küla kääksub sellest siiani . </s> <s> Kas see on normaalse inimese tegu ? </s> <s> Ei julge enam välja minna , ” seletas Rein . </s> </p>
<p> <s> “ Ja Maksile , kes lesti kärutas , virutas keset päeva teibaga , ” teadis Heini . </s> </p>
<p> <s> “ Aga kuidas tema seda ikki tegi ? ” ajas Volli oma . </s> </p>
<p> <s> Midagi hakkas vastu akent peksma , katusel kolisema , väljas undas ja vilistas . </s> </p>
<p> <s> “ Tuult on tõstnud . </s> <s> Siin mere ääres annab kohe tunda , ” selgitas Rein . </s> </p>
<p> <s> “ Las puhkeb torm , juhhei ! ” hõiskas Volli . </s> </p>
<p> <s> Täissuitsetatud tuba , räsune kirjutuslaud , ning meie muudkui jorisesime . </s> </p>
<p> <s> “ Angerjat sul ei ole , aga mul , näed , on , ” hooples Volli . </s> </p>
<p> <s> Rein läks välja , ja kui tagasi tuli , pani lauale soleda suitsuangerja ja — teatava uhkusega — purgi samasugust vingerdajat marinaadis . </s> </p>
<p> <s> “ Meil laagris on kõike . ” </s> </p>
<p> <s> Lamp hakkas vilkuma ja midagi oleks nagu vastu seina pressinud . </s> </p>
<p> <s> “ Kas sul naisi on ? ” küsis Volli . </s> </p>
<p> <s> “ Kuss ! ” ütles juhataja Rein . </s> </p>
<p> <s> Siis kustus elekter ja Rein süütas küünla . </s> <s> Nõnda oligi hubasem . </s> <s> Väljas käis justkui mingisugune möll ning tuba oleks sellega nagu kaasa õõtsunud . </s> </p>
<p> <s> Meist läks see mööda . </s> <s> Hämaras toas vilkuva küünla paistel olime kui kindluses . </s> <s> Heini oli , pea taldrikul , magama jäänud ja Volli ümises : </s> </p>
<p> <s> Vihmasadu </s> </p>
<p> <s> kui kostab akna kaudu … </s> </p>
<p> <s> Ma mõtlesin siis , et olen ennast ogaraks joonud . </s> <s> Risti-rästi ummistasid teed puud , sekka telefoniposte , millest mõni — kõikudes maa ja taeva vahel — oli traatidesse pidama jäänud . </s> <s> Otsekui laamendaja rammuga mahakistud aiad või püstijäänuil väravad valla . </s> <s> Üle taeva kihutasid pilveräbalad . </s> <s> All laiutas hirmutav hääletus . </s> <s> Surnud majad , kus oleks nagu kunagi elatud . </s> <s> Elu minevikus . </s> <s> Kõrvalisel heinamaalapil paistis üks küün pooleldi skalpeeritud inimpeana . </s> <s> Võõristav valgus värvis ümbruse toonituks . </s> <s> Lombid peegeldasid halli tühjust . </s> <s> Kuked ei kirenud . </s> <s> See polnud meie maailm . </s> </p>
<p> <s> Kui ma pärale , naise juurde jõudsin , avas ta silmad ja küsis : “ Kust sa tuled ? ” </s> </p>
<p> <s> Ma ei vastanud talle midagi , aga ma tajusin , et maailm on normaalsemaks muutunud . </s> </p></div2><div2 type="alaosa"><head> Kuulus augustitorm . Vihur oli maailma kõveraks , viltu puhunud . </head>
<p> <s> Kohvik sumises . </s> <s> Mis ta tühi nüüd kohvik oli , sildi järgi ikka söökla , ent kohalikele kaluritele ja suvitajatele oli see mõnus minnalaskmise paik . </s> <s> Kaluritele muidugi siis , kui ilm tusatses ning merele polnud asja . </s> </p>
<p> <s> Siin kohtas veidraid selle . </s> <s> Kindlas lauas , kalurite ringis , istus bakenbardide ja kärekähiseva häälega kunstnik . </s> <s> Kalurid kuulasid teda kui messiat , sest tõde oli mehel iga elunähtuse kohta nagu taskust võtta . </s> <s> Ning elu oli ta näinud . </s> <s> Kunstniku suvisest üüritoast oli kohvikuni poolsada meetrit . </s> <s> Seda vahemaad ta päevast päeva tatsas , kaugemale jõudmata : voodist kohvikusse ja kohvikust voodisse . </s> <s> Kunstnik ise paistis turskete ja päevitunud kalurite hulgas silma oma luidrate ja lumivalgete käsivarte poolest . </s> <s> Aga kust sa jumet saad , kui teekond ei vii sind päeva kätte . </s> <s> Kohvik suleti kell kümme . </s> <s> Küla asus piiritsoonis , kus maa ja mere vahel okastraat ja ülesküntud rannariba . </s> </p>
<p> <s> Tol õhtul olin pisut sedasi ja üks viimaseid kohvikust lahkujaid . </s> <s> Astusin uksest välja värske õhu kätte . </s> <s> Augusti madalas taevas kummitas kuu . </s> <s> Trepil seisid mehed summas ega teinud ühtegi liigutust , et laiali minna . </s> <s> Tavapäratu see ju oli , ent ma ei hakanud pikalt pärima , vaid läksin trepist alla , mööda rinnakut värava poole . </s> </p>
<p> <s> “ Ära mine ! ” hõigati mulle järele . </s> </p>
<p> <s> Ma ei teinud sellest välja ja jõudsin väravani , mille taga seisis küljeti pikka kasvu ja veel pikema varjuga mees . </s> <s> Avasin värava ja sihkasin võõrast lähemalt . </s> <s> Mees kandis plekkmantlit — või kuidas niisugust mantlit tollal nimetati ? — , mis kuupaistel tontlikult säras , ning kätt hoidis ta selja taga . </s> <s> Mehe nägu tundus mulle tuttav . </s> <s> Andsin lahtise käega võmmu vastu mehe turja , nõnda et plekkmantel plaksus , ja küsisin :  “ Mis sina siin teed ? ” Mees ühmas midagi vastuseks ja läks minema . </s> </p>
<p> <s> Kohe valgus ka meestetropp trepilt alla , värava juurde , ning siis sain teada , et Ants — nõnda nad teda kutsusid — seisnud värava juures , puss käes , ja ähvardanud igal , kes väravat julgeb puudutada , soolikad välja lasta . </s> </p>
<p> <s> Sedamoodi algas mu tutvus Antsuga . </s> </p>
<p> <s> Inimesi liidab ja lahutab pime juhus , mis teinekord ilmutab end kõige kentsakamal kujul . </s> <s> Kas just see ülemeelik vops või miski muu , ent Ants otsis seltsi . </s> <s> Kohvikus — kus siis mujal ? — saime kokku . </s> </p>
<p> <s> Mõni rahvusromantik võinuks Antsu näos leida ürgeestlase jooni . </s> <s> Aga midagi hundilikku sigines küll Antsu ilmesse , kui ta kissis silmil kohvikus istujaid piidles . </s> <s> Kalgid silmad ja külm pilk . </s> </p>
<p> <s> “ Meie sinuga teame , aga mida nemad teavad , ” ütles , ei , sosistas Ants , nagu oleks tal midagi tähtsat teatada , mida võõras kõrv ei tohi kuulda . </s> </p>
<p> <s> See  “ meie ” tõstis mu enesetunnet — oled omaks võetud ja õigeks tunnistatud . </s> </p>
<p> <s> Lobiseja ta polnud . </s> <s> Pigem napisõnaline vestluskaaslane . </s> <s> Rüüpas klaasi ja teise , ning siis üle laua kummardudes mulle : ole nendega ettevaatlik ! </s> <s> Ma ei mõistnud teda . </s> <s> Keda pidin ma kartma ? </s> <s> Kõik puha tuntud , ühe küla mehed , kui mõni suvitaja välja arvata . </s> </p>
<p> <s> Aga ükskord läks Ants põlema . </s> <s> Olin jutujätkuks maininud üht luuletajat , kui ta lahvatas : “ Kas sina ka luuletad ! ” Antsu pärani silmad särasid , mida oli raske uskuda . </s> </p>
<p> <s> Järgmisel korral , kui me kohvikus kokku saime , oli Antsul klade kaasas . </s> <s> Lillavärvilise kaanega kulunud kaustik , mille ruuduliste lehekülgede nurgad sagedasest lappamisest rullis . </s> </p>
<p> <s> “ Sa loe ! ” sundis Ants , kaustikut minu kätte ulatades . </s> </p>
<p> <s> Tundmatu </s> </p>
<p> <s> Saatuse tõuge mind haiglasse paiskas </s> </p>
<p> <s> Kus tundmatu õde oli mul ees . </s> </p>
<p> <s> Esimesel pilgul mis mulle ta saatis </s> </p>
<p> <s> Seni rahulik süda mässas ja kees . </s> </p>
<p> <s> Õrn roosa veidi ümarik oli ta nägu </s> </p>
<p> <s> Must sõstra ilmne sügav ta silm </s> </p>
<p> <s> Juuks mis mingi blond , brüneti segu </s> </p>
<p> <s> See joovastas süda ei saanud olla külm . </s> </p>
<p> <s> Möödus kuu ja palju päevi </s> </p>
<p> <s> Tervis jõu ma endale tagasi sain </s> </p>
<p> <s> Kõndisin alla kus õdesid palju </s> </p>
<p> <s> Ta pilk oli kutsuv seda teed tihti ma käin . </s> </p>
<p> <s> Võluvad olid veidi värvitud huuled </s> </p>
<p> <s> Aru saamatu mulle ta rääkiv keel </s> </p>
<p> <s> Surudes rinnale sosistas hör , hör kuuled </s> </p>
<p> <s> Ma suudlesin ta ootas ma suudlesin veel . </s> </p>
<p> <s> Mis sa niisuguse luuletuse kohta oskad kosta . </s> </p>
<p> <s> “ Kuidas on ! ? ” nõudis Ants . </s> </p>
<p> <s> “ Võib-olla … ” </s> </p>
<p> <s> “ Mis võib-olla ? ” </s> </p>
<p> <s> “ Võib-olla pole siin midagi parandada . </s> <s> Sinu luule on niisugusel kujul täiuslik , ” ütlesin . </s> </p>
<p> <s> “ Kas tõesti , ” jäi Ants rahule . </s> </p>
<p> <s> Antsu klade oli luuletusi täis . </s> <s> Ning ikka naistest . </s> <s> Neid oli siin igasuguseid nagu don Juani aarias . </s> <s> Arutasime Antsuga tema värsse nii ja naa ning leidsime , et luuletamine on ikka üle prahi tegevus . </s> </p>
<p> <s> Millegipärast meenus Juhan Liivi luuletus , kui me kahekesi istudes kulunud kaanega kausta sirvisime . </s> </p>
<p> <s> Jõin klaasi mõdu . </s> </p>
<p> <s> Surm sõitis mööda . </s> </p>
<p> <s> Ta oli valvanud . </s> </p>
<p> <s> Kohvikus tuli käia , ent kohvikus istumine nõudis raha . </s> <s> Ühel päeval olid meil Antsuga näpud põhjas . </s> </p>
<p> <s> “ Mul on kalavõlg saada , ” ütles Ants . </s> </p>
<p> <s> Antsule teada koht polnud kohvikust kaugel . </s> <s> Lingiga värav . </s> <s> Aga üle värava tuli küünitada , et riiv eest ära tõmmata . </s> <s> Astusime õue . </s> <s> Usina pererahva majapidamine . </s> <s> Katusealuse varjus riita laotud puud , heleroheliseks värvitud kaevurake , valgete ja roosade pojengidega lilleklump , mannergud ja piimapleku , mis viitas sellele , et pere peab lehma , kanad kukega , ning ilmatu pika oheliku otsas kuri koer . </s> </p>
<p> <s> Koera haukumise peale ilmus uksele peremees . </s> <s> Mehe näost oli näha , et me pole oodatud külalised . </s> <s> Ent tuppa ta meid kutsus , ning peagi oli meil nina all kann omatehtud õllega . </s> </p>
<p> <s> “ Ma tahan raha , ” ütles Ants . </s> </p>
<p> <s> “ Alles sa said , ” väitis peremees . </s> </p>
<p> <s> “ Mul on täna vaja . </s> <s> Tasun kalaga ära . ” </s> </p>
<p> <s> Peremees kadus teise tuppa , ja seal peeti pikalt nõu . </s> </p>
<p> <s> Läksin välja nurga taha vett laskma . </s> <s> Tagasi tulles nägin peremeest — tema mind mitte — , kes koera jalaga lõi , nõnda et peni haledalt kiunatas . </s> <s> Süüta süüdlane . </s> </p>
<p> <s> Rüüpasime Antsuga õlut — märjuke oli korralikult pruulitud — , kuni peremees , rahatäht näpu vahel , välja ilmus . </s> <s> Siis oli kätte jõudnud lahkumise tund . </s> <s> Läksime värava poole . </s> <s> Koer enam ei urisenud ega haukunud , kuid pererahvas saatis meid tigeda pilguga . </s> <s> Nad ei näidanud oma pahameelt välja . </s> <s> Nad kartsid , tundsid Antsu ees hirmu . </s> </p>
<p> <s> “ Nüüd oleme rikkad , ” ütles Ants . </s> </p>
<p> <s> Kümme rubla oli tollal suur raha . </s> </p>
<p> <s> Küla teab kõike . </s> <s> Küla teab ka seda , mida olemas ei ole , aga mis olemas on , seda teab ta surmkindlalt . </s> <s> Küla teab meist alati rohkem kui me ise . </s> <s> Antsust oli külal selge pilt . </s> <s> Ants olnud Saksa sõjaväes — kogu aeg Narva all — ning pärast saadetud mees Siberi vangilaagrisse . </s> </p>
<p> <s> “ Eks ta sellest möllust hulluks läks , ” hoiatati . </s> </p>
<p> <s> “ Mis siis , ” ütlesin . </s> </p>
<p> <s> “ Kuidas arvate , ” kehitati õlgu . </s> </p>
<p> <s> Nõnda see Eestimaal käib . </s> <s> Tilluke maalapp — kui Tallinnas köhid , siis on Valgas kuulda . </s> <s> Siin on raske midagi varjata , endale hoida . </s> <s> Eestimaal ei saa suuri sigadusi teha . </s> <s> Aga näe — ikka tehakse . </s> </p>
<p> <s> Küla kõmus Antsu kohta võis olla oma tõde . </s> <s> Mis seal imelikku . </s> <s> On igasuguseid aegu nähtud . </s> <s> Mõra meie tutvusesse need jutud aga ei löönud . </s> <s> Ants oleks nagu mõistetavamakski muutunud . </s> <s> Ent otsustasin sellest Antsuga mitte rääkida , kuuldu enda teada jätta . </s> </p>
<p> <s> Olime Antsuga kohvikus istunud ja päris parajad . </s> </p>
<p> <s> “ Tule mulle külla , ” ütles Ants . </s> </p>
<p> <s> Meenus kuuldu või loetu : tule mulle külla , ütles ämblik kärbsele . </s> </p>
<p> <s> Poest läbi , vorstijupp ja pudel kaasa — Antsule ei keelatud midagi — , ning siis metsa . </s> <s> Tume ja rõske mets , põlispuude all kivikülv , mille kivid sammaldunud , ent ometi libedad . </s> <s> Turnisime seal , ning Ants kartis , et kukkudes võib pudelist ilma jääda . </s> <s> Siis jagu surnud metsa — raagus puud , elutud nagu luukambris . </s> <s> Jõudsime väluni , kus seisis mingisugune lobudik , mis meenutas küüni või kuuri . </s> <s> See oligi Antsu eluase . </s> </p>
<p> <s> Ants tõi põõsastest redeli , ajas selle luugi all püsti ning me ronisime lakka . </s> <s> Redeli tõmbas Ants enda järel üles . </s> </p>
<p> <s> “ Kas sa kardad ? ” küsis Ants . </s> </p>
<p> <s> “ Ei karda ! ” kuulutasin , ja ma ei tundnud tõepoolest mitte mingisugust hirmu . </s> </p>
<p> <s> Astusin paar sammu tahapoole ning pidin selili lendama . </s> <s> Kolletanud õlgede varjus olid tühjad pudelid , pudel pudelis kinni . </s> <s> Olin ühel neist libastunud . </s> <s> Istusin kindluse mõttes maha ja Ants võttis platsi mu kõrval . </s> <s> Mis meil viga : pudel viina , jupp vorsti , ja kõige selle ümber neli seina , kui Gori pätiideaalist loobuda ja mitte noorikut tahta . </s> <s> Aga olid sel Antsu kojal ka omad miinused . </s> <s> Pehkinud sindlikatuses olid augud , taevas paistis sisse ja mustunud , läpaselt lõhnavad õled märkisid kohta , kus vihm oli pesa teinud . </s> </p>
<p> <s> Rääkisime iidamast ja aadamast , kuni … Purjuspäi muutun lihtsameelseks , hakkan tõde taga ajama . </s> <s> Ma pärisin Antsu käest , kuidas selle pimeda Räime-Annega ikka oli , millest küla oli teinud numbri . </s> </p>
<p> <s> “ Ah see eit , ” alustas Ants rahulikult .  “ Ta komberdas mulle tee peal vastu . </s> <s> Tikkus ligi ja hakkas hõlmast kinni . </s> <s> Ei tea , mille järgi ta mind ära tundis ? </s> <s> Kas lõhnast või ? </s> <s> Karjus mulle : sa oled fašist ja viinalõhn on sul ka küljes ! </s> <s> Ma siis hingasin talle pahvaku näkku . </s> <s> Võib-olla oli seal ka mõni süljepiisk . </s> <s> Eit kukkus lõugama ja tänitama , nõnda et küla kajas . ” </s> </p>
<p> <s> “ Aga Maks ? ” küsisin . </s> </p>
<p> <s> “ Maks vaatas mulle niisuguse põlgliku näoga otsa , et ma ei saanud pidama , ” selgitas Ants . </s> </p>
<p> <s> Hea küll , mõtlesin , kui juba palja pilgu pärast teibaga virutatakse , mis siis veel saab , kui keegi peaks Antsu tõeliselt solvama . </s> <s> Ühtaegu meenus küla jutt Antsu saatusest sõja ajal ja pärast seda . </s> <s> Tahtsin Antsu loos selgusele jõuda , kuid ma ei oleks pidanud seda tegema . </s> </p>
<p> <s> “ Ega sõja ajal kerge ei olnud , ” alustasin ääri-veeri . </s> </p>
<p> <s> “ Sõja ajal , ” kordas Ants . </s> </p>
<p> <s> “ Sõja ajal jah . </s> <s> Kas sind Saksa väkke ei võetud ? ” </s> </p>
<p> <s> “ Ma ei tea , ma ei tea , ” vastas Ants , ning oli näha , et mees ei valetanud . </s> </p>
<p> <s> “ Kas sind ei mobiliseeritud , ” käisin peale . </s> </p>
<p> <s> “ Sa ajad segast juttu , ” ütles Ants pahaselt . </s> </p>
<p> <s> “ Aga vangilaager , laagris oled sa ikka istunud ! ? ” </s> </p>
<p> <s> “ Millest sa räägid ? ” </s> </p>
<p> <s> Ma nägin Antsu silmist , et ta tõepoolest ei taipa , millest on jutt . </s> <s> Ning korraga adusin — mis ma jahmerdan inimesega , kes ei tea , et ta on sõdinud ja laagris sitsinud , kelle mälust on minevik minema pühitud . </s> <s> Kuid ma ei saanud enam suud kinni . </s> </p>
<p> <s> “ Küla räägib , et sa olid Saksa sõjaväes ja pärast seda Siberis vangilaagris . ” </s> </p>
<p> <s> Antsu silmad hakkasid imelikult läikima . </s> <s> Ta nihkus mulle päris kõrvale . </s> </p>
<p> <s> “ Kao siit ! ” karjus Ants .  “ Muidu löön maha !! ” </s> </p>
<p> <s> Ta laskis redeli alla ning hõikas juba taltsamalt mulle järele :  “ Ära tagasi tule . ” </s> </p>
<p> <s> Vaatasin küüni ning tundsin esimest korda hirmu . </s> </p>
<p> <s> Elu keerud olid Antsu oimetuks löönud . </s> <s> Ent ei oska arvata , kas see teadmatus , mälukuristik kui must auk , oli mehele õnnetuseks või õnneks . </s> </p>
<p> <s> Sügisel , kui meri käis kõrgelt , leidsid piirivalvurid kordoni alt Antsu surnukeha . </s> <s> See oli seal madalas vees öö otsa hulpinud . </s> <s> Oletada võib , et laine kandis uppunud Antsu randa . </s> <s> Leiust tõusis paksu pahandust . </s> <s> Kardeti , et mees on tulnud Rootsist . </s> <s> Uuriti mis uuriti , aga midagi välja ei uuritud . </s> <s> Kuna Antsul ei olnud sugulasi ning polnud ka teada , kus ta enne siiatulekut oli elanud , siis maeti ta küla vastuseisust hoolimata kohalikku surnuaeda . </s> </p>
<p> <s> “ Aga kuidas tema seda ikki tegi ? ” olevat Volli pärast matuseid öelnud . </s> </p></div2><div2 type="alaosa"><head> Kaotus </head>
<p> <s> “ Mul tuleb selle kuradi juudiga homme mängida . ” </s> </p>
<p> <s> Akiba kuulis öeldut täiesti juhuslikult , kogemata , nii-öelda läbi lillede , lopsaka palmi varjust . </s> <s> Ta oli parasjagu läbinud hotelli ruumika fuajee , et koju helistada . </s> <s> Teised polnud teda märganud , sest siin sagisid läbisegi nii tulijad kui ka minejad . </s> </p>
<p> <s> Hääle järgi tundis ta ütleja ära . </s> <s> See oli too sihvakas , konarliku inglise keelega skandinaavlane , rõõmus ja sümpaatne eakaaslane . </s> <s> Ning see  “ kuradi juut ” oli tema ise . </s> <s> Homme pidid nad mängulaua taga kohtuma . </s> <s> Partii tulemusest võis sõltuda esikoht . </s> </p>
<p> <s> Akiba oli nõutu . </s> <s> Ta ei mõistnud kuulduga midagi peale hakata . </s> <s> Oma leebe iseloomu tõttu ei tajunud ta selles pahatahtlikkust . </s> <s> Ta oli sündinud ja üles kasvanud riigis , kus kõik on juudid . </s> <s> Öelda solvamisena inglasele , et ta on inglane — vaevalt et see inglast solvab . </s> <s> Malbe Akiba taandas öeldu oma iseloomu puudustele . </s> <s> Kas ma olen tõesti nõnda vastik tüüp ? küsis ta endalt . </s> </p>
<p> <s> Akibale jäi kättesaamatuks kuuldud sõnumi tähendus : tema homse vastase tunnustus ja hirm — ei kellegi muu kui Akiba enda ees . </s> <s> Maletajad peaksid olema loogilisemad , kaebas lihtsameelne Akiba . </s> <s> Sest mis pistmist sai olla universaalsel malel ühe või teise rahvusega . </s> </p>
<p> <s> Pingutuse korral võinuks see episood meenutada omaaegses Austrias levinud pila , kus väideti , et kõiges on süüdi juudid ja jalgratturid , ning millele lisati küsimus : aga milles on süüdi jalgratturid ? </s> </p>
<p> <s> Sellest aegunud ja nukrast naljaloost polnud Akibal aimugi . </s> <s> Ent kuuldust — õigemini toonist , kuidas seda öeldi — jäi hinge mingisugune vaevu kipitav okas , mis ei andnud talle rahu . </s> </p>
<p> <s> Hanukka neljandal päeval , neljanda küünla ajal , tuli neile külla emapoolne onu Šloime Meier . </s> <s> Isapoolsed sugulased olid jäänud sakslaste kätte . </s> <s> Heast tujust pakatav Šloime oleks nagu veelgi rõhutanud ema Sarah ” keskset osa perekonnas . </s> <s> Ning seda rolli tüsedusele kalduv ja väärikalt tasakaalukas Sarah ka täitis , kuigi tagasihoidlikku ja võrreldes abikaasaga kõhetut perekonnapead Haimi ei tõrjutud milleski kõrvale . </s> </p>
<p> <s> Onu Šloimega sai pidu uue hoo . </s> <s> Lapsed piirasid vanamehe sisse ja plaksutasid käsi , sest Šloimel oli alati laste jaoks taskusse midagi peidetud . </s> <s> Šloime kinkis neile maiustuste ostmiseks ka raha , millest pisku tuli loovutada heategevuse jaoks ja lasta mõned mündid puškesse — sünagoogi hoiukarpi . </s> </p>
<p> <s> Onu Šloime auks sai menora uued küünlad . </s> <s> Akiba , poegadest vanim , süütas šameši (  “ teenri ” ) , millega läideti teised küünlad . </s> <s> Põlevate küünalde lõhn . </s> <s> Peoliste silmades peegeldusid tillukesed võbelevad leegid . </s> </p>
<p> <s> Istuti lauda . </s> <s> Meestel ja poistel kippa-mütsikesed peas . </s> <s> Missugune maitsev latkes , see viib keele alla , kiitis onu Šloime , kes oli maiustaja ning kes tegi mõnikord endale söömisega liigagi . </s> <s> Mame Sarah oli rahul , ent ei lausunud sõnagi . </s> <s> Oma pannkookidele oli ta kindel . </s> <s> Pärast , kui laud oli koristatud , pandi dreidel ehk vurr pöörlema . </s> <s> Vurril olid tähed , igal tähel oma hind . </s> <s> Mängiti pähklite peale . </s> <s> Aga horat täna ei tantsitud . </s> </p>
<p> <s> Hanukka : valguse- ja rõõmupüha , kus pereliikmed ja lähedased sõbrad said kokku ning lapsed lustisid . </s> <s> Pidu kestis kaheksa päeva — kaheksanda küünla kustumiseni . </s> </p>
<p> <s> Oi hanukka , oi hanukka </s> </p>
<p> <s> a jontev a šeiner . </s> </p>
<p> <s> Akiba oli küll šameši — aujärjel seisva küünla süüdanud , ent ise üksikuks , peost kõrvaliseks jäänud . </s> <s> Ta istus omaette ja jälgis teiste rõõmutsemist eemalt . </s> <s> Kleenukesena , kõhna ja kahvatu näo , suurte tumedate silmade ning tugeva kongninaga , mille kohta ütles mame Sarah :  “ Sa kullake oled ninasse kasvanud ” , meenutas Akiba mingisugust võõramaa lindu . </s> <s> Mõneti aitasid küll suurte raamidega prillid mahendada ja tasakaalustada poisi välimuse teravamaid piirdeid . </s> </p>
<p> <s> “ Mis sa nukrutsed , kallis sõber , ” ütles onu Šloime , kes oli Akiba juurde läinud ja talle käe ümber pannud . </s> </p>
<p> <s> Akiba vaatas läbi kangete prillide , mistõttu ta silmad paistsid veelgi suurematena ja pisut punniski olevat , onule otsa . </s> </p>
<p> <s> “ Sa poleks nagu selle maailma jaoks loodud , ” ütles onu . </s> </p>
<p> <s> Akiba toetas pea onu rinnale . </s> </p>
<p> <s> “ Lõhu midagi ! ” soovitas onu Šloime .  “ Ei , kui sa pole lõhkumiseks loodud , siis ära lõhu , ” möönis ta . </s> </p>
<p> <s> Onu Šloime ulatas Akibale paki : “ See on sulle , kulla sõber . </s> <s> Võib-olla leiad sa siit lohutust . ” </s> </p>
<p> <s> Paberist koorus välja puust laadik . </s> <s> Mustade ja valgete ruutudega karp . </s> <s> Akiba avas selle . </s> <s> Laadikus olid treitud nupud , jälle mustad ja valged : ühesuguseid väiksemaid ja suuremaid , mõned nupud meenutasid torni , teised hobust , kolmandad nägid välja nagu oda ning mõned neist kandsid krooni . </s> </p>
<p> <s> Onu Šloime oli Akibale kinkinud male . </s> <s> Akiba oli siis kaheksa aastane . </s> </p>
<p> <s> Kuidas Akiba malemängu selgeks õppis , seda ei suutnud hiljem keegi meenutada , seda ei mäletanud Akiba isegi . </s> <s> Talle endale tundus , nagu oleks ta alati maletanud . </s> </p>
<p> <s> Vendadele ja õdedele muutus Akiba oma maletamisega igaveseks tüütuseks , sest ta võitis rohkem , kui kaotas . </s> <s> Akiba lõpmatust malehuvist —  “ ma palun , tule mängi minuga , nupud on juba laual ” — tüdinesid ka sugulased ja tuttavad , ning lõpuks tüdines sellest ka vaikne ja kannatlik isa Haim . </s> <s> Kes see tahab kaotada ? </s> </p>
<p> <s> Päevadest sai kuu ja kuudest aasta . </s> <s> Akiba maleisu ei kahanenud . </s> <s> Perekond pidas nõu , ning mame Sarah ” eestkostel muretseti Akibale arvuti , mille juurde kuulus maleprogramm . </s> <s> Korraliku varu ja mitme tasandiga programm , et poiss liiga ruttu pükstest välja ei kasvaks . </s> </p>
<p> <s> Kodakondsed hingasid kergendatult , sest Akiba neid malega enam ei tülitanud . </s> <s> Ta muutus koguni märkamatuks , nõnda et vahetevahel küsiti : kas keegi on Akibat näinud ? </s> </p>
<p> <s> Teda oli kerge leida . </s> <s> Akiba istus arvuti ekraani taga , kus maletandri elustamiseks piisas põgusast klahvipuudutusest . </s> <s> Arvutist kujunes Akiba malekool ja õpetaja . </s> <s> Ta oli andekas õpilane , kes ühe aastaga lõpetas mitu klassi . </s> <s> Alustanud arvuti maleprogrammi esimeselt tasandilt —  “ Newgamer ” (  “ Uustulnuk ” ) — , jõudis ta erilise pingutuseta kuuenda ,  “ Difficult ” (  “ Raske ” ) tasandini , mis vastas juba meistri tasemele . </s> <s> Siia jäi ta mõneks ajaks peatuma . </s> </p>
<p> <s> Oma aja võttis , õigemini nõudis , ka päris kool . </s> <s> Ta jõudis hästi edasi matemaatikas ja keeltes , teised ained jätsid teda ükskõiksemaks . </s> <s> Ajaloo vastu ei tundnud Akiba mingisugust huvi . </s> <s> Läbilõikes oli ta keskpärane õpilane , kes raskusteta ühest klassist teise jõudis . </s> </p>
<p> <s> Keerulisemad olid Akiba suhted kaasõpilastega . </s> <s> Meelsamini oleks ta neid üldse vältinud . </s> <s> Lihtsameelselt heasüdamlikule ja eluvõõrale Akibale tundusid kaaslased liiga pealetükkivatena . </s> <s> Onu Šloime hinnang Akibale — sa pole nagu selle ilma jaoks loodud — vastas tõele . </s> </p>
<p> <s> Ta polnud teiste meelest tavaline kambajõmm . </s> <s> Omapärasus mõjub ümbrusele aga pahatihti ärritavalt . </s> <s> Riiakamad kippusid Akiba kallal norima . </s> <s> Aga mis sa norid sihukesega , kes lapsena ronis aknalauale , et pirisevale kärbsele akent avada . </s> <s> Akiba käitus , nagu poleks ta solvanguid kuulnud ja jämedusi tajunud — need libisesid tast jälgi jätmata mööda . </s> <s> Läbi paksude prilliklaaside vaatas ta kiusajale otsa nagu vee alt , otsekui teisest , võõrast maailmast . </s> <s> Ning lõpuks jäeti ta rahule . </s> </p>
<p> <s> Hiljem kasutati neid Akiba iseloomuomadusi kurjalt : alati avas ta kukru , kui talt keegi laenu küsis , ning arvati , et ta ei julge ära öelda . </s> <s> Tegelikult oli Akiba sedavõrd eluvõõras , et niisugust käitumist poleks õige ainuüksi headusena tõlgendada . </s> </p>
<p> <s> Varakult väljakujunenud iseloomuga Akibal oli vaim valmis , aga liha nõder . </s> <s> Teda vaevasid tõved . </s> <s> Ta põdes kõikvõimalikke lastehaigusi . </s> <s> Ent mis see ülitundlikkuski muud on kui haiguslik nähe , normist kõrvalekalle . </s> <s> Ülitundlikkus kui andekuse taimelava . </s> <s> Pärlikarbi sündroom . </s> <s> Võib-olla oli Akiba algusest peale , sündimisest saadik niisugune olnud . </s> </p>
<p> <s> Teist elu elas Akiba males . </s> <s> See oli ta pärismaa . </s> <s> Arvuti oli ämmaemandaks , kelle abiga Akiba malemaailma sündis , kes aga ühtlasi teda ka kasvatas ja koolitas . </s> <s> Karm kasvataja , kes märkas oma hoolealuse pisemaidki vääratusi . </s> <s> Igale veale järgnes kohe kaotuse näol karistus . </s> </p>
<p> <s> Akiba pusis väsimuseni arvuti maleprogrammide kallal . </s> <s> Varavalgest poole ööni . </s> <s> Kaotas kümme partiid järjest ja alustas üheteistkümnendat . </s> <s> Kaotused teda ei masendanud . </s> <s> Ta otsis lahendust , millele arvuti ei suudaks vastata . </s> </p>
<p> <s> Arvutiga mängides õppis Akiba malelisi seise hindama kui tervikuid . </s> <s> Sest mis kasu on üksikutest headest käikudest , kui sa järgmise käiguga kõik ära rikud . </s> <s> Pole ju mõtet rääkida , et oda oli seal ning see ja teine sedasi , et oleksin ma löönud või käinud , siis oleksin võitnud . </s> </p>
<p> <s> Üksikute seisude juurest jõudis Akiba arvuti maleprogrammi tagamaadeni , põhimõteteni , mille järgi programmid olid koostatud . </s> <s> Kui ta niisugust süsteemi tervikuna adus , siis konstrueeris ta veel ühe , keerulisema malelise tagamaa , süsteemi , uue võimaluse — pahatihti peaaegu vaistliku , piirimail oleva — , millega arvuti jänni jäi ja kaotas . </s> </p>
<p> <s> See ei sündinud üleöö . </s> <s> Meistriprogrammiga  “ Difficult ” jändas ta üle aasta . </s> <s> Kukepükstes poisile paistis vahepeal , et arvutit pole võimalik võita . </s> <s> Kus häda kõige suurem , seal abi kõige lähem . </s> <s> Akiba avastas malekirjanduse . </s> </p>
<p> <s> Ta mängis läbi mineviku ja oleviku suurte maletajate partiid , vahetas poolt : mängides kord ühe , siis jälle teise eest , võttes endale pisut jultunultki vabaduse neid täiendada . </s> <s> Sedasi tundus nii mõnigi surematu partii Akibale naiivsena , kuid ta ei muutunud sellest teadmisest ülbeks . </s> <s> Pikaks ajaks põikas ta sisse maleteooria labürinti . </s> <s> Mõnda avangut või lõppmängu peenust võis ta lõpmatult uurida . </s> <s> Selle juures ei mänginud ta ise ühtegi partiid , ent kui ta uuesti arvuti taha istus , siis meistriprogramm alistus . </s> </p>
<p> <s> Akiba ei saanud virvendavalt ekraanilt silmi ära . </s> <s> Suurema osa maletarkusestki oli ta hankinud võrgu kaudu . </s> <s> Pikapeale hakkas lõputu arvuti vahtimine Akiba selletagi nõrkadele silmadele mõjuma . </s> <s> Need punetasid ja jooksid vett . </s> <s> Akiba sellest ei hoolinud ning pisaraid pühkides klõbistas klahve edasi , kuni ühel päeval ei näinud enam midagi . </s> <s> Ma olen pime , kaebas ta häält tõstmata . </s> <s> Murelik mame Sarah viis poja arsti juurde . </s> <s> Arst lohutas neid : poisi nägemishäire olevat ajutine ; haiguse põhjus on aga ülepingutuse ja hapra närvikava vili . </s> </p>
<p> <s> Ent nägemine ei taastunud päevapealt . </s> <s> Akiba istus kurvalt arvuti taga ja klõbistas tulutult klahve . </s> <s> Abi sellest ei olnud . </s> <s> Ta oli malest lahutatud . </s> <s> Ta otsis üles onu Šloime kingitud male . </s> <s> Ladus nupud lauale ja üritas iseendaga mängida , püüdes taastada mälus säilinud partiisid , kuid sellest oli vähe tolku . </s> <s> Poja tuska märkas isa Haim . </s> <s> Oma vaiksel ja märkamatul moel korraldas ta selle asja ära . </s> <s> Tuttav küberneetik nokitses päevakese arvuti kallal , ja ennäe ! — arvuti hakkas rääkima . </s> <s> Nüüd võis Akiba oma vana partneriga taas suhelda . </s> <s> Siit pärines ka Akiba pimemale oskus . </s> </p>
<p> <s> Üks aasta kasvueas käib mitme eest . </s> <s> Akiba muudkui mängis ja edenes . </s> <s> Aste-astmelt jõudis ta arvutiga mängides  “ Expert ” -tasandile , mis vastas juba suurmeistri tasemele . </s> <s> Arvuti oli Akibale nagu tennisemängijale sein , mis lõi iga palli tagasi ja reageeris halastamatult pisemalegi veale . </s> <s> Arvuti õpetas oma vigu nägema , ent ta õpetas Akibat ka aimama arvuti kui terviku võimalusi . </s> </p>
<p> <s> Akiba mängis arvutiga piiril , kus iga käik võis olla viga , kuid see võis olla ka õige lahendus . </s> <s> Arvuti tunnistas aga üksnes  “ õigeid ” käike ning muutus , kui nii võib öelda , nõutuks . </s> <s> See nõutus ilmnes selles , et ta järgis oma programmi , mis Akiba piiripealse käigu tõlgendas veaks . </s> </p>
<p> <s> Ajapikku jõudis Akiba superarvutite müürini . </s> <s> Aeg oli sestsaadik , kui tollane maailmameister oli kogenud superarvuti  “ Deep Blue ” võimsust , edasi nihkunud . </s> <s> Peale olid kasvanud uued superarvutite põlvkonnad , ning maleilma juhid olid kaalunud : kas mitte keelata maletajail arvutite kasutamine . </s> <s> Ei jõutud üksmeelele , kuidas seda teha , ning küsimus oli jäänud lahenduseta . </s> </p>
<p> <s> Akiba adus küll , et inimvõimetel on arvutiga võrreldes omad piirid , ent see ei välistanud tema arvates võimalust arvutile võrdväärne partner olla . </s> <s> Sest kuigi inimene ei suuda arvutiga võistelda tehete kiiruses , siis viigivõimalused säilivad ometi , kuna male kui võimaluste süsteem on ise piiratud . </s> <s> Akiba arutas : valge küll alustab , kuid ühe , esimese käiguga ei saa veel võita . </s> <s> Saavutada läbi lõpmatute pingutuste viik , võrdsus , harmoonia ja täiuslikkus oli ideaal , mis oli kooskõlas ka Akiba iseloomuga . </s> <s> Ta ei küsinud endalt : kas niisuguse tulemuse hind pole mitte liiga kõrge ? </s> <s> Ning kas see on üldse võimalik — loobuda võiduihast ja individuaalsusest ? </s> </p>
<p> <s> Õpipoisi- ja meistriks kujunemise aastad . </s> <s> Akiba malelised oskused kasvasid arvuti najal ning see vajutas ta hilisemale — turniirimängule oma pitseri . </s> <s> Teatavasti on arvuti võidu , aga samuti kaotuse suhtes emotsioonivaba , ja eks oli Akibagi mäng kuidagi isetu . </s> <s> Mõnele see meeldis , sest Akiba ei rõhutanud võidu korral võitja rolli , tema võidud poleks nagu vastast riivanud , talle oli peaaegu meeldiv kaotada . </s> <s> Seda Akiba mängijaomadust ei oleks aga õige põhjendada ainuüksi arvuti mõjuga . </s> <s> Tema suhtumine vastasesse , võitu ja kaotusse sõltus samavõrd tema malbest , nukrusele kalduvast iseloomust . </s> <s> Akiba uskus , et teda armastatakse — ja seda ka vastaste poolt — tema mängu pärast . </s> </p>
<p> <s> Kaotusse suhtus Akiba nagu võitugi . </s> <s> Võib-olla oli see resignatsioon , alistumine paratamatuse , jõu ees . </s> <s> Teistele jälle , kes talle kaotasid , Akiba isetu mäng ei meeldinud . </s> <s> Nende meelest oli niisugune kaotus nagu eikellelegi allajäämine , ning kui see olnuks võimalik , poleks nad temaga mänginud . </s> </p>
<p> <s> Mida vähe on , see on hinnas . </s> <s> Ja mõistust on inimesel vähe . </s> <s> Sellepärast suhtuvadki maletajad kaotusse nõnda valuliselt . </s> <s> Mõnedki maletajad on oma pettumuse iseendasse peitnud , ent see taak on hiljem kätte maksnud , kui meenutada Capablanca , Alehhini või Kerese saatust . </s> <s> Akibat need mured esialgu ei koormanud . </s> <s> Ta armastas malet , ja paistis , et see armastus on vastastikune . </s> </p>
<p> <s> Juutide hulgas on palju silmapaistvaid maletajaid . </s> <s> Kas otsida selle tõiga kaudseid , ent vaieldavaid juuri kabala harrastusest , koguni toora uurimisest , või — nagu mõned väidavad — juutide ajaloolisest saatusest ? </s> <s> Elu on tõepoolest juutide ette seadnud palju näiliselt lahendamatuid ülesandeid , millest on tulnud valida tähtsam ja leida sellele üks , ainuõige lahendus . </s> <s> Nad on pidanud nuputama , et ellu jääda . </s> <s> Kadumise võimalused on ületanud tunduvalt allesjäämise võimalusi . </s> <s> Ajalooline košmaar aga sünnitab pahatihti talente , kujundab erandlikke iseloome . </s> <s> Ent niisugust ajaloolist surutist on kogenud teisedki rahvad , kust pole aga võrsunud ainustki malemeistrit . </s> <s> Ei tea , ei tea . </s> <s> Tuleb vist leppida lihtsa tõega , et malelise talendi ilmumine juutide seas pole just harukordne nähtus . </s> </p>
<p> <s> Akiba oleks võib-olla arvuti taha jäänudki , kui juhus poleks teinud ta elukäiku paranduse . </s> <s> Mõnel eriti ilusal õhtupoolikul võttis isa Haim Sarah ” käevangu ja viis jalutama . </s> <s> Mererannas oli pink , kus nad istusid , kuni päike vajus silmapiiri taha . </s> <s> Ükskord võttis nende kõrval platsi mees , kes ise alustas juttu . </s> <s> Võõras oli pagenud Venemaalt ning polnud veel uue kodumaaga kohanenud . </s> <s> Minu eas võtab see aega , kurtis ta neile . </s> <s> Peale selle selgus , et võõras on maletaja , koguni suurmeister , kes võistlusmalest oli küll loobunud . </s> <s> Isa Haim söandas rääkida , olgugi et Sarah teda varrukast tõmbas , oma pojast Akibast kui tõsisest malehuvilisest , ning võõras lubas neid külastada , sest ta elas päris lähedal . </s> </p>
<p> <s> Sellest külaskäigust kujunes Akibale esimene avalik esinemine . </s> <s> Nad mängisid kaks partiid , ikka sellesama onu Šloime poolt kingitud ja nüüdseks juba kulunud malega . </s> <s> Aega nad ei fikseerinud , sest Akibal puudus malekell , ning suurmeister polnud teadnud seda kaasa võtta . </s> <s> Nad tõstsid nuppe ja käik järgnes peaaegu vahetult käigule . </s> <s> Akiba ei aimanud , et mängib suurmeistriga , ja mängust lusti tundes kiskus ta muidu tõsine nägu koguni naerule . </s> <s> Ta rõõmustas , et ometi leidub keegi , kes viitsib temaga maletada . </s> <s> Ning ka suurmeister oli rahul , märgates , kui ladusalt ta noor vastane avangut käsitleb . </s> <s> Aegamisi , sedamööda kuidas partii kulges , kadus aga suurmeistri näolt muhelus , asendudes mõtlikkusega . </s> <s> Ning lõpuks jäi ta käike valides päris mõttesse . </s> <s> Esimene partii lõppes viigiga .  “ See on kurat teab mis ! ” ( see väljendus kõlas küll pisut vängemalt ) kirus suurmeister . </s> <s> Teise partii ta kaotas . </s> </p>
<p> <s> Vana malemeister juhtis Akiba elukutselise maletaja ahtale rajale , tasandas talle teed suurde malemaailma . </s> <s> Ta õpetas noorukile oskusi , mida too arvutilt ei saanud . </s> <s> Ta jagas minevikus saadud kogemusi : millistest turniiridest ta oli osa võtnud , missugust taktikat kasutanud , kellega mänginud , kuidas tal oli läinud . </s> <s> Meenutas oma kohtumisi malesuurustega ning iseloomustas nende tugevaid ja nõrku külgi . </s> </p>
<p> <s> Akibas leidis vanamees endale tänuliku kuulaja ja seltsilise . </s> <s> Nad mängisid uuesti läbi ja analüüsisid suurmeistri kopsakamaid partiisid .  “ Teie nõrkuseks oli , et te mängisite liiga isikupäraselt , ” tähendas Akiba ühe suurmeistri kaotatud partii kohta . </s> <s> Niisugused märkused üllatasid vana maletajat ja ta hakkas tajuma oma noore kaaslase erilisust . </s> <s> Võib-olla ta lootis noormeest õhutada tegudele , mis tal endal olid jäänud tegemata . </s> </p>
<p> <s> Ent male üldtõdede kõrval õppis Akiba suurmeistrilt ka tehnilisi võtteid . </s> <s> Ta õppis käike noteerima . </s> <s> Ka siin ilmnes Akiba omapärasus : notatsioon ei piirdunud tehtud käikude ülesmärkimisega , vaid Akiba märgisüsteem , mis tuletas meelde mingisugust kiirkirja , hargnes mitmeteks variantideks . </s> <s> Akiba oleks nagu tahtnud oma malelaua taga sündinud mõttekäike jäädvustada . </s> <s> Suurmeister õpetas talle ka malekella ja aja kasutamise kunsti . </s> </p>
<p> <s> Ühes asjas ei võtnud Akiba aga vedu . </s> <s> Suurmeistri sõnad malepsühholoogiast langesid kurtidele kõrvadele . </s> <s> See pagana arvuti on ta kuivaks pigistanud , see lõpeb tal veel kurvalt , manas suurmeister , kes ei tulnud selle pealegi , et lugu võib ka vastupidine olla . </s> <s> Akiba jälle kippus mängima , kuid suurmeister oli mängu suhtes tõrges :  “ Sa tahad vanamehe tuju rikkuda . </s> <s> Klobi masinat ! ” —  “ Ma võin ka kaotada , ” väitis heasüdamlik Akiba lihtsameelselt , mis võttis suurmeistri muigutama .  “ Tal on kõik suure maletaja omadused , aga ta ei ole kakleja , ” ütles ta Akibast kõneldes . </s> </p>
<p> <s> Suurmeistri eestvedamisel sõitis Akiba — mame Sarah ” protestidest hoolimata — oma esimestele välisturniiridele . </s> <s> Sarah oleks tahtnud poega näha mõnes korralikumas ametis . </s> </p>
<p> <s> Anna Jumalale , mis Jumala kohus , ja keisrile , mis keisri kohus . </s> <s> Ning loodus nõuab veel oma . </s> <s> Akiba küpses , ja küpseks ta ka sai . </s> <s> Kätte jõudis aeg , kus tal tuli keelatud puu vilja maitsta . </s> <s> Väidetakse , et eriti andekad inimesed suutvat oma seksuaalenergiat sublimeerida , millegi teenistusse rakendada . </s> <s> Tühi jutt . </s> <s> Akibast polnud küll naise võtjat , kuid naine võttis teda . </s> <s> Kuulsus köidab , meelitab ligi , ning Akiba oli teel tippu . </s> <s> Akibale sigines kindel kallim . </s> <s> Too elas sõbrannaga koos ühe katuse all . </s> <s> Akiba külaskäigu ajal läks sõbranna välja jalutama . </s> <s> Oli teine terava keelega . </s> <s> Kui silmas aknast lähenevat Akibat , siis kilkas : näe , tipa-tapa tuleb ! </s> <s> Akiba kõndis tõepoolest lühikeste sammudega , tippides , jalg jala ette . </s> <s> Ei või surmkindlalt väita , et Akibal olnuks täiesti selge : kus ta käis ja mida tegi . </s> <s> Aga kui see aeg kätte jõudis , kui see juhtus , siis ta hüüdis — käes ! </s> <s> Ent pole teada , kas see käis füüsilise purske või malelise lahenduse kohta . </s> </p>
<p> <s> Pidulik saal , lilledega dekoreeritud poodium . </s> <s> Neli lauda malenditega ja kahekordne arv toole . </s> <s> Taamal demonstratsioonitablood . </s> <s> Saal oli pealtvaatajaist tulvil ja sumises . </s> <s> Teadjamate käes võis näha arvuteid . </s> <s> Mõned kannatamatud koguni mängisid . </s> <s> Saalitäis rahvast ootas . </s> <s> Siin võistlesid mehed , kellest sõltus maletrooni saatus . </s> <s> Turniiri võitja pidi kohtuma teise pretendendiga , et pärast seda proovida jõudu juba maailmameistriga . </s> </p>
<p> <s> Saal lõi kihama ja plaksutas . </s> <s> Välklampide sähvatuste saatel ilmusid lavale maletajad . </s> <s> Teiste hulgas ka Akiba . </s> <s> Tema silmade pilk läbi paksude prilliklaaside oli sihitud enda ette põrandale ja ta kõndis pisut sissepoole pööratud kinganinadega , ettevaatlikult , ikka tipa-tapa . </s> <s> Ta istus toolile ja ei tõstnud peadki . </s> <s> Tool Akiba vastas oli esialgu tühi , ent siis ilmus mängupartner , õigemini vastane . </s> <s> Akiba tõusis . </s> <s> Nad surusid tervituseks kätt ja vaatasid sõnagi vahetamata teineteisele otsa . </s> <s> Siis istusid mõlemad malelaua taha . </s> <s> Peakohtunik käivitas kella ning palus ülekäte läinud saalilt vaikust . </s> <s> Võistlus oli alanud . </s> </p>
<p> <s> Avang . </s> <s> Tuhandeid kordi mängitud ja läbisõelutud käigud . </s> <s> Kivist vee välja pigistamine . </s> <s> Kas neil igav ei hakka ? </s> <s> Aga algusest ja lõpust ei pääse keegi . </s> <s> Suurmeistritel pole veel jalutamiseks mahti . </s> <s> Käik järgnes käigule . </s> <s> Võimalus kallist aega säästa . </s> <s> Demonstratsioonitabloodel kiiresti muutuvad seisud . </s> <s> Malehuvilised analüüsisid oma arvutitel avanguvariante . </s> </p>
<p> <s> Akiba mängis mustadega . </s> <s> Ta tegi käigu , vajutas kellale , noteeris seisu ja jäi vastase käiku ootama . </s> <s> Nagu tavaliselt . </s> <s> Ent ometi polnud praegu nõnda nagu tavaliselt . </s> <s> See oli esimene kord , kus Akiba ei suutnud end täielikult pühendada maleliste probleemide lahendamisele . </s> <s> Tema tähelepanu oli mingil määral hajutatud . </s> <s> Too skandinaavlane oli talle nii sundimatult otsa vaadanud , sõbralikult kätt surunud , ning samas püsisid Akiba mälus sama mehe sõnad : homme tuleb mul selle kuradi juudiga mängida . </s> <s> Mida see siis tähendab ? </s> <s> Kuidas neid kahte käitumist ühendada ? </s> <s> Akiba oli liiga heasüdamlik , vahetu , koguni lapsikult lihtsameelne , et kahtlustada teist kahepalgelisuses , aimamata , et inimesed seda ju enamuses ja sageli ka tahtmatult on . </s> <s> Ta vaevas oma pead , aga lahendust ei leidnud . </s> </p>
<p> <s> Skandinaavlane oli oma käigu teinud ning Akiba kell hakkas tiksuma . </s> <s> Akiba kummardus malelaua kohale . </s> <s> Uuris seisu . </s> <s> Mis see siis on ? </s> <s> Ta oli teinud vea . </s> <s> Vaevu märgatava , tühise eksimuse . </s> <s> Ent vastane oli seda märganud ja ära kasutanud . </s> <s> Ta keris mängupildi nagu filmis tagasi ja leidis koha , kus apsakas oli sündinud . </s> <s> Kuidas oli see võimalik , kuidas võis see juhtuda ? </s> <s> Talle meenusid kooliõpetaja , vist matemaatikaõpetaja sõnad : tuleb olla tähelepanelik ! </s> <s> Aga mis sest õpetajast . </s> <s> Arvuti oli talle olnud kõige karmimaks eksamineerijaks , kes kõige pisemalegi veale armutult reageeris . </s> <s> Kuidas võis niisugune lugu juhtuda partii nõnda varases järgus , kus avangust siirdutakse keskmängu ? </s> <s> Just selles malemängu staadiumis pidas Akiba end peaaegu eksimatuks . </s> <s> Mis on minuga lahti ? küsis ta endalt . </s> </p>
<p> <s> Väliselt ei reetnud ükski märk Akiba kõhklusi . </s> <s> Ta istus malelaua taga endiselt ükskõikse , külma , võiks öelda , et isegi tuimavõitu näoga . </s> <s> Ning ega ta oma sügavamas sisemuseski polnud vaost väljas . </s> <s> Arvutiga mäng oli teda karastanud . </s> </p>
<p> <s> “ Küll on nendel maletajatel ikka paks nahk . </s> <s> Ma oleks ammu rüükma pistnu , ” sosistas üks asjaarmastaja naabrile . </s> </p>
<p> <s> Akiba piidles vastast . </s> <s> Varem polnud ta nõnda käitunud . </s> <s> Noor skandinaavlane püüdis oma rõõmu küll varjata , ometi avaldus võiduihalus ta keha pinges , mis hüppevalmis saagitsejana kaardus malelaua kohale . </s> <s> Akiba tajus seda peaaegu füüsiliselt . </s> </p>
<p> <s> Vahepeal oli saal rahutuks muutunud ning peakohtunik nõudis pealtvaatajailt talitsetust . </s> <s> Selle sagina põhjustas kiirviik . </s> <s> Rahusadamasse jõudnud maletajail polnud mõtet viimases voorus riskeerida , sest nende kohta turniiritabelis poleks see muutnud . </s> </p>
<p> <s> Akiba mõte töötas täiskäigul : etturit ei suuda ta enam päästa , selle kaitsmine nõrgendaks kuningatiiba . </s> <s> Vastasel tekib sedamoodi kaksikettur . </s> <s> Ent kas enametturist piisab teisele võiduks ? </s> <s> Kas see viib paratamatu kaotuseni ? </s> <s> Kas tal on viigilootusi ? </s> <s> Väljastpoolt näis , et Akiba on takerdunud mittemidagiütlevasse seisu , raiskab aega ning võib seeläbi sattuda ajahätta . </s> </p>
<p> <s> Mis seal nõnda kaua molutada ? arutas keegi , kes küll ise ei osanud mängida , kuid oli tulnud maletajaid uudistama . </s> <s> Malehuvilisena ei jätnud ta ajalehes ühtegi sõnumit male kohta lugemata . </s> </p>
<p> <s> Akiba otsis lahendust , vaagis variante ning talle kangastus nägemus forsseeritud viigist . </s> <s> Ta hakkas seda lahendust käigust käiguni üle kontrollima . </s> <s> See oli peen viigiidee , mis sisaldas vastase jaoks ka lõksu , kui too ei lepiks viigiga , vaid mängiks iga hinna eest võidule . </s> </p>
<p> <s> Vahepeal oli veel üks paar mängu lõpetanud , viigisadamasse tüürinud . </s> <s> Neil ei olnud enam eesmärki , mille nimel pingutada . </s> <s> Saali tähelepanu koondus nüüd Akiba ja tema vastase mängule . </s> <s> Nende partii sattus fookusse , asetus tulipunkti . </s> <s> Kaks noort tulevikulootust , kelle kohtumisest võis selguda vastane maailmameistrile . </s> </p>
<p> <s> Akiba tegi käigu . </s> <s> Ta kahis lisaks vähemetturile veel kvalitee , ning enesekindel skandinaavlane võttis kahingu vastu . </s> <s> Ta oli oma edus veendunud ja mängis liiga sirgjooneliselt võidule , kuni märkas ehmatusega , et oli ületanud tasakaalu piirid . </s> <s> Akiba ettur hakkas lippu minema . </s> </p>
<p> <s> Üks asjaarmastaja saalis , kes kaasa mängis , kurtis : mul pole õnnestunud teha ühtegi õiget käiku . </s> <s> Ikka on nad käinud teisiti . </s> </p>
<p> <s> Skandinaavlane uuris seisu ja muutus ikka tõsisemaks ja tõsisemaks . </s> <s> Ta seisis silmitsi hukatusega . </s> <s> Akiba nägi teise näos piina . </s> <s> Ta oli küll varemgi tajunud vastaste kaotusvalu , kuid see polnud teda eriti puudutanud , ta polnud suhtunud sellesse ülearu tõsiselt . </s> <s> Ta oli võtnud malet kui mängu . </s> <s> Male tähendus , eriti võistlusmale iseloom , oli jäänud heasüdamlikule ja naiivselegi Akibale peidetuks . </s> <s> Ei tule unustada ka seda , et Akibat kui maletajat oli kasvatanud arvuti . </s> <s> Aga tähelepanekud kaotuskibedusest , meelehärmist olid siiski märkamatult raashaaval sadestunud Akiba tundemaailma , kus nad nüüd liitusid tervikuks ja jõudsid teadvusse . </s> </p>
<p> <s> Teadmine , mis pääses valla nagu paisu tagant , valgustas male varjatumat külge , millest Akiba oli seni mööda vaadanud . </s> <s> Ühtäkki selgus talle , et male pole paljalt süütu mäng , vaid mingil moel miniatuurne eluvõitlus , sõda , mis rüütatud mängu hõlsti , kahe vaenlase kohtumine , kus üks kaotab , õigemini hävitatakse . </s> <s> Selgus . </s> <s> Miks see just nüüd saabus ? </s> </p>
<p> <s> See avastus käis risti vastu Akiba loomusele . </s> <s> Korraga tundis ta tüdimust , maletamine muutus talle peaaegu vastikuks . </s> <s> Kuid partii tuli lõpetada . </s> <s> Võiduni viinuks väike pingutus , nii-öelda kukesamm , ent Akiba oli huvi partii tulemuse vastu kaotanud . </s> <s> Ta käis kombe pärast , sest käike tuli teha , ilma süvenemata , peaasi , et mäng rutem lõpeks , et sellest ometi lahti saaks . </s> <s> Ta mängis maha oma kindla paremuse , sattus paari käigu järel koguni halvemusse ning lõpuks kaotas . </s> </p>
<p> <s> Saal ahhetas . </s> <s> Ning keegi mainis ( mis hiljem ka ajalehes ära toodi ) : kuidas võib küll niisugust partiid kaotada ! ? </s> </p>
<p> <s> Akiba lahkus poodiumilt tipa-tapa , jalg jala ette , nagu ta siia oli tulnud , õlad pisut üles kergitatud justkui linnul , kes hakkab lendama . </s> <s> Läbi paksude prilliklaaside paistsid ta imestusest pärani silmad . </s> <s> Aga mängu kohta ei lausunud ta ühtegi sõna . </s> </p>
<p> <s> Noor skandinaavlane , õnnelik võitja , ütles ajakirjanikele : see oli mängu loogiline tulemus . </s> </p>
<p> <s> Akiba kaotust arutati maleringkondades veel kaua . </s> <s> Püstitati hüpoteese , arvati seda ja teist . </s> <s> Lõpuks jäi peale arvamus , et Akiba närvikava ei pidanud pingele vastu . </s> <s> Sellele vaidles vastu Akiba sõber , vana suurmeister , kes väitis , et tollal oli Akiba veel täiesti terve , ent ta hääl jäi hüüdjaks hääleks kõrbes . </s> <s> Akiba hilisem käekäik kinnitanuks jälle nagu esimest arvamust . </s> </p>
<p> <s> Midagi oli Akibas tõepoolest murdunud . </s> <s> Tõde , mille ta male kohta enda jaoks oli avastanud , rabas teda . </s> <s> Nähtavasti oli ta algusest peale habras , nõrga närvikavaga . </s> <s> Ta ei suutnud enam malet mängida ega ka ilma maleta elada . </s> <s> Ta hakkas norutama . </s> <s> Otsis üksindust . </s> <s> Kevade ja sügise hakul jäi koguni haigeks . </s> <s> Siis viidi ta närvikliinikusse kosuma . </s> <s> Nõnda kordus see aastast aastasse . </s> </p>
<p> <s> Ühel kevadisel päeval istus Akiba närvikliiniku pargipingil . </s> <s> Varjuline nurk . </s> <s> Pea kohal põlispuud . </s> <s> Igihaljaste lehtede vahelt paistis tükike sinist taevast . </s> <s> Varblased siutsusid ja niiskelt lõhnavast mullast olid nina välja pistnud krookused , lilled , mis toas kiiresti närtsivad . </s> </p>
<p> <s> Akiba joonistas kanna ja näpuga liivale ruudustiku . </s> <s> Iga ruut sai oma kivi , mille Akiba oli tee pealt korjanud . </s> <s> See meenutas juudi kommet — panna kalmule kivikesi . </s> <s> Nõnda ta siin istus kuni õhtuni . </s> </p>
<p> <s> Vastu õhtut kutsuti Akiba arsti juurde . </s> </p>
<p> <s> “ Kuidas meil siis täna läheb ? ” küsis pead tõstmata arst , kes täitis mingisugust paksu toimikut . </s> </p>
<p> <s> Akibal oli taskusse jäänud paar kivi . </s> <s> Ta võttis need pihku , poetas arsti ette lauale ja küsis tasase häälega :  “ Härra doktor , kas te ei soovi mängida partii malet ? ” </s> </p></div2><div2 type="alaosa"><head> Edasi , tagasi , kõrvale ja alla </head>
<p> <s> Astusime kolmekesi pukkide otsas , nutumüüri ääres , ning ulgusime . </s> <s> Ei ulgunud mitte kurbusest , vaid elujanust . </s> <s> Meil polnud kolme peale kopikatki taskus . </s> <s> Sitt lugu . </s> <s> Kurk kuivas ja tasku tühi . </s> </p>
<p> <s> Meie lõpetasime , ent kirjanik M. jäigi ulguma . </s> <s> Tõstis koonu lae poole ja tegi haledat häält . </s> <s> Tal oli endast kahju . </s> <s> Oli võtnud naiseks endise miilitsa , kes keelas toas suitsetamise ning kupatas lõpuks abikaasa korterist välja . </s> <s> Nüüd elas M. maal — vanemate pärandatud hütis . </s> </p>
<p> <s> Olin seal aplaagris käinud . </s> <s> Vantsisime mööda metsateed poe poole , õlle järele . </s> <s> Kevad oli teed järvedeks sulatanud . </s> <s> Ime , kuidas me üldse edasi jõudsime . </s> <s> Tahtmatult tuli põigata metsaalusele , tahkemale pinnale . </s> <s> Korraga jäi M. seisma , nagu oleks vastu puud põrganud . </s> <s> Ma mõtlesin , et raisk , nüüd leidis rahakoti ! </s> <s> Tema aga , näpp pikalt sirgu , näitas mulle tillukest lillenuppu . </s> <s> Ma poleks seda tühja märganudki . </s> <s> Kirjanik M-il on õrn süda . </s> </p>
<p> <s> Baari perenaine , lugupeetav , tuli leti tagant meie juurde ja ütles , et kui M. ulgumist ei jäta , siis laseb ta šveitseril meid välja visata . </s> <s> Ma julgesin arvata , et mu sõbra ulgumine pole veel mingi argument selle toetuseks . </s> <s> Aga rohkem ma suud ei pruukinud . </s> <s> Raha on teinud ahvist inimese ning meie olime siin ahvid . </s> </p>
<p> <s> M. lakkas ulgumast , kunstnik E. , peene snitiga puulõikaja , piilus kavalalt ringi . </s> <s> Teadsin , et kui ta hakkab prille puhastama , siis on mõni tuttav rahajõmm lähedal . </s> </p>
<p> <s> Põrnitsesin paekividest laotud nutumüüri . </s> <s> Hallkrobelisest kiviseinast ilmusid välja kummalised , varem nägemata , ent kuidagi tuttavlikud kujud ja lõustad . </s> <s> Püüdsin nendega juttu alustada . </s> <s> Keegi oli pastakaga paekivile midagi sodinud , püüdnud oma nägemusele vormi anda . </s> <s> Vaatamise isu kadus ära . </s> <s> Teostatud kunst võtab kunstilt lummuse . </s> </p>
<p> <s> “ Kakaduu ” . </s> <s> Klubi . </s> <s> Kui ma tagasi mõtlen , siis oleksin temaga nagu nabanööripidi seotud . </s> <s> Klubi algusest ja minu noorusest peale . </s> <s> Väidetakse , et elavale minevikku ja tulevikku polevat , või kui on , siis üksnes mälestuste ja oletuste näol . </s> <s> Need mälestused tunduvadki pigem unenäo kui tõelisusena . </s> </p>
<p> <s> Eesti ajal kogunesid  “ Kakaduusse ” noored kunstijüngrid . </s> <s> Päise päeva ajal , pärast kooli või sedasi . </s> <s> Olime ainumad külalised . </s> <s> Õhtusest  “ Kakaduust ” ei tea ma tuhkagi . </s> <s> Istusime kohvi- või teetassi taga — kangemaid jooke siin ei müüdud — , kui raha jätkus . </s> <s> Ent kui näpud põhjas , siis kostitas meid ettekandja Mercedes . </s> <s> Noor , ilus ja emalik . </s> <s> Lugesime luuletusi , vaidlesime , praalisime , ning mõnel hakkajamal oli midagi asisematki pakkuda . </s> <s> Kunstnik L. , siis veel kunstikooli õpilane , kes hiljem jõudis otsaga Kanadasse , pani lauale raamis lõuendi . </s> <s> Virila näoga mehe portree , mille all kiri :  “ Juba tuleb . ” Polnud kahtlust , et mees istub prill-laual . </s> <s> Tänapäeval ei jahmata sitahunnik näitusesaali nurgas enam kedagi . </s> <s> Nõnda me seal aega kulutasime . </s> <s> Kuid mõnikord tasus see end ära , kui uksele ilmus mõni pärjatud pea , nagu too kuldse kõrvarõngaga maalija , äsja Pariisist saabunu . </s> </p>
<p> <s> Nutumüüri ääres oli olukord muutuseta . </s> <s> M. oli näpu müürile suunanud , E. polnud veel hakanud prille puhastama ning mina muudkui heietasin . </s> </p>
<p> <s> Sakslaste ajal olid kohvikud sõduritest ja naistest tulvil . </s> <s> Laeni täissuitsetatud ruumid . </s> <s> Sinelite , säärikute , higi , ersatskohvi , metsakohina , odava lõhnaõli , puudri ja vitu segalõhn . </s> <s> See oli niisugune pahvak , et pöörasid kannalt ringi . </s> </p>
<p> <s> “ Kakaduus ” sakslased ei käinud . </s> <s> Klubi oli meie päralt . </s> <s> Mundris ja mundrita noorukid , kes elasid ühe-päeva-elu . </s> <s> Vanemaid mehi juhtus siia harva . </s> <s> Sõda oli nad nelja tuule poole laiali pillutanud . </s> </p>
<p> <s> Mäletan ühte niisugust  “ Kakaduu ” õhtut . </s> <s> Meie laua all oli õllekast . </s> <s> Suisa ime . </s> <s> Olen unustanud , kes selle välja nõidus . </s> <s> Õlu ja mõtted vahutasid . </s> <s> Vaatasin võidukalt ringi — siin me istume ja küll on tore — , kui silm jäi pidama tuttaval näol . </s> <s> See oli René , sõber , alg- ja keskkooli pinginaaber . </s> <s> Ta kandis mulle seninägematut mundrit . </s> <s> Uhke , lausa paraadvorm : kulda ja karda ning veel mingid akselbandid . </s> </p>
<p> <s> “ See on Göringi mees , ” teadis keegi . </s> </p>
<p> <s> Hermann oli peale õhu ka metsade valdaja , kelle nõrkuseks — kas ainukeseks ? — oli väline hiilgus . </s> <s> Sealt ka see univorm mu sõbra seljas . </s> <s> René oli end sokutanud Göringi metsakaitseväkke . </s> <s> Soe koht võrreldes rindega . </s> </p>
<p> <s> René istus minust tükk maad eemal nurgalauas ning tema kõrval oli tütarlaps . </s> <s> Ma ei tihanud teda segada . </s> <s> Ka tema märkas mind . </s> <s> Me viipasime teineteisele . </s> </p>
<p> <s> Kell kümme algas keelutund . </s> <s> Läksin Laenupanga majast mööda kodu poole . </s> <s> Ei ühtegi vastutulijat . </s> <s> Täheselge öö . </s> <s> Kuulsin oma sammude kaja . </s> <s> Siis hakkas õhuhäire undama . </s> <s> Helgiheitjad kobasid taevast ja flakid plaksusid . </s> <s> Tollal ei osanud veel keegi pommitamist karta . </s> <s> Need üksikud pommid , mis alla loobiti , tekitasid pigem uudishimulikku kõdi kui hirmu . </s> <s> Pageti küll varjendisse , aga mõni ei teinud sedagi . </s> </p>
<p> <s> Sel hilisõhtul oli täpilt sama lugu , kuid René oli läinud oma tütarlapsega Harjumäe bastioni varjendisse . </s> <s> Jäänud selle ukse ette seisma . </s> <s> Tähed taevas ja tütarlaps kõrval . </s> <s> Just nende nina alla , tenniseväljaku nurka , kukkus pomm , üks vähestest , mis sellel õhtul lennukist alla lasti . </s> </p>
<p> <s> Heitsin pilgu üle baariläve saali . </s> <s> Mis neil viga , kel klaas ees . </s> </p>
<p> <s> Vene aja alguses muudeti  “ Kakaduu ” laoruumiks , kus hoiti kvaliteedinõuetele vastavaid tarbeesemete näidiseid , mida kellelegi ei näidatud . </s> <s> Aga mis nendest . </s> </p>
<p> <s> Hiljem avati  “ Kakaduu ” uuesti . </s> <s> Kinnise klubina . </s> <s> Sisse pääses klubikaardiga .  “ Kakaduu ” oli mõeldud olümposlastele , kuhu lihtsurelikul polnud asja . </s> </p>
<p> <s> Kuidas mina sisse sain ? </s> <s> Mõnikord sain , mõnikord visati välja . </s> <s> Vahel võtsid sõbrad kaasa . </s> <s> Šveitserid harjusid minuga ära . </s> </p>
<p> <s> Mulle oli looduse poolt antud koolitamata , kuid ilus lauluhääl . </s> </p>
<p> <s> Ühel jõululaupäeva õhtul läks habemik T. klaveri taha ja mängis  “ Püha ööd ” . </s> <s> Tõusin püsti ja hakkasin kaasa laulma . </s> <s> Mulle tuli vaim peale ning ma panin häält , nõnda et ruum kõlises .  “ Kakaduu ” seltskond muutus hiirvaikseks . </s> <s> Nagu mingisugune hingus oleks läbi ruumi hoovanud . </s> <s> Tundsin seda isegi . </s> <s> Hiljem ütles mulle keegi : sinust oleks saanud laulja . </s> <s> Vale laul , valel ajal , vale laulja . </s> </p>
<p> <s> Mis ametit ma pidasin ? </s> <s> Kas sellel on üldse tähtsust ? </s> <s> Mis läinud , see läinud . </s> <s> Aga koputaja ma ei olnud . </s> <s> Tol ajal kardeti koputajaid , ning samas , et sind ennast koputajaks peetakse . </s> <s> Süngelt haiglane maania . </s> <s> Julgeoleku mehed tulid siia puhkama ega varjanudki oma elukutset . </s> <s> Kippusid koguni praalima . </s> <s> Andsid mõista — vaadake , meie käes on võim ! </s> <s> Vitsutasid oma kõhu täis , panid kärakat ning tüsenesid kunstirahva leebusest . </s> </p>
<p> <s> Kõige uuemal ajal , pärast vene korra varisemist , tegin katse klubisse pääseda . </s> <s> Šveitser , endine poksija , võttis mind lahkelt vastu , tundis ära . </s> </p>
<p> <s> “ Maestro , ” ütles ta ,  “ te olete endistest viimane , kes on veel elus . ” </s> </p>
<p> <s> Siis silmitses ta mu riideid ning ma taipasin , et mind sisse ei lasta . </s> </p>
<p> <s> “ Külastage meid jälle , ” ütles šveitser , kui ma sõnagi lausumata lahkusin . </s> <s> Õnneks ta ei teadnud , et mu põis enam ei pea . </s> <s> Hea seegi . </s> </p>
<p> <s> Mulle meenub ühe härrasmehe õpetus : kuidas saada jagu kaatrist ehk kassiahastusest . </s> <s> Haige peaga tuleb selga panna uus ülikond , võtta käekõrvale ilus naine ning minna jalutama . </s> <s> Ei tea kust ma peaksin selle uue ülikonna võtma ? </s> </p>
<p> <s> Nüüd käin peldiku kõrval olevas baaris . </s> <s> Siin on naps odav ja seltskond omasem . </s> <s> Kui see baar ka kinni pannakse , siis ei tea , kuhu minna . </s> </p>
<p> <s> Tollal olin  “ Kakaduus ” omainimene . </s> <s> Ning juttu oskasin ma ajada . </s> </p>
<p> <s> Ei mäleta enam , mida me seal rääkisime — oleks otsekui peast pühitud — , aga jutt käis kunstist , maast ja ilmast . </s> <s> Sa raisk , kuidas me panime vaimumõõgad veiklema . </s> <s> Olime nagu tumedad ronkkakaduud , kes nokivad käbid seemneist tühjaks , ent iga viienda käbi pillavad maapinnale , millest võib võrsuda uus puu . </s> <s> Võib-olla . </s> </p>
<p> <s> Hakkasin uuesti nutumüüri sees peituvaid nägusid jõllitama . </s> <s> Kirjanik M. oli magama jäänud . </s> <s> Kärsitu puulõikaja E. nuuskas nina . </s> </p>
<p> <s> “ Kakaduus ” nägi kuulsusi , sai neid koguni käega katsuda . </s> </p>
<p> <s> Istusin ühes lauas jõuluvanade maa suuruse , luuletaja S-iga . </s> <s> Tal oli proua kaasas . </s> <s> Rikas proua , kes S-i mööda laia maailma sõidutas . </s> <s> S-iga ma jutuotsale ei saanud . </s> <s> Mees oli maani täis , nina vastu lage . </s> <s> Ma siis ütlesin talle , et nõnda võib — sellele , kes nina püsti hoiab — vihmavesi sisse sadada . </s> <s> Aga prouaga vestlesime ( mu viletsas saksa keeles ) ekspressionismist . </s> </p>
<p> <s> Ükskord tiris mind vintis M. — mitte too M. , kes praegu mu kõrval nutumüüri ääres istub — eakate ja tuntud sulerüütlite laudkonda . </s> <s> M. , ise ka kirjanik , tutvustas neid mehi :  “ Vaata , siin istuvad vanad onanistid . ” —  “ Mis sa nüüd , mis sa nüüd … ” manitses kirjanik R. , kelle näkku elu oli kündnud sügavad vaod . </s> <s> Ent seltsi mind võeti . </s> </p>
<p> <s> Mitte küll alati . </s> <s> Meenub — halb jääb tahtmatult meelde , harvemini hea — , et kord nõudis kriitik O. , et ma lauast lahkuksin . </s> <s> Mis tal viga nõuda , kui mul polnud taskus punast pennigi . </s> <s> Mees tahtis minu arvel kellestki üle olla , end näidata . </s> <s> Minu kaitseks astus välja luuletaja Ü. , galantne ja habras , ilus ihult , aga ka hingelt .  “ Kui keegi peab siit lahkuma , siis oled see sina , ” ütles ta O-le . </s> <s> Ja rahu maa peal . </s> </p>
<p> <s> “ Kakaduu ” köögis talitas imekokk Johannes ehk , nagu teda hüüti , Juku . </s> <s> Sõja ajal söötnud ta Vene admirali , sest kust sa teist niisugust meistrit leiad , kui endise aja kokad on maha notitud . </s> <s> Tema hüüdlauseks oli : vaadake , et sibul kõrbema ei lähe ! </s> <s> Ning juba siblisid naised köögis ringi nagu hirmunud kanad . </s> <s> Aga ta lõi ka ise käed külge . </s> <s> Võttis porgandi pihku ja kohe oli see naks-naks-naks tükeldatud ; võttis panni ja hoidis seda tulel , et liha saaks pruun ; segas kastmeid . </s> <s> Tema ei hoolinud normidest ja eeskirjadest , peaasi , nagu ta ise ütles , et toit oleks söödav . </s> <s> Kui ta parasjagu nuga , panni või kulpi peos ei hoidnud , siis ta käed värisesid . </s> <s> Aastad andsid tunda . </s> </p>
<p> <s> Juku vihastas , kui teda köögis segati . </s> <s> O. , lugupeetav puhvetipidaja , oli kõrvuni armunud graafik H-sse , kes nägi välja nagu kõrgele tõstetud kulmuga Tarzan . </s> <s> Ühel heal päeval hüüdis O. üle köögi läve :  “ Juku , tee kiiresti , H. tahab süüa ! ” Juku haaras liharaiumiskirve ja karjus :  “ Ma löön su pea maha ! ” Kokk on muistsest ajast peale köögis kuningas , kelle õiguste hulka kuulub ka hukkamisõigus . </s> </p>
<p> <s> Juku oli mu võõrasemaga tuttavaks saanud vana  “ Lindeni ” köögis , kus nad mõlemad töötasid . </s> <s> Juku alustas seal restoranisulasena ja lõpetas kokana . </s> <s> Tutvus maksab ka midagi . </s> <s> Mu toidunõu oli alati piripardani täis , ning lisaks veel Juku sõnad : seda toitu võib süüa küll . </s> </p>
<p> <s> Juku juubelile  “ Kakaduu ” köögis tuli kaks vana kokka . </s> <s> Istusime raiepaku ümber . </s> <s> Paku keskel pudel viina ja suupisteks boeuf á la tartare . </s> <s> Kokad rääkisid , mis nad rääkisid , rääkisid kokkade juttu . </s> <s> Mina olin vait kui sukk . </s> <s> Siis ilmus kööki luuletaja S. , nõksatas pea kuklasse ja ütles erri põristades tere . </s> <s> Kaasavõetud konjakipudeli pani ta pakule . </s> <s> Juku tunnistas luuletajat pika pilguga ning lausus :  “ Noormees , meil on siin omad jutud . ” </s> </p>
<p> <s> Ei jäänud see juubel  “ Kakaduus ” viimaseks . </s> </p>
<p> <s> Kaunite kunstide primadonna B. tähistas klubis oma küpsesse ikka jõudmist . </s> <s> Juubilar küll enam hästi ei kuulnud , või kui kuulis , siis üksnes kiitust , aga eks selleks siia tuldigi . </s> </p>
<p> <s> Vaimueliit . </s> <s> Paljulubavate , andekate ja veel andekamate — sekka paar geeniust — paraad . </s> </p>
<p> <s> Kuidas mina nende hulka sattusin ? </s> <s> Ei tea . </s> <s> Tõenäoliselt mitmesuguste juhuslike kokkulangevuste viljana . </s> </p>
<p> <s> Fotograaf püüdis juubeldajaid igaviku tarvis jäädvustada . </s> <s> Et kõik pildile mahuks , ehitati pidulistest inimpüramiid . </s> <s> Kõige väärikamad koos juubilariga seisid laual püsti , teised nende ees põlvili , kolmandad seisid põrandal , ja viimased , küünarnukk pea toeks , lamasid maas . </s> </p>
<p> <s> Fotograaf pidi juba nupule vajutama , kui saali jooksis kunstnike juhtoinas Eedi . </s> <s> Tema oli hiljaks jäänud — kas peldikus või mujal käinud — ja nüüd oli tal tuline kiire , et püramiidi tippu , juubilari kõrvale jõuda . </s> <s> Ning sinna ta pärast rüselemist jõudis . </s> </p>
<p> <s> Hiljem käis juubilar lauast lauda ja pani igale lauale pudeli konjakit . </s> <s> Kui ta mind nägi , siis läks ta meie lauda vahele jättes sõna lausumata edasi . </s> <s> Mu viimaseks lootuseks oli professor L. , kes kutsus kelneri . </s> <s> Pidasin hinge kinni . </s> <s> L. nõudis mingit erilist , arvatavasti kallist konjakimarki , ja kuna seda ei olnud , siis jättis tellimata . </s> <s> Au ja väärikus ei lubanud tal odavamat jooki mekkida . </s> </p>
<p> <s> Pidu oli täies hoos , kui ma lahkusin . </s> <s> Mul ei olnud siin midagi teha . </s> <s> Meenus salm : </s> </p>
<p> <s> Käige persse , linna hoorad , </s> </p>
<p> <s> ma lähen maale tagasi . </s> </p>
<p> <s> Ja sünnitakse , kuigi tuleb surra …  “ Kakaduus ” peeti kirjanik T. peiesid . </s> </p>
<p> <s> Arst oli tal kodus käinud — T. kaebas kõhuvalu — ja soovitanud : pistku jalad kuuma vanni . </s> <s> Paar päeva T. kannatas . </s> <s> Siis läks polikliinikusse , et saada sinist lehte . </s> <s> Muud sissetulekut T-l ei olnud . </s> <s> Ning seal tal pimesoolik lõhkeski , või oli lõhkenud juba varem . </s> <s> Haiglas püüti teda päästa , kuid hilja mis hilja . </s> <s> Enne lõplikku minekut olevat T. vibutanud rusikat . </s> </p>
<p> <s> Meie , T. sõbrad , panime tema mälestuseks kärakat ning vandusime arstile kättemaksu . </s> <s> Tühja me vandusime , sest nõnda see asi jäigi . </s> </p>
<p> <s> “ Kakaduus ” juhtus igat . </s> </p>
<p> <s> Tagumises , väikeses saalis peeti sünnipäeva ning ventilatsioonilõõr läks põlema . </s> <s> Küllap oli aegade jooksul õhuavasse kogunenud mustust ja prahti .  “ Kakaduu ” oli peagi valkjaskollast suitsu täis . </s> <s> Klubilised põgenesid ning äkki oli ruum tühi . </s> </p>
<p> <s> Läksin tagumisse saali , sünnipäevalaua juurde . </s> <s> Laud kuhjaga söödavat ja joodavat täis . </s> <s> Istusin ja valasin endale klaasi konjakit . </s> <s> Suupisteks võtsin lusikaga kalamarja . </s> <s> Siis ilmus läbi tiheda suitsuloori mu ette kiivriga nägu . </s> <s> Tuletõrjuja küsis : mis teie siin teete ? </s> <s> Vastasin , et pean sünnipäeva . </s> </p>
<p> <s> Kui ma koju jõudsin ja naine ukse avas , tuli mu suust paksu suitsu . </s> <s> Sa tõmbad nüüd  “ Priimast ” veel hullemat marki , ütles naine . </s> </p>
<p> <s> Vaatasin ringi . </s> <s> Kel naps ees , see trimpas . </s> </p>
<p> <s> Egas minugi tänane päev polnud päris untsus . </s> <s> Riks , puugravüüri meister , kes joonistas naistest kole roppe pilte , äsas mulle hoobi kõhtu ja nõudis : räägi Stepulovist ! </s> <s> Ma siis seletasin , et Stepulovi poks meenutab palliga mängivat kassi . </s> <s> Ja nagu andekatel ikka , oli temalgi oma viga küljes . </s> <s> Riks jäi mu jutuga rahule ja tegi välja . </s> </p>
<p> <s> Ühekäeline kunstnik Esko kutsus mind lauda ja päris : kuidas läheb , vader ? </s> <s> Hakkasin juba lootma , ent siis pistis ta mulle nina alla rusika ja küsis peaaegu vihaselt : mille järele see lõhnab ! ? </s> <s> Teadsin , et raevumees nõuab punktipealt täpset vastust . </s> <s> Surma järele , kostsin . </s> <s> Esko leebus . </s> <s> Võta terviseks , vader , ütles ta , kui ettekandja oli tellimuse täitnud . </s> </p>
<p> <s> Kunstnik E. puhastas prille , unest virgunud kirjanik M. sihtis näpuga saali ja ütles : näe ! </s> </p>
<p> <s> A. oli  “ Kakaduusse ” saabunud , oli kohal . </s> <s> Pruunisilmne ja andekas A. Tema projekti järgi rajati tollaseid püramiide nagu timpsaiu . </s> <s> Mõned neist on pidanud ajalegi vastu . </s> <s> Rahapuudust tal polnud , aga ta oskas ka raisata . </s> </p>
<p> <s> Suurel klubiaknal kümne veinipudeli rivi ja punane juustukera . </s> </p>
<p> <s> Läks peoks . </s> <s> Ka meie saime jaole . </s> <s> Lärmi ja möllu laeni . </s> <s> Keegi hüppas kolmikut . </s> <s> Pidu katku ajal , ent siiski pidu . </s> </p>
<p> <s> Mind pidas kinni ühekäeline kunstnik . </s> <s> Sedakorda oli Esko morn . </s> <s> Tal vaheldusid tujud nagu preilil . </s> </p>
<p> <s> “ Ma ütlen sulle midagi , ” alustas Esko .  “ Ma tunnen kahte inimest , kellel kunagi raha ei ole . </s> <s> Üks on ( ta nimetas tuntud raamatuillustraatorit ) , ja teine oled sina . ” </s> </p>
<p> <s> Olin purjus ja mulle läks see jutt hinge , et mis mees ma olen , kellel pole kopikatki taskus , ning ma pidasin aru , kust raha nõiduda . </s> <s> Siis tulin päästvale mõttele . </s> </p>
<p> <s> “ Kakaduu ” esikus , kus riidehoid , nägin , kuidas A-d kanti kätel nagu auväärset laipa . </s> </p>
<p> <s> Läksin välja , värske õhu kätte , ning seadsin sammud maleklubi poole . </s> <s> Siinsamas , südalinnas , see hobuste ja odade areen pesitses . </s> </p>
<p> <s> Olin seal ükskord varemgi käinud : astusin uksest sisse , ja vesiselt punetavate silmadega vanakesed , kes klubis päevade kaupa nuppe klõbistasid , luurasid mind nagu raisakullid . </s> <s> Mängisin nendega raha peale paar kiirpartiid ning võitsin kümme rubla . </s> <s> Tolle aja kohta oli see suur summa . </s> <s> Tundsin küll südametunnistusepiina , aga nemad , sa raisk , olid ka röövimise peal väljas . </s> </p>
<p> <s> Läksin maleklubi poole , ent kirik jäi ette . </s> <s> Kiriku uks oli lahti . </s> <s> Orel mängis . </s> <s> Õhtune jumalateenistus . </s> <s> Läksin sisse , kõrgete võlvide alla . </s> <s> Jäin seisma pingirea taha . </s> <s> Orel alustas viisi ning ma laulsin kõva häälega kaasa . </s> </p>
<p> <s> Võta nüüd Issandat , vägevat kuningat , kiita . </s> </p>
<p> <s> Oh minu hingeke , ära sa aega nüüd viida . </s> </p>
<p> <s> Laulsin ja nutsin oma näo märjaks . </s> <s> Harvadest kirikulistest hakkas mõni mind uudistama . </s> <s> Eided ja taadid . </s> <s> Võib-olla tundsid rõõmu ärganu üle . </s> </p>
<p> <s> Kirikust väljudes oli mu süda kerge . </s> </p>
<p> <s> Siis pöörasin  “ Kakaduu ” poole . </s> <s> Läksin trepist alla mõttega , et vahest õnnestub kellegi käest laenata rubla . </s> </p></div2><div2 type="alaosa"><head> Poksija ja maaler </head>
<p> <s> Kogu valgus koondus nelinurksesse ringi . </s> <s> Poolpime saal möirgas . </s> <s> Isamaa ja verejanu nõudsid oma . </s> <s> Nii-öelda nööridega piiratud areenil võideldi . </s> </p>
<p> <s> Kaks poksijat . </s> <s> Nemad olid sõelale jäänud . </s> <s> Enne seda tuli teised eest ära lüüa . </s> <s> Sellest kummalgi mälestus — plaaster kulmul . </s> </p>
<p> <s> Enam-vähem ühesugused poisid . </s> <s> Ühes kaalus tingimata , ühte kasvu , ning mõlemal keskele kammitud seitel . </s> <s> Võib-olla ka inimestena sarnased ? </s> <s> Võib-olla . </s> <s> Ent need inimesed klobisid teineteist , kuidas jaksasid . </s> </p>
<p> <s> Viimane ring . </s> <s> Spordikingadesse kängitsetud jalad ei suutnud presendiga kaetud poksipõrandal enam nõnda kergelt tantsida kui esimeses ringis . </s> <s> Viimane ring nõudis viimast . </s> </p>
<p> <s> Ta oli endaga rahul . </s> <s> Kõik oli läinud just nõnda , nagu minema pidi . </s> <s> Vahest igavaltki , üllatusteta , nagu oleks kaalul väiksem panus . </s> <s> Lase samas vaimus edasi , ütles linnunäoga treener , kes pärast esimest ringi talle käterätikuga tuult tegi . </s> <s> Samas vaimus — nagu oleks tegemist vaimusuurustega . </s> </p>
<p> <s> Vastane oli algusest saati peale käinud . </s> <s> Püüdnud teda nööridesse suruda , nurka ajada . </s> <s> Tema oli suhtunud sellesse külmalt . </s> <s> Eest ära libisenud , pea kõrvale või alla painutanud . </s> <s> Kuhu teine ka oma rusikaga ei sihtinud — alati oli seal kinnas ees . </s> <s> Sedasi läksid vastase löögid tühja , kuigi kahe kinda vägevast matsust võis saal järeldada ükskõik mida . </s> </p>
<p> <s> Ent kui teine juba liiga läbematuks muutus , pilguks end unustas , siis sähvas ta vastase kaitsest läbi . </s> <s> Löök ei olnud teab mis tugev , kuid puhas ja täpne igatahes . </s> <s> Vastase üks silm oli paistetusest pilukil . </s> </p>
<p> <s> Ta liikus ringis sundimatu kergusega , poksikindad nagu pallid , millega kass mängib . </s> <s> Ta oli endaga rahul , oma sõiduvees . </s> <s> Ja miks ei pidanud ta endaga rahul olema ? </s> <s> Andekus ja vimm — ka musklites võib anne peituda — olid sillutanud ta teed ülesmäge : agulipoisist tippude hulka . </s> </p>
<p> <s> Viimase ringi viimased sekundid . </s> <s> Vastane enam peale ei käinud , rippus kaelas , oli omadega võhmal . </s> <s> Gong kuulutas võistluse lõppu . </s> </p>
<p> <s> Kindad ära , hambakaitsed kaussi . </s> <s> Ta jõudis ka vasaku käe bandaaži lahti harutada . </s> <s> Siis kutsuti nad ringi keskele kohtuniku juurde . </s> <s> Hetk enne otsust . </s> <s> Kohtuniku peos mõlema poksija ranne . </s> <s> Võitja rusikas käsi tõsteti üles . </s> <s> Kahe punktikohtuniku arvamus ühe vastu . </s> <s> Saal kõmas . </s> <s> Saal juubeldas . </s> </p>
<p> <s> Maitse asi . </s> <s> Tema sai hõbeda , teine kulla . </s> <s> Hää , et niigi läks . </s> <s> Kui sa vastast pikali ei löö , nii et ta põrandale jääb , siis antakse võit alati rootslasele , ütles linnunäoga treener . </s> <s> Kulunud , kuid mõru nali . </s> <s> Ning vastaseks polnud rootslane . </s> <s> Üks rahvas , üks riik , üks juht ! </s> <s> Tema seljatagune oli rahva poolest hoopis ahtam , olgugi et Tammsaare on kusagil tähendanud : vähem on parem . </s> </p></div2><div2 type="alaosa"><head> Ma olen ilus mees . Aga kas ma enam olen ilus ? Pagana külm on ! </head>
<p> <s> Ta toppis ühe käe vasakusse , teise paremasse kampsunivarrukasse . </s> <s> Pani läkiläki pähe . </s> <s> Sõlmis lõua alt kinni . </s> <s> Käed varrukaisse tagasi . </s> </p>
<p> <s> Kõrge laega ruum . </s> <s> Nagu mingi vangitorn . </s> <s> Paesed seinad heledaks lubjatud . </s> <s> Armetu sisustus . </s> <s> Raudahi , koiku , tool ja laud , molbert , seina ääres raamimata pildid . </s> <s> Müüri raiutud aknaist pääseb valgus ateljeesse . </s> </p>
<p> <s> Akna taga tuiskas ning raudahi oli täiesti külm . </s> <s> Polnud halgu ega teistki alla pista . </s> <s> Suvel rabistasid laepealsel tuvid . </s> <s> See oli paksude müüride tõttu rohkem küll aimatav kui kuuldav . </s> <s> Hommikul voolas mahe jahedus aknast sisse ja lubjakarva seinad värvusid lõheroosaks . </s> <s> Päeval hoidis ta aknad kinni , et mitte kuulda linna müdinat . </s> </p>
<p> <s> Jumalast ja inimestest mahajäetud paik . </s> <s> Talle oli soovitatud : võta vennast eeskuju ! </s> <s> Miks ta ei kuulanud ? </s> </p>
<p> <s> Külmetaja nihutas end koos tooliga lähemale lauale — kus värvituubid , purgid , pintslid , nartsud ja palett — , molberti taha . </s> <s> Silmad jäid pidama täitsa tühjal lõuendil . </s> <s> Ta vaatas seda lagedust . </s> <s> Hakkas veelgi külmem . </s> </p>
<p> <s> Ta raputas end külmast lahti . </s> <s> Sinipunane käsi valis pintsli , hoidis seda püsti , põigiti , nagu lõuendilt mõõtu võttes . </s> <s> Siis pani ta pintsli ära , toppis käed varrukaisse tagasi ning oleks kui tukkuma jäänud . </s> </p>
<p> <s> Ent mõne aja pärast võttis kössitaja pintsli uuesti pihku , vasakusse kätte . </s> <s> Enam ta lõuendilt mõõtu ei võtnud . </s> <s> Pigistas tuubidest paletile värvijunne . </s> <s> Kõiki tuube ei andnud pigistadagi . </s> <s> Tuubid olid tühjad , krisus . </s> </p>
<p> <s> Ta kastis pintsli lahustisse , segas kollase ja sinise roheliseks . </s> <s> Hakkas lõuendile rohtu maalima . </s> <s> Kus rohelist , seal päikest . </s> <s> Maalis rohtu silmapiirini . </s> <s> Siis tegi metsa . </s> <s> Aga sooja ikka ei saanud . </s> <s> Vahest jäi päike metsa taha peitu . </s> <s> Kui seda metsa ees ei oleks . </s> <s> Ta maalis rohtu edasi . </s> <s> Rohi muutus ikka rohelisemaks ja rohelisemaks , päris mürkroheliseks . </s> </p>
<p> <s> Ta viskas pintsli käest . </s> <s> Läks ära . </s> <s> Koikule lösutama . </s> <s> Aga pikka pidu tal seal ei olnud . </s> <s> Peagi kargas ta püsti , tõttas maalipuki taha . </s> <s> Uuris peaaegu vihase pilguga tehtut . </s> <s> Võttis siis karmiinpunase värvituubi ja pigistas selle paletile täiesti tühjaks . </s> </p>
<p> <s> Maalis rohumaale punase hobuse . </s> <s> Aga külm oli ikka . </s> <s> Värinaist lahti ei saanud . </s> <s> Siis maalis ta sinna , tume mets ja mürkroheline rohi taustaks , veel teise punase hobuse . </s> <s> Ning pühkis pintsli puhtaks . </s> </p>
<p> <s> Poksisaali riidekappidest hakkasid asjad kaduma . </s> <s> Tõsi küll , nipet-näpet : kamm , peenraha , kindad , käterätik , seep , sall , kalossid . </s> </p>
<p> <s> Ega sellepärast veel kapiuksi lukku keeratud . </s> <s> Lukustamine oleks kahtlust külvanud , treeningu- ja võistluskaaslastele varju heitnud . </s> <s> Ent pikapeale muutusid need näppamised tüütuks . </s> </p>
<p> <s> Siis leppisid kaks meest kokku , kuidas kratti tabada . </s> <s> Nad peitsid end kordamööda riidekappi ja valisid selleks oletatava aja , kus pikanäpumees võiks ilmuda . </s> <s> Riidekapi õhuavast piilus välja varitseja silm . </s> </p>
<p> <s> Ning siis ta ilmuski , vaatas ringi , tõmbas lahti lähema riidekapi ukse ning pistis võõrast taskust midagi oma taskusse . </s> </p>
<p> <s> Peiduline ei uskunud oma silmi . </s> <s> Näppaja oli kuulsus ise , hõbemedalimees . </s> </p>
<p> <s> “ Tõesti loll lugu , ” ütles üks mees teisele . </s> </p>
<p> <s> “ Võib-olla on ta haige ? ” </s> </p>
<p> <s> “ Võib-olla . </s> <s> Ei tea . ” </s> </p>
<p> <s> “ Ära sellest kellelegi räägi . </s> <s> Kus selle häbi ots ! ” </s> </p>
<p> <s> “ Mina panen oma kapi küll lukku . ” </s> </p>
<p> <s> Maaler kõmpsis trepist alla . </s> <s> Keerdtrepp , ent teisest korrusest ukseni läks trepp otse . </s> <s> Paesed astmed sajandite jooksul lohku , servad rulli tallatud . </s> </p>
<p> <s> Trepikojas kuulis ta tuvisid kudrutamas . </s> <s> Eelmises elupaigas keksisid akna taga varblased , aga lingid olid seal norus ja võred ees . </s> </p>
<p> <s> Maaler astus uksest välja tänavale . </s> <s> Üleval , majade ja müüride vahel , kitsas taevariba . </s> <s> Väravatorni kõrval bordoopunane kiosk . </s> <s> Rikas kiosk , kust peale ajalehtede võis saada tikku ja suitsu , leiba ja saia , vorsti ning kes teab mis veel . </s> </p>
<p> <s> Maaler jäi putka ette seisma . </s> <s> Ei küsinud midagi ega küsitud temaltki . </s> <s> Kioskipidaja , priske moor , võttis riiulilt kollase saiapätsi ja alt kastist kvassipudeli . </s> <s> Ulatas valitu maalrile , kes selle vastu võttis ja sõnagi lausumata lahkus . </s> </p>
<p> <s> Nõnda oli see alati , kuid selle vahega , et tavaliselt oli maalril raha taskus . </s> <s> Ta maksis tikutoosi eest sada marka , aga vorstijupi ostis kümnepennisega . </s> <s> Ta ei tundnud raha väärtust . </s> <s> Ühe kauba tasus ta ühe rahatähe või mündiga . </s> <s> Ikka üks ühe vastu . </s> <s> Kioskipidaja oli sellega harjunud , ei teinud numbrit . </s> <s> Tema kahju ei kannatanud . </s> </p>
<p> <s> Aga kunagi see maal veel müüakse , kus on punased hobused , ning saadud raha eest ostetakse mitu niisugust kioskit kõige täiega . </s> <s> Siis jätkuks maalrile kollast saia ja kvassi elu lõpuni . </s> </p></div2><div2 type="alaosa"><head> Tuluõhtu </head>
<p> <s> Peeglikildudest kokkupandud kera pöörles veigeldes ja sätendades laes , peibutas silma , ent ühtaegu ka väsitas . </s> <s> All taris nahkpõllega kelner õlut , kummaski kämblas neli savikannu . </s> <s> Värvilised valgusvihud murdsid üle peade tõusnud tubakapilvest läbi , tungisid lavale , et esinejaid valgustada . </s> </p>
<p> <s> Laval tembutasid naised . </s> <s> Kergitati seelikuid , näidati tagumikku . </s> <s> Keegi lõi trummi . </s> <s> Lavale roninud lapuline tiriti omade hulka tagasi . </s> <s> Trobikond mehi seisis lava veeres püsti . </s> <s> Sigar suus , hõlmad valla , õllekann peos . </s> </p>
<p> <s> Laudade taga mõnulesid sõdurid ja üliõpilased , aga ka muidu-mehed ja naised . </s> <s> Odav koht , kus lahe jundamit pidada . </s> <s> Saal lustis , melu tõusis taevani . </s> <s> Siin , õllesaali sees , polnud mingisugust tähtsust sellel , mis väljas toimub — elatakse seal rahulikku elu või peetakse sõda . </s> <s> Siin anduti momendile , ühele viivule . </s> </p>
<p> <s> Laudade vahel kõndis sakoülikonnas mees . </s> <s> Väljapeetud sammu ja rühiga isand . </s> <s> Liikus lauast lauda , ühe seltskonna juurest teise manu . </s> <s> Pakkus tavalise postkaardi mõõtmeis fotosid müüa . </s> <s> Seejuures polnud ta põrmugi pealetükkiv , oli peaaegu sõnatu , koguni ükskõikne — kas ostetakse või mitte . </s> </p>
<p> <s> Ühesugustelt fotodelt vaatas vastu parimais eluaastais mehe naerune nägu . </s> <s> Tähelepanelikum vaataja oleks võinud märgata fotoportree sarnasust sakoülikonnas mehega . </s> <s> Ent see võinuks ka märkamata jääda , sest fotoga võrreldes oli ta kahvatu ja luider inimvare . </s> </p>
<p> <s> Ning ometi ! </s> — <s> Tema see tegelikult oli . </s> <s> Kümme aastat tagasi . </s> <s> Kergelt puuderdatud ja mingitud näoga , mis tõstis esile kaunilt vormitud suu . </s> <s> Teda oli pildistatud tuluõhtul . </s> <s> Missugune vastuvõtt , menu ! </s> <s> Siinsamas , laval . </s> <s> Saal oli püsti seistes aplodeerinud , kui ta lõpetas kuplee : </s> </p>
<p> <s> Sa ära hõõru kätega , </s> </p>
<p> <s> sest Mari annab rõõmuga </s> </p>
<p> <s> sul riideharja . </s> </p>
<p> <s> Tema esinemist oodati , tema pärast siia tuldi . </s> <s> Pärast kutsuti lauda , tehti välja , ning naised … Lilli ja naisi . </s> <s> Siis hakkas ühel päeval hääl kähisema . </s> </p>
<p> <s> Fotoportreega kaubitseja jäi seisma , tõstis käe , et köhahoogu tagasi hoida . </s> <s> Ei õnnestunud . </s> <s> Pühkis taskurätikuga suud . </s> <s> Valgele rätile siginesid punased laigud . </s> </p>
<p> <s> “ Kuradi patsillikandja ! ” kiruti kõrvalt . </s> </p>
<p> <s> Mees ei teinud sellest välja . </s> <s> Oli loobunud — käega löönud , ükskõikseks muutunud . </s> </p>
<p> <s> Õhtu jooksul müüs ta kolm fotot : maani täis pummeldajale , kes kohe pärast ostu magama jäi ; eakale daamile — ma mäletan teid , ma olin siis ise veel noor ja sale , ma mäletan teid nõnda selgelt , nagu oleksite täna esinenud ; lokkispäisele tütarlapsele ( kes oli teda suuril silmil vaadanud , otsekui kedagi otsides või leides ) . </s> </p>
<p> <s> Selleks päevaks , õigemini õhtuks aitas . </s> <s> Enne lahkumist heitis ta pilgu üle saali . </s> <s> Kellegi õlal istus ahv . </s> </p>
<p> <s> Tänav . </s> <s> Valgusreklaamid jooksid tähthaaval üles-alla , risti ja põigiti ; ajalehepoiss karjus uudiseid , kerjus nõudis raha ; keegi hakkas teda poolvägisi kuhugi tirima . </s> <s> Inimesi tuli vastu , autod sõitsid mööda . </s> </p>
<p> <s> Mind ei tunne enam keegi , kaebas mees iseendale . </s> <s> Vaevalt too tädigi tundis . </s> <s> Patras niisama . </s> <s> Õhtu vajutas mineja kössi . </s> </p>
<p> <s> Ta jõudis koju . </s> <s> Vaatas tühja postkasti . </s> <s> Võttis külmkapist suu järgi pala . </s> <s> Televiisori ees jäi tukkuma . </s> <s> Ärkas südaööl . </s> <s> Tegi aseme ära . </s> <s> Heitis pikali . </s> <s> Unesoikvel pani kaenla alla kraadiklaasi . </s> <s> Sinna see külje pööramiseni jäi . </s> </p>
<p> <s> Tema kord esineda . </s> <s> Koonusjas tsirkusetelk oli publikust tulvil . </s> <s> Orkester mängis tušši , kui ta prožektoritest valgustatud tsirkuseareeni sõõri ilmus . </s> <s> Tema oli kloun , kes tegi rahvale nalja , sest mis on tsirkus klounita ja hobusekuse lõhnata . </s> <s> Ent ta oli ka köietantsija , tasakaalukunstnik . </s> <s> Tema suutis mõlemad oskused kokku sulatada , üheks tõmbenumbriks vermida . </s> <s> Ning täna oli tal veel tuluõhtu . </s> </p>
<p> <s> Ta astus sammu ja kukkus saepuruga kaetud areenile pikali . </s> <s> Üks jalg oli teise taha kinni jäänud . </s> <s> Kuid mis see siis olgu — ei ühtegi naeruturtsatust . </s> <s> Ta proovis uuesti . </s> <s> Hakkas nöörredelist üles ronima , kuid edasi ei saanud , groteskse saapa tald ei tabanud pulka . </s> <s> Ent pealtvaatajad vaikisid , olid tummad . </s> <s> Siis turnis ta kinniseotud silmadega juba tsirkuselae all , sobitas köiele tooli , istus sellele ning luges ette luuletuse : </s> </p>
<p> <s> Üks kunstnik köiel </s> </p>
<p> <s> kaotas tasakaalu . </s> </p>
<p> <s> Kui alla kukkus , </s> </p>
<p> <s> vahepeal </s> </p>
<p> <s> tal polnud üldse kaalu . </s> </p>
<p> <s> Publik vilistas ja trampis jalgu . </s> </p>
<p> <s> See oli täielik läbikukkumine , ahastas köietantsijast kloun , kui ta nöörredelit pidi alla tuli . </s> <s> Areenil loobiti teda tomatite ja õunasüdametega ning hüüti inetusi . </s> <s> Ta põgenes garderoobi , kiskus oma klouninina eest ja puhkes nutma . </s> <s> Paks grimm valgus ta palgeilt niredena maha . </s> </p>
<p> <s> Garderoobis konutas ta õhtuni . </s> <s> Publik oli lahkunud , kolleegid laiali pudenenud . </s> <s> Mahajäetud ja tühi tsirkus . </s> <s> Ta läks areenile , kus hingitses vaevaline valgus . </s> <s> Ronis peaaegu pimeda lae alla . </s> <s> Tegi köiel paar edasi-tagasi sammu . </s> <s> Siis pani ta köie peale klaasi , klaasi peale noa ja noa otsa tooli . </s> <s> Ronis üles ja istus toolile , kus ühe jalaga keerutas rõngast , teisega mängis jalgpalli , kätega aga viiulit . </s> </p>
<p> <s> Kõrgel , veelgi kõrgema taeva all tantsis mees . </s> <s> Võis olla sama mees , aga võis ka mitte olla . </s> <s> Olla või mitte olla , selles on küsimus . </s> <s> Puude külge kinnitatud köis oli tõmmatud tänava kohale . </s> <s> Üleval mees , all ammuli sui uudistajad . </s> <s> Köietantsija hoidis käes ritva , millega pidas tasakaalu . </s> <s> Kole kõrgel küll , aga ei mingit julgestustrossi , mille külge ta oleks vääratuse korral rippuma jäänud . </s> <s> Köietantsijal olid jalas kitsenahast tallaga sussid . </s> <s> Ta libistas jalga mööda köit ja tõmbas siis teise jala järele . </s> <s> Kõndis vabalt , köiele vaatamata . </s> <s> Nägi üleval pilvi ja pääsukesi . </s> <s> Kerge hüppega pööras ta end ringi — köis võbises — ja tegi jälle paar sammu ; siis liikus ta taatsi . </s> <s> Kõik liigutused sujusid kindlas rütmis , nagu oleks ta tantsinud . </s> <s> Siis tegi köietantsija õige riskantse pöörde ning pealtvaatajad ahhetasid ! </s> <s> Veel üks kord ja veel . </s> <s> Järsku lõi ta vaaruma , kaotas tasakaalu , pillas ridva , ning rahva hirmurõkatus kõrvus , langes sügavikku . </s> </p>
<p> <s> Mees ärkas . </s> <s> Oli see olnud uni või uid ? </s> <s> Padjal jälle punased plekid . </s> <s> Ent iga asjaga võib harjuda . </s> <s> Mees ringutas , ning siis juba argirituaalid : pesemine , riietumine ja nõnda edasi . </s> <s> Ta elas põhimõtte järgi — ole vaene , aga ära uhkust kaota . </s> <s> Selleks polnud palju tarvis . </s> <s> Viigitatud pükse , pressitud ülikonda , puhast särki ja kikit , valgest rätikust rinnataskus ning läikima löödud kingadest rääkimata . </s> </p>
<p> <s> Mis veel ? </s> <s> Ta istus peegli ette , silmitses end näost näkku . </s> <s> Ta nägi oma peegelpildis kõsu — äraelanud inimest — , vastu kaesid vanadus , haigus ning midagi veel hullemat : lootusetus ja saatusele alistumine . </s> </p>
<p> <s> Ta vaatas mujale . </s> <s> Peegli kõrval seinal rippusid näitlejate fotod . </s> <s> Tuttavad , kaaslased . </s> <s> See on Lilly — suurepärane subrett , kellesse ta oli armunud ; ning too on Roland — parandamatu veiar , buffokloun , kellega koos lavatolmu hingatud . </s> <s> Roland , kes ammu manalamees , Lilly peaks veel elama . </s> <s> Möödunu tundus talle tundevirvena . </s> </p>
<p> <s> Ta pööras end uuesti peegli poole . </s> <s> Vaagis oma peegeldust juba rahulikuma pilguga . </s> <s> Tema oli oma ränklemised rängelnud . </s> <s> Tema südametunnistus oli puhas . </s> <s> Ta turgutas end lõhnaveetibaga . </s> </p>
<p> <s> Missugune õnnetu unenägu , tuli talle meelde , kui ta käe taskusse pistis . </s> <s> Ta hoidis peos taskust leitud münte — eilset tasu fotoportree müügist — , mille eest poleks saanud õllekannugi , küll aga trammiga sõita . </s> </p></div2><div2 type="alaosa"><head> Kriipslugu </head>
<p> <s> Telefonitirin ! </s> </p>
<p> <s> Ma olin seda oodanud . </s> <s> Postiljoni , kirjakandjat , kes tõi lehed , kirjad ja pensioni . </s> <s> Meil on kokkulepe , et ta helistab , kui ajalehed postkasti torkab . </s> <s> Püüdsin sel moel end postkasti rüüstajate vastu kindlustada . </s> <s> Välismaa kirja puhul — seda juhtus harva — ootas ta mind ja andis saadetu käest kätte . </s> <s> Välismaa posti peale olid kirjakratid eriti maiad — lootsid sealt leida raha ning mõnikord tõenäoliselt leidsidki . </s> </p>
<p> <s> Ajasin end tulistvalu teki alt välja , jalad ei tahtnud susse tabada , ning kiirustasin esikusse telefoni manu . </s> <s> See on sisetelefon , millega saab alla , trepikotta helistada ja ka ukse fonolukku avada . </s> </p>
<p> <s> “ Jah . ” </s> </p>
<p> <s> “ Tere hommikut . </s> <s> Ajalehtede hulgas on ajakiri . ” </s> </p>
<p> <s> “ Tere hommikut . </s> <s> Aitäh ! ” </s> </p>
<p> <s> Kuulsin , kuidas välisuks klõpsatades sulgus . </s> <s> Maja uksed peeti lukus , et pätid sisse ei saaks . </s> <s> Aga majja nad ometi imbusid . </s> </p>
<p> <s> Pugesin voodisse teki alla tagasi . </s> <s> Linad olid juba jahedad . </s> <s> Sirutasin jalgu . </s> <s> Laual oli raadio . </s> <s> Kohe tulid uudised . </s> <s> Lõpmatu uudiste ahmimine — kust oli see komme mulle külge jäänud ? — polnud just kõige etem harjumus . </s> <s> Sest mida on maailmal pakkuda : sõda , õnnetusi , seksi ja reklaami . </s> <s> Uudised lõppesid ilmateatega . </s> <s> Keerasin raadio kinni . </s> <s> Muidu võib muusika pähe pakutav tümps rikkuda hommiku . </s> <s> Võitlesin unerammuga ja sedakorda jäin peale . </s> <s> Ning ega ajalehti saa postkasti vedelema jätta . </s> <s> Virutavad ära . </s> </p>
<p> <s> Riietusin kuidas juhtus . </s> <s> Midagi jala otsa ja teist kehavarjuks . </s> <s> Lipilapiti . </s> <s> Ei viitsinud proteesegi suhu sättida . </s> <s> Keda ma seal koridoris nõnda vara ikka kohtan . </s> <s> Võib-olla kojameest ? </s> <s> Tema ei tee mu välimusest ega must endastki numbrit . </s> <s> Tema jahib prügi . </s> <s> Keerasin ukse enda järel lukku . </s> <s> Sedasi . </s> <s> Igaks juhuks . </s> <s> Ilm on kuri . </s> <s> Vaatasin ringi . </s> <s> Pikk ja vaikne koridor , kus tuled põlesid , meenutas haiglat . </s> <s> Maja veel tukkus . </s> </p>
<p> <s> Kõndisin piki koridori , ühest ja teisest uksest mööda . </s> <s> Siin oli elanud mees , kes nüüd on juba , ning seal too , kes on ka juba . </s> <s> Imelikul kombel oli vikatikandja eelistanud selles majas just mehi . </s> <s> Naisi ta ei puutunud , nagu kavatsenuks neid ihuüksi karjatada . </s> <s> Ning karjataski , kui nad kalmudel käisid . </s> </p>
<p> <s> Liftis olid need hajusad , ent hommikupalangu kohta vahest sobimatudki mõtted kadunud . </s> <s> Olin sulgenud liftiukse tasa ja targu , et mitte majarahu häirida . </s> <s> Vajutasin nupule . </s> <s> Lift oli vana ja logises . </s> <s> Surusin käe vastu vaheust , et see lahti ei põruks . </s> <s> Seda oli juhtunud . </s> <s> Ole siis kui sissemüüritu ja oota päästjaid . </s> <s> Lift langes . </s> <s> Silmasin läbi ukseklaasi üksteise järel möödalibisevaid korruseid . </s> <s> Nagu kaduvikku . </s> </p>
<p> <s> Kuuendalt esimesele andis sõita . </s> <s> Vahtisin auke , nelja tühja kruvipesa lifti seinas , mida kunagi oli katnud väärispuu ning mis nüüd oli heleda , kuid ebamäärase värviga maotuks võõbatud . </s> <s> Varem ehtis seina peegel . </s> <s> Kellelegi läks seda vaja ning ta võttis peegli kaasa . </s> </p>
<p> <s> Sain ajalehed kätte ja lisana kriitpaberile trükitud värvilise reklaami . </s> <s> Ma ei oska reklaami veel rämpsu hulka arvata , pealegi kui sulle lubatakse , et kohe saad väärtusliku kingi omanikuks . </s> <s> Vahtisin reklaami ja keerasin postkasti lukku . </s> <s> Kui see vaid peaks . </s> </p>
<p> <s> Keegi kutsus lifti üles ja sõitis sellega siis keldrisse ( kellel on sinna nõnda vara asja ? ) , ning üürikese aja pärast taas üles . </s> <s> Kuulsin , et lift peatus viimasel , minu korrusel . </s> </p>
<p> <s> Vajutasin nupule ja lift hakkas alla sõitma . </s> <s> Kasutasin nappi ooteaega ning põikasin hoovipoolsesse kotta . </s> <s> Muidugi ! </s> <s> Hoovi viiv uks oli paokil . </s> <s> See uks jäeti alalõpmata lahti . </s> <s> Lohakus ja hoolimatus . </s> <s> Mis viga pättidel , kes prügikastis tuhnisid , sedasi majja pääseda . </s> <s> Tõmbasin ukse nii mis mürtsub kinni . </s> <s> See polnud mul esimene kord . </s> <s> Nõndamoodi võid päris ogaraks jääda . </s> </p>
<p> <s> Olin endaga rahul , kui üles sõitsin . </s> <s> Ajalehed tervelt käes ja kahtlane uks suletud . </s> <s> Kustutasin koridorituled — päike juba kõrgel — ja astusin hilju üle läve esikusse . </s> <s> Kaasa on mul erksa unega . </s> <s> Vajutasin lingile : kas uks ( jälle uks ) on ikka lukus . </s> <s> Siis jope varna , müts riiulile , paksu talla ja sooja voodriga talvesaabaste vastu toasussid . </s> <s> Olin taas aluspesu väel nagu asemelt tõustes . </s> </p>
<p> <s> Loputasin vannitoas käsi . </s> <s> Pärast lifti pesen alati käsi . </s> <s> Meenus kirjamees , kes olevat pärast külaliste lahkumist piiritusega ukselinki desinfitseerinud . </s> <s> Mees kartnud batsille . </s> <s> Tollal võttis see lugu muigele . </s> <s> Nüüd olen jõudnud sama kaugele . </s> <s> Hirmudeni . </s> </p>
<p> <s> Elu ei seisa paigal . </s> <s> Kass oli käinud seal , kus keiser jala käib . </s> <s> Nüüd tuli kassi käimla — vana heeringakarp — loputada , ajalehega vooderdada ning lisaks veel panna sinna paberitükke pealekraapimiseks . </s> <s> Koristamisega ei tohtinud viivitada , et kass ei arvaks : kui mul muud võimalust ei ole , siis situn kas või voodisse . </s> <s> Andke ainult võimalus ! </s> <s> Ta oli seda ka teinud , karistada saanud ja haledalt nutnud . </s> <s> Aga õppust ei võtnud ta teps mitte . </s> <s> Kassi kasimine käis hommikvõimlemise eest , ent ei saa öelda , et see mu tuju oleks tõstnud . </s> <s> Nõndapalju tühja rahmeldamist . </s> <s> Tahaks midagi korralikku teha . </s> </p>
<p> <s> Läksin , ajalehed näpus , köögist tuppa . </s> <s> Nüüd võinuks lehti sirvida , uudiseid kaeda . </s> <s> Alustasin pealkirjadest , aga uneramm , mis veel kontides pesitses , ajas haigutama . </s> <s> Sellele ei saanud vastu . </s> <s> Parem anna kohe alla . </s> <s> Mis muud kui voodisse teki alla tagasi . </s> <s> Sedasi võiks ju magamist pidada vanaduse eesõiguseks . </s> </p>
<p> <s> Und aga ei tulnud . </s> <s> Pähe tikkusid ummikmõtted . </s> <s> Kujutud , ilma alguse ja lõputa . </s> <s> Ma ei avanud silmi . </s> <s> Siis tulnuks tõusta , sooja teki alt välja ronida . </s> <s> Keerasin end selili ning mul oli hea olla . </s> </p>
<p> <s> Kuulsin selgesti , et keegi pühib ukse taga jalgu . </s> <s> Kummaline küll . </s> <s> Kuidas ma võisin läbi kahe ukse — puu- ja raudukse — seda kuulda ? </s> <s> Ootasin , et too tundmatu jalgade pühkija helistab . </s> <s> Ent kõik jäi vaikseks . </s> <s> Läksin ukse juurde ja piilusin läbi uksesilma . </s> <s> Koridor oli tühi . </s> <s> Ei hingelistki . </s> <s> Keerasin topeltlukud lahti ja kiikasin ukse taha . </s> <s> Koridori ma ei tikkunud . </s> <s> Keerasin uksed uuesti lukku . </s> <s> Süda võmmis . </s> <s> Läksin kööki ja jõin klaasi vett . </s> <s> Vaatasin aknast välja hommikulõõsas külmalt säravat kirikutorni . </s> <s> Ühtäkki muutus aken läbipaistmatult tumedaks ning kottpimedus vajus mulle kaela . </s> </p>
<p> <s> Ärkasin . </s> <s> Ere valgus tungis silma . </s> <s> Mul on silmad hellad . </s> <s> Hommikul on silmanurgad liiva täis , silmad ise punased ja valutavad . </s> <s> Nägemine muutub ka päev-päevalt sandimaks . </s> <s> Olen oma silmi arutult kulutanud . </s> <s> Ajalehti lugenud , televiisorit vahtinud , igasuguseid tulesid jõllitanud . </s> <s> Läheks tohtri manu , aga tont seda teab , mis tõde ta mulle seal kuulutab . </s> <s> Teadmatus on inimese ainuke sõber . </s> <s> Ma ei ole helilooja , kes kuulutas , kui ta pimedaks jäi : ja Jumal olgu tänatud ! </s> </p>
<p> <s> Lükkasin teki kõrvale ning nihutasin end ettevaatlikult voodist välja jalgadele . </s> <s> Tõusin püsti ja ringutasin . </s> <s> Pikalt ning mõnusalt . </s> <s> Hea ikka , et hing sees . </s> <s> Pilk jäi pidama pahklikul kadakakepil , mille käepide meenutas hobusepead . </s> <s> Too kepp jalutsis sisendas mulle , et oleme mis me oleme , kuid reisimehed oleme kindla peale . </s> </p>
<p> <s> “ Tere hommikut , Juku , ” tervitasin keppi . </s> </p>
<p> <s> Hea , kui sul on , kellele tere hommikut öelda . </s> </p>
<p> <s> Siis soovisin tere hommikut kassile . </s> <s> Hästi tõreda häälega . </s> <s> Kass Kutile meeldib , et tal on niisuguse vägeva häälega sõber . </s> <s> Sest ütle , kes on su sõber , ja ma ütlen , kes sa ise oled . </s> </p>
<p> <s> Hommikused lapsikused . </s> <s> Aga ma olen alati nat ” lapsik olnud ja vanamehena veel lapsikumaks muutunud . </s> <s> Ent ma pole lihtsameelne , ohmu . </s> <s> Seda muidugi enda arvates . </s> </p>
<p> <s> Läksin tuppa , kus oli elanud mu ema . </s> <s> Seisin isa ja ema pildi ees . </s> <s> Tegin neile kummarduse . </s> <s> Teen seda igal hommikul ja õhtul . </s> <s> On see üksnes idamaine tava ? </s> <s> Mind see turgutab . </s> <s> Ent seistes silmitsi tuttavate nägudega , tükkis pähe mõte : mida ma oma vanematest tean ? </s> <s> Olen küsimustega hiljaks jäänud . </s> <s> Sedasi jäävad nad tundmatuina igavikku rändama . </s> </p>
<p> <s> Kuulsin : kaasa oli tõusnud . </s> <s> Soovisin tere hommikut ka temale . </s> <s> Ent mõnel hallimal päeval jätsime selle ilusa kombe vahele . </s> </p>
<p> <s> Põrgutee on sillutatud heade kavatsustega . </s> <s> Üritasin võimelda . </s> <s> Mul on oma süsteem . </s> <s> Ei mingeid pingutusi , jõunumbreid . </s> <s> Mu vaim ja ka süda ei taluks seda rähklemist . </s> <s> Piirdun liigutustega , millest tunnen mõnu . </s> <s> Vähe ja tasa on mu lipukirjaks . </s> <s> Ajan lõdvad käed pea kohale ja hingan sisse . </s> <s> Kukutan kämblad pendeldama , ning õhk pauhti välja . </s> <s> Ettevaatlikud painutused paremale ja vasakule . </s> <s> Mõned ringid peaga . </s> <s> Kappan sörkida ühest toast teise nagu süldikauss , millel jalad all . </s> <s> Mu võimlemine meenutab laisa inimese toimetusi ning atleetvõimleja silmis oleksin ma päris pusa . </s> </p>
<p> <s> Olin kohanud südamehaiget , ent põhjusmõtetega meest . </s> <s> Ta ei leppinud oma haigusega . </s> <s> Hakkas jooksma . </s> <s> Kord-korralt ikka pikemaid maid . </s> <s> Lõpuks võttis ette maratoni . </s> <s> Kippus koguni võistlema . </s> <s> Siis suri ära . </s> <s> Süda ütles üles . </s> </p>
<p> <s> Mõnikord asendab võimlemist lihtsalt aseme tegemine . </s> <s> Korduv ja kindel protseduur . </s> <s> Õhtul paned linad , padja ja teki paika ning hommikul korjad need jälle kokku . </s> </p>
<p> <s> Voodi tegemisega lõppes hommiku poeetilisem pool ja algasid proosalisemad toimingud . </s> <s> Ajahammas hakkab peale kõvemalegi palale , kui seda on inimese habras ja vesine ihu . </s> <s> Aja jooksul lähevad torud umbe , klapid kuluvad ja ventiilid enam ei pea . </s> <s> Niisuguse vana masinavärgi häälestamine pole lihtne : seda ja teist on tarvis loputada või määrida , midagi paigata , mõni pillgi alla neelata . </s> <s> Ent üksikasjadesse laskumine oleks vast igav , isegi kohatu . </s> </p>
<p> <s> Hommikune tualett on selle kõrval nagu lillede kastmine , võrreldes sõnnikuveoga . </s> <s> Ning mis viga lustida , kui lõhnaveed ja ilusalvid omast käest võtta . </s> <s> Ning seebid ! </s> <s> Varem ma korjasin seepe . </s> <s> Kui mõni tuttav välismaale sõitis — juhtus ka seda — , siis palusin , et ta tooks mulle sealt seebi . </s> <s> See oli nagu kompensatsioon nägemata jäänud maailma eest . </s> <s> Nina pidi asendama silma . </s> <s> Kirjutuslaua alumine sahtel muutus seepide laoks . </s> <s> Nüüd lepin ma ühe seebiga . </s> <s> Kui see on otsas , siis ostan uue . </s> <s> Vabadusest on tõusnud tulu . </s> </p>
<p> <s> End harides sigines hinge aga kahtlus . </s> <s> Märkasin peeglil ja kraanikausis hambapasta ja seebi inetuid jälgi , musta ranti vannis , ning leidsin , et ma pole just päris laitmatu härrasmees . </s> <s> Tõelise härrasmehe vannituba hiilgab ja klantsib , puhtusest rääkimata . </s> <s> Kui ta ise ei viitsi selle eest hoolt kanda , siis palkab ta kellegi teise . </s> </p>
<p> <s> Vanni nägemine äratas mälestusi . </s> <s> Jõnglasena ujutasin vannis laeva . </s> <s> Selleks sobis harilik seebitoos . </s> <s> Sumasin vee lainetama . </s> <s> Seebitoos täitus veega ja vajus põhja . </s> <s> Mängisin laevahukku . </s> <s> Kui seebitoosist laev põhja vajus , siis ümisesin lauluviisi —  “ Jumal sul ligemal ” — , endal silmad pisaraist kalkvel . </s> <s> See võis sündida  “ Titanicu ” hukkumisest tehtud esimese filmi linastumise aegu . </s> <s> Härdameelseks olen jäänud tänaseni . </s> </p>
<p> <s> Vaatasin räämas peeglit , kraanikaussi ja vanni ning trööstisin end : mis sel vannil siis viga on ? </s> <s> Hiljuti oli see kaetud uue emailikihiga . </s> <s> Justkui vastses vannis oli uhke istuda . </s> <s> Aga käega kombates oli vanni põhi konarlik . </s> <s> Kust need kühmud siia said ? </s> <s> Istudes ei pannud neid tähelegi . </s> <s> Ju on peopesa tagumikust tundlikum . </s> <s> Vilets töö . </s> <s> Raha võetakse kroonides , aga tööd tehakse veel rublaajastu järgi . </s> </p>
<p> <s> Tegelikult ei ole sel vannitoal häda midagi : uued kraanid , käsidušš ; igasugused harjad , nuustikud , švammid ja käsnad ; riiulil salvid , kreemid , soolad ning haisuvedelikud . </s> <s> Pesupesemise kraami jaoks on eraldi nurk . </s> <s> Puust varre ja kummist iminapaga käsipump asub pesukausside taga . </s> <s> Torud on pahatihti umbes . </s> </p>
<p> <s> Vaatasin end peeglist . </s> <s> Nooruses ja ka täisealisena jäi peegel päeva jooksul tihti ette . </s> <s> Uurisin oma tähendusrikast nägu ja leidsin sealt uusi tähendusi . </s> <s> Küll ma olen ikka ilus . </s> </p>
<p> <s> Sõber N. meenutab mulle noorust , kui ma esikus , kus ripub suur peegel , teda välja saadan . </s> <s> Ta jääb peegli ette seisma , surub nina vastu klaasi , uurib end pika pilguga , naeratab , ning teeb siis endale pai . </s> <s> Minust ei tee ta väljagi . </s> <s> Ta on vahetu iseloomuga . </s> <s> Teda on armas näha . </s> </p>
<p> <s> Seisan peegli ees üha harvemini . </s> <s> Pole , mida vaadata . </s> <s> Hõredad juuksed , paljak , kortsud ja kotid , punetavad laud , vesised silmad , hallisegused vuntsid , lõualott ning kipras kael . </s> <s> Kui ma võtan proteesid suust , siis näen välja , nagu oleks teerull mu näost üle sõitnud . </s> </p>
<p> <s> Peeglis , kus parem on vasak ja vastupidi , ei või olla kindel . </s> <s> Peegel , kus su välimus ajapikku muutub , on koguni ohtlik . </s> <s> Targem on hoida end peeglist eemale . </s> <s> Ent vaevalt küll , et naised sellest soovitusest hoolivad . </s> </p>
<p> <s> Katsusin lõuga . </s> <s> Habe muudkui kasvab . </s> <s> Ning habe ja küüned kasvavad pärast surmagi . </s> <s> Vast tuleks siit otsida igavese elu juurt ? </s> <s> Kasutan lõua kaapimiseks žiletti . </s> <s> Habemenuga on minu jaoks liiga terav ja habemeajaja kallis . </s> <s> Mul on korralikud riistad — meremehe lese lahke annetus — , Inglismaalt omal ajal toodud habemeajamise garnituur : nikeldatud žiletiaparaat , ehtsaist karvadest pintsel , vanamoelised , ent soliidse väljanägemisega ilutopsikud . </s> <s> Ma ei koonerda , kui ostan kreeme ja vedelikke . </s> <s> Habemeajamine on üks keeruline tegu . </s> <s> Mis on siis kergem : kas üks kord sünnitada või eluaeg habet ajada ? </s> <s> Mu isa sõltus habemeajajaist , sest õrn nahk ja karm habe ei talunud žiletti . </s> <s> Paaril korral ta küll üritas — karvamarid pidasid pühapäeva — žiletti kasutada , kuid see lõppes verise lõua , maarjajää ja plaastritega . </s> </p>
<p> <s> Seisin peegli ees ja libistasin käe üle sileda lõua . </s> <s> Siis valasin sirtsu lõhnavett käele ja hõõrusin sellega nägu . </s> <s> Edevus edevuseks , aga hea lõhn on ikka hea lõhn . </s> <s> Lõhna tuleb hoolikalt valida . </s> <s> Mina eelistan mehelikke aroome . </s> </p>
<p> <s> Seisin peegli ees ja mulle meenus mu kadunud sõber E. Kõrvalekaldumatu viltukäija . </s> <s> Mis ta ka ette võttis — kõik kippus kurale . </s> <s> Sõda oli mehelt kaksanud paar näppu ning ega ta närvidelegi polnud halastanud . </s> <s> Lisaks veel kõhuhädad . </s> <s> Ükskord istus E. sõpradega klubis . </s> <s> Hea tuju ja mõnus jutt — mis sa veel soovid ! </s> <s> Siis hakkas seltskonda häirima halb lõhn , mis tuli kindlast kohast . </s> <s> Päriti : kas E. ei ole mitte püksi teinud ? </s> <s> Vihane E. tõusis püsti , võttis püksist näpuga sitta , pistis selle teistele nina alla ning kuulutas : nuusutage ! </s> <s> See on inimese lõhn . </s> </p>
<p> <s> Hommikuse tualeti lõpetasin juuste harjamisega — juuksuri soovitus , siis polevat karta kiilaspäisust — ning pärast veel kammiga üle , juuksed siledamaks . </s> <s> Poisina ehtisid mu otsmikku pöörised . </s> <s> Nüüd on aeg nad olematuks kulutanud . </s> <s> Küll ma nägin nende pööristega vaeva , kui noorukina hakkasin juukseid tahapoole , üle pea koolutama . </s> <s> Ent turri hoiavad mu hõredad karvad tänaseni . </s> <s> Meenutus kadunud ajast . </s> </p>
<p> <s> Aga kas see aeg ongi kadunud ? </s> <s> Kas me ei tammu , tühiseid muutusi tähtsustamata , ühel ja samal kohal . </s> <s> Mul läheb kube nagu imikul hauduma . </s> <s> Sel moel olen jõudnud vanuigi imikuaega tagasi . </s> <s> Sama lugu , aga teisest otsast . </s> <s> Nõnda me niiske kubemega olematusest tuleme ja niiske kubemega olematusse ka läheme . </s> <s> Ent see ei sega mind hella nahka salvimast . </s> <s> Võtab põletiku ära . </s> </p>
<p> <s> Kõrvale nii tuttav nõude kolin . </s> <s> Kaasa talitas köögis . </s> <s> Mul on oma vagu : kell üles keerata , voodiriided kappi , aknad paokile , et tuba tuulduks . </s> <s> Heitsin pilgu ka akna taha — millist ilma päev tõotab . </s> </p>
<p> <s> Aga mis see siis on ! ? </s> <s> Nina jahtis vingu . </s> <s> Kaasal puder kõrbemas või kohv üle keenud ? </s> <s> Tõttasin kööki . </s> <s> Kaasa oli juba ise jaol ja ahhetas . </s> <s> Peame teineteise tegusid silmas . </s> <s> Vanana unustad tule põlema , gaasi lahti , kraani jooksma . </s> </p>
<p> <s> Laud oli kaetud . </s> <s> Taldrikud , noad ja kahvlid , pudru jaoks lusikas . </s> <s> Lõikasin leiba , sobitasin juba viilutatud saia puust liuale . </s> <s> Puhastasin kilu . </s> <s> Suutäis soolast mageda kõrvale . </s> <s> Kilust roo eemaldamine läks mul naksti . </s> <s> Pähe tikkus mõte , et ega vist pimesoolegi lõikus palju nipikam ole , kui oskus juba käes . </s> </p>
<p> <s> Kaasa tõstis taldrikutele herkuloputru , valas mõlemale kannust kohvi . </s> <s> Puder ja kohv aurasid . </s> <s> Mul on suur helesinine kruus ja ristiema poolt kingitud hõbelusikas , millele graveeritud mu eesnimi . </s> <s> Kaasa hõbedane initsiaalidega teelusikas on minu omast tillem . </s> <s> Kaasa avas keedisepurgi . </s> <s> Kõrvale haukamiseks oli laual veel vorsti , juustu , kohupiima ja paar keedetud muna . </s> </p>
<p> <s> Enne einetamist võtsin traditsioonilist hommikusöögi alust — pool klaasi meega segatud vett : pidi tervisele hästi mõjuma ja vähi ära hoidma . </s> <s> Kas see aitab ja kui palju see aitab ? ent pärast meejooki on mul alati kindlam enesetunne . </s> <s> Vahepeal olin käinud aknaid sulgemas , et toad ei läheks liiga külmaks . </s> </p>
<p> <s> Istusime kaasaga vastastikku ja lasksime toidul minna . </s> <s> Jõin pudru juurde piima . </s> <s> Kaasa ei võta piima suu sisse . </s> <s> Tema ei saa jälle ilma tomatita läbi , millest mina ei hooli . </s> <s> Rüüpasin musta kohvi . </s> <s> Kaasa valas koort peale . </s> <s> Mina olen hommikul suure söömaga . </s> <s> Kaasa lepib piskuga . </s> <s> Eks neid erinevusi ole teisigi . </s> <s> Muidu muutuks vana abielupaari elu igavaks . </s> <s> Väidetakse , et abielus olijad sarnastuvad . </s> <s> Meie iseloom ja pruugid pole , Jumal tänatud , üheks ja samaks tombuks sulanud . </s> <s> Eks pika kooselu jooksul idaneb ka midagi ühist . </s> <s> Nõnda see tõepoolest on , sest vorsti sööme mõlemad . </s> </p>
<p> <s> Olen hommikuinimene . </s> <s> Mulle meenusid nooruse säravad koidikud . </s> <s> See oli ärkamine nagu pilve piirilt , ning mis muud , kui minge üles mägedele . </s> <s> Tundsin end kuningana . </s> <s> Kaasa ärkab õhtul . </s> <s> Hommikul on ta vissine . </s> <s> Söögilauas me suurt ei räägi . </s> <s> Nagu möödaminnes küsitakse ja vastatakse : kuidas magasid , mis unes nägid , kuidas sa ennast tunned , mis sul plaanis on ? </s> </p>
<p> <s> Pärast sööki võtame rohtu . </s> <s> Süda on meil mõlemal kulunud . </s> <s> Tablette selle ja selle vastu . </s> <s> Aspiriini , et veri klompi ei jääks . </s> <s> Tuttav vanahärra , tuntud dramatiseerija ja lavastaja , kummutas iga päev ja kindlal kellaajal pitsi konjakit . </s> <s> Kõrvalseisjale võinuks see tipsutaja paista joodikuna . </s> <s> Mul on laisk süda , teda on vaja ergutada , põhjendas vanahärra oma harjumust . </s> <s> Ent südamele pitsist konjakist nähtavasti ei piisanud . </s> <s> Vanahärra süda jäi seisma . </s> </p>
<p> <s> Trööstisin end. Ega need inimese jaoks tipplahendused — sünnid ja surmad — ikka nõnda kiiresti ka ei kulge . </s> <s> Andke aega atra seada . </s> <s> Loomulikult ei tundunud mulle enam nagu nooruses või isegi veel kuldses keskeas — siis polnud mahti sellele mõeldagi — , et mu elupäevad on piiritud . </s> <s> Aga ma trööstisin end : olen ju oma loomult poolik inimene . </s> <s> Mu ettevõtmised on jäänud suuremalt jaolt pooleli , ning koguni kroonilised haigused jäänuksid nagu poole peale pidama . </s> <s> Vahest pöördub vikatimeeski , vähemalt esialgu , poole tee pealt tagasi . </s> <s> Aga mis tähtsust sel on ? </s> <s> Saja aasta pärast pole sel enam mingisugust tähtsust , nagu mu sõber E. armastas kehvas seisus märkida . </s> <s> Teiselt poolt jälle . — Surm vormib inimese lõplikuks . </s> <s> Ning kauniks . </s> </p>
<p> <s> Kõht täis , meel hea . </s> <s> Kerisin end diivanile kerra . </s> <s> Kaasa pesi köögis nõusid . </s> <s> Külili oli ajalehte mõnus lugeda . </s> <s> Lõtv asend ei lubanud ajalehe pajatusi liiga tõsiselt võtta . </s> <s> Viimasel ajal hakkas aga ajalehtede lugemine üle jõu käima . </s> <s> Paar ajalehte koos lisadega kaalus oma pool kilo . </s> <s> Neid andis lapata , enne kui viimase küljeni jõudsid . </s> <s> Tegin küll valiku : mida lugeda ja mida mitte — samas kartsin , et mõni oluline sõnum võib jääda kahe silma vahele — , ent jagu aega röövis see lugemine ikka ja roiutas veel pealekauba . </s> <s> Sedapidi muutus ajaleht koguni vastumeelseks . </s> <s> Tee nagu sunnitööd . </s> <s> Kuni uue ja värske numbrini . </s> </p>
<p> <s> Olin sporditeated lõpetanud ja jõudnud horoskoobini , kui kaasa hõikas : kartulid on otsas , mine keldrisse ! </s> </p>
<p> <s> See on minu kohus . </s> <s> Vahetasin tuhvlid saabaste vastu , võtsin keldrivõtmed , küünla , tikud ja kartulikorvi . </s> <s> Enne minekut vaatasin aknast välja . </s> <s> Otse taevasse . </s> <s> Kiriku tornikiivri tipus hiilgas kuldne muna , ristini polnud päike veel jõudnud . </s> <s> Vaatasin alla . </s> <s> Seal saalisid inimesed oma igapäevaseid radu . </s> <s> Meenus Bachi fuuga . </s> <s> Hommikul on meeled avali . </s> </p>
<p> <s> Astusin üle läve , uksest välja , kaasas soovitus : pane müts pähe , sall kaela . </s> <s> Kuulsin , kuidas uks mu selja taga lukku keerati . </s> <s> Kui keldrist tagasi jõuan , siis leppesõna  “ vanamees ” peale tehakse uks lahti . </s> <s> Ela nagu sõjaleeris . </s> </p>
<p> <s> Koridori põrandal oli laest pudenenud lahmakaid . </s> <s> Aastaid parandamata katus laskis läbi , ning vastu talve , kui maja köeti , hakkas vettinud lagi koorduma ja murenema . </s> </p>
<p> <s> Jälle liftis . </s> <s> Panin korvi maha ja mõlgutasin : täna peaks tegema midagi korralikku . </s> <s> Kui tagasi jõuan , siis kaalun — mida ette võtta . </s> <s> Muidu kaovad päevad märkamatult , nõnda , et ei pane tähelegi . </s> <s> Täna pole ka turupäeva . </s> </p>
<p> <s> Turuleminek oli omaette lugu . </s> <s> Kord nädalas tuli seal ära käia . </s> <s> Värske kraam ja odavam kui poes . </s> <s> Turule sõitsin trammiga . </s> <s> Eakatele pensionäridele on see prii . </s> <s> Mis nii viga sõita . </s> <s> Tuli ainult passida , et istuma saaks . </s> <s> Ma ei tahtnud end vanaks tunnistada , aga trammis vahtisin nõudva pilguga ringi : miks te vanale mehele istet ei paku ! ? </s> </p>
<p> <s> Turu saginas tuli hoida selgeid sihte silme ees . </s> <s> Kõrvalvärava kaudu jõudsin otse kalapoodi , kust sain kassi jaoks värsket . </s> <s> Siis turuhoone alla liha kaema . </s> <s> Vasika- , lamba- , looma- ja sealiha hulgast pidid valima selle oma arust kõige etema tüki . </s> <s> Täbar ülesanne . </s> <s> Pilk polnud veel , võrreldes endisajaga , säärase lihalasuga harjunud . </s> <s> Möödaminnes ostsin veel niket-näket : juustu , vorsti ning kõige lõpuks puuvilju . </s> <s> Pärast seda muutus kandekott juba õige kopsakaks , nii et andis vedida . </s> <s> Mis muud kui trammiga tagasi . </s> <s> Nüüd kulus istekoht marjaks ära . </s> </p>
<p> <s> Turumöllus , kus rahvas edasi-tagasi vooris , kohtas igasuguseid nägusid . </s> <s> Palju venelasi — nii ostjate kui ka müüjate hulgas . </s> <s> Ei näinud nad sugugi ahistatud ja vaevatud inimeste moodi . </s> <s> Pigem vastupidi . </s> <s> Kes neid , kurat , ikka rõhub . </s> <s> Ise nad ennast rõhuvad . </s> </p>
<p> <s> Teinekord käisime kaasaga koos turul . </s> <s> Siis sai muretsetud toitu mitme päeva jagu . </s> <s> Ega üksi ei jõuagi suurt tassida . </s> <s> Kaasa aitas mind ja mul tuli kaasat aidata . </s> <s> Meie majapidamises olid osad jaotatud . </s> <s> Kaasa vaaritas köögis , pesi pesu . </s> <s> Mina koorisin kartuleid , rookisin kala , võtsin tolmuimejaga põranda üle . </s> <s> Ning loomulikult jäid kõik tarimised , tõstmised ja tirimised mehe teha . </s> </p>
<p> <s> Kui ma keldrist tuppa tagasi jõuan , siis lõigun kapsa peeneks . </s> <s> Täna keetis kaasa värskekapsasuppi . </s> <s> Nõnda see aeg kulub . </s> <s> Ei pane tähelegi , kui lõuna juba käes . </s> <s> Pärast sööki tukud tunnikese . </s> <s> Ärgates kisub ilm juba videvikku . </s> <s> Õhtul vahid televiisorit , ning päevake on läinud . </s> </p>
<p> <s> Mõnikord põikasid sisse külalised . </s> <s> Üks ja teine . </s> <s> Vanadest aegadest . </s> <s> Ma ei olnud külaliste peale eriti mihkel . </s> <s> Mis sa ikka seletad , kui vanadus käes . </s> <s> Pole enam , millega uhkustada , ning pole ka tahtmist oma hädasid kurta . </s> <s> Laste ja lastelaste nägemine rõõmustas . </s> <s> Ent pärast nende lahkumist hingasid lahedamalt . </s> <s> Teatris ja kinos käisime haruharva ning ega ma enam raamatuidki viitsinud lugeda . </s> <s> Kärakas kangemat , seda juhtus samuti harva , oleks kui korraks vere käima löönud , eluvaimu turgutanud . </s> <s> Aga mis sellest . </s> </p>
<p> <s> Põksti ! </s> <s> Olin kohal . </s> <s> Keldris . </s> <s> Vastu lõi kas just läppunud , aga keldrile omane lõhn . </s> <s> Käsi kobas lülitit ja valgus muutis keldri omasemaks . </s> <s> Veel üks lukustatud vaheuks , ning siis jõudsin tuttava panipaigani . </s> <s> Hoidla nagu lattidest kokkulöödud puur , mille vahelt võis kuuri kiigata . </s> </p>
<p> <s> Sobitasin võtme tabasse , tegin ukse lahti ja astusin kuuri . </s> <s> Mulla lõhn . </s> <s> Tuhmist laelambist , mis keldrit valgustas , jõudis siia nõrk kuma . </s> <s> Süütasin küünla . </s> <s> Kartulid olid latris . </s> <s> Üks täiesti tühi kott . </s> <s> Teine veel avamata kartulikott lamas külili . </s> </p>
<p> <s> Katsusin seda kartulikotti püsti upitada . </s> <s> Kummardusin latri kohale ja kahmasin kotist kinni . </s> <s> Läbi kareda riide tundsin sõrmede all mugulaid . </s> <s> Kott oli raske , kippus üle jõu käima . </s> <s> Pingutasin kõigest väest . </s> <s> Lõpuks sain kartulikoti püsti . </s> <s> Siis pusisin koti nööride ja sõlmede kallal . </s> </p>
<p> <s> Korraga hakkas mul halb . </s> <s> Nõnda halvasti polnud ma end varem tundnud . </s> <s> Istusin maha . </s> <s> Keldri põrandale . </s> <s> Lootsin , et too , millele ei mõistnud nime anda , läheb üle . </s> <s> Aga ei läinud . </s> </p>
<p> <s> See ei ole mina , see ei ole mina , ütlesin endale . </s> <s> Ning siis teadsin , et siit ma enam ei tõuse , et ma ei astu enam iialgi üle kodu läve . </s> </p></div2></div1>
    </body>
  </text>
</TEI>
</teiCorpus>
</teiCorpus>
