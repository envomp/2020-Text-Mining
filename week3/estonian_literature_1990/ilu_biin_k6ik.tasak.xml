<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Kõik , mida pole </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Kõik , mida pole </head>
<p> Romaan </p><div2 type="alaosa"><head> I </head>
<p> <s> Seesama tuba , mis unenäoski . </s> <s> Vahe vaid pool aastat vähem kui pool sajandit , mõtles mees . </s> <s> Ka tuul väljas . </s> <s> Sellest heitlik valgus . </s> <s> Varjude hullamine põrandal . </s> <s> Tema ise ikka sama ? </s> </p>
<p> <s> Unenäos võeti köögis viina . </s> <s> Vanaisa ja teiste-Roobe . </s> <s> Tilluke pudel , kõhukas klaas . </s> <s> Ja teiste-Vanda ja vanaema ja ema . </s> <s> Naisedki lasksid huuled ligi , ei maitsnud küll vist piiskagi . </s> <s> Aga Meinartil ja Roobel oli pisut juba kihvatanud . </s> <s> Jutt kippus valjemaks . </s> </p>
<p> <s> Tuiskas . </s> <s> Aknaruutude lasuur-roosad jäälilled , mille vastu pöörised end hingetuks jooksid . </s> <s> Tuul nühkis vastu seinaveeri ja kuulas hilju , mida majas tehti . </s> <s> Ja tema seisis , selg vastu soemüüri , ega saanud vist millestki eriti aru . </s> </p>
<p> <s> Õde tuli hiilimisi tagatoast , nagu see tüdrukute viis on , libistas end tema kõrvale . </s> <s> Ütles poisile kõrva - ta teab midagi , vaigistas ta tormakuse , viis väikevenna vaikselt ja märkamatult magamistuppa , siiasamasse tuppa ... </s> </p>
<p> <s> Siin oli siis teisiti . </s> <s> Kohe paremat kätt voodi ja selles magav mees , peale heidetud kasuka alt paistmas jalad . </s> <s> Jalas villased . musta mantliriidega jämerohmakalt paigatud sokid . </s> <s> Käsi silmil , suul ränga väsimuse ilme . </s> </p>
<p> <s> Nad olid pisku aja eest siinsamas seisnud , viiene Hilja ja kolmene Enn . </s> <s> Ta tundis veel praegugi , vana mehena , ema kätt õlal ja tema sõrmi seljal , vöökohal - kuidas need küll ulatusid - selle käe tasast tõuget . </s> </p>
<p> <s> Lapsed , see on teie isa . </s> </p>
<p> <s> Olid olemas vanaisa , mõne teise lapse isa ... </s> <s> See aina magav mees oli lihtsalt arusaamatus . </s> <s> Nüüd , koos õega läksid nad magajast kiiresti mööda . </s> <s> Siis olid nad kummuti ees põlvili ja Hilja tiris esile põranda konarustel raskelt klobiseva metalleseme ... </s> </p>
<p> <s> Enn tõdes - ta ei tundnud seda lugu meenutades enam otsest valusähvatust . </s> <s> See , mida ta tundis , oli valu läbi klaasi , läbi ajamassi , mälestus valust , mida ta aina sama hetke meenutades varem oli tundnud . </s> </p>
<p> <s> ... </s> <s> Sest ka raske armeepüstoli päästik ei ole nii kõva , et kolmeaastane poiss , kui ta relva kahes tudisevas käes hoiab ja heledaverelist õde sihib , seda alla vajutada ei suudaks . </s> </p>
<p> <s> Ta teadis - mees sumas läbi veebruarituisu , tuli ennast enam varjamata , väsimusest tuimalt taarudes . </s> <s> Ta vajus uksest sisse , vaevalt lausus midagi - kaks aastat ära olnud . </s> <s> Saapad jalast maha ja asemele , kuid enne pikali räntsatamist kobas taskust relva , pistis kummuti alla , et käepärast oleks . </s> <s> Sest padja alt unise peaga alati kohe ei leia . </s> </p>
<p> <s> Kui päästik ei liigu , tähendab see , et relv on kaitseriivis . </s> <s> Keegi ei pane kaitseriivi vinnastamata püstolit . </s> <s> Seega oli padrun rauas ... </s> <s> Loomulikult asetab paremakäeline relva põrandale vasakule küljele . </s> <s> Seal see kaitseriivi hoovake ongi . </s> <s> Laps sikutab pärast ja püstol libiseb süükonarustel kolisedes üle värvimata põrandalaudade . </s> <s> Miks see riivist ei vabanenud , teab ehk keegi kusagil väga kõrgel . </s> <s> Seda , mis juhtumas oli , ei suutnud Enn kunagi kujutleda . </s> <s> Isegi mitte unenäos . </s> <s> Ta ärkas kloppival südamel ja lamas soemüüri ääres sängis . </s> <s> Ei tuisanud . </s> <s> Akendel polnud jäälilli ja tema oli pool sajandit vanemaks saanud . </s> <s> Suvetuul kohises pärna võras . </s> <s> Hullunud varjud tantsisid põrandal . </s> <s> Mida teeb vaksa kauguselt lastud kuul viieaastase tüdrukuga ... </s> <s> Kuigi see oleks ta päästnud hoopis piinarikkamast surmast . </s> <s> Ja esimest korda , tõdes Enn Sinivald - esimest korda suutis ta sellest valuta mõelda . </s> <s> Kas ta oli nüüd vaba ? </s> </p>
<p> <s> Mees tõusis asemelt , koperdas läbi köögi ja esiku , astus trepile . </s> <s> Soetuuline , kohisev ja sumisev suvi võttis teda vastu . </s> <s> Ta tajus seda keha ja hingega , tervikuna . </s> <s> Ta tundis ennast - raskest unest toibuvat , üsna võõrast ja tarbetut inimkeha selles oma elu elavas päevas . </s> <s> Pääsukestepaar vidistas traadil , hall kassimardus luuras marjapõõsaste vahel , must krants tuli ringutades rehe alt ja vaatas mehele otsa ning võngutas laisalt saba . </s> </p>
<p> <s> Enn Sinivald korjas suhu unepaksu sülge ja laratas selle kaugele . </s> <s> Ta läks tare otsa juurde , toetas käe vastu ristnurka ja vedas teisega pükste luku lahti ning kusi . </s> <s> Selge päev , ütles ta poolkuuldavalt . </s> <s> Selge , kisub juba sügisele ... </s> <s> Ta vaatas krantsile otsa ja küsis - mis siis nüüd , kere hele ? </s> <s> No tule siis ! </s> </p>
<p> <s> Ta laskis koera kööki ja pani talle söögi ette . </s> <s> Ta seisis ja vaatas , kuidas koer sõi . </s> <s> Siis istus ta laua juurde ja kutsus koera käega põlve patsutades enda juurde . </s> <s> Pisut kõheldes see tuligi . </s> <s> Enn sügas ta kõrvataguseid ja rääkis endamisi . </s> </p>
<p> <s> Nii et siis sina ka ei tea ? </s> <s> Küll sa tead , aga ei ütle ... </s> <s> Miks me siin ikkagi oleme ? </s> </p>
<p> <s> Koer ei öelnud . </s> <s> Ja mees ei teadnud . </s> <s> Õigemini - ta näis teadvat , kuid keeldus seda endale ütlemast . </s> <s> Nagu koergi . </s> <s> Nende kahe kahtlaselt värske sõprus püsis kindlal suhtel - mees söötis ja koer haukus selle eest , oli seltsiks , laskis end patsutada ja sügada , kuulas , kui mees rääkis . </s> </p>
<p> <s> Enn Sinivald teadis - kui ta ei koori kartuleid ja neid pannil ei prae , ei saa ta praetud kartuleid . </s> <s> Ta tegi seda ja üle paljude päevade tõi ta aiast värskeid sibulapealseid ning hakkis neid kartulite juurde , lõikas singikääru ja pani samuti pannile , kõige lõpuks lõi sinna muna . </s> <s> Ta sõi , korkis lahti õllepudeli ja jõi ning hakkas kähedalt naerma , mille peale koer ehmus . </s> <s> Mees aimas - see naer tähendab väljumist emakojast kurja maailma , jälle tagasi selle halastamattusse . </s> <s> Ta aimas kogu olemusega mingit suurt , korvamatut õnnetust , millest tal senini keelduda oli õnnestunud . </s> <s> See selge ilm , see udu haihtumine mõistuselt ei tähenda midagi head . </s> <s> Üksnes teda varitseva õnnetuse laadist ei olnud tal käsitlust . </s> </p>
<p> <s> Taas meenutanud eilset pealelõunat , just samasugust tuulist ja sooja suvelõpu päeva , hakkas ta veel kord naerma . </s> <s> Tema ! </s> <s> Mida tema teeks ... </s> <s> Kuidas sai niiviisi küsida ? </s> <s> Ja uskuda , et tema ... </s> </p>
<p> <s> Algas sellest , et ta kuulis õues auto uste klõmmimist . </s> <s> ( Niisama hästi kui eile , võinuks see ka praegu olla . </s> <s> Kujutluses elas ta seda täpselt samal viisil läbi kui eile , mil see tegelikult - ja ka selles polnud ta kindel - aset leidis . ) </s> <s> Niisiis klõmmiti uksi mitu korda , see ei saanud Mehis olla . </s> <s> Ta läks trepile , nägi neid kõhklemisi mööda hoovirada tulemas ja teda nähes hetkeks ebaledes seisatamas . </s> <s> Nende võlts-rõõmsad näod , nende käesurumine , nende sõnad olid nagu kusagilt teleseriaalist , ja õigele jutule saamine võttis tüki luuret ja harjumist . </s> <s> Veiertid , Mihkel ja Ilma , kauased perekonnasõbrad . </s> <s> Nende tütar Ivika oma mehega . </s> <s> Miks ei , Ennul polnud nende vastu midagi , kuigi ta nende suurtest kompsudest aru ei saanud , ei taibanud , miks teda õnnitleti , mis põhjusel külla tulnud naised ta pliidi okupeerisid ja kiiresti toimetama hakkasid . </s> </p>
<p> <s> Jah , nii ta siin üksi elabki , vastas ta Mihkli pärimisele . </s> </p>
<p> <s> Hingepõhjas oli ta alati imestanud , miks Mihkel tema vastu mingit väändunud vimma kannab . </s> <s> Kõige taga oli alati mingi õelus , kunagi polnud tegu lihtsalt heatahtlikkuse või viisakusega . </s> <s> Sõprus , mille allikateks on Mihkli vaen ja Ennu põlgus . </s> <s> Miks ka mitte ... </s> </p>
<p> <s> Siis tulid nad soost , kolm habemes meest , kõigil püssid õlal . </s> <s> Ennul endal oli vana pikk Belgia kaheraudne . </s> <s> Ta armastas seda tuleriista lapsest saati , kui see temale rangelt keelatuna kapi taga naelas rippus , ajalehepaberist tropid rauasuudes . </s> <s> Püssil oli mahagonist peenelt töödeldud täispüstolkaba . </s> <s> Ta raudade struktuur näis lähemal vaatlemisel koosnevat siuglevatest niitidest . </s> <s> Väidetavasti tehti neid raudu keemispunktini kuumendatud traatmähiseid tornil sepistades . </s> <s> Igatahes olid need õrnad . </s> <s> Sellist püssi ei tohi lasta suitsuta rohuga . </s> <s> Aga kui teda õigesti käsitsesid , siis see ka tulistas . </s> <s> Praegu polnud tal selle jaoks moona ja ta tassis seda niisama iluasjana kaasas . </s> <s> Mihkel Veiert kandis Ennu enda kaheteistkaliibrist iselaadivat Iževski üheraudset ja ta oli selle metsas ka tahmaseks lasknud . </s> <s> Oli arvanud , et sellisest töngast võiks Aafrika musti laskma õpetada , valge mehe relv see igatahes polevat . </s> <s> Enn ignoreeris teda külma rahuga , imestades vaid , et teise irisemine temas mingit pahameelt esile ei kutsunud . </s> <s> Oli ta tõesti kõigist oma tunnetest lahti saanud ? </s> </p>
<p> <s> Kahe vanamehe vahel käis oma kiikuvat-õõtsuvat sammu kahemeetrine Kalev Põld . </s> <s> Temal oli õlale heidetud jahikarabiin rauasuud pidi rusikas . </s> <s> Oma maskeerimiskirjus kuues ja presentpükstes , oma karmijoonelise , mehise näoga tuletas ta meelde mõnda metsiku looduse inimest , kauboifilmi kangelast või metsavenda neist filmidest , kus nad tõesti kahemeetrised ja metsikud olid . </s> </p>
<p> <s> Aastat viis või kuus tagasi , neil põnevatel aegadel , kui rahvas oma kaotatud iseseisvust tagasi jahtis , kui moes olid pateetilised kõned ja suured rahvakogunemised , oli Enn seda karutapjalõusta kirikus kohanud . </s> <s> Nad olid Mehisega kusagilt autoga tulnud . </s> <s> Oli esimene jõulupüha ja poiss pidas kiriku ees kinni . </s> <s> Nad seisid keset vahekäiku kirikuliste tihedas summas ja kuulasid jumalateenistust . </s> <s> Keset koraali hakkas Ennu kõrvu hääl , mis nagu vägev laevasireen terve oktaavi teistest madalamalt kandvana võlvide all kõmas . </s> <s> Ta vaatas üle õla ja nägi teda - jämedaninaline , sügavate kurdudega lauba all kaks musta , fanaatilise leegiga silma , vabalt kasvanud habe , hardus sellel näol , karvamütsi rinna ees mudivad kämblad ... </s> </p>
<p> <s> Kes see võiks olla , imestas ta tasahääli ja Mehis oli vaadanud ning õlgu kehitanud - kes jõuab kõiki selle maailma hulle tunda ja teada . </s> <s> Poiss oli muidugi küüniline nagu alati . </s> <s> Aga tegu polnud hulluga , tegu polnud ürgse looduslapsega , kellena Kalev näis . </s> <s> Vändati mingit filmi , kus koos läbisegi Eesti vabadusvõitlus ja Siberi hundid , mingit Ameerika retsepti järgi kokteili romantikast , läägusest ja sadismist , midagi , mis kodukana mõistusega kokku hakkaks . </s> <s> Kalev tegi seal pisiosa ja kolas sellesse sissekasvanuna ümbruskonnas ringi ning ehmatas ristiinimesi . </s> </p>
<p> <s> Hiljem kohtas Enn seda kolget mõne korra tänaval Veierti Ivikaga . </s> <s> Teda pani imestama tüdruku maitse . </s> <s> Tema arust oleks selle perekonna väimehekandidaadilt tulnud püksiviike ja lipsu eeldada . </s> </p>
<p> <s> Pulmas oli Ivika tal kaelast kinni kahmanud , oli peaagu nutuähmis korranud - sina usud ! </s> </p>
<p> <s> Mida ta vastanud oli ? </s> <s> Mida saab vastata pruudi sellise pärimise peale ? </s> <s> Jah , muidugi ta usub , et neil läheb hästi ... </s> </p>
<p> <s> Sellest oli nüüd juba mõnigi aasta ... </s> </p>
<p> <s> Kõige vähem oli Kalev Põld see karmi faktuuriga mehine mees , kellena ta näis . </s> <s> Isata kasvanud poisina pidas ta meheks olemist vist tahet ja oskust nõudvaks asjaks . </s> <s> Selle oli Enn Sinivald avastanud õige pea . </s> <s> Algas see pulma teise päeva pärastlõunast , kui nad kahekesi napsi võtsid ja ta Kalevit tagasi hoidma pidi , sest ilmnes , et värske abielumees suurest kerest hoolimata vägijooke ei kannata . </s> </p>
<p> <s> See polnud lihtsalt edevus , mis noort meest seda raskepäraselt ja rahulolevalt taaruvat kõnnakut harrastama sundis . </s> <s> Ta oli soos üle järve karabiinist kaseoksa pooleks lasknud - see seal , kohe mändidest vasakul - ja lask , mis raske kehakaalu tõttu kaunis sügavale rabasamblasse vajunud mehe tasakaalust välja lõi ning eemal samaaegselt võrast pudenev oks . </s> <s> Kaheldamatult tähelepanuväärne lask , neljasajalt meetrilt ikkagi , kuigi kas see just see oks oli , mida ta sihtis , oli Enn mõelnud . </s> <s> Mihkli oli väimehe laskeosavus kaunis külmaks jätnud , aga säästnud Ennu ka liigsest padrunikulust , sest peale seda ei hakanud äiapapa loomulikult oma võimeid optilise sihikuga proovima . </s> </p>
<p> <s> Enn ise oli aegade jooksul nii palju tuhandeid padruneid vintpüssist tühjaks lasknud , et talle igasugusest märgilaskmisest eluks ajaks piisas . </s> </p>
<p> <s> Vanemate meeste loobumist tõlgendas Kalev ilmse võiduna ja seda ta siin siis nüüd astuski nagu koormahobune . </s> </p>
<p> <s> Majas oli laud kaetud ja neid kutsuti kohe istet võtma . </s> </p>
<p> <s> Natuke nõutuna , kuid seda nõutust hoolega varjates istus Enn omaenda kodus võõraste kaetud peolauda . </s> <s> Vestluse jättis ta enamasti nende hooleks . </s> <s> See aitas vältida mälulünkade avalikuks tulemist . </s> <s> Vastata , kui küsiti , võis noogutades või eitavalt pead vangutades , võis midagi kohmata või ka lihtsalt mitte välja teha . </s> <s> Enamasti läks see mäng läbi , teadis ta , kuigi Veiertid olid liiga head tuttavad , et tema hajevil olekut ja ilmselget kinnisust mitte märgata . </s> <s> Selle eest tegid nad püüdlikult kõik , et ebamugavaid pause ei tuleks . </s> </p>
<p> <s> Midagi oli , millest siin lauas kaarega ringi käidi , mille mainimist hoolega välditi . </s> <s> Enn Sinivald ei hakanud selle üle oma pead vaevama . </s> <s> Liigagi palju oli siin maailmas seda , millest ta ei suutnud aru saada . </s> <s> See vaevas teda niigi . </s> </p>
<p> <s> Tal oli pudel viskit hoiul olnud ja selle oli ta lauale toonud . </s> <s> Jõid peamiselt Mihkel ja Ivika . </s> <s> Kalev pidi roolis olema ja Ilma polnud eluaja alkoholi pruukinud , kui uusaastašampus ja viisakusnaps välja arvata . </s> <s> Mida enam aega kulus , seda ilmsemaks tulid Mihkli kiusakus ning Ivika ja Kalevi vahel valitsev vaenuvimm . </s> <s> Mitte kordagi ei pöördunud kumbki abikaasa poole ega arendanud teise jututeemat . </s> <s> Nad ignoreerisid teineteist , kuni jutukamaks muutunud naine aeg-ajalt hammustama kippus . </s> </p>
<p> <s> Mihkel Veiert , viiekümne viiene kerekas mees , paljas pealagi keset juuste hõbepärga , hall habemerõngas lopsakat , veretavat suud ümbritsemas , seadis juba küünarnukke lauale . </s> <s> Selliseks rämedaks ja norivaks läks ta klaasi taga ikka , osalt ekspansiivse loomuse tõttu , aga osalt ka kiusuks , sest naine muutus järjest kriitilisemaks . </s> <s> Nüüd rääkis ta mingit kaunis siivutut lugu kellestki Aaronist , keda Enn oleks ilmselt tundma pidanud , aga kuidagi meenutada ei suutnud . </s> <s> Ja selgest bravuurist , teades , et Enn naiste seltskonnas ropendamist ei salli , kuulutas kunagine lapsepõlvesõber laialt - mida sa ise teeksid , kui oma naiselt süüfilise saaksid , ah ? </s> </p>
<p> <s> Ta oli tabanud seda keelatud teemat , mõistis Enn Sinivald . </s> <s> Kõikide ilmed klaasistusid hetkeks , oodati tema reaktsiooni , oodati nii pinevalt , et ta endas äkki nagu keevat kihelust tundis . </s> <s> Ta ei teadnud , kuidas ta oleks pidanud reageerima , ta katsus vastust küsimusest tuletada ja sattus äkki täielikku kaitsetusse hämmingusse . </s> <s> Tema , naiselt , süüfilise ? </s> <s> Ta ei suutnud midagi vastata . </s> <s> Mida teeks ... </s> <s> Kuidas sai nii üldse küsida ? </s> </p>
<p> <s> Kusagil temas avanesid uksed tühjusest kõmavatesse keldriruumidesse . </s> <s> Mida tema ? </s> <s> Korraga tahtis ta üksi olla ja tõusis lauast , astus tagakambrisse ning räntsatas asemele , et järele mõelda või lihtsalt kuhugi ära kanduda , kuni mõne aja pärast end roidununa lamamas leidis , vahtimas vastu Veierti Ivikale , kelle kinnisui-naeratust ta alati oli imetlenud . </s> <s> Veidi imestunult tegi ta ruumi end tema puusa kõrvale istuma seadvale noorele naisele . </s> </p>
<p> <s> Mihkel läks liiale ? - Ei , mis sa ... </s> <s> Ma väsisin lihtsalt natuke ära . </s> </p>
<p> <s> Kord oli see olevus olnud naerune , klammerduv , kiljuv , liibuv viie-aastane kera , kes onu Ennust kuidagi loobuda ei suutnud . </s> <s> Siis tõsimeelne algklassilaps , vaikiv-uje tunnistusenäitaja . </s> <s> Avanemise hetkedel tasahäälselt usaldav pihtija , kes sõbratari kassipojast rääkis . </s> <s> Mingil ajal muutus ta eemalehoidvaks , kurejalgseks , suurte silmade ja kinni pigistatud suuga plikaks , siis üsna pea veidi salatsevaks neiuhakatiseks , kelle ootamatuid avameelsusepuhanguid Enn omavahel olles kuidagi vältida ei osanud . </s> </p>
<p> <s> Nüüd istus pehme puusaga vastu vananeva mehe küljekonte rõhuv , sooja õhkuv Ivika tema juures ja vaterdas midagi . </s> <s> Enn ei viitsinud eriti kuulata . </s> <s> Teda valdas vaid kummastus . </s> <s> See olevus oli juba mõnda aastat abielus olnud noor naine . </s> <s> Ta ei oleks pidanud sooja käega rehitsema salke võõra vanamehe laubalt . </s> <s> Ta silmad poleks pidanud olema sügavalt tumedad . </s> <s> See soojus ja lõhn ei saanud ju Ennu jaoks olla ! </s> </p>
<p> <s> Nende vestlus siin magamistoas võis kööki kosta vaid tasase pominana , hääletoonina , mis Ivikal oli kuidagi anduv ja kallistav . </s> <s> See toon polnud küll nende vahel vale ega võimatu , aga teises toas istus ometi see mustasilmne kahemeetrine meessoost mimoos ... </s> </p>
<p> <s> Enn ei tahtnud neid pihtimusi , ei tahtnud olla abikaasade vahel kohtunikuks . </s> </p>
<p> <s> Ära jäta meest nii kauaks üksi , oli ta lõpuks öelnud ja Ivika oli selga sirutanud ning naerukalt pärinud - ma ei meeldi sulle ? </s> <s> Mis minus sulle ei meeldi ? </s> </p>
<p> <s> Kui just põhjani aus olla , siis oled oma pluusiselja autos kortsu istunud , oli Enn vastanud korraga kaht eesmärki silmas pidades . </s> </p>
<p> <s> Seepeale nööpis naine oma siidpluusi rahulikult lahti ja libistas õlgadelt . </s> </p>
<p> <s> Tal oli pruun , kaunis hõre-pitsine rinnahoidja . </s> <s> Tema kaenlaaluste hõng muutus talumatuks . - On sul triikrauda ? </s> <s> Tule näita , kus kapinurga peal , ning , pluus näpus , suundus ta ees kööki . </s> </p>
<p> <s> Kalev sulges järsu plaksuga karabiini luku ja asetas püssi tagantkätt seina najale . </s> <s> Ta kerkis toolilt . </s> <s> Alles siin , madalas taluköögis ilmnes , milline mägi ta tõeliselt on . </s> <s> Ta pea ulatus peaaegu laeni , õlg aampalki riivamas . </s> <s> Ta läks ja väljus , sulges sõnatult ukse enda järel . </s> <s> Mihkel pomises midagi vabandavat ja järgnes väimehele . </s> </p>
<p> <s> Triikraud vajas soojenemist . </s> <s> Seni oli Ilma valmis kannatama , kuid kohe peale pluusi kinninööpimist viis ta tütre peaaegu vägisi kaasa . </s> </p>
<p> <s> Veel kord hakkas Enn Sinivald seda meenutades naerma , kuid tajus , et see oli natuke tehtud naer . </s> <s> Nagu ikka , kui inimene tahab näida lihtsameelsem , süüdimatum , kui ta tegelikult on . </s> </p>
<p> <s> Tuul oli vaibumas . </s> <s> Läänes õhetas ja pikad varjud katsid lund . </s> <s> Tuisanud talitee moodustas siin üle künka laugja S-kujulise looke . </s> <s> Selle üht otsa tähistasid kolmed jäljed , mida tasane pinnatuisk jõudsalt mattis . </s> <s> Need tulid siitsamast Vanajuhani talust ja kuulusid emale , Hiljale ja mehele , keda ema laste isaks nimetas . </s> <s> Tema , Enn , oli isa süles , kuidas ta ka ei võõrastanud . </s> <s> Väga ta siiski ei väänelnud , oli ainult rahulolematu . </s> <s> Mees , kes teda kandis , ei lehanud enam jalarättide , kopituse ja mahorka järele , vaid temast õhkus nüüd vanaisa talusauna kaseviha ja koduseebi ning tuhaleelisega pestud ja hangede kohal talvepäikeses kuivanud puhta pesu kodust hõngu . </s> <s> Ja lapsed ning loomad usaldavad lõhnu . </s> </p>
<p> <s> Veidi enne künkaharja vandus kandja mees pominal ja pani poisi maha . </s> <s> Ta ütles midagi emale ning keeras rajalt kõrvale , sumas põlvini umblumes ning kadus siin talitee lähedale ulatuvasse karjamaavõssa . </s> <s> Peagi nägi Enn uuesti seda , mida ta juba süles olles märgata oli jõudnud . </s> <s> Nimelt kerkisid eespool künka kumeruse tagant look ja hobusepea . </s> <s> Sealt tulid reega kaks meest - valge kasukaga Pannküla Sass , püsti rees , ohjad vasemas käes ja paremas kaenlas vintpüss , ning küliti tühja , korupita ja isegi heinavõrguta ree põhjalaudadel sinelinärusse kägardunud Manninen . </s> </p>
<p> <s> Hobune tõmmati seisma ja Sass andis ohjad Mannisele . </s> <s> Vesitavi silmi vahtis ta teelt ärapööravaid jälgi . </s> </p>
<p> <s> Kes see oli ? </s> </p>
<p> <s> Veskimäe Ruudi , ütles ema , ja Enn ei saanud aru . </s> <s> See oli keegi , kellel polnud nime ja kes pidi olema nende isa , Ruudi see ei olnud . </s> </p>
<p> <s> Sass vaikis pahaendeliselt . </s> <s> Ta koogutas Hiljale näkku vaatama , kuid tüdruk keeras pilgu maha . </s> </p>
<p> <s> Ema oli Ennule käed õlgadele pannud ja pigistas läbi palitu . </s> </p>
<p> <s> Kes see oli ? nõudis võõras , kuidagi irvhambune , kõhna näoga mees poisi käest . </s> </p>
<p> <s> Enn teadis - valetada ei tohi . </s> <s> Ta tundis , kuidas käed ta õlgu pigistasid . </s> <s> Ta teadis raudkindlalt - valetada ei tohi . </s> <s> Ta kergitas pea . </s> <s> Keset sinihalli taevast vaatasid ta poole nõudlikult ja sisendavalt neli selle taeva värvi silma , ühed paluvalt , teised ärritust vaevu talitsedes . </s> </p>
<p> <s> Midagi imelikku juhtus äkki kolmeaastase Enn Sinivaldi hingamisega . </s> <s> Õhk pääses ta kurgust nüüd läbi vaid ühes suunas - sissepoole . </s> <s> Ta oli täis ja pingul õhusurvet ning hakkas selles luksuvas hingetuses pisitasa lämbuma , kuni taevas tumenes ja näod laiali valgusid ning jäid vaid need neli silma nagu söed pimeduses . </s> </p>
<p> <s> Alles siis pääses õhk rebestava valuga tagasi ja tuli vabadusse koos ahastava röökega . </s> <s> Paaniliselt kobas krambitõmblustes laps ema järele , kes ta sülle kahmas ja lohutama hakkas . </s> </p>
<p> <s> Kõrvale pöördunud Aleksander Pannküla vandus ja sülgas hammaste vahelt lumme . </s> <s> Ta vahtis hämarduvat taevast , lepikusse kaduvaid jälgi ja Mannist ning hobuserakendit . </s> </p>
<p> <s> Täiskasvanud Enn Sinivald teadis , aga võis teada ka see laps - peamine , mis Pannküla takistas püssiga jälgi ajamast , oli ta oma pere hobune , keda ta Mannise-räädu hooleks jätta ei usaldanud . </s> </p>
<p> <s> Kaks korda paigast teise küüditatud ja nüüd salaja Eestisse pääsenud ingerlane oli valinud oma perekonna päästmiseks ainuvõimaliku poole , ta puges võimu ees , mida keegi talle isegi pahaks ei pannud . </s> <s> Teda poleks Sass lepikusse kaasa iganes tahtnud , nii palju tundis temagi selle nõukogude aktivisti lojaalsust . </s> </p>
<p> <s> Mingis teises ajas hakkasid liikuma hobuselised , mingis luksuvas ja tumeruskes tusas saabusid kolm teelist koolimajja , oma kõlekülmaks tuuldunud koju . </s> <s> Millalgi hakkas ahjutuli sooja andma , õhtune tee tassides aurama , millalgi oli unetund kätte jõudmas . </s> <s> Võrevoodi kohale kummardunud nägu oli murega hoidev ja kaasatundev , aga ka salajas õnnelik . </s> </p>
<p> <s> Hilja seletas veel omaette mingit muinasjutulugu , mida ta õhtutoimetuste ajal lugenud oli ... kui korraga tundmatu jõud pontsatades vastu nende akent sööstis ja lumi pimeduses klaasilt maha varises . </s> <s> Ema nägu kerkis , sellel säras äkki rõõm . </s> <s> Ta haaras laualt vaiksel kahinal põleva õlilambi , oli seda valmis kergitama märgiks , et lumepall on oma sõnumi loetavalt edasi andnud . </s> <s> Siis varjutas nägu ettevaatlikkus . </s> <s> Keset küla , koolimaja kõrges aknas oleks tulemärk liiga kõnekas ja reetev . </s> <s> Ta haaras nagist mantli ja kadus toast . </s> <s> Peagi oli köögis kuulda kiireid sosistavaid , siis hingeldavaid ja õnnest nuuksuvaid hääli . </s> </p>
<p> <s> Sedasi salaja ja tagauksest tuli Ennu ellu isa . </s> </p>
<p> <s> See polnud uni , teadis Enn . </s> <s> Aga see polnud ka meenutus . </s> <s> See tuli nagu kohisev paduvihm ta peale , kui ta lahtisi silmi lamas ja midagi ei mõelnud . </s> <s> Enn Sinivald kartis neid nägemusi . </s> <s> Siin olid koos elamuste algne ehedus ja sügava keskea resigneerunud tarkus . </s> </p>
<p> <s> Aga kui need pildid kord mööda olid libisenud , leidis ta end oma kehval asemel ja tajus taas , et kõik see on olnu , millega tal enam mingit suhet pole . </s> <s> Täies riides lamas ta hämaras tagakambris ja Muri istus ta voodi ees ning vaatas talle teraselt otsa . </s> <s> Loom näis mõistatavat , mis peremehega toimub . </s> <s> Äkki oli ta soninud ? </s> </p>
<p> <s> Enn tõusis ja viipas koera endale järgnema . </s> <s> Ta võttis kapist leivakääru ja läks koos sellega õue . </s> <s> Habisevas suveöös ulatas ta leivatüki krantsile , see ohkas , võngutas saba ja lahkus päevapalgaga , puges suletud värava alt rehealusesse . </s> </p>
<p> <s> Jälle tajus Enn teda ümbritseva maailma elu , mis augustiöö soojas hämaruses ta ümber aina lakkamatult kestis . </s> <s> Ja sedagi , et neisse sabinaisse , piiksatustesse , öistesse linnuhuigetesse ja hiirte jooksuvudinatesse ei puutu üldsegi siin lävekivil seisev ja kuulatav mees . </s> </p>
<p> <s> Ta heitis veel kord pilgu rehealuse värava poole . </s> <s> Muri näsis seal muidugi oma leivakääru . </s> <s> Siis asetab ta koonu käppadele ja jääb oma valvsasse poolunne ootama häirivaid hääli ning lõhnu . </s> <s> Ta oli mõni aeg tagasi Ennu elamisse ilmunud , ebaleva ja närvilise oleku järgi võttes kodutu noor krants . </s> <s> Tal oli tugev kere ja poolkikk-kõrvad , ta oli karmikarvane , üleni süsimust . </s> <s> Vaid ta rinnal oli südamekujuline valge laik . </s> </p>
<p> <s> Kuna mehel oli nüüd , kellega suhelda , kelle usaldust võita ja tujusid ning hirme ära arvata , hakkas Enn Sinivald koos koeraga veedetud päevade jooksul kerkima sellest sinihallist hämarikust , mis teda nimetu aja oli ümbritsenud . </s> <s> Kumbki ei paistnud soovivat vastata küsimusele : miks just nemad kaks ja miks just siin ja praegu ? </s> <s> Aga siin ja praegu nad olid . </s> <s> Sellest oli Enn hakanud endale aru andma , kui häirivalt ohtlik see tõdemus ka ei tundunud . </s> </p>
<p> <s> Majapidamises oli veel kolmaski asukas - rohekashallivöödiline ja võimsalt armiline vana kõuts , aga tema ei andnud ligi . </s> <s> Nende paari aasta jooksul , kui siinne talu tühjalt seisis , oli kass end nähtavasti pärisperemehena tundma hakanud . </s> <s> Temal polnud mingit suhet siin parasiteerivate isenditega , ei hingehaige mehega ega poisikeseohtu krantsilontuga . </s> <s> Kui Enn talle vahel piimatassi lävele jättis , ilmus loom oma tundmatutelt radadelt ja tühjendas selle , aga meest ega koera polnud kunagi seda nägemas . </s> <s> Koer oli oma liginemispüüete eest ilmselt õpetust saanud . </s> <s> Kui kass välja ilmus , ta küll võpatas , aga ohkas ja keeras pea ära . </s> <s> Enn ei hakanud kõutsiga tutvust eriti üritamagi . </s> <s> Ta teadis , kass on alati suhete aktiivne pool . </s> <s> Kui ta kunagi leebub , siis tuleb ehk ise . </s> </p>
<p> <s> Heitnud tagasi asemele , jäi Enn unetult lakke vahtima , selle juures nagu midagi mõtlemata , kuni äkki täiele teadvusele kohkus . </s> <s> Aga karabiini ju ei ole ! </s> </p>
<p> <s> Ta mäletas täpselt - temal oli vana belglane , Mihklil oli iselaadiv ja Kalevil oli optilise sihikuga suurekaliibriline ... </s> <s> Püsse jagades oli Enn seda silmas pidanud , mis kellelegi meeldida võiks . </s> <s> Ta meenutas , kuidas Kalev jalgu hargitades rabapinnasel kindlamat tuleasendit otsis . </s> <s> See kask , jah , see pärast neid mände ... </s> </p>
<p> <s> Jah , ta mäletas seda , mäletas ka Mihkli hapukat reageeringut ... </s> </p>
<p> <s> Jah , kõik oli õige , aga seda püssi ei olnud ju olemas ! </s> <s> Tal oli see belglane , millega ta nooremas põlves palju metsas oli käinud ja vanemana veel jänesejahil eelistas käia . </s> <s> Ja tal oli iselaadiv üheraudne . </s> <s> Aga kelle oma võis olla see suurekaliibriline optikaga karabiin ja kuidas see siia sai ? </s> </p>
<p> <s> Tasa vandudes ajas Enn Sinivald end asemelt üles , tegi köögis valgust ja avas kapiukse , mille taha ta karabiini pärast puhastamist oli peitnud . </s> <s> Seal rippus relvavutlar tema iselaadivaga . </s> <s> Belglane oli lahti võtmata kapi tagaseina najale toetatud . </s> <s> Siis ripendas kapis vanu riideid , põhjas oli kenake segadus pakendikarpidest , tühjadest pudelitest ... </s> <s> Vintpüssi ei olnud . </s> </p>
<p> <s> Kas Veiertid ikka olid ? </s> <s> Nad olid olnud , seda küll , mõistis mees . </s> <s> Aga kas nad olid olnud siin lihast ja luust inimestena või siis nii , nagu kadunud inimesed ta mälestuspiltides , mis tulid ja läksid omatahtsi ja millest ta vaid teatava kõhklusega oskas arvata , oli see nüüd tõesti olnud siin ja praegu või oli see vaid nägemuses . </s> <s> Olid Veiertid , oli see naiselikult soojust kiirgav Ivika ja see loll nali , mille tüdruk talle lõpuks mängis , kõik vaid tema vaba kujutluse mäng või siis ikkagi üleeile siinsamas aset leidnud tõsielu ? </s> </p>
<p> <s> Murilt ei tasunud küsida ja mees ei teadnud . </s> </p>
<p> <s> See oli tumepunane Berlinetta , mis asfaldilt ära pööras ja külateed pidi siiapoole õõtsuma hakkas . </s> <s> Enn Sinivald ei katkestanud , isegi ei muutnud rütmi . </s> <s> Ta tõstis kaatripindude hunnikust kollaka kuuseplaaga saepukile ja võttis vuksi . </s> <s> Jahedavõitu tuul käis lahedalt ta lahtise linase särgi kaelaaugust sisse ja ringles päikesest sügavpruuniks pargitud keha ümber . </s> <s> See leevendas pisut väsimusvalu ta rinna- ja käelihastes . </s> <s> Terve hommikupooliku oli ta hetkekski peatumata saaginud . </s> <s> Paras pinu , vast ruumimeetri ringis kütteks lõigatud kuusehalge oli laiali saepuki otsa taga . </s> <s> Ta ei andnud endale hõlpu , just niisamuti nagu ta ka ei kiirustanud ega pingutanud liialt . </s> <s> Selles orjalikult tuimas töömurdmises peitus oma sügav mõte ja lohutus , millest mees vaid aimamisi teadlik oli . </s> </p>
<p> <s> Vahepeal oli mänguauto tõeliseks sõidukiks kasvanud ja lähenes nüüd juba krundi piirile . </s> <s> Enn Sinivald jätkas üha . </s> <s> Halg murdus . </s> <s> Ta tõstis plaaga kaugemale ja lõi sae uuesti sisse . </s> </p>
<p> <s> Kütte varumine oligi olnud tema esimene töö siin , kui ta kevadsuvel toibuma ja oma mõttetust vedelemisest tüdinema hakkas . </s> <s> Vanad õunapuud tahtsid lõigata . </s> <s> Kuivanud ja haigetest harudest oli kogunenud paras kuhi . </s> <s> Mees tegi neist halge . </s> <s> Siis oli ta korjanud kokku kõik vedeleva ja kõduneva puidu hoonete ümbert ja teinud neist halge ... </s> <s> Ta nagu aimas kuidagi , et neid võib tulevikus vaja olla , et soe ilm ei kesta igavesti . </s> <s> Mingis eelmises elus oli ta vist kogenud tormituuli ja lund ja pakast . </s> </p>
<p> <s> Berlinetta keeras hoonete vahelt hoovi ja peatus ning kustutas tuled . </s> </p>
<p> <s> Enn Sinivald jätkas saagimist . </s> <s> Mehis väljus , tuli kiirel , asjaliku teoinimese kõnnakul tema saepuki juurde . </s> <s> Enn jätkas , kuni halg murdus , ja pani siis vuksi käest . </s> <s> Ta vastas poja tervitusele ja pühkis peoga higist laupa . </s> </p>
<p> <s> Kuidas siis läheb ? ennetas ta poisi küsimust . </s> </p>
<p> <s> Kaks igavesti suurt kilemärssi täis leibu ja saiu ja piimapakendeid ja liha ja kala ja juurvilja ja toidukontsentraate ja purgiõlut ja kohvipakke ... </s> </p>
<p> <s> Mehisega oli ehk kõige hullem . </s> <s> Iga teise ees võis teha näo , et teda ei huvita jutt , et ta pole tujus , et ta on väsinud . </s> <s> Võis ajada mingit segast joru , tehes , nagu oleks see nali , mida teised lihtsalt ei mõista . </s> <s> Mehise ees ei tasunud teeselda . </s> <s> Enn oli olnud seisundis , millest ta midagi väga ähmast mäletas , ja ega temaga praegugi asjad korras ei olnud . </s> <s> Poisi jõhkravõitu reipad naljad olid vaid teesklus , et meest võetakse tõsiselt . </s> <s> Ega ei võetud ikka küll ! </s> </p>
<p> <s> Kust see pinnuhunnik pärit on ? </s> </p>
<p> <s> Enn tõi . </s> </p>
<p> <s> Maksid ära ? </s> </p>
<p> <s> Isa ei pidanud vajalikuks hakata pojale aru andma . </s> <s> Kaks Ennu , tema ja ta praeguseks ainus naaber siin külas - Kase-Lepa Enn klaarisid oma vahekordi viisil , mis Mehisesse puutuma ei pidanud . </s> <s> Seesama noor Enn oli vist ainus , kes vana Ennu täiesti omasuguseks hindas , vähemalt märgatavat hinnaalandust endale ei lubanud . </s> </p>
<p> <s> Ta tiris särgi maha ja pesi end poolest kehast saadik kaevu juures päikese käes seisnud veega . </s> <s> Läbihigistatud särki enam selga ajamata läks ta ees tuppa ja otsis seal kampsuni paljale kehale . </s> <s> Siis tegi ta piirutule pliidisuhu ja pani kohvivee keema . </s> <s> Mehed vaikisid . </s> <s> Mõlemad vältisid üht juba ammu rääkimist vajavat teemat . </s> <s> Kas kavatseb Enn Sinivald jääda siia vanasse tallu ka talveks , üldse kauemaks ? </s> <s> Mehis ei teadnud nähtavasti ikka veel , kui palju isa endale maailmast aru annab . </s> <s> Enn ei hakanud talle selle mõistmist ka kergemaks tegema . </s> <s> Kord kuus tuli tallu postimees ja tõi talle pensioni . </s> <s> Poja toiduvoorid võtsid vajaduse raha kulutamiseks peaaegu täiesti ära . </s> <s> Miks oleks ta siit kuhugi mujale kippuma pidanud ? </s> <s> Ta mõistis küll , et pole ometi kogu elu siin veetnud . </s> <s> Kusagil oli tal ju oma elu olnud , aga sellest ei teadnud ta midagi . </s> <s> Kuigi viimasel ajal talle näis , et ta lihtsalt keeldub endale seda meelde tuletamast . </s> </p>
<p> <s> Kas poisil on projekt käepärast , päris Enn . </s> <s> Küsitu oli eestoas raamaturiiulis , ta laskis Mehisel selle sealt tuua ja istus laua taha seda lappama . </s> <s> Vanajuhani talu häärberi renoveerimine , luges ta veel kord tiitlitest ja mühatas kuuldavalt . </s> <s> Millal enne on olnud siin mingit häärberit ja mis see renoveerimine on ? </s> <s> Ta ei hakanud elumaja jooniseid uurima , vaid otsis välja sauna ja vaatas ning arutles . </s> <s> Mida Mehis arvab , kui Enn selle ise ette võtab ? </s> <s> Ja mida ta sellest arvab , kui teha uks läände . </s> <s> Siis saaks mõlema maja poolt sauna , ilma et keegi ümber hoone käima peaks . </s> </p>
<p> <s> Ega ta ei oodanudki , et poiss sellest suisa vaimustusse satub . </s> <s> Tal oli oma plaan , mis isale tegelikult ei meeldinud . </s> <s> Nooruke pangaisand ehitas uut elumaja ringi peenemat sorti luuslangipaigaks . </s> <s> Puhasnurkseinaga hoone oli voodrilaudadest paljaks kistud , mingite vahtplastplaatidega kaetud ja puitvoodrit imiteerivate plastpaneelidega võltsilt üles vuntsitud . </s> <s> Sisse tulid valgest kahlist ahjud-kaminad . </s> <s> Seinad hakkasid kandma valge marmorkrohvi imitatsiooni , põrandatele pidi tulema õhuke võltsparkett . </s> <s> Kõik lõhnas raha ja labase suurustamise järele . </s> </p>
<p> <s> Hoone ei olnud tegelikult Mehise ega ka päriselt Ennu omandus . </s> <s> Isa oli küll õigustatud subjektiks tunnistatud , aga paberid olid lõpuni vormistamata ja Enn aimas , miks Mehis , kes tegelikult asjast huvitatud oli , seda teinud ei olnud . </s> <s> Olgu pealegi ! </s> </p>
<p> <s> Projekt ei lõppenud majaga . </s> <s> Sellest alla , kopli poole oli ette nähtud tall , just nimelt hobusetall , mitte garaaž-töökoda . </s> <s> Ja praegu söötis seisvatele majaümbruse põllulappidele pidid tulema golf ning ratsaparkuur . </s> <s> Saun jäi uue ja vana elumaja vahele , uks uue maja poole . </s> <s> Poiss polnud veel otsustanud , kas lükata vana pikktare ja selle juurde kuuluvad laudad-aidad lihtsalt kokku või siis teha neist midagi muuseumi sarnast mõnele romantikaihkajale . </s> </p>
<p> <s> Isa plaan pöörata sauna nii , et kummagi maja inimesed ei peaks end seal võõrana tundma , viitas temapoolsele huvile . </s> <s> Ehk ei tahagi ta siit , käed taskus , minema kõndida . </s> </p>
<p> <s> Kui nad laua taga kohvi jõid , uuris isa varjamisi poja olekut . </s> <s> Kõhnad , napid näojooned , sirge nina , naljavaene suujoon ... </s> <s> Poisis oli nii palju teda ennast ! </s> <s> Seda raskem temaga kaubale saada on . </s> <s> Ainult üks trump oli tal käes - kõik siinne ei kuulu Mehisele ega hakkagi kuuluma , kui isa seda ei taha . </s> </p>
<p> <s> Aga ta oli vaieldamatult olnud seisundis , milles tal endast ja maailmast kuigivõrd käsitlust polnud . </s> <s> Mida muud tähendas pensiongi , mida talle maksti . </s> <s> Ta oli tunnistatud invaliidiks ja see invaliidsus oli eelkõige vaimne . </s> <s> Kui ta tahab olla enda eest vastutav , peab ta tõestama endale ja maailmale , et ta seda on . </s> <s> Eelkõige endale ! </s> </p>
<p> <s> Vähim , mida Isa pojalt saada tahtis , oli vaikimine sauna asjus , ja selle ta ka sai . </s> <s> Ta oli sellest rääkinud , siis oli nende jutt mujale pööranud ja Mehis ei olnud midagi öelnud . </s> <s> Vaikimine on nõusolek . </s> </p>
<p> <s> Pärast poja lahkumist mõtles ta selle üle järele . </s> <s> Rahaasjades oli poiss karmilt kindlakäeline . </s> <s> Aga miks ta matab siia meeletuid summasid , kui see värk päris kindlalt käes ei ole ? </s> <s> Miks ei aja ta pabereid joonde , nagu lubas ? </s> <s> Võib-olla oli ta isaga nõu pidanud , enne , kui , projekti teha laskis ja kogu selle kahtlaselt suurejoonelise ning kaunis tarbetu suvitustalu asja käima pani . </s> <s> Enn igatahes seda jutuajamist ei mäletanud , aga ta ei mäletanud sellest ajast peaaegu mitte midagi . </s> <s> Oli muidugi õige , et maastik pakkus palju võimalusi . </s> <s> Peale hobuste ja golfi järved kalastamiseks ja veespordiks , soid ja marjametsi ja seenemaid ja vaikust ning rahu , kui palju vaid soovid . </s> <s> Ainult tegelikult kujunesid Mehise semude külaskäigud joomapeoks , muud midagi . </s> </p>
<p> <s> Maksma läheb see siin palju . </s> <s> Egas golfimurud pole mõni heinamaa . </s> <s> Ja kuidas kujutab poiss ette spordihobuste pidamist ? </s> </p>
<p> <s> Samas andis mees endale aru , et kõik , mis ta ajudes mõlgub , võib vabalt totrus olla . </s> <s> Kuigi ta seda mõistuse-asja südamepõhjas enam ei uskunud . </s> </p>
<p> <s> Ühte ta teadis - tema siin tallipoisiks ja saunameheks ei hakka . </s> <s> Mitte et see mõte mingit protesti tekitanud oleks . </s> <s> Sellisest asjast nagu isikuuhkus oli ta vist kunagi ammu midagi teadnud , kuid koos palju muuga unustanud . </s> <s> Aga ikkagi - ei ! </s> </p>
<p> <s> Mees läks uksele ja huikas koera . </s> <s> Muri tuli , heameelest mõnusalt ägisedes ja elevalt haistes . </s> <s> Loomulikult oli see sinkvorst ja loomulikult sai Muri sealt suure kääru . </s> <s> Nemad kaks olid kahtlemata solidaarsed . </s> </p>
<p> <s> Ta põlvitas põrandal , ise näoli voodis , ja nuuksus . </s> <s> Nii ta ärkas ja leidis , et tuba on valepidi , aken oli ta selja taga , mitte vasakul käel . </s> <s> Hetke toibunud , keeras ta toa õigeks , taipas , et polegi kuue aastane poiss , taipas , et oli midagi unes näinud ja proovis ära mõistatada , mis teda sellesse ahastusse viinud oli . </s> </p>
<p> <s> Enn Sinivald istus voodile , toetas jalad jahedale põrandale ja vaatas kahvatult sinetavat öötaevast akna taga . </s> <s> Ta pulss rahunes , uneroidumus hakkas tagasi tulema . </s> <s> Tal oli ainult vaja jõuda selgusele , mida ta meenutanud oli , et siis veenduda - seegi ei suuda teda enam kannatama panna - teda , täna ja praegu . </s> </p>
<p> <s> Ta oli unes astunud üle ühe tühja toa läve . </s> <s> Ei , siiski , kui täpne olla , siis oli ta unes seda üle läve astumist vaid meenutanud ja see oligi ta ahastusse viinud . </s> <s> Eestoale järgnes magamistuba , seegi täiesti tühi , samuti köök . </s> <s> Enam ei jälgegi siin olnud kodust . </s> <s> Igaveseks oli lakanud olemast naiselik , puudritooside , portselanist ja suitsukristallist lillevaaside , albumite ja raamatutega sisustatud kodanlasekorteri maailm , mille see õpetajanna siia kaasa oli toonud ja mis neile kolmele - emale ja ta kahele lapsele oli koduks olnud . </s> </p>
<p> <s> Keset põrandat vedeles kusagilt mahapudenenud õnnitluskaart . </s> <s> Herzlichen Glückwunsch ! </s> <s> Roos , mille varre ümber on seotud helesinine siidpael . </s> </p>
<p> <s> Milline peab olema mälu , et selliseid detaile kinnistada ja poole aastasaja taha edastada ! </s> </p>
<p> <s> Paljusid tähtsamaid asju ei mäletanud ta peaaegu üldse . </s> <s> Millalgi varem oli olnud sulalumine talvehommik , kui ema ja isa ägedalt sõnelesid . </s> <s> Mida nad omavahel rääkisid , tahaks Enn Sinivald täna väga teada , aga mida pole , seda pole . </s> <s> Seda ta mäletab , et lõpuks oli ta riietatult isa süles ja nad läksid uksest välja ning trepist alla ja ta mossitas ning niheles , aga see ei aidanud . </s> <s> Ema jäi koos Hiljaga koju . </s> </p>
<p> <s> Kui kohutavalt pikad on heinaveoteed kevadtalvises metsas . </s> <s> Kui kohutavalt väsitav on neid mööda minna , sihiks tundmatus , käekõrval morn , rahulolematusest nohisev mees , kes on muidugi , jah , isa , juba mitu aastat on ta seda olnud , ometi mitte ema ja õde ja turvaline kodu . </s> <s> Milleks on vaja minna selle vaikiva , karmi mehega mingi heinaküüni juurde ja sinna sisse ronida , kaevuda heintesse , vedeleda selles krabisevas ja torkivas hämaras pesas , tunda enda selja taga hingavat rinda , tunda tortis kasukakarvu nägu kõdistamas ? </s> <s> Kõhutühjuse vastu suur leivakäär tulisoolase silguga . </s> <s> Janu , mille leevenduseks tuleb küüni varjus lumme tilluke laastu- ja heinatuustilõke süüdata , keeta katelokis lumevett , juua seda tulist ja tuhapurust laket , et sooja saada ... </s> </p>
<p> <s> Niipalju ta sellest mäletaski . </s> <s> Ja siis , millalgi sootuks hiljem - astumine üle läve ... </s> <s> Ta teadis juba , et ... sealt ei tule keegi tagasi , neist , kes neljakümne esimesel viidi , pole mitte ühtegi tagasi tulnud ... </s> </p>
<p> <s> Küllap ei öelnud seda oma peres , igatahes mitte isa ja kindlasti ei öeldud seda temale , öeldi kuidagi omavahel ja kahetsemisi , aga ikkagi nii , et ta kuulis . </s> <s> Miks ja kuidas ta sinna tühja korterisse üldse sattus , ta ka ei mäleta . </s> <s> Keegi oli veel , keegi , kellele ta ei saanud oma tundeid näidata . </s> <s> Ta kõndis seal vaikimisi ja lahkus ning alles siin , selles toas , öösel , kui talle kõik meenus , oli ta enesekontrolli kaotanud . </s> </p>
<p> <s> Halli peaga mees raputas vaid oma salke ja heitis voodisse . </s> <s> Palju aastaid hiljem oli ta sõitnud sinna , oli istunud ääretu veehoidla kaldal ja proovinud kujutleda , milline see paik kunagi aastakümnete eest olla võis . </s> <s> Seal , kus olid asunud raudteevahiputkade moodi taredega ja lubjatud kivikirikutega külad , kus oli kasvanud mets ja ulunud hundid , laius nüüd kilomeetrite viisi vesi . </s> <s> Selle põhjas võiks ehk veel leida jälgi asustusest . </s> <s> Kusagil on ehk ka surnuaed ja selles kaks nimetut hauda . </s> </p>
<p> <s> Mõlemad surid juba esimesel talvel nälga ja kurnatusse ja nende haudugi ei leia , sest seal laiub veehoidla . </s> </p>
<p> <s> Enn Sinivald püüdis veel kord kõige selle mõtet leida , kuid loobus ja raputas vaid pead . </s> </p>
<p> <s> Mina pole midagi teinud ... </s> <s> Nii vist oli ema öelnud tol märtsihommikul . </s> </p>
<p> <s> Nagu kauge heli imbus mingist mälusopist hinge ebamäärane vaev - kui ta ikkagi , jah , tema , Enn Sinivald , kui ta ikkagi poleks tookord röökima pistnud . </s> <s> Tol veebruarituisusel õhtul , kui Pannküla Sass temalt nõudis , kes oli see mees , kelle jäljed karjamaavõssa kaovad . </s> <s> Jah , hästi , hästi , loomulikult oli ta alles kolmene ... </s> <s> Aga ikkagi , kas see mees oleks ennast siis veidi vähem närusena tundnud ? </s> <s> Äkki poleks ta siis pidanud tingimata oma südametunnistust puhtaks pesema , endale nii visalt kinnitama , et see on tõepoolest suur ja õiglane võitlus , mida ta peab , et üks põgenev külakooli õpetaja koos kaheksa-aastase tütrega võiksid ju teatavas eriolukorras ehk ära saatmata jäädagi ... </s> </p>
<p> <s> Sest nüüd teadis mees , teadis juba palju aastaid seda , mida kuueaastane poiss ei teadnud . </s> <s> Kui auto kooliteele sisse keeramas oli , läks see kraavi ja jäi lumme kinni . </s> <s> Seda rääkis talle roolis olnud mees ise , rääkis ja nuttis joodikupisaraid ning nõudis Ennult , et see teda usuks . </s> <s> Ta keeras auto meelega kraavi , andis rohkem gaasi , kui tohtinuks , ja oligi lumes kinni . </s> <s> Kuni nad seal jupsisid , tema roolis , Pannküla Sass ja konvoisõdurid , ( sest kastis olnud inimesi appi käsutada nähtavasti ei tihatud , kardeti põgenemist või relvade äravõtmist ) niisiis , kuni nad lumes müttasid , ilmusid koolimaja juures teele kaks inimkogu , õpetaja ja ta tütar , mõlemad püüpruunides kodusest villasest kangast mantlites , nii hästi lume valgel taustal nähtavad . </s> </p>
<p> <s> Mitte keegi ei märganud ega tundnud vähimatki muret , igatahes mitte sõjaväelased , kuni Pannküla äkki jooksma pistis . </s> <s> Tema nad kinni nabiski ... </s> </p>
<p> <s> Kui ta siiski nutma poleks hakanud ? </s> </p>
<p> <s> Hiljem oli palju asju teisiti . </s> <s> Polnud enam teiste Roobet-Vandat . </s> <s> Ka nemad olid pikale teele läinud , aga nemad tulid sealt ometi eluga tagasi . </s> <s> Kohe peale seda kevadtalvist lugu sigines igapäevapruuki imelik sõna , mida kohalik rahvas hääldas kaloas . </s> <s> Kaloas võttis äkki kogu senise olemise mõtte ja murdis harjunud tavad . </s> <s> Ühtäkki ei oldud enam kokkuhoidlikud ja omaettehoidvad . </s> <s> Üle küla veeres priiskavate pidude ja valjuhäälse ning võõrapärase uljuse laine . </s> </p>
<p> <s> Ta mäletas , vanaisa raputas ainult pead , ütles südametäiega - olete ikka oinapead küll ! </s> <s> Ei tule meid siia keegi teine toitma . </s> <s> Ikka peab seesama maa meid toitma ja keegi teine seda meie eest ei hari . </s> </p>
<p> <s> Sedasama arvati ka kolhoosi kontoris , mis nüüd teistel asus . </s> <s> Ainult seda väljendati seal hoopis isemoodi kandilises ja kanges keeles , millest oli raske aru saada . </s> <s> See kõlas nagu krabisev ajaleht . </s> </p>
<p> <s> Sestpeale juhtus vahel , et lausa söögi ajal uks koputamata lahti lükati ja mõni põrkiv ja kärkiv asjamees sealt sisse vajus . </s> <s> Miks ei olda väljas ? </s> <s> Ikka kui sadas või tuiskas , ikka , kui endil oli käsil mingi edasilükkamatu töö . </s> <s> Ja vanad olid mõlemad seitsmekümne ringis . </s> </p>
<p> <s> Isa ei saanud enam üldse kodus püsida . </s> <s> Teiste häärberi tagumistesse tubadesse ja kööki , mida kontor ei vajanud , oli korterisse saanud Leontiine Veiert , rahvakeeles lihtsalt küla-Lonni oma kaheksa-aastase pojaga . </s> <s> Lonni poja isa oli sõtta jäänud ja enamasti võis tema pool kohata Pannküla Sassi . </s> </p>
<p> <s> See naabrus ei olnud just mugav , eriti isale , kellel polnud ikka veel mingit paberit . </s> <s> Kõik teadsid , kuidas asjad olid , kes oli olnud ja kes oli Valter Sinivald , kõik teadsid , kes oli olnud ja kes oli Aleksander Pannküla . </s> <s> Vahel sattusid mehed ka teineteise nägemisulatusse ja aeg oli niipalju edasi läinud , et enam ei kippunud üks teist püssiga taga ajama . </s> <s> Aga aeg-ajalt viidi jälle mõni külamees veoautoga kodunt ära ja tagasi ei ilmunud neist keegi , igatahes mitte lähemate aastate jooksul . </s> <s> Mitmel korral käidi Vanajuhanilgi öösel passe kontrollimas . </s> <s> Isa ei juhtunud aga kordagi kodus olema . </s> </p>
<p> <s> Ennu elus muutus sel ajal palju . </s> <s> Emast-Hiljast ilmajäämise järel oli ta üksi olnud nagu hiir nurgas . </s> <s> Kellelgi polnud õieti asja ega aegagi selle raamatute kallal küürutava lapsega tegelda . </s> <s> See teatav distants , mis koolmeistri lapsi alati ümbrusest eristas , polnud poisil varem lasknudki sõpru leida . </s> <s> Nüüd oli tal lausa ukse all naabripoiss , sama palju vanem ja suurem , kui oli olnud õde . </s> <s> Koos Mihkliga hakkasid nad looma seda ainulaadset poiste-maailma , mis kestab vaid mõne väga loetud , kuid selles vanuses alles lõputu-pika aasta ja hajub häälemurde paiku . </s> <s> See oli Ennu jaoks teema , mida ta siinkohal isegi mitte uuesti meenutada ei tihanud . </s> <s> Elu oli sellele nii palju setteid peale uhtunud , nemad , Enn ja Mihkel , hoopis teiseks saanud ... </s> </p>
<p> <s> Kõik maksab oma hinna . </s> <s> Mihkli pool juhtus teinekord , et onu Sass magusalt päris - kas isa sul koolitükke kah teha aitab ? </s> </p>
<p> <s> Onu Sass oli mehine nähtus . </s> <s> Tema kroomsäärikud ja lai vöörihm , millel rippus kollane kabuur , tema kalifeed ja frentš , tema nahkmapp , milles olid alailma mingid tähtsad paberid ja mis pidi puutumatult püsima - kõigel sellel oli juures mingi tundmatu , parknaha , lavendli , kalli tubaka ja , hm ! hirmu lõhn . </s> <s> Kui mees päevatööst väsinuna ahjutule paistel lesis , sealt siis ringutades tõusis ja sinult midagi küsis , tuli tingimata vastata . </s> <s> Enn ei öelnud , et isa aitab tal koolitükke teha . </s> <s> Tegelikult ta ju ei aidanudki , isegi ei tundnud huvi , võttis kui enesestmõistetavat asja , et poiss ei vaja abi . </s> <s> Enn ei öelnud ka seda . </s> <s> Esimese klassi poisi peast käisid sinise välgusähvatusena läbi hirm ja vihkamine ja keeld valetada . </s> <s> Ta ütles - vanaisa , vanaisa aitab . </s> </p>
<p> <s> See oli aina kestev mäng . </s> <s> Laps teadis väga täpselt , mida öelda , et jätta muljet lihtsalt veidi võõrastavast ja sõnaahtrast , aga lihtsameelselt ausast poisist . </s> <s> Kui vaja , suutis ta sellele naabrionule ka siiralt silmapõhja vaadata .. </s> </p>
<p> <s> Kusagilt teadis ta juba siis , oli kuulnud vanemaid inimesi rääkimas - Sass olevat millalgi praalinud - eks me vaata , kes need Sinivaldi poisid päriselt on ! </s> <s> Eks me seda asja veel vaata ... </s> <s> See oli kunagi enne sõda . </s> <s> Ta oli juba siis punast krunti olnud , kohe , kui neljakümnendal pööras . </s> </p>
<p> <s> Teiste-Raimo oli valinud usuteaduse . </s> <s> Nii see vendade vahel räägitud oligi . </s> <s> Roobe ja Vanda olid lubanud leppida vanade päevade ulualusega ja teatava rahalise tasuga , kui Raimo saab ülikoolihariduse ja kohast ei hooli . </s> <s> Vanaisa oli vennaga mingi suusõnalise lepingu teinud ja seda nad usaldasid . </s> <s> Tema noorem poeg läks Tondile ja õppis ohvitseriks , et selle töö kõrvalt hiljem ennast loomaarstiks koolitada . </s> <s> Seda ta lõpetada enam ei jõudnud , tegi Tartus vist viis semestrit , siis läks kõik uperkuuti . </s> </p>
<p> <s> Naabripoiss , talukrundid ulatusid nurkapidi kokku , Pannküla õppis lõõtsapilli mängima ja oli külas arvatavasti esimese järgu kavaler , kuni Sinivaldid eemal püsisid . </s> </p>
<p> <s> Nüüd oli Raimo Sinivald loodetavasti Rootsis ja tema isa-ema kusagil kaugel ja külmal maal . </s> <s> Nii vist sai asi Pannküla Sassi arvates klaariks . </s> </p>
<p> <s> Valter Sinivaldiga ei olnud asjad veel klaarid . </s> <s> Äkki sellepärast vanaema-vanaisa maha jäidki , et Sass lootis sotid ikka meeste vahel selgeks teha ? </s> </p>
<p> <s> Kõike seda teadis Enn , kui ta neisse kahvatusinistesse , peente veresoonte võrguga kirjatud silmadesse vaatas , ja ta nägu väljendas lihtsat lapsemeelsust . </s> </p>
<p> <s> Täiskasvanud mees mõtles neist asjadest pisut teisiti . </s> <s> Ta ei tihanud nimekirjadesse kandmist või kandmata jätmist lausa Pannküla asjaks arvata . </s> <s> Küllap need , kes otsustasid , keda ettemääratud limiidi täitmiseks ära tuleb saata , teiste-peres pastori vanemaid nägid , kuigi selle arutelu juures ka Sassi häält kuulda võidi võtta . </s> <s> Õpetaja pere oli muidugi igasuguse jututa Sassi teene . </s> <s> Aga ka siin võis veel tõestamatuse momenti kergendava asjaoluna arvestada . </s> </p>
<p> <s> See välejalgsus auto ja koolimaja vahel , see oli see ... </s> </p>
<p> <s> Koerad kusku ta haua peale , mõtles mees ja keeras end voodisse küljeli . </s> <s> Kedagi pole enam alles . </s> <s> Ja teda ei huvitagi see kõik enam . </s> <s> Ka sellest on ta nüüd vaba . </s> </p>
<p> <s> Ettevalmistused olid tehtud . </s> <s> Ta oli kaua ja hoolikalt kohta uurinud ja sammudega mõõtnud . </s> <s> Siis oli ta kirve teritanud ja kaheksa mehele rinnuni ulatuvat vaia korralikult teravaks tahunud . </s> <s> Veel kord mõõtis ja mõlgutas ta , kuni esimese vaia otsapidi maasse torkas ja selle kirve silmaga mullakihist läbi , klibuse aluspõhjani sisse tagus . </s> <s> Järgmise teiba maasse löömisega tuli olla tublisti ettevaatlikum . </s> <s> Selle asukohast sõltus nüüd uue hoone paiknemine endiste suhtes . </s> <s> Enn Sinivald mõtles välja viisi , kuidas elumaja seina pikendusjoont maha märkida , et sellest siis teise pikiseina märkvaia asupaika välja mõõta . </s> <s> Edasi läks juba lõbusamaks . </s> <s> Täisnurga moodustamiseks maapinnale kasutasid Vana-Egiptuse ehitusmeistrid teatavasti kolmeteistkümne võrdsele kaugusele tehtud sõlmega nööri . </s> <s> Ta proovis seda korrata ja paigutas ristisuuna vaiad kohe esimese korraga nii , et diagonaalide erinevuseks jäi vaid mõni sentimeeter . </s> <s> Pisut kohendamist , ja paistis , et nööride vahele jääv nelinurk oli tõepoolest ristkülik külgede pikkusega viis ja seitse meetrit . </s> </p>
<p> <s> Enn Sinivald teadis , et see , mille ta siia rajanud oli , kannab nimetust märktara ja et nende nööride järgi rajatakse vundament . </s> <s> Vundament on alus uuele hoonele . </s> <s> Uut hoonet ehitatakse , pidades silmas selle tulevast kasutamist . </s> <s> Seda teeb inimene , kellel on tulevikuplaanid . </s> <s> Kas temal siis on ? </s> <s> Paistis , et on , kui ta juba kord selle töö siin ette võttis . </s> </p>
<p> <s> Maasse löödud labidale toetudes , vaatas ta arupidava pilguga ümbrust . </s> <s> Ümberehitusjärgus elumaja seisis üksi keset lagedat , söötis ümbrust . </s> <s> Kunagi oli siin olnud terve uus taluhoonete kogum - laudad , tallid , aidad , vankrikuurid , heinalaod . </s> <s> Maja ees olid valgeks lubjatud kivisõõridesse rajatud lilleklumbid ja kruusatatud tee otse viis eestrepi juurde . </s> <s> Aina oli selle ääres seisnud küll kiiskavaid sõiduautosid , küll villiseid , küll mootorrattaid . </s> <s> Kärkivaid ja morninäolisi isandaid oli alatihti sisse marssinud , et peale põrgutegemist ust paugutades oma sõidukeisse tagasi pugeda ja tolmupilve kaduda . </s> <s> Need olid olnud aastad , kus veel loodeti , et kõik siin maailmas allub headele kavatsustele ja kolhoosikord paneb küla tõepoolest õitsema . </s> <s> Need ajad olid juba nii kauges minevikus ! </s> <s> Siin see küla siis oli - Vanajuhani vanad rasketest ümarpalkidest masajad ja maaadligi taluhooned seisid endistviisi , üksnes saun ja sepapada olid puudu . </s> <s> Teistepere uued majandushooned olid kõik läbi elumaja korstna taevalaotusse haihtunud . </s> <s> Edasi , Ruutupõllu oli ammu kadunud ja väljal polnud nende kohtagi võimalik leida . </s> <s> Võsaäärne Toltsi oli säilinud keldrikünka ja ühe ristnurkse heinaküüni vare näol . </s> <s> Oti-Mihklist oli järel uste-akendeta majakere , Angervaksal oli küll täishoonestus , aga see oli uus , seal elas Kase-Lepa Enn oma perega ja nemad olid siin külas ainsad päris-asukad , kui teda , Sinivaldi Ennu mitte arvestada . </s> </p>
<p> <s> Mees võttis labida ja surus selle saapatallaga peale vajutades varreni mulda . </s> <s> Ta tundis rahuldust , et tera nii pehmelt , kivi vastu sattumata maasse läks . </s> <s> See oli esimene labidatäis ja sel oli sümboli väärtus . </s> </p>
<p> <s> Tark inimene ei uju vastuvoolu . </s> <s> Kõik , mis siin maailmas suurt on tehtud , on enamasti ikka arutu tundunud , mõtles mees . </s> </p>
<p> <s> Ta teadis , poisil võivad tema teovõimetuks tunnistamiseks tarvilikud paberid kõik koos olla . </s> <s> Mehiselt võisid Veiertidki küllatuleku mõtte saada . </s> <s> Kuigi nad tema viiekümne kolmandat sünnipäeva pidama tulid , mõtles Enn . </s> <s> Seda ta siis nagu polnudki taibanud . </s> </p>
<p> <s> Loogiline ! </s> <s> Mihkel oli kohe ümberehitusel olevat maja vaatama kippunud , tema kauane kodu ikkagi . </s> <s> Kellelt muult kui Mehiselt võisid nad teada , et seal tööd käimas on ? </s> <s> Kui tunnistajaid tema mõistuse asjus vaja peaks olema , siis pole enam mingit muret . </s> <s> Peale Ivika lolli tempu ... </s> </p>
<p> <s> Kõik see klappis nagu liigagi hästi ja Enn Sinivald mõtles kiiresti - aga püss ? </s> <s> Seda optilise sihikuga karabiini ju ei ole ! </s> <s> Ja kui seda reaalset eset , mida võiks käega kompida , ei ole , tema aga mäletab , et just see oli Kalevil ja et ta sellega üle Soojärve kaseoksa puruks lasi ... </s> <s> Kui seda püssi ei ole , kuidas võib ta siis kindel olla , et Veiertid ikkagi olid ? </s> <s> Milles saab siis üldse kindel olla ? </s> <s> Äkki lamab ta endiselt tsinkplekist laual , papplipik nööriga suure varba küljes , juuksed jääpanka külmunud ? </s> </p>
<p> <s> Tal hakkaks pea ringi käima ja ta lõpetas vastalustatud vundamendikraavi kaevamise ning läks majja , astus tagakambrisse ja räntsatas voodile . </s> <s> Muri tuli ja vaatas talle otsa , ohkas ja lõngutas kurvalt saba . </s> </p>
<p> <s> Lõpuks läigatas puude vahelt sini-heledalt . </s> <s> Tüüne järvepind avanes pilgule nagu kaua igatsetud lõpplahendus . </s> </p>
<p> <s> Enn Sinivald ei olnud teinud oma saatusega orjakaupa . </s> <s> Keegi ei saanud sundida teda end labida külge aheldama . </s> </p>
<p> <s> See oli ikka veel seesama tee , aga nüüd oleks seda mööda võinud autoga otse järveni sõita . </s> <s> Nelja aastakümne eest oli ta tulnud , ta mäletas seda veel tänini selgesti , mööda hagude ja kruusaga täidetud rööplikke turbamullaseid heinaveoteid , vahel lausa sirgelt läbi kasteste ädalaniitude , siis soomännikus puujuurtel koperdades , kuni jõudis järve lähedal vallseljaku harjal looklevale kõvapõhjalisele tanumale . </s> </p>
<p> <s> Kui ta hommikul kaevul kolistas , paistis teiste elumaja nagu läbi kardinatülli . </s> <s> Udu oli tihenemas ja kaste hakkas kohe saapaid leotama . </s> <s> Poole teeni polnud ta hetkegi meelest lasknud võimalust , et teisel pool sinist hämu käivad tal kannul kaks morni meest . </s> </p>
<p> <s> Veierti Mihkel oli talle eelmisel õhtul mulgulattidel istudes ja jalgu kõlgutades muigamisi öelnud - onu Sass lubanud peale passida , millal Enn kotiga metsa läheb . </s> <s> Käib süüa viimas , olevat ta kindel . </s> <s> Näeb teist aina lõunati metsast tulemas . </s> </p>
<p> <s> Ennu ei pannud Pannküla Sassi jutud ei rohkem muret tundma ega nördima . </s> <s> Et hunt murrab , on ju selge . </s> <s> Mida temast siis veel oodata ! </s> </p>
<p> <s> Milline ka poleks kahe juba aastaid koos kasvanud poisi vahekord olnud , Ennule ei tulnud neis küsimustes hetkekski pähe Mihkliga avameelne olla . </s> <s> Ta ütles - ah soo , ah hiilib järele . </s> <s> Vaatame , kuidas ta hiilib . </s> <s> Ma just homme lähen . </s> <s> Ta oli mõelnud - kui Sass tal homme tõesti kannul on ... </s> </p>
<p> <s> Tedrepere ähmitsev lendutõus hakkas talle punasetüvelises rabamännikus tema tulekuteelt kõrvu , muud ei midagi . </s> <s> Kas see tähendas , et Sass ja Sergei Kozlov talle tõesti järele hiilivad ? </s> </p>
<p> <s> See eruohvitser , kes kolas ringi mundripükstes , mis hirmsasti plekke täis , ja rohelises , natuke rebenenud särgis , kes rääkis vaevalist eesti keelt , kes harva habet ajas ja ennast üldse ei kamminud , kes oli alailma purjus , kes oli kolhoosi esimees ja kõigi teada avalik nuhk , oli Sassi suur semu ja viimane tugi ta nahakaupmeheametis . </s> </p>
<p> <s> Viiekümne viies aasta oli ... </s> <s> Amnestia oli tulekul , selle lootus rippus õhus . </s> </p>
<p> <s> See polnud Soojärv , vaid Naadi . </s> <s> Soojärv on suur kõle veelagendik keset kõrgeid rabamättaid ja sellist laugastikku , mis liikuja tõsiseks võtab , sest maapind jalge all vajub nagu trumminahk ja sookased tulijat paarikümne sammu pealt latvu langetades tervitavad . </s> <s> Naadi on teepoolsest küljest kõrge liivakaldaga ja lõmme kasvanud nagu ehtne arujärv , kuigi kolmest kandist ümbritseb seda veel lohutum soo , millel kasvavad vaid mehekõrgused keerdunud männijässid . </s> <s> Sügissuvel on see raba põlenud-punane . </s> <s> Iga mätta vahel lirtsub vesi . </s> <s> Turvas on seal värske , selles on selgelt eristatavad veel mitte päris lagunenud taimejuured . </s> <s> Ja turba pinnal kasvab harvu pohli ning pruunikat kitsalehelist rohtu , muud mitte midagi . </s> </p>
<p> <s> Enn oli kaldale jõudnud ja vaatas kahvatut taevasina peegeldavat järvelagendikku . </s> <s> Ta istus maha ja jäi meenutama . </s> </p>
<p> <s> Tookord oli siin paat , rohmakas lameda põhjaga küna , mis poolest saadik vett täis . </s> <s> Poiss tiris ja trügis selle kalda äärde , ajas küüned põhja alla ja tõstis , kuid ei jaksanud . </s> <s> Ta keeras selja , kangutas jalgade jõudu appi võttes , kuni keeraski küna kummuli . </s> <s> Tühjaks valatud paati imbus silmnähtavalt vett . </s> <s> Poiss otsis põõsasse peidetud aerud . </s> <s> Siis lõikas ta sarapikust meetrise oksa . </s> <s> Ta vaatas oma kompsu sisu üle , valis sealt kaasavõtmiseks vajaliku - plekist kommikarbi ja pudeli vihmaussidega . </s> <s> Ülejäänud asjad peitis ta noorte kuuskede puhmastikku . </s> <s> Lühikesed ja halvasti tahutud , ajasid aerud vaid suurivaevu asja ära . </s> <s> Poiss solistas nendega sõuda , hoidudes vasaku kalda lähedusse . </s> <s> Jõudnud lõmmest välja , tõmbas ta aerud paati ja avas kommikarbi . </s> <s> Seal oli tal nöör koos korgi , tina ja konksuga . </s> <s> Ta sidus selle sarapuuoksa külge ja surus oksa otsa paadi laudade vahele prakku . </s> <s> Pudelist raputas ta ussi ja ajas selle konksu otsa , nii et kolmandik sellest vabalt väänlema jäi , ning heitis õnge sisse . </s> <s> Nüüd sõudis ta pikkamisi edasi , tehes aeglast päevakäigu-suunalist kaart mööda järve vaikset pinda . </s> <s> Päike oli välja tulnud ning soe ja rõske hommik lämmatavaks päevaks saanud . </s> </p>
<p> <s> Kui keegi tahtis tema võimaliku maabumiskoha lähedal olla , pidi ta tegema soos suure kaare , ületama laugaste alasid , varjuma hõredas , kidura alustaimestikuga rabamännikus . </s> <s> Tore oleks olnud teha järvele tiir peale . </s> <s> Jälitajatele oleks see tähendanud viit kilomeetrit umbkuumas ja parmudest undavas laugastikus . </s> </p>
<p> <s> Enn oli püksid jalast maha ajanud , laotanud need paadininale tahenema . </s> <s> Ta jalad olid kederluudeni vees . </s> <s> Seda voolas pragude vahelt lausa silmanähtavalt sisse . </s> <s> Kolmandiku järveringi pealt tuli paratamatult tagasipööramisele mõtlema hakata . </s> </p>
<p> <s> Ega ta kalaõnne eriti uskunudki ja nii tuli ritva koolutav tõmme , mis veest kerkiva nööri pritsmeid pilduma pani , talle kerge ehmatusena . </s> <s> See ei saanud küll kuidagi mustaseljaline ja ogaline muda-ahven olla . </s> <s> See poleks suutnud sülla võrra kaugemal kohast , kus nöör järve laskus , vett sedasi keema peksta . </s> <s> See pidi olema üks neid suuri hauge , mida siinsetest järvedest vaid haruharva kellelgi välja tirida õnnestus . </s> <s> Nad olid enamasti nii vanad , et öeldi olevat seljast sammaldunud . </s> <s> Prügikalast küllastunud järvedes olid nad laisad lanti võtma ja enamasti ei tulnud spinningumehele kättesaadavasse kaugussegi . </s> <s> Mis ajas sellise ussi näkkima ? </s> <s> Aga otsas ta oli ja laskis tantsu nii et poisil unus risk lekkiva künaga põhja minna . </s> </p>
<p> <s> Tamiili neil aastail loomulikult veel ei tuntud . </s> <s> Ennu ridva küljes polnud isegi mitte õngesiid , vaid kodune puuvilla-lina segune lõimelõng . </s> <s> Märjana muutus see venivaks ja võis väga kergesti katkeda , eriti kui kupulehtedesse takerdus . </s> </p>
<p> <s> Paat oli juba ahtrist poordini vees . </s> <s> Nööri näpu vahel juhtiv poiss pidi üle istepingi ettepoole kolima , siis , kommikarp vasakus käes , vett kühveldama , samal ajal pingsalt jälgides , et ikka veel aeglaselt edasi triiviv paat lõmmelaikudele ei läheneks , mida siin , kaugel järvepinnalgi paiguti leidus . </s> </p>
<p> <s> Kahed kulliküüned olevat olnud ühe siit püütud haugi turjas , räägiti . </s> <s> Nii suur kala , et viis linnu põhja ... </s> </p>
<p> <s> Keset higist ja ähmis rabistamist hakkas poisil korraga lõbus . </s> <s> See oli nii loll - kujuteldavad jälitajad kusagil rabamändide vahel , arvatav hiidkala nööri otsas ... </s> <s> Ja armetu , lamedapõhjaline , rontraske paadivärdjas , mis ohtlikult vett täis . </s> <s> Ilmselt on kõige selle tagajärjeks pikk ujumistrett , märjad riided ja õngevarustusest ilmajäämine . </s> <s> Ühtlasi tähendas see eneseirooniapuhang , et ta on mängust välja astunud . </s> <s> Ammuilma oli ta õppinud ennast kõrvalt vaatama , mitte laskma end kaasa kiskuda . </s> <s> See elu , mida tal oli tulnud elada , õpetas seda . </s> </p>
<p> <s> Lõpuks nägi ta kala . </s> <s> Roostepunases rabavees tegi too pinna lähedal väsinud ringe . </s> <s> Suurem oli ta küll kui ükski seni püütu , täis ilus haug , aga muidugi mitte mingi müstiline hiidkala . </s> <s> Ta laskis ennast paadi juurde juhtida ja aeruga uimaseks lüüa . </s> <s> Suurivaevu üle veetasa parda kummardudes tõstis poiss oma saagi paati . </s> <s> Siis oli tal tükk kiiret vee välja loopimisega , enne kui riskis paadinina liivaranna poole pöörata . </s> <s> Kala oli toibunud ja vahtis talle paadipõhja kämblasügavusest veest tobedalt vastu . </s> <s> Ennul hakkas kuidagi halb teadmisest , et peab selle vee-eluka tapma . </s> </p>
<p> <s> Kui ta siis kaldal tagasi oli , peaaegu uppunud küna ketiga lepatüve küljes kinni , ja ta juba tule üles oli teinud ning taskunoaga haugi rookima valmistus , hakkas liivase järvekalda metsast samme kostma . </s> <s> Keegi müttas tihedas noorte kuuskede ja kõrgete , peaaegu oksteta leppade rähmikus , kuni kaks higitopal meest sealt välja tulid , Aleksander Pannküla ja Sergei Kozlov . </s> <s> Mõlemal jooksis vaevavesi nägusid mööda , särgiturjad mustendasid . </s> </p>
<p> <s> Hetke eest oli poiss kogenud seda õõnsat ja valusat tunnet , kui sa võtad teise olendi elu . </s> <s> Kõik temas oli veel selles hetkes kinni . </s> <s> Ta vahtis mõistmatult kahte tuttavat meest ja tundis äkki teravat ohuaimust . </s> <s> Need , keda ta enda kannule oli kujutlenud , ja seda ikkagi vaid mängult , sest täiskasvanute maailmal on nii tohutu võime laste kujutlustest olenemata oma seletamatuid radu kulgeda ... </s> <s> Mida need ninapidi veetud inimesejahtijad temaga teevad ? </s> </p>
<p> <s> Nood seisid ja nohisesid . </s> <s> Huulde hammustav poiss tiris taskunoaga kala kõhu lahti ja võttis lõpused ning sisikonna välja . </s> <s> Üles vaatamatagi teadis ta , et meestel on mõlemal kabuurid vööl . </s> <s> Metsas ei käida , püstol puusal , kui selleks just erilist põhjust ei leidu . </s> </p>
<p> <s> Näe ! </s> <s> Poiss ongi kala kätte saanud , - imestas Pannküla tujutult . </s> <s> Mehed keerasid ära ja hakkasid minema , kadusid kaskede-kuuskede vahele lämbes , äikest hauduvas augustipäevas . </s> </p>
<p> <s> Ta sähmis mehaanilises rütmis vitsaraoga oma saapaninasid ja ajas helitut vilet . </s> <s> Kuidas ta oli vihanud Pannküla Sassi ! </s> <s> Ometi polnud see võrreldav ausa patriootilise raevuga , mida ta tundis , kui seda joodikust jätist Kozlovi nägi ... </s> </p>
<p> <s> Tänu Kozlovile nad tegelikult pääsesid . </s> <s> Ta teadis , see kanepijuustega päss , Peipsi-tagusest eesti külast pärit ja korpuses kahurväeohvitseriks saanud poolkirjaoskamatu jõmikas mõistis elada selles riigis , kus võim oli lömitamiseks , aga elu pidi kulgema nii kaugel sellest kui võimalik . </s> <s> Seadusi ei tehtudki selleks , et neid keegi täidaks , vaid üksnes selleks , et võrdsematel oleks , mille najal oma voli su elu ja surma üle maksma panna . </s> <s> Nemad siin olid paari inimpõlve jooksul kõik selle unustada jõudnud , uskusid Voltaire'i , uskusid ideed vendlusest ja võrdsusest , nemad , kelle vanaisad olid esimest põlve orjusest vabadena sündinud ... </s> </p>
<p> <s> Enn Sinivald astus järve kaldal otse märjale liivaribale ja vaatas läbi enda varju vette . </s> <s> Nahkjas veepind kandis nagu muinasjutulossi kristallpõrand tillukesi mutukaid , kes seal märjaks saamist pelgamata ringi sibasid . </s> <s> Pruunjas vees nende jalge all sagis imeline ja vilgas elu . </s> <s> Värelesid mingid algloomakesed , keerles ja laperdas vastseid , must , suurte sõujäsemetega kõvakooreline põrnika moodi batüskaaf kihutas uljaste sööstudega ringi . </s> <s> Sõrmepikkune kalake ujus soliidselt ja suud muigutades , tähtis ja võimukas nagu parteisekretär . </s> </p>
<p> <s> Meest läbis ootamatu , oigama ajav valusööst . </s> <s> See oli hinges , aga valu oli ometi ehtne . </s> <s> Kõik need aastad , mõtles ta ... </s> <s> Kõik need lämmatava hirmu , ebakindlate lootuste , iiveldama ajava korruptsiooni , vale ja demagoogia aastad , need kaks täiesti luhtunud inimpõlve olid siin , selles vaikses vees kulgenud omasoodu , oma maailma suuruste ees maoldavate pisimutukate , oma saaki põlglikult õgivate kalakeste , omade ahvenate ja haugide maailmas , kus mitte midagi ei teatud inimkonda ähvardavast aatomiohust , mitte midagi ei teatud ega aimatud juhmide külapoiste inimjahist , et vaid võimu maitsta ... </s> <s> See maailm oli kõigest sellest vaba , mida inimesed olid oma eluks pidanud . </s> <s> Enn Sinivald oigas vaikselt ja nuuksatas . </s> <s> Ta pilk muutus hetkeks tuhmiks ja äkki võpatas ta hing . </s> <s> Ta ei näinud enam vee-elu , vaid seda , kelle varju läbi ta vette oli vaadanud . </s> <s> Vasaku käega okstest hoidev ja kummarduv inimene ei olnud see Caravaggio patuseid ingleid meenutav meelaste pundunud huultega ja viinamarjasilmadega teismeline , vaid üleni halli pulstunud karva kasvanud vanamees . </s> <s> Pea nagu takjanupp , kus juuksed ja habe silmnäost vaid väikese osa vabaks jätsid . </s> <s> Kui ajast küntud oli see päikesepruun , luukõhn näolapp ! </s> </p>
<p> <s> Kuhu oli ometi kadunud aeg , kuhu oli hajunud õnnepilet , mille iga inimene sündides sellelt loteriilt kaasa saab ? </s> </p></div2><div2 type="alaosa"><head> II </head>
<p> <s> Sekretär oli väga ilus . </s> <s> Direktor suurinvesteeringute alal oli ta mõne kuu eest välissuhete direktorilt üle löönud ega väsinud ikka veel end selle saavutuse puhul imetlemast . </s> </p>
<p> <s> Toonud kandikul posti ja allakirjutamist ootavad paberid , seisis tüdruk nüüd akna juures , toetudes puusaga kergelt kaktustelauale . </s> <s> Mehis oli viidanud käega ühele nahktugitoolidest , mis ta poolkaarekujulist töölauda ääristasid , kuid Hele jäi endiselt seisma . </s> </p>
<p> <s> Mida siis veel ? </s> <s> Aa , Juhan Jaani poeg Argos käis kaks korda siin ikka oma laenu asjus . </s> <s> Neiu hääles oli mahe pilge . </s> <s> Ta öelnud , et muidugi ei saa ta midagi ametlikku vastata , aga arvatavasti võiks see kõne alla tulla ainult teatavatel eritingimustel . </s> </p>
<p> <s> Mehis noogutas heakskiitvalt , laskus käsipõsakile ning jäi vaatama vastasseinal rippuvat suurt maali , mis hüperrealistlikult kujutas väikest lapikest mereranda , paari ruutmeetrit kive ja liiva , kaarduvat lainet ja seisuvee loiku roosakashalli graniitkivi lohus . </s> <s> Selle nii hästi tabatud vaikse , taevast peegeldava vee ja teisele kivile veerava laine vastuolus sisaldus midagi filosoofilist , mõtles noor pangadirektor melanhoolselt . </s> </p>
<p> <s> Miks sa ei istu ? </s> </p>
<p> <s> Noored jalad , naeratas sekretär , päev läbi istunud . </s> </p>
<p> <s> Ta oli blond , päevitanud ja pruunisilmne , tal olid patused kehavormid , õrnalt täidlane sihvakus . </s> <s> Ta lopsakad , meelad huuled näisid varjavat mingit saladust . </s> <s> Ta kandis küll kohustuslikku musta seelikut ja valget siidpluusi , kuid mitte jakki , mille puudumise direktor talle palava ilma ettekäändel andestas . </s> </p>
<p> <s> Loomulikult eritingimustel ! </s> <s> Enne peab vares valgeks minema ja päike hakkama läänest tõusma . </s> </p>
<p> <s> Ei tea ... </s> <s> Hele nagu kaalutles midagi ja naeris silmadega direktorile vastu . </s> </p>
<p> <s> Asi olevat selles , et see Tormi tänava maja on tegelikult laenuga ostetud . </s> </p>
<p> <s> Seda oligi arvata ! </s> <s> Direktor nööpis oma antratsiithalli pintsaku lahti ja ringutas . </s> <s> Temas oli kõik must-valge . </s> <s> Tume ülikond ja pimestavalt hele särgikrae ning rind . </s> <s> Ka lips oli must , kuid valguse langemisnurgast sõltuvalt leekis sellel kord sinine , kord punane , kord roheline kiirgus . </s> <s> See patustamine stiili vastu reetis mehe värviarmastust , mis siin must-valges majas oli selgelt taunitud . </s> </p>
<p> <s> Niisiis loodab ta võlgu ostetud majale tehtud laenuga selle sisustada ja panna asja käima , Ja tal pole endal midagi peale kulunud pükste . </s> </p>
<p> <s> Ole nüüd , teine käib nii šikilt riides ... </s> <s> Hele silmis säras jälle naer . </s> </p>
<p> <s> Ja ta tõi mulle tead kui suure kommikarbi ... </s> </p>
<p> <s> ... mille sa loomulikult tagasi lükkasid ! </s> </p>
<p> <s> Mille ma loomulikult tänuga vastu võtsin ja ära sõin ... </s> <s> Ole mureta , sinule jäi ka näputäis . </s> </p>
<p> <s> Tüdruk viis keharaskuse teisele jalale ja ta puusakaar tuli ahvatlevalt esile . </s> </p>
<p> <s> Sind ei olnud ju mulle sisekorra eeskirju meelde tuletamas ! </s> </p>
<p> <s> Ja peale pausi , teises , hoopis tõsisemas toonis : ma arvasin , meile on kasulik , kui ta usub , et on mind ära võlunud . </s> </p>
<p> <s> Mis mõttes kasulik ? </s> <s> Direktor otsustas korraks küüsi näidata . </s> <s> Mis huvi võiks pakkuda neile see aferist , kes panka panga vastu välja mängides loodab krediiti saada . </s> </p>
<p> <s> Kairitiga tuli jutuks ... </s> <s> Tormi tänava majaga on neil ainult leping - kohustub võõrandama vaid nendele , kuni laenusumma pole tasutud ... </s> <s> Kas sellest praegu piisab ? </s> </p>
<p> <s> Ahvatlus võttis Mehis Sinivaldi turja kuumaks - tõmmata konkurendid haneks , jätta nad ilma kaheksast miljonist ... </s> <s> Aga mis on selle garantii ? </s> <s> Armukese sõbratari luiskejutt . </s> <s> Või isegi mitte see . </s> <s> Kus on tagatis , et too Juhan Jaani poeg Argos , see kergelt nuumatud vurrukandja Helele pähe pole hakanud ja nad seda lugu koos välja ei mõelnud ? </s> <s> Mis tagab , et naine , keda ta liiga tõsiselt võtma on hakanud , talle selja taga auku ei kaeva ? </s> <s> See kindluse puudumine , isegi nii lähedase inimese puhul nagu Hele , tegi Mehisele haiget . </s> <s> Ta teadis , Hele räägib ta pehmeks , kui Mehis tal rääkida laseb . </s> <s> Noorele , lohkuspõsisele , kitsa sirge nina ja järsu kulmujoonega näole ilmus kinnine võimukus . </s> <s> Hästi , ta laseb seda asja natuke uurida ... </s> </p>
<p> <s> Tüdruk sai aru ja vahetas teemat - kuidas Mehise käik läks ? </s> </p>
<p> <s> Mees lõtvus ja ohkas . </s> </p>
<p> <s> Kui ma teaksin , mis seal taga lõpuks on ... </s> </p>
<p> <s> Nad said ju emaga halvasti läbi , aina naaklesid . </s> <s> Vahel näib , et see on lihtsalt ajukahjustus ja kõik ... </s> <s> Aga siis sähvatab sellist mõistust ja kaalutlusvõimet ! </s> </p>
<p> <s> Räägi oma isast ! - palus tüdruk . </s> <s> Milline ta oli ? </s> </p>
<p> <s> Kuidas saaks poeg oma isast rääkida ? </s> <s> Ei , tegelikult kihvt kutt oli , selline , kes ei vanane , energiline , teravmeelne , naistelemmik . </s> </p>
<p> <s> Ühe sõnaga - sinu moodi ... </s> <s> Näis , et mõte naistelemmikust isast meeldis Helele , ja Mehis raputas pead . </s> </p>
<p> <s> Ta ei teadnud , kas isal väljaspool perekonda tegelikult midagi tõsist oligi , enamasti oli see lihtsalt rõõm sellest , et ta inimestele meeldis . </s> <s> Aga ema ei talunud seda . </s> <s> See lõputu jõukatsumine : üks - ma olen sõltumatu , ma olen ei tea kes . </s> <s> Ja teine - sa pead olema , nagu mina tahan ... </s> </p>
<p> <s> Direktori laup läks horisontaalseid kurde täis ja silmadesse ilmus peaaegu piinatud pilk . </s> <s> Arvad , et tunned inimest . </s> <s> Ja äkki selline tohutu sügavus , hetketi selline maailmavalu filosoofia , sügav süümekompleks ja selline vana mehe tarkus , mida ta nii hoolega oma totu oleku taha peidab ... </s> </p>
<p> <s> Tüdruk astus kirjutuslaua otsast mööda , seisatas direktori nahkse pöördtooli kõrval , puudutas peoga mehe laupa , pühkis sellelt murekortsud . </s> </p>
<p> <s> Ära vaeva ennast ! </s> </p>
<p> <s> Enn Sinivald ei saanud end enam oma asemel liigutada . </s> </p>
<p> <s> Sinisele vesiroosidega tapeedile tekkis pikkamisi piimjas laik , mis kiiresti tihenedes inimese kehakuju omandas . </s> <s> Toas seisis nüüd linases aluspesus hallipäine vanamees . </s> <s> Särgipõuest vahtis vastu pisut lõtvunud , aga ikka veel võimas rinnalihastik . </s> <s> Käistest ulatusid välja pruunid , natuke kestendavad käelabad nagu kaks raudkivikamakat . </s> <s> Juuksepahmas polnud vist mitmel päeval kammi näinud . </s> <s> Sügavat kortsurägu kattis poolesentimeetrine habemehärmatis , mille juurde kuulusid ülahuult varjavad vuntsid . </s> <s> Põsenukid nagu kaks kanamuna ja kongus otsaga jämedapoolne nina . </s> </p>
<p> <s> Kiirustamata ajas vanamees endale püksid jalga ja ruudulise särgi selga , kobas käsikaudu toolilt püksirihma , pistis selle hooletult läbi tagumise rihma-aasa ja tõmbas pandla kõhul kinni . </s> <s> Siis ta väljus . </s> <s> Oli kuulda , kuidas ta ämbrist kopsikuga vett võttis ja jõi . </s> <s> Uks käis ja majas oli kõik taas vaikne . </s> </p>
<p> <s> Polnud enam siniseid vesiroose . </s> <s> Seina kattis nüüd tavatriibuline roosa tapeet . </s> <s> Ei rippunud sellel enam Kristuse lapsepõlve aegset naiivromantilist Naatsareti puusepa töötuba kujutavat pilti ega kuivanud roosikimpu . </s> </p>
<p> <s> Mees keeras enda asemel selili ja pühkis peoga silmi . </s> <s> Vanaisa oli ilmunud ja läinud ning tema oli siin voodis , kust äsja oleks vana Meinhard tõusma pidanud . </s> <s> Vanamehel polnud selleks kohta ja nii ta siis oligi ilmunud uduse laigu kujul seinale . </s> </p>
<p> <s> Enn oli poole tunni eest labida maasse löönud ja siia puhkama tulnud . </s> <s> Igavikulises suvetuules kiikusid väljas puuoksad . </s> <s> Nende varjud hullasid päikeselaikudes toa põrandal ja seinal . </s> <s> Möödunud nägemuse eredus oli Enn Sinivaldi pisut hämmastanud aga selles polnud ometi midagi enneolematut . </s> <s> Teda külastasid aina inimesed , kes siin katuse all kunagi ammu oma päevi veetnud olid . </s> </p>
<p> <s> Alles eile või üleeile oli pimeduses köögist läbi rehetoa rehe alla läinud pikka halli seelikusse ja pluusi riietatud noor naine . </s> <s> Käsikaudu uksi kobades oli ta neis vanades hoonetes liikunud , tundes enda õlgadel ja puusadel libisemas hämarusest teda kompavaid tundmatuid käsi . </s> <s> Haokubuga köögi koldevalguses tagasi , oli ta väikese kirvega pakul hagu tükeldanud , pliidisuu kuivi kuuseoksi tihedasti täis toppinud , mis seal suhinal tuld võtsid , köögi lõbusa praginaga täitsid ning pannil rasva särisema ajasid . </s> <s> Võrratu pannkoogilõhn täitis ruumi . </s> <s> Sügisõhtu vihma tibutav videvik koos nurkades lae all luuravate kallerdunud silmadega , nooriku suunas aina kahmavate varjukätega oli taganenud . </s> <s> Iga kord , kui naine panni tulelt võttis , et küpseid kooke kaussi kallutada ja uusi taignalaike läigatada , hüppas punane , laperdav leek rõngaste avast välja , valgustas põrandat ja lauaalust kuni kaugemate soppideni ning tõmme kandis sädemed ja suitsu pliiti katva aurukummi mustavasse kurku . </s> </p>
<p> <s> Enn ei suutnud ära arvata , kes oli see noor ja õbluke naine , tume lokkis juus räti alt laubale langemas . </s> <s> Noorik pelgas , üksi siin võõrastes pimedates hoonetes , kuni koldepuna äkki ta nägu elustavat naeratust näitas . </s> </p>
<p> <s> Eeskojas tümpsusid sammud ja köögi uks lükati lahti . </s> <s> Sajust tilkuvas vammuses mees astus sisse . </s> <s> Sarnakas , tarmukas , häälekas . </s> <s> Hetkepealt olid kõik luuravad vaimud hämaraist nurkadest pagenud . </s> <s> Köögis lehvis nüüd üksnes võrratu kuuma rasva ja küpsevate kookide hõng . </s> <s> Tagumisel pliidiaugul hakkas laulma teevesi . </s> </p>
<p> <s> See nägemus oli lehvinud Enn Sinivaldi silme eest mööda suvises õhtuhämarikus , kui ta oma üksildast einet sõi , viitsimata tõusta ja tuld süüdata . </s> <s> Ta polnud isegi üritanud mõelda , kes need inimesed olid , kuni see nüüd siin pealelõunase puhketunni ajal meenus ja ta korraga teadis - vanaema ja vanaisa , jah , seesama vanaisa , keda ta äsjagi näinud oli . </s> <s> Ainult et nägemuses olid nad noored , veel lasteta paar aastast 1905 või selle ringis . </s> <s> Nüüd siis mõistis Enn ka selle mureliku ja äreva oleku põhjust . </s> <s> Kui see ikka oli neil aastail , siis polnud ime , et Emmi muretses . </s> <s> Seda sarnakat ja kongninalist , lüheldast , kuid jässakat noort meest varitsesid vitsad ja Siber või veel tõenäolisemalt vaske valatud tina . </s> <s> Ühest ja samast tüvest , nii krahvihärra kui tema nõbu Meinhard Sinivald . </s> <s> Neil aegadel olid nad teineteist , relv käes , taga otsinud , kord krahv Meinhardi , kord Meinhard krahvi . </s> <s> Kui nad siis ükskord hiljem tõepoolest silmitsi vastamisi olid , oli Meinhard öelnud - oleme teine teist nüüd taga ajanud ja see pole ka miski ime , et me ajasime . </s> <s> Aga mina olin siiski nii palju ausam , et ma su lapsi ja naist ei puutunud ! </s> </p>
<p> <s> Emmi Sinivald , Raimost poeg lapi sees rinnal , oli koos mõnekümne omasugusega pantvangina mõisarehes püssimeeste valve all kaks pikka päeva veetnud , kuni krahvihärra koos kümne sõjamehega ratsa plagama pani , saatjaks jahipüsside sumakad ja koerte klähvimine . </s> </p>
<p> <s> Kuidas sai Enn näha neisse aastaisse , kus tema isagi veel ilma polnud sündinud , selle jättis ta rahumeeli mõistatamata . </s> <s> Paljusid asju oli ta lapsepõlves kuulnud . </s> <s> Erk fantaasia oli pilte joonistanud , need võisid ununenud kolikambreist nüüd talle silme ette tulla ... </s> <s> Jah , aga vanaema kooke praadimas , kuid noorena , lokkispäisena ? </s> </p>
<p> <s> Asjatu oli ära arvata , miks talle mõnel hetkel midagi kangastub , eriti mälupildid , mida ta tõepoolest oli näha võinud . </s> <s> Samal ajal ei mäletanud ta hingestki , mida ise oli alles paari kuu eest siinsamas teinud . </s> <s> Ta läks aeda , tiris pealseid pidi üles kimbu porgandeid , kablis välja paar kartulipesakonda ja korjas kausitäie hernekaunu . </s> <s> Siin need kasvasid ja oli täiesti selge , et Mehis neid siia küll maha teinud ei olnud . </s> <s> Aga et ta ise oleks teinud , Enn ei mäletanud , ei suutnud kujutledagi , et selles kaugusevine karva sinihallis hägus oleks ta võinud teha midagi nii arukat ja tulevasi aegu arvestavat nagu seda on juurviljaaia harimine . </s> <s> Ometi need siin kasvasid - kurgid , porgandid , kartul , hernes , salat ja redis . </s> <s> Till kasvas ise metsikult nagu mädarõigaski . </s> </p>
<p> <s> Võib-olla lõi Jumal maailmagi nii , nagu Enn oli aeda külvanud , pimeduses ja meeltesegaduses , samas unustades oma töö ja mõtte . </s> <s> Ei saanud öelda , et Ennu aiatöö palju halvemini välja oleks kukkunud . </s> <s> Kõik oli kenasti kasvama läinud ja kandis vilja . </s> </p>
<p> <s> On see huumor , küsis porgandeid puhastav mees . </s> <s> Herned olid juba potis , kartuliga tuleb viivitada , sest see keeb lühemat aega . </s> </p>
<p> <s> Kui Jumal tõepoolest maailma lõi , ei saanud tal midagi mõistlikku mõttes olla . </s> <s> Maja ehitatakse , et varju leida , külvatakse et lõigata . </s> <s> Teo mõte seisneb eesmärgis . </s> <s> Mida tahaks kõikväeline Jumal saavutada nii tühise teoga nagu ühe ajutise maailma loomine , kui tema käes on nii aeg kui ruum nüüd ja igavesti ? </s> <s> Kui uskuda Jumalasse , saab oma vaatuseta küsimused rahumeeli tema teada jätta , lõpetada mõtlemine selles punktis , kus teadmatus muutub piinaks - kellel varem , kellel hiljem . </s> </p>
<p> <s> Usub ta ? </s> <s> Enn küsis enda sügavuses kõmisevalt tühjuselt veel korra ja vangutas pead . </s> <s> Vastust ei olnud , ei ei-d ega jaa-d . </s> <s> Tal oli ükskõik . </s> <s> Nagunii ei pääse hingevaevast , tema küll mitte . </s> </p>
<p> <s> Ta läks oma vundamendikraavi juurde ja vaatas tehtut . </s> <s> Sügavamaks võtta polnud enam mõtet . </s> <s> Maa sisse jäävat osa ta ei vala , vaid veab kive täis ja loobib natuke segu vahele . </s> <s> Maapealse osa jaoks teeb ta teisaldatava raketise - saalungid , oleks Meinhard öelnud . </s> <s> Tal oli vaja teha keskmiselt neli kuupmeetrit betoonisegu ja see paika panna . </s> <s> Tööd jätkus . </s> </p>
<p> <s> Veerandtunni pärast kööki läinud , et ühepajatoidule kartuleid lisada , leidis mees eest külmas vees vaikselt vahumullikesi poetavad herned ja porgandid . </s> <s> Seletus asjaloole vedeles laual - pistik , mis oli jäänud pessa torkamata . </s> </p>
<p> <s> Aga äkki jäi ka Temal stepsel seina pistmata ? </s> </p>
<p> <s> Enn Sinivald muigas kibestunult . </s> <s> Tegelikult ei tahtnud ta üldse olemas olla . </s> <s> Teda ei huvitanud see maailm ega tema ise selles ilmas . </s> <s> See oli mõttetu puhtfüüsiline eksistents , täpselt samavõrra nagu igal teiselgi olevusel , ja teda see lihtsalt enam ei huvitanud . </s> <s> Aga sulaselgest inertsist jätkas ta , torkas saba seina , nagu ta endale nina alla pobises ja jäi ootama , millal ürgmere vetikaisse salvestunud päikesesoojus ta kastruli keema ajab . </s> </p>
<p> <s> Mees vilistas ja rõõmsalt jälgi ajav Muri tuli , vaatas säravail nööpsilmil talle otsa ning vehkis sabaga . </s> <s> Selle elurõõmsa asjalikkuse pärast ta Ennule meeldiski . </s> <s> Neil kõhedatel matkadel ümbruskonna metsades ja rabades varitses aina oht komistada liiga eredatele mälestustele . </s> <s> Hiljutine kogemus Naadi järve ääres oli värskelt meeles . </s> <s> See valusööst , kui ta tundis korraga ära möödunud aja ja meenusid selles ajas elamise pinged . </s> <s> Aga ometi otsis ta alateadlikult aina uuesti seda kogemust . </s> <s> Koos Muriga oli julgem neile näkku vaadata . </s> <s> Siis tundsid selgesti , et on ka muud , kui need kuutõbise luulud . </s> <s> On võrratu tänane hetk , lõhnad ja hääled , mis instinkte kütavad , on lihtne elurõõm , mida vehkiva saba ja kikkis kõrvadega väljendada saab . </s> </p>
<p> <s> Tagasiteel keerasid nad vallseljakult alla , Soojärve rabasse . </s> <s> Enn leidis vaistlikult ammuilma käimata rajaotsa ja edasi juhtis teda maastikuloogika . </s> <s> Kõrgrabas on iga vööni ulatuva kanarbikumätta vahel midagi rajasarnast . </s> <s> Kogenematu võib siia eksida . </s> <s> Kes aga tunneb õõtsuva ja koriseva maapinna iseloomu , läheb kindlalt õiges suunas . </s> <s> Siinsamas kasvaski see kask , mille oksa Kalev katki oli lasknud . </s> <s> Edasi viis rada lausa järve äärt pidi . </s> <s> Poolemeetrine turbaastang , selle all erkroheline ja kollane sammal , mis pikkamisi vette vajub . </s> <s> Kümne-viieteistkümne meetri kaugusel lõpeb vee pinnal ujuv samblavaip ja seal on meetrit poolteist vett , kuni algab aina tihenev mustjas lendmuda . </s> <s> Samblaõõtsikust vaba on vaid väikese lahesopi serv siinsamas minekuraja ääres . </s> <s> Kes viitsiks tassida kummipaati , saaks siit järvele minna , aga see on tõesti ainus paik kogu mitmekilomeetrise kaldajoone kohta . </s> </p>
<p> <s> Kohe peale lahesoppi hakkas jalgealune kindlamaks muutuma . </s> <s> Enam ei lirtsunud igas jalajäljes vesi . </s> <s> Kanarbikumättad ja kailud muutusid lopsakamaks ja paiguti oli nende vahel ka liivase pinnase rohtunud laike . </s> <s> Siis algas mets - mändidele lisaks kuuske , kaske ja eespool leppagi . </s> </p>
<p> <s> Raba ja soosaare piiril astus Enn üle sammalt servani täis kasvanud kaevise . </s> <s> Ta teadis , sellised kraavijupid ümbritsesid saart kolmest küljest . </s> <s> Kõigi fortifikatsioonireeglite kohaselt kaevatud - keskelt murtud joonega , et granaadi või miini tabamuse korral kogu kaevik kildude alla ei jääks ja sissekaranud ründajad pikisuunas tulistada ei saaks . </s> </p>
<p> <s> Mingil ajal oli siin keegi katsunud loomi pidada . </s> <s> Saare keskel , kus liivapinnas meetrit poolteist üle rabavee taseme ulatub , olid veel säilinud vundamendijäänused . </s> <s> Nendes samades hoonetes ja nende lähedale metsa rajatud punkreis olidki mehed siin istunud ja oodanud oma ootamist . </s> </p>
<p> <s> Kui lootusetu see oli ! </s> <s> Hektar liivast soosaart keset lohutuimat raba ! </s> </p>
<p> <s> Aga nemad polnud kaugeltki esimesed , teadis Enn . </s> <s> Saare idatipp , kus metsaalune ühes kohas veel vast meetrikese kõrgem oli , kandis nime - maa-aluste toad . </s> <s> Arvatavasti tuhande seitsmesajandate alguses asusid siin pelgupaigad , kuhu teeäärsest külast oma elu ja varanatuke pakku toodi . </s> <s> Milline ka polnud järjekordne võim , kes selle maalapi pärast inimelusid mängulauale heitis , kõik nad tapsid ja rüüstasid kaitsetuid põlluharijaid ühtviisi , nii et isegi mõnigi kord ametlikult otsustati - palgasõduritele palk küladest võtta . </s> <s> Ja mitte ainult palk . </s> <s> Vanajuhani talu metsas asub künkake , mida kohalikud Koolnumäeks nimetasid . </s> <s> Poolenisti maasse vajunud raudkivi kandis seal sisseraidena slaavi kirikuristi kujutist . </s> <s> See olnud üks vene väeosa , mis mingis kohalikus kokkupõrkes jumal teab kellega ühe oma väärikamatest poegadest , mingi sõjapealiku kaotas . </s> <s> Peiete puhul , rääkis pärimus , püüti külaelanikke , nii palju , kui kätte saadi , ja keedeti voorikateldes surnuks . </s> <s> Huvitav , mis oli neil inimestel kahe võõrvõimu omavaheliste kisklemistega asja ? </s> </p>
<p> <s> Niisiis oli mõtet hoida oma nahk nii kaugel suurtest teedest kui vähegi võimalik . </s> <s> Enn Sinivaldi arvates pidi see soosaar olema tookord tõeline saar keset laukajärve . </s> <s> Kraavitamised olid veetaset vahepealsetel sajanditel kindlasti meetrit poolteist langetanud . </s> <s> Siia pääses muidugi vaid tuntud radu mööda kohtadest , kus põhi inimest ja looma kandis . </s> <s> Küll taibati toonagi , et majad oleks hulkuvatele väesalkadele liigne peibutis , ja piirduti muldonnidega . </s> </p>
<p> <s> Aina oli õhtuhämaras Enn Sinivaldi kujutlusse soometsast kaks inimkogu ilmunud - mees ja naine . </s> <s> Hääletult tõusevad nad hämarikust ja udust nagu sünniksid nad neistsamadest maastikest . </s> <s> Tasasel , arupidaval kõnnakul rändavad nad metsateid pidi külla , vaatavad tuledes aknaisse , mööduvad lautadest ja kuivatist , lähevad läbi asustatud paikade ja suunduvad taas metsa ning sohu , kadudes sama hääletult ja pikkamisi , kui olid tulnudki . </s> <s> Maainimesed , maarahvas . </s> </p>
<p> <s> Ta istus saare samblasele pinnale ja võttis jalad lahti , riputas sokid kadakale kuivama ning heitis pikali . </s> <s> Muri tuli ja limpsas tal keelega üle põse . </s> <s> Mees tõrjus teda randmega ähvardades . </s> <s> Muri niuksus kannatamatult ja lonkis eemale . </s> </p>
<p> <s> Tasa kahises tuul puudes ja pilved rändasid taevas . </s> <s> Suur , kõle Soojärv virvendas säbarlaines . </s> <s> Eemal huiklesid vesilinnud . </s> <s> Maa tundus mehe külje all hingavat nagu tohutu loom . </s> </p>
<p> <s> Pikk liusikuõlgne punaka sasise habemega mees vaatas , käsi päikese varjuks laubal , üle järvelageda soost kerkiva vallseljaku suunas . </s> <s> Tema hallide silmade ilmes ei muutunud midagi , kuid ta raske käsi kiskus rusikasse ja viibutas ähvardavalt seljandiku harjal kulgeva tee poole . </s> <s> Seal liikus kirju killavoor , salguti mehi , küll ratsa , küll jalgsi , helkis turviseid , õlgadel kiikus piike ja sõjakirveid . </s> <s> Hobuste turjad olid raskeist kandameist koormatud . </s> </p>
<p> <s> Rusikat viibutav mees mõnas südamepõhjast midagi arusaamatus keeles . </s> </p>
<p> <s> Siis kerkis voori juures väike sinine suitsupall , järve pinnal lõi miski kurjasti lupsu ja paras pauk veeres üle soomaade . </s> </p>
<p> <s> Enn teadis , kes on see metsiku välimusega mees , kes mäel liikuvat sõjavoori sajatas . </s> </p>
<p> <s> Kusagil seal , kus praegu asub Vanajuhani talu , pole võimatu , et isegi samas paigas , oli kunagi Juha-Reinu . </s> <s> Keset sõja kõige süngemaid aastaid ilmus sinna ja jäi peremehe kaotanud peresse paikseks keegi umbkeelne , arvata vene väest kargu läinud mees . </s> <s> Kas see salapärase päritoluga hulgus , kellest püsis tänini veel paar sünget legendi , just Enn Sinivaldi kõige kaugem tuntud esivanem oli , ei teadnud ta ise kindlasti väita . </s> <s> Peres oli lapsi enne ja sündis ka pärast . </s> <s> Milline neist just Ennu haru algataja oli ? </s> <s> Ükskõik , sellist kolmesajandale aastapäevale lähenevat põlvnemislugu pole igal inglise peerilgi , mõtles ta muigamisi . </s> </p>
<p> <s> Tõusnud istuli , avastas mees , et järv on kaugemal ja väiksem , kui ta arvas olevat . </s> <s> Muidugi oli ta kujutluses näinud Põhjasõja- aegset järve . </s> <s> Ja jälle kerkis küsimus - kas neid pilte saab uskuda ? </s> <s> Tasa torisedes ajas ta kangeks jäänud keha jalule ja vaatas koera järele ringi . </s> <s> Veidi eemal , kanarbikumätaste vahel nägi ta selle saba ägedasti taeva poole lehvimas ja kuulis krantsi vinguvat haukumist . </s> <s> Nagu arvata võis , jändas Muri rästikuga . </s> <s> Madu oli end vaksa või paari pikkuselt mustikavarte vahel püsti ajanud ja sisises . </s> <s> Koer hüples ja kiunus jõuetus raevus , kuni Enn ta ära kutsus . </s> <s> Tükk teed vahtis krants tagasi , kiunatas ja näitas mehele , kui rahulolematu ta on . </s> <s> Ja mees patsutas teda kaelale , rääkis rahustavaid sõnu . </s> </p>
<p> <s> Ajapikku oli tal saanud harjumuseks iseendaga rääkida . </s> <s> Ta istus köögilaua taga , traatjalale toetuv peegel ees , ja vahtis endaga tõtt . </s> <s> Ta ütles - aitab ! </s> <s> Sellega mõtles ta habet . </s> </p>
<p> <s> Maja põhjatuis panipaikades sorinud , oli ta leidnud pappkarbitäie kunagisi habemeajamistarbeid - roostes Neva-teri , kaks hambuliseks läinud nuga , kiilaks kulunud vahupintsleid ja muud . </s> <s> Midagi , millega pooleaastasele habemekändale kallale minna oleks tasunud , kätte ei juhtunud . </s> </p>
<p> <s> Kitsaks kulunud ja keskelt needist logisevaid kääre ihudes-remontides sai ta lõpuks riista , millega vähemalt kuidagi pikka parda karistada võis . </s> <s> See oli tal nüüd kärbitud ja metsmehe hallist sasipuntrast oli ilmunud kitsas , kuivetu , linnamehelikult intelligentne ja mõrusarkastiline nägu . </s> </p>
<p> <s> Ma oleks nagu teid kusagil varem kohanud , pomises Enn Sinivald peegelpildile . </s> </p>
<p> <s> Siis äkki tuli tal midagi meelde , ta läks eeskambrisse ja tõi kindlal käel raamaturiiulist nahkvutlari , avas tõmbluku ja puistas sealt lauale esmaklassilise habemeajamisvarustuse . </s> <s> Nüüd hõõrus ta topsis vahtu ja määris selle näole . </s> <s> Tera küll kribises ta lõual , aga lõikas siiski enam-vähem valutult ja valgesse vahupõldu tekkisid esimesed kahvatupruunid vaod . </s> <s> Poole tunni pärast , kui ta enda sooja veega puhtaks oli pesnud ja rohekast pudelist lõhnapilvi levitades kirvendavaid põski lohutas , vahtis talle klaasi tagant vastu üks mitte just muldvana , kaunis kurnatud ja natuke närvilise olekuga mees , kelle hallide silmade põhjas oli sügav mõistatus . </s> </p>
<p> <s> Laua taga istuv mees võis küll aimata sajandite taga elanute või ka paari eelmise põlvkonna inimeste tundeid ja mõtteid , näha maailma nende silmadega , jagada nende muljeid . </s> <s> Polnud mingi liialdus öelda , et tal oli oma kodukäijatega olemas emotsionaalne kontakt . </s> <s> Seda aga ei saanud kuidagi väita mehe kohta , kes talle läbi vana peegli tähnilise klaasi vastu vahtis . </s> <s> Kahtlemata teadis too aruka näoga kuivik paljutki , mida Enn ise ei teadnud , kuid nii nagu Muri , nii nagu Mehis , ei olnud too teadja nõus temale midagi reetma . </s> <s> Kui ta väga tungivalt nõudis , vastas too talle nagu Underi ballaadi kangelanna - ära küsi , kahetsed ! </s> </p>
<p> <s> Nii palju tundis ta psühholoogiat küll , et panna endale vähemalt osaline diagnoos - isiksuse kaotus . </s> <s> Kui sa ei suuda saavutada oma mälestustega , oma keskkonnaga , sellega , keda sa oled harjunud iseendaks pidama , hingelist kontakti . </s> <s> Mis see siis muud on ? </s> </p>
<p> <s> Möödunud ööst oli tal hoiatav kogemus - ilmnes , et ta mäletas mõndagi , võib-olla isegi kõike ja ainult mingi õhuke kaitsekiht , mingi sinkjas kelme ei lasknud ta mälus pungituvaid koledusi nagu soolikakimpu välja valguda . </s> </p>
<p> <s> Südaöö paiku oli kõva käega uksele põrutatud . </s> <s> Linnuunest hetkega virgunud , ajas ta püksid jalga ja läks vaatama . </s> <s> Vihma tibutavas videvikus võtsid ta trepil endi vahele kolm tundmatut , keskealised , koreda tööliseolekuga mehed . </s> <s> Viinalõhn , halvasti aetud habemed , kottis püksid , korbatanud , murtud küüntega käed , mis ta õlale pandi . </s> </p>
<p> <s> Sina oled see linnamees , kes seda maja siin üle kuldab , ah ? </s> <s> Kuule papi , räägi , ah , mis see sul maksma läheb ? </s> <s> Panga värk ja puha , võtad raha hoidu ja jagad teistele raske dividendiga edasi , vahe paned tasku , mis ? </s> </p>
<p> <s> Need polnud teab kui vaenulikult ega ka erilise veendumusega lausutud sõnad . </s> <s> Kaltsvaadrist joomavennad , kellelt maaelu allakäik viimase võtnud . </s> <s> Need kaunis lihtsad ajud olid välja mõelnud kõige sirgema raha saamise viisi . </s> <s> Et see neile endile ohtlik võiks olla , et sedasi just rikkaks ei saa ja mingi häda vastu kestvat abi ei leia , polnud nende mõtlemisvõime puhul just eriti veenvad argumendid . </s> <s> Enn teadis pikemata , et need mõni tuhat , mis tal kummuti alt välja kraamida oleks , mehi ei veena . </s> <s> Loomulikult ei lähe nad selle peale ära , vaid tahavad kogu raha - kui ikka sellist lossi ehitad , kuhu kümneid tuhandeid sisse panna on täiesti täpes ... </s> <s> Siis peab seda pappi ju ikka olema . </s> <s> Noh , kui sa just ise ei anna ja nii edasi </s> </p>
<p> <s> Ta teadis , et ta kas pekstakse lihtsalt surnuks või siis jääb vigasena ja oimetuna maha , ootama poega , kes võib tulla alles kümnekonna päeva pärast . </s> </p>
<p> <s> Naljakas küll , aga see kõik jättis Enn Sinivaldi peaaegu külmaks . </s> <s> Tema teadvus ei hakanud keha kui iseseisva , oma elu elava nähtuse pärast ähmitsema . </s> <s> Sellised kujutlusvõimetud tüübid olid teda ikka meeleheitele ajanud . </s> <s> Tema arust kuulus ta nüüd ise koos nende kolme öökülalisega sellesse tuhmi leeri . </s> </p>
<p> <s> Messe ? pani ta käe kõrva juurde ja lasi kõike endale uuesti korrata . </s> </p>
<p> <s> Ah et pangast saab laenu , soo-jaa . </s> <s> Selleks see pank on . </s> </p>
<p> <s> Öised härrad muutusid natuke kärsituks . </s> <s> See halli karva kasvanud vanamees osutus kurdiks ja tohmakaks , sellist klobida polnud nähtavasti kuigi arukas . </s> <s> Näed suure vaeva ja oidu teine ikkagi ei saa , mida sa tahad ... </s> <s> Ja lõpuks - selline surm ei saa siin endale villat ehitada . </s> <s> Midagi oli valesti ja selle tegi Enn neile varsti ka selgeks . </s> <s> Pangahärra , aah , seal ! </s> <s> Ta vehkis uue maja poole . </s> <s> Minge aga päeva ajal. </s> <s> Tal siin öövaht na närbi närviga mees , kipub kole kergeste paugutama . </s> <s> On teisel miski tukk , laseb vahel märki . </s> <s> Ei see mees ei ole ehitusmees , sel on miski must munder ja laisk paistab ka olema ... </s> </p>
<p> <s> Misse ? </s> <s> Käsi kõrva ääres , tahtis ta kõvemal häälel kuulda , et mingu magama , kuni välisust irvakile jättes lõpuks majja sisenes . </s> </p>
<p> <s> Ta paljad jalad astusid äkki kiiresti ja hääletult . </s> <s> Üks käsi avas kapi , teine kaevas end kiiresti vanade riiete kuhilasse ja tõi sealt lagedale optilise sihikuga karabiini . </s> <s> Karniisi tagant kapilaelt leidis ta padrunipideme ja surus selle käsikaudu , kuid eksimatult lukuavasse , ei hakanud viimast padrunit pöidlaga alla tõrjuma , vaid lükkas kohe rauda , ja hoides relva vasakus käes , lähenes kiiresti uksepilule . </s> <s> Mehi ei olnud enam lävekivil . </s> <s> Enn kuulatas ja libises siis öösse . </s> <s> Midagi niisket ja jahedat tonksas ta kätt . </s> <s> Muri vigises vaevukuuldavalt ja hiilis temaga koos . </s> <s> Koera taip pani Enn Sinivaldi imestama . </s> <s> Ära oli tundnud mõrtsukad ! </s> <s> Aga julgust ei piisanud ... </s> </p>
<p> <s> Nad hiilisid aidani ja selle varjus vaarikapuhmastikku . </s> </p>
<p> <s> Mingi auto , arvatavasti vana SAAB seisis teel ja mehi selle juures ei olnud . </s> <s> Läbi hämaruse oli uue maja poolt summutatud hääli kuulda . </s> <s> Halli seina taustal ei hakanud kogud tihedas hämaruses silma . </s> <s> Enn pidi vaarikaist väljuma , liikuma marjapõõsaste vahel , kuni nende trobikonda taeva taustal nägi . </s> <s> Muri hiilis ta kannul ja mees tundis , kuidas koer värises , kui end ta sääre vastu surus . </s> </p>
<p> <s> Sihiku seadmisel polnud mõtet . </s> <s> Ristikut selles valguses nagunii ei näe . </s> <s> Kalevil oli sihik neljasajale meetrile pandud ja keegi polnud hiljem püssi puutunud . </s> <s> Tähendab , tuleb võtta siluett sihiku keskele ja arvestada , et kuul jookseb vahest kümme sentimeetrit ülespoole . </s> <s> Enn istus maha , toetas küünarnukid põlvedele ja viis püssi õlga - kunagine lasketreeningute aegne naljaasend osutus vägagi tõhusaks ja ta kasutas seda alati , kui ei tahtnud ennast lamades määrida . </s> <s> Läbi pikksilma olid mehed liigagi lähedal . </s> <s> Närunenud nahkjopis rind täitis kogu nägemisvälja , sihikus oli pime . </s> <s> Ainult heledate tõmblukkude järgi ta teadis , et see on inimene ja mitte näiteks heinasaad . </s> </p>
<p> <s> Mehed jõmisesid midagi omavahel , siis pandi veidi valjemal häälel paar kuradit ja hakati minema . </s> <s> Kaine aru pääses võidule . </s> <s> Kui auto punased tuled maanteele pöörasid ja metsatuka taha kadusid , tõusis marjapõõsa juurest mees ja laadis vilunult , kindlal käel püssi tühjaks . </s> <s> Ei olnud see tal esimene kord nende tikripõõsaste juures inimest kirbul hoida . </s> <s> Lükkinud padrunid rivisse tagasi , viis Enn need kapi otsa ja peitis karabiini uuesti riidekontsude alla . </s> <s> Ta teadis küll , oli kogu aja teadnud , kus see Mehise suurte lootustega ostetud ja kasutult vedelev jahirelv alati seisnud oli . </s> <s> Näis , et ta teadis ka , miks ta selle olemasolus vahepeal oli kahelnud , kuid keeldus seda endale tunnistamast - siis tuleks tal mäletada paljut muudki , uskuda kõike , mida ta viimasel ajal teinud ja näinud on , meenuma peaksid siis nii paljud üksikasjad , et ta maailmakaart kaotaks korraga kõik oma tohutud valged laigud . </s> <s> Ja selleks , paistis küll , ei olnud ta veel valmis , ei olnud valmis saama üheks tollega seal peeglis . </s> </p>
<p> <s> See oli nii lihtne töö - loopida segumasina trumlisse liiva , siis tsementi . </s> <s> Valada sellesse loginal pöörlevasse astjasse vett , kuni kõik seguneb , sinisest tsemenditolmust ja kollasest liivast hall kört moodustub . </s> <s> Siis kallata see kärusse ja kogu jõudu mängu pannes ajada käru raketise äärde , tõsta , nii et silme ees pime , lasta betoonil valguda , lükata seda labidaga , kuni kõik on laudade vahel , ja tõmmata pealispind silutiga tasaseks . </s> </p>
<p> <s> Las keha pealegi valutab . </s> <s> Pole harjunud niisuguse pingutusega - noh , harju siis ! </s> <s> Mis oli temal asja selle harjumatu keha vaevadega ! </s> </p>
<p> <s> Südant siiski ignoreerida ei saanud . </s> <s> Kui selle puperdamine liiale läks , tuli paratamatult seista ja lasta metsikul hingeldusel taanduda . </s> <s> Muidu ähmastus teadvus - tähendab , mingi seos keha ja sellesse kehasse vangistatud minatunde vahel ikkagi olemas oli ! </s> <s> Muidu küll vahel näis , et ta istub oma peas nagu kindluse tornis ja vaatab laskeavadest välja , teadlik paratamatust seotusest oma kongiga , seda aga samal ajal võõraks ja rõhuvaks pidades . </s> </p>
<p> <s> Hall päev ajas higise keha judisema . </s> <s> Tuli uuesti labidas võtta , panna keha , see masin tööle , kuni jälle tekib mootori kloppimine ja õhust puudu jääb . </s> </p>
<p> <s> Üks punane auto pööras suurelt teelt kõrvale . </s> <s> Mehis ? </s> <s> Aga miks siis lõuna poolt ? </s> <s> Ja see pole ju Berlinetta , vaid Sierra ... </s> </p>
<p> <s> Loomulikult ei jäänud Enn Sinivald , labidas peos , ootama , millal võõras kohale jõuab , vaid süvenes uuesti oma sunnitöösse . </s> <s> Talle näis , et ta teeb sohki , ei taha tunnistada , et see auto on talle tuttav . </s> <s> Alles siis , kui uks klõmatas ja Ivika Veiert tema poole tulema hakkas , katkestas ta töö , pesi segumasina ja tsemendikotile ruberoiditüki vihmakaitseks peale . </s> </p>
<p> <s> Naine oli üksi . </s> <s> Ta hoidis kätt tükk aega Ennu peos ja vaatas talle naeratades ning küsivalt silma . </s> </p>
<p> <s> Läheme tuppa , arvas Enn Sinivald . </s> <s> Talle nii meeldis kui ka ei meeldinud see külaskäik . </s> </p>
<p> <s> Loputanud end veega suurest higist puhtaks , läks ta tahakambrisse ümber riietuma , seisis vabisevijalu riietekapi avatud ukse ees ja katsus ennast koguda . </s> <s> Aegamööda ta taipas , et on vaja otsida nii puhas pesu kui seljariided - kõik oli ligaselt läbi higistatud , ta oli endale tööga armetult liiga teinud , nii et isegi mõtlemisvõime oli väsimuse tõttu tuhmunud . </s> </p>
<p> <s> Tal polnud midagi linast ja avarat pesuriiulitel . </s> <s> Ta ajas selga liibuva trikookomplekti , tõmbas peale tumepunase villase päevasärgi , jalga vanad valged püksid ja lisas siis jahedusehirmust sinepikarva velvetpintsaku ning sama värvi pesusametist kingad . </s> <s> Enamik sellest varustusest oli Mehise toodud , ilmselt poisi garderoobi ülejäägid . </s> <s> Ennu enda riietest polnud ju peaaegu midagi säilinud , taipas ta äkki kohkumusega , mäletades asja , mida ta ometi ei mäetanud </s> .... </p>
<p> <s> Kui ta kööki tagasi läks , lõhnas Ivikal juba kohv kannus ja ta kiired , harjunud käed tegid võileibu . </s> <s> Hirmus koduselt tundis too naisterahvas ennast siin ! </s> </p>
<p> <s> Ta tulnud küsima , ega Enn selle viimase korra pärast pahane ole ... </s> </p>
<p> <s> Hea , kui sul on parajasti leib suu juurde tõstetud ja sa sellesse hambad võid vajutada , siis mälud mõtlikult ja tunned , kuidas küsimus nagu peotäis liiva su sõrmede vahelt läbi valgub , kuni enam polegi vaja vastata . </s> </p>
<p> <s> Sa näed pagana hea välja , sõnas Ivika teda vidusilmi tunnistades . </s> </p>
<p> <s> Mees oli läinud kapist sinepit tooma ja naise käeviibe peatas ta . </s> <s> Keera ! </s> <s> Sõrm joonistas õhus horisontaalset ringi ja Enn nagu viimane tola keeraski end pikkamisi seljaga ning siis uuesti näoga perekonnasõprade tütre poole . </s> </p>
<p> <s> Tahad , istu , ma lõikan sul juukseid ? </s> </p>
<p> <s> Kui käärid ta hallides salkudes vilunult lõksusid ja soojad käed teda silitasid ning kamm rahulolujudinaid seljale tõi , oli mees ikkagi sunnitud kuulama , mida Ivika rääkida tahtis . </s> <s> On juba kord nii , et tahad või ei , hellitustega võib isegi sellise täiesti nonkonformistliku eluka , nagu siga seda on , teatavaks ajaks kuulekaks teha . </s> </p>
<p> <s> Niisiis , Kalev ... </s> <s> Ei kuula kedagi , ajab mingeid täiesti teisejärgulisi asju , on edev , on tujukas ... </s> </p>
<p> <s> Kurat võtku küll , kas mina ta sulle kaela määrisin ? möirgas Enn Sinivald sisimas . </s> <s> Mida ta pidi siis vastama , kui pruut , loor peas ja maikellukeste punt pihus , temalt seda õnne- ja nutuõhinas nõudis . </s> <s> Ega see , et tema end uskuvat väitis , Ennule nende abielu õnnestumise eest vastutust ei pannud ! </s> </p>
<p> <s> Miks neil lapsi ei ole , päris ta kuuldavalt ja tabas seekord kümnesse . </s> <s> Käärilõksud vaikisid tükiks ajaks ja silitav käsi rändas ta pealage mööda , laskus kukaltpidi kaelale ning puges krae vahele . </s> <s> Naine ei öelnud midagi ja jätkas oma juuksuritööd , kuni mõne aja pärast lõpetas , käteräti kaela ümbert harutas ning mehe ninale langenud juustesalgu hoolitsevalt ära pühkis . </s> </p>
<p> <s> Nende kohvilauajutt oli võtnud väga usaldusliku tooni , kui õues uuesti autouksi kolgiti . </s> <s> Jutlevad hääled lähenesid ja peagi avati köögiuks ning Mehis koos ühe võõra blondi tüdrukuga astus sisse . </s> <s> Poja veidi üllatunud ja tavapäraselt tasahäälsele ning tõsimeelsele tervitusele liitus blondiini rõõmus , tugevalt helisev teretus .. </s> </p>
<p> <s> Enn Sinivald teadis , et ta peaks end kokku võtma , näole tikkuvat kiusakat rõõmu tagasi hoidma , kui ta oleks see , kes ta kunagi ilmselt oli . </s> <s> Ta jäi rahumeeli oma kohale istuma ja imestas et ei tahagi Ivikalt küsida , mida too uute külaliste tulekust arvab . </s> <s> Naerma tahtis see teda igatahes ajada . </s> </p>
<p> <s> Hetke pärast oli ta sunnitud tõusma . </s> <s> Mehis tuli tüdrukut esitlema . </s> <s> Too mõõtis Ennu pilguga üle , märkis ära ta keigarliku riietuse , mida ühest vanast talutarest vaevalt oodata oleks osanud , pani tähele värskelt aetud habet ja just äsja lõpetatud soengut ning vaatas ilmekalt küsivate silmadega Mehisele otsa . </s> <s> Isa teadis , mida poeg võis rääkinud olla . </s> <s> Poolhämaras ringi kobav , raugastunud ja endasse sulgunud üksiklane - ja selle asemel nooruslikult sihvakas ning moekalt riides , küll täiesti hallipäine , kuid selge pilguga , reageerimiserk vanem mees . </s> </p>
<p> <s> Isa , see tüdruk on Hele , ütles Mehis ja isa ulatas käe - seda ma näen , et hele ! </s> </p>
<p> <s> Tüdruk reageeris kiire , elurõõmsa naeruga . </s> <s> Ta pruunide silmade põhjas sädeles , ta täitis toa täiesti tunnetatava säriseva pingeväljaga . </s> </p>
<p> <s> Ivikaga kätlemisel tõsinesid need naerused silmad , märkas Enn , küsisid midagi või mõõtsid teist naist . </s> <s> Oh te kassisugu ! </s> </p>
<p> <s> Mehis , teadagi , polnud Ivikat eales eriti sallinud . </s> <s> Paar aastat noorema poisina oli ta Veiertite külaskäikude aegu paratamatult kaela sadava plika üleolekut liialt palju kordi taluma pidanud . </s> <s> Nad küll kätlesid , kuid sulaselge küsimus - misasja sina siit otsid - vahtis poisi näos nagu nuga hammaste vahel . </s> </p>
<p> <s> Kergelt muheledes laskis Enn Ivikal kahed kohvitassid lauale tuua ja tulijatele einet pakkuda . </s> <s> Too tegi seda täiesti ilmse trotsiga , mängis perenaist , varsti leidis aga sobiva hetke , et tõusta ja lahkumisest teatada . </s> <s> Enn saatis ta autoni , talus kätlemisel otsese pilguküsimuse , säilitas sõbralikkuse ja viipas talle järele . </s> <s> Kogenud juht - nagunii vaatab peegli kaudu tagasi . </s> </p>
<p> <s> Kas sa tahad , et ma uuesti tulen , olid silmad temalt küsinud . </s> <s> Ta oli veidi kulme kergitanud ja pead küljele kallutanud . </s> <s> Ma ei tea , mida sa silmas pead , oli ta mõttes öelnud . </s> <s> Ta ühtaegu tahtis ja ei tahtnud seda tagasitulekut . </s> <s> Ta oli kindel , et Ivika sellest nii ka aru sai . </s> </p>
<p> <s> Kui ta toa poole läks , nägi ta Mehist ja Helet uude majja suundumas . </s> <s> Vaata poissi , läheb oma unistuste lossi näitama ! </s> <s> On tal seekord tõsi taga ? </s> <s> Loodab , et tüdruk koos temaga tulevikunägemustest heldib ... </s> <s> Selline tüdruk ei heldi ! </s> <s> Suurepärane eksemplar , sellist annab otsida . </s> <s> Aga ta on kogu oma täiusliku kehaga , oma vangistava iluga , jõulise elurõõmuga , kogu olemusega täienisti tänases , reaalses hetkes . </s> <s> Ta teab enda hinda , ta ei hakka pakkuma mehele ilusat näidendit kaasamõtlemisest , ei anna lootustki , et tema näol võiks tegu olla millegi muu kui vastassoost olevusega - niisiis vastasega , nagu see kord juba asjade olemuses on . </s> <s> Veetleva , tugeva ja julma vastasega , kes kõik meeletult nauditavaks heitluseks muutub . </s> </p>
<p> <s> Esimesel omavaheloleku hetkel , köögis nõusid koristades , sattus Hele , nagu Enn ette aimanud oligi , talle justkui juhuslikult väga lähedale . </s> <s> Tüdruk kergitas küsivalt silmad , jättes lõua jonnakalt rinnale . </s> <s> Ta ei andnud Ennule teed . </s> <s> Mees asetas oma parema käe sõrmed tüdruku vasakule õlale , ta käsivars jäi risti nende vahele . </s> <s> Ta teadis , kuidas tüdruk seda puudutust oodanud oli . </s> <s> Toetudes sõrmedega õlale , kergitas ta rannet , see tõstis omakorda tüdruku lõuga . </s> <s> Kangekaelne vastupanu , ilmekas suu , mis täpselt väljendas naise iseteadvust , ootamas alistajat ja murdjat . </s> <s> Siis need kirsipruunid silmad , põlev küsimus nende põhjas . </s> </p>
<p> <s> Mis siis nüüd ? </s> </p>
<p> <s> Tüdruk , kui sa mu poisile liiga teed , siis lasen ma sinust topise teha ! - lausus Enn Sinivald oma poja sekretärile ja purskas naerma piiga põlgliku reageeringu peale . </s> <s> Hele mõistis , ta silmad naersid , ta käsi libises pintsaku alt Ennu vöökohta pidi selja taha , ta toetas põse tumepunasele villasele päevasärgile , embas külitsi meest ja libises kohe eemale . </s> </p>
<p> <s> Kui nad autosse istumas olid , saatis tüdruk lahkumispilgu , milles põles mitte tühine seikluslust , vaid soe poolehoid . </s> <s> Läbi tagaklaasi nägi Enn , et Hele ütles midagi Mehisele ja vaatas kiiresti tema poole tagasi . </s> </p>
<p> <s> Pead vangutades pöördus vana mees majja . </s> <s> Kui oled korjanud tundmatuid seeni ja neid juba söönud , siis kusagilt uurinud ja leidnud need arvatavasti surmavalt mürgised olevat ... </s> <s> Jäi ainult oodata . </s> </p>
<p> <s> Aga midagi ei juhtunud . </s> </p>
<p> <s> Ta nägi unes üht ärapõlenud fotot . </s> <s> Sellel postkaardisuurusel pildil on kaks inimest . </s> <s> Üks poiss , kes hoiab käes nelgikimpu ja paberipoognat , ja noor naine , kes on pannud oma parema käe ümber poisi õlgade ning vasaku lilli hoidvale käele . </s> <s> Nende selja taga õitsevad valged sirelid . </s> </p>
<p> <s> Mitte miski nooruki kitsas , päranisilmses näos ei reeda elukooli , mis sel neljateistkümnesel seljataga . </s> <s> Kusagilt pole lugeda kümmet aastat avala näoga valetamise mängu , mille vähimaks panuseks oleks olnud tähtajatu Siberi-sõit ja suurimaks mõistagi elu . </s> </p>
<p> <s> Kuueaastaselt oli ta jäänud emata ja õeta , oli üles kasvanud vanas talus vanavanemate juures , toidetud , kaetud ja kasitud , kuid hingelt omapead ja üksi . </s> <s> Tema isa , Eesti ohvitser , kes Leegionist terve nahaga pääses ja koduteel vangi langes , kes sunnitöölaagrist ära põgenes ning aasta metsades redutas , oli lõpuks koju tulnud , kuid dokumentideta ja ümbruskonnas teada minevikuga polnud tal seal võimalik kanda kinnitada . </s> <s> Üsna varsti kadus ta sealt , seadis end enam-vähem alaliselt sisse Kõrvemaal metsavahitalus , olles kord üks , kord teine ümbruskonnas reaalselt elav isik , kes metsanormi tegema tulnud ja kellel pass kodus . </s> <s> Kummaline küll , kuid see , mis ei tulnud kõne alla tavalises maailmas , osutus siin , polügonimaal , erirežiimiga territooriumil , mis just metsavendluse likvideerimiseks oligi loodud , äkki võimalikuks . </s> </p>
<p> <s> Tuhande üheksasaja viiekümne kuuendal aastal ilmus isa ootamatult koju koos Sergei Kozloviga , rahumeelselt kõrvu tulid nad õue , ajasid veel pilgu juttu , vahtides , silm kissis , päikese poole , ja läksid seejärel kambrisse , kus kähku pudel lauale ilmus . </s> <s> Poiss teadis , mis kõlbab , mis ei . </s> <s> Ta kadus toast ega läinud magamistuppagi , et meeste juttu läbi ukse kuulata . </s> <s> On asju , mis nõuavad puhast mängu . </s> </p>
<p> <s> Isa sai varsti peale seda hallide pappkaantega ajutise passi ja poole aasta pärast ehtsa . </s> <s> Kümme hirmuaastat haihtusid olematusse . </s> </p>
<p> <s> Milliseid lubadusi isal ka anda tuli , Enn oli veendunud , et tema tõttu küll ükski inimene kannatada ei saanud . </s> </p>
<p> <s> Kozlov osutus lõpuks , nii vähese kirjaoskusega ja tuhm , kui ta ka oli , targaks meheks , kes teadis , kuidas inimeste hulgas elada . </s> </p>
<p> <s> Pannküla Sass ei käinud enam Veiertite pool . </s> <s> Ta oli naise võtnud , kellegi umbvenelase , ja elas linnas ning tegi hoolsalt parteikarjääri . </s> <s> Tema lennukaare tipp oli Enn Sinivaldi teada tööstus- ja transpordiosakonna juhataja rajoonikomitees . </s> <s> Milline tema varjatud karjäär julgeoleku liinis välja nägi , seda ei teadnud avalikkuses keegi . </s> </p>
<p> <s> Isa sai kolhoosis tööd . </s> <s> Vilets see palk muidugi oli , aga suurima rahahäda aeg sai neil sellega läbi . </s> <s> Poisi pähe hakkas siginema tulevikuplaane . </s> <s> Ta oli seitsmendas klassis , millega tookord oleks seadus lubanud piirduda . </s> <s> Nii oli ta ka uskunud minevatki , sest alaline vaesus tüütas ära . </s> <s> Popsi vakamaa , see nullkuus hektarit , millega maapere ära pidi elama , poleks õppima minna küll lubanud . </s> <s> Normipäevade näljakopikad ja juurdekuuluv naturaaltasu , mingi pool kilo kartuleid ja sada grammi vilja , jäid Ennu mäletamist mööda küll igaveseks kolhoosile . </s> <s> Pealegi ei käinud vanad ammu enam väljas tööl ja poissigi oli vaja kodusele lehmale heina tegema või kartuleid muldama , mitte sihilikult põhjaaetud maamajandusele tasuta orjapäevi tegema . </s> </p>
<p> <s> Enn oli õppija poiss . </s> <s> Fotol teda õlgadest kaisutav naine oli ta klassijuhataja ja emakeeleõpetaja Pärja Nurm . </s> <s> Pildil kandis ta oma valget vööga seelikut ja pitspluusi , tal oli korralikult lõigatud ja rullidega koolutatud soeng , tal olid jalas valged peokingad , ta oli kahekümne kolme aastane . </s> </p>
<p> <s> Kergem oli meenutada neid igaveseks mällu kulunud üksikasju , kui seda piinlikkustundega segatud tänulikkust , mida temas äratasid julgustus ja osavõtt . </s> <s> Olid nad ju kogu klassi poistepundiga Pärjasse armunud , võiks vist liialdamata öelda . </s> <s> Armunud selles platoonilises laadis , mis juhib kõige ilusa juurde , välistab labasused . </s> </p>
<p> <s> Lõpupäeva pildilekutsujaks oli õpetaja . </s> <s> Poiss ise poleks seda ealeski söandanud . </s> <s> Tal jooksid mööda seljanahka kuumad sipelgad , kuni õpetajanna oma käed ära võttis . </s> <s> Et sa õppima lähed ! </s> <s> Sõrmeviibutus ja pai põsele . </s> </p>
<p> <s> Elluastuja , nagu öeldakse , uje , kõiki kahtlustav , igat lausutavat sõna enne mitu korda vaagiv - sellisena tuli ta lapsepõlvest . </s> <s> Noorukiiga oli teinud ta endast teadlikuks . </s> <s> Ta häbenes oma pikki käsi-jalgu , kitsast ja sirget nina , kõhnust , mis oli viimase aasta kiire kasvu tulemus , kidakeelsust , harimatust , kõike ... </s> <s> Aga ta hingepõhjas ringutas ärkav iseteadvus , ta teadis , kelle ta endast teeb . </s> <s> Ja kusagil salajases sopis oli peidus helluse ja usalduse vajadus . </s> <s> Ta kukal mäletas hellitavat kätt , teda oli kord lihtsalt niisama , puhtast armastusest kaisutatud ja hoitud . </s> </p>
<p> <s> Teisalt teadis ta piisavalt palju labasusi ja roppusi , mis käisid naiste kohta . </s> <s> Põlvkond , kelle noorus jäi sõtta ja täisiga vangilaagreisse , kellel peaaegu puudus normaalne sugudevaheliste suhete kogemus , andis oma teatepulga neile üle ja see teade sisaldas peamiselt kasarmurepertuaari . </s> </p>
<p> <s> Neist kahest asjast - igatsusest inimliku läheduse ja mõistmise järele ning asjatundmatuist nilbustest tuli kokku panna midagi , mis rahuldaks üht sügavamat vajadust - armastust . </s> </p>
<p> <s> Mees lamas avasilmi asemel ega taibanud kohe , kas see kõik oli ta peast läbi vuhisenud tõesti unes või oli ta seda teadlikult meenutanud . </s> <s> Ta oli hetkeks kätte saanud tunde : kuuma kiheluse naha all , pakitseva tänutunde olevuse vastu , kes teda puudutas ja kes talle kaheldamatult head soovis , sõõrmeis olid segunenud sireli ja nelgi lõhnad , soe tuul oli ajanud pilvekiude taevas . </s> <s> Ühe hetke oli ta olnud valusalt elus . </s> </p>
<p> <s> Õhtul tõmbasime oma ninad ikkagi õliseks , mõtles Enn Sinivald muiates . </s> <s> Ta poleks tohtinud neid tajusid meenutada , või kui päris täpne olla - oht seisis selles , et need tajud tekitasid temas kordumatu meeleolu , mida ta oli hetkeks uuesti kogenud , ja nii jätkates ähvardas oht jõuda kuristikku . </s> <s> Ja kust ta küll võttis , et see foto on põlenud ? </s> <s> Aga kus see siis on ? </s> <s> Kus kõik on ! </s> <s> Õnneks seal , kus kõik on , teadmatus eikuskis . </s> </p>
<p> <s> Üks suudlus nüüd veel sa luba , mu armas , las sulatab see sinu südamest jää ... </s> <s> Valss keerles ta peas , kui ta saagis , kui ta prussijuppe kokku seadis ja naelu tagus . </s> <s> Viis keerles ja mees muheles . </s> <s> Ta elas jälle neis päevades või täpsemini hilisõhtuis , oli jälle september , põgusalt soojad ja maheda tuulega päevad , mis sest , et palju aastaid oli möödunud . </s> </p>
<p> <s> Midagi oli tookord muutunud . </s> <s> Enn oli ennegi Tallinnas käinud , oli pikemaltki sugulaste pool peatunud . </s> <s> Linn oli talle tuttav . </s> <s> Aga mitte kunagi polnud ta tundnud sellist kuuma ärevust nagu sellel sügissuvisel hommikul , kui rong ta siia linna ja hallist udust sündivasse päikesepaistelisse päeva tõi . </s> <s> Mitte kunagi polnud ta tundnud , et ees seisab otsustav katsumus - kas ta tuleb toime ? </s> </p>
<p> <s> Milles see eksam tegelikult seisnes , seda ta isegi ei teadnud . </s> <s> Vaadates tahmase ukseklaasi taga mööda libisevat halli linna , mis aina pöördus ta pilgu ees , oli poisil tunne , et rong puurib end sellesse sipelgaist uuristatud kändu nagu korgitõmbaja . </s> <s> Ta kujutles , et see ei peatu Balti jaamas , vaid veereb edasi piki sadama poole kulgevaid rööpaid , läheb siis üle Kadrioru kitsarööpmelisele , kulgeb Ülemiste järve lähedal mõne aja kõrvuti esimese raudteekeeruga ja suundub nii pöörehaaval linna südamesse . </s> </p>
<p> <s> Sellisel moel sisenes temagi uude ja järsku avardunud ellu . </s> <s> Ta oli libisenud seni linna pealispinda mööda . </s> <s> Nüüdsest hakkab ta elama koos nendega , kelle aknaid ta seni mõistatades uurinud oli . </s> </p>
<p> <s> Tantsiti aeglast valssi . </s> <s> Üks suudlus nüüd veel sa luba , mu armas , las sulatab see sinu südames jää ! </s> <s> Tumedal läikival parketipinnal liugles kümmekond esinduslikku paari , sooritades eeskujulikke pöördeid ja päkatõuse . </s> <s> See tants , mida on nii ilus vaadata ja nii võimatult tuim ning igav tantsida , arastas poisi lõplikult . </s> <s> Juba all trepiotsal , kus tülpinud näoga kolge , priipääsme põlglikult tagasi andnud , jala ta teelt koristas , oli ta tundnud põlvedes äkki imelikku kuuma raskust . </s> <s> Vaibaga kaetud laiad astmed viisid sujuva kaarega teise korruse tohutusse , napilt valgustatud jalutusruumi , kus kaugete seinalühtrite helk kunstmarmorsammastelt peegeldus . </s> <s> Oli valida kahe päratusuure tammepuust tiibukse vahel , mis mõlemad saali viisid . </s> <s> Kummagi suus mustendasid piduliste seljad . </s> <s> Sisenenud ühte neist päästvalt varjavaist inimsummadest , nihutas Enn end peopoiste vahelt tasahilju ettepoole , kuni tummast imestusest tardus . </s> <s> Tumepunaste sametportjääride vahel nägi ta helesiniste ja kuldsete katetega noodipultide rivi ning nende taga orkestripillide kiiskavat metalli . </s> </p>
<p> <s> Et kummalgi uksel seisis kiiluna parketile ulatuv poistejõuk , et seinte ääres toolidel kirendasid kleitide read , see polnud ju lõpuks mingi uudis . </s> <s> Ega Enn esimest korda peol olnud . </s> <s> Ta oli kuulnud ka varem tantsuorkestreid mängimas ja näinud paare , kes hästi tantsisid . </s> <s> Selles polnud midagi tõeliset uut . </s> <s> Üksnes kokku oli seda kõike ühe korraga liiga palju . </s> <s> Tegelikult oli see talle ikkagi päris esimene tõeline tantsupidu . </s> </p>
<p> <s> Kui Reinu nimeline käharpäine , mahedalt üleolev koolikaaslane talle päeval priipääsme pakkus , oli ta selle kõhklemisi vastu võtnud , seda õhtusöögi juures maininud ja korteriperenaise ootamatult hoogsa soovituse peale kohale marssinud . </s> </p>
<p> <s> Oi , ta ei arvanud veel üldsegi , et kõik see maailm , millest ta kuulu järgi juba mõndagi teadis , temasuguste jaoks avali on . </s> <s> Aga siin ta oli . </s> <s> Nüüd seisis seesama Rein laval , kardlõngaga tikitud puldivaiba taga ja mängis trompetit . </s> <s> Teda sealt kaaslaseks kutsuda Enn ei saanud . </s> <s> Nii pidi ta iseseisvalt toime tulema täiesti võõraste hulgas siin toretsevas peoruumis , veel tundmatus suures linnas . </s> </p>
<p> <s> Üks oli küll selge - siia saali tema tantsuoskus põrmugi ei kõlvanud . </s> <s> Kõrva paitanud valss lõppes . </s> <s> Sigines peaaegu pühalik vaikus , mille Reinu trompet järsu kukelauluga katkestas . </s> <s> Enne veel , kui Enn midagi mõelda jõudis , hõrenes poisteparv . </s> <s> Hetkega täitus heidutavalt lage parkett sagivatest tantsijatest ja ta leidis end laiutavast ukseavast peaaegu ihuüksi . </s> <s> Taandunud kiiresti fuajeesse , plaanitses ta juba põgeneda , trepist alla ja klaasustest tänavale , kuid mingi magus ärevus sundis jääma . </s> <s> Algasid need nii paljude hilisemategi pidude kaebliku ootuse ja hirmu vahel kõikumise minutid , millest lõpuks sai terve õhtu . </s> </p>
<p> <s> Korra eksis temagi põrandale , sai teha vaid mõne kohmaka sammu ja oligi loo lõpp . </s> <s> Ja see oli ka kõik , kogu ta pidu . </s> <s> Viimane , kolmeosaline lugu , juba laialipudenev publik ja selles pettumuse ning ähmi õhkkonnas äkki Reinu naeratav nägu . </s> <s> " Aita mind ! " </s> </p>
<p> <s> Siin pruudilaadal paar tundi oma isiklikel jalgadel maha tammunud Enn , kes oli hullemini üksi kui tulles , pidi aitama trompetisti , kes kordagi põrandale saamata kuidagiviisi kahe tüdruku kojusaatjaks oli sattunud . </s> <s> Pikema jututa sai poiss ühe neist endale . </s> <s> Rein kadus juba majas silmist . </s> <s> Enn oskas siiski niipalju mõelda - kas teda just selleks polnudki peole kutsutud ? </s> </p>
<p> <s> Oli soe ja veel kaunis lehine septembriöö . </s> <s> Kurbkollaste tänavalaternate kumas jalutas nooruk tüdruku kõrval läbi kesklinnatänavate . </s> <s> Nii rumal ta igatahes ei olnud , et oleks püüdnudki juttu teha . </s> <s> Tal oli just täitunud viieteistkümnes eluaasta . </s> <s> Täiskasvanuks saamiseni oli vaja veel viis tolli pikkust venida , kõigest muust rääkimata . </s> <s> Noor daam võis ehk kahekümnene olla . </s> <s> Ta polnud isegi mitte vaenulik , vaid nukralt kaastundlik . </s> <s> Paljudeks aastateks jäi see kitsas hoovivärav Tatari tänava alguses talle meenutama esimest kojusaatmist . </s> </p>
<p> <s> Seda väravat enam ei ole , pole seda majagi . </s> <s> Mees väänutas vaikselt naeratades pead - mida me rohkem armastame , oma lüüasaamisi või võite ? </s> <s> Ja mis on mis , mis on üldse võit ? </s> </p>
<p> <s> Mis kokkuleppele me siiski jõuame ? </s> <s> Tädi Regiina nõudis seda juba mitmendat korda . </s> <s> Ta nägu oli kalgilt naerukil ja silmad pildusid võimukaid pilke . </s> <s> Mida tegi poiss ? </s> <s> Ilmselt üksnes nohises , vahtis kinnisel pilgul oma nina või Toompea torne akna taga . </s> <s> Tädi hakkas jälle otsast peale - tema on võtnud endale vastutuse . </s> <s> Kui nii edasi läheb , siis ta ei teadvat , mis saab , ilmselt tuleb igasugune vabadus ära lõpetada . </s> <s> Sest nii ei saa ju ! </s> <s> Kohe esimesel korral ! </s> <s> Usaldusele nii ei vastata . </s> </p>
<p> <s> Siin oli mugav ja avar , kui linnas saab üldse avar olla . </s> <s> Täditütar Ita oli Tartus õppimas ega näidanud koju peaaegu üldse nägu . </s> <s> Kolmetoaline korter , mida Enn tädiga jagas , oli parimaid , mida ta selles linnas üldse oli näinud - kolmekümnendail ehitatud , selline stiilne ja kvaliteediga rahulolujudinaid põhjustav . </s> <s> Aga nagu selgus , mitte tema jaoks ... </s> </p>
<p> <s> Ajas muhelema - viieteistkümnene kõrend , kes kasvatustööhoogu sattunud tädi jutuvalinguid enda teadvuselt nagu vihma plekk-katuselt eemale pritsida laseb , kuni järjekordse lepingujutu peale teatab - ei jõua nad mingile kokkuleppele . </s> <s> Kes ka polnud Enn Sinivald viieteistkümnesena , nii iseseisev oli ta küll , et seltskonnadaamist tädile enda kasvatamisega tüli teha ei tahtnud . </s> <s> Kui ei saa internaati , jääb õppimine selleks korraks katki , mis siis ikka . </s> <s> Seda ta ka ütles ja läks asju kokku korjama . </s> </p>
<p> <s> Mida ta siis nii teinud oli ? </s> <s> Kohe esimesel korral tuli peolt pool tundi hiljem , kui võimalik , ja nii häbematu oli ta ka , et vastas , kui küsiti - käis tüdrukut saatmas . </s> </p>
<p> <s> Nüüd teadis mees päris kindlalt , mida kolmteist aastat üksinda tütart kasvatanud tädi tema kantseldamisega taotles . </s> <s> Aga talle näis , et ta teadis juba toona . </s> <s> Millised on pinged , mis lihtsamal juhul viivad nautlevasse despotismi ja raskemas vormis sunnivad ahelaid ja piitsa kasutama . </s> </p>
<p> <s> Poiss oli alati seda tädi veidi võõristanud . </s> <s> Tema üleolek , tema püstine lõug , tema kohvikukultuuri kilgendav halastamatus - egas Enn polnud ise valinud kärbsemustusest ja tahmast tumenenud talukööki , ka mitte isa , kes päevavalgel nägu näidata ei tohtinud . </s> <s> Ta oli tulnud siia linna , et suunduda sellise elu poole , mis temasse ta enda teadmata sisse oli programmeeritud . </s> <s> Kui selle elu välist vormi esindav tädi talle jalgu jääb , siis läheb ta lihtsalt mööda . </s> </p>
<p> <s> Vaevalt et tal oma asjade kokkupanekuks rohkem kui kolm minutit kulus . </s> <s> Esikus oli Regiina tal äkki kannul ja seljaga vastu välisust . </s> <s> Seda rõõmu Enn talle ka tegema ei hakanud , et käsi käiku lasknud oleks . </s> <s> Ta istus elutoas laua taha ja ütles , et võib ju ka pool tundi oodata . </s> </p>
<p> <s> Uuesti hakkasid pihta naerusel näol lausutud süüdistused ja äkki juhtus midagi , mis hiljem ta elu üheks põhiprobleemiks muutus . </s> <s> Korraga oli ta püsti , korraga hoidis ta kätel lauda , kergitas seda koos lillevaasi ja puuviljavaagnaga , kandis avatud akna poole . </s> <s> Ilmselt oli ta veretuks kahvatanud nägu ja metsikud silmad piisavalt hirmsad . </s> <s> Viiksuva tädi meeleheaks pani ta laua enne aknani jõudmist maha , seisis , käed rusikas , metsikult kinnisui hingeldades ja leidmata midagi , mille kallal raevu vabalt välja märatseda , varises kokku räuskavaks ja töinavaks puntraks . </s> </p>
<p> <s> Nii iseloomulik - otsekohe olid tädil kõik etteheited meelest läinud ja juba ta hoolitses poisi eest , kes teda huupi rusikatega eemale tõrjus ning ise sealjuures huugas ja kuuksus nagu surev saurus . </s> </p>
<p> <s> Ma pean kõik selle endast välja saama , mõtles mees ja andis tööle tuld , et keha vaev kogu hingepiina mataks . </s> <s> Issand Jumal ! </s> <s> Ta ei teadnudki , kui pinna lähedal see oli olnud ! </s> </p>
<p> <s> Isa oli Valter . </s> <s> Valteri isa oli Meinhard , Meinhardi isa oli Rein , Reinu isa oli Ott , Oti isa oli Villem . </s> <s> Villem oli esimene , mõtles mees . </s> <s> Enne tedagi oli muidugi mehi , nende rida kaob lõputusse , aga rea pidevus katkeb Ennu jaoks Villemiga . </s> <s> Villem oli Tõnni-Mardi kuuepäevakoha peremees ja temast räägitud , et tal on kurjaga kaup , et tema käes kõik läheb , et ta külas kangem ja jõukam on ... </s> </p>
<p> <s> See ei takistanud ometi Reinu , ta pojapoega noorest peast nälga nägemast ja tal tuli maailma minna , kaks tühja kätt taskus . </s> <s> Sest tema isa Ott suri roosi , mille ta endale külge vihastas , kui Rein alles pisike oli . </s> <s> Villem , see kange peremees , Reinu vanaisa , poos enda vihaga laudalakka , kui koduväi kibekiirel külviajal kõrtsi läks ja hobused vaole jättis . </s> </p>
<p> <s> Villemit hüüti Sõnniks . </s> <s> Härjakaelaga vanamees ( vaevalt et nii väga vana , kui koduväi alles hiljaaegu majja tulnud ) , kes mõisa viinaköögis meistriks käis , kes mesilasi pidas , kes i ravitses nii loomi kui inimesi . </s> <s> Pika meelega mees , sisimas uhke . </s> <s> Tasakaalukas ja tark ... </s> </p>
<p> <s> Asemel und ootav Enn Sinivald nägi teda laes - laiasarnaline , kortsuspaleline . </s> <s> Viinaklaas alati laual , päevast päeva , ja ometi ei kunagi purjus , kuni tulid need kolm päeva pärast väimehe rinnust kinni asimist - sina könn ei toida oma tööga hiirt kah mitte . </s> <s> Kolm päeva meeletut purjutamist ja siis sedelgarihma otsas sarikapenni . </s> </p>
<p> <s> Läks talu ja Tuustiks hüütud väimees kidus moonakaks ning kadus mälestustest . </s> <s> Reinust poiss sai neljateistkümneselt mõisa teomeheks ja kuueteistkümneselt rehepapiks . </s> <s> Pidi olema hakkaja ja arukas , aga oli ka vägev ja suur . </s> <s> Kord vooriga kõrtsi öömajale minnes leitud sealt juba teine voor eest ja kohta öeldi nappivat . </s> <s> Ehk siit majast juua ikka saab , kui öömaja ei anta ? - Eks joo , toober on nurgas , vastatud . </s> <s> Mees astus juurde , võttis toobri kõrvust , tõstis rinnale ja jõi servast , pani toobri maha ja pühkis käeseljaga suud . </s> </p>
<p> <s> Hääletult korjasid öömajalised end kokku ja kadusid . </s> <s> Selline olevat olnud . </s> </p>
<p> <s> Teda Enn millegipärast ei suutnud näha . </s> <s> Vist seetõttu , et oli oma vaarisast liiga palju kuulnud . </s> <s> Seegi mees oli tapvalt raske vihaga . </s> <s> Külas kardeti ja austati teda . </s> <s> Tema tõi Sinivaldid Vanajuhanile ja sellest on nüüd möödas sada kakskümmend kolm aastat . </s> <s> Tare palgid on veel varasemast ajast - kirvega võetud , õigel ajal , ei mädane . </s> </p>
<p> <s> Rein oli liisupoiss . </s> <s> Kroonuteenistus vältas sel ajal kakskümmend viis aastat . </s> <s> Kui sul polnud vanemaid , keda toita , ja liisuga ei vedanud , olid kadunud hing . </s> </p>
<p> <s> Reinul polnud vanemaid , tema võttis naise , et naise ema oleks toidetav . </s> </p>
<p> <s> Ikkagi võeti ta kroonusse , paberid olevat liiga hilja käima pandud . </s> </p>
<p> <s> Värske ämm läks härrade jutule ja väimees sai lahti . </s> </p>
<p> <s> Miks mitte , mõtles Enn Sinivald - kui Rein oli väimees nii oma ämmale kui ka krahvihärrale endale . </s> <s> Tolle tütar ju Reinu naine oligi , Dreilebenite soost nagu viimane krahvgi , kuigi kirjad seda ei tunnistanud . </s> <s> Sellesama krahviga Meinhard omi vahekordi klaariski - mõlemad vana krahvi lapselapsed . </s> </p>
<p> <s> Need olid hullud , need Dreilebenid . </s> <s> Ka Meinhard oli äkiline nagu mustlase püss , hoia eest , kui vihastab , muidu lööb maha . </s> <s> Isa ei olnud hull , tema oli vanaema suguvõssa . </s> <s> Enn Sinivald kandis endas mereröövlite ja sõdalaste soo metsikut raevu nagu needust . </s> <s> Sellest sai ta teada sellel 1957. aasta septembripäeval , kui ta , suutmata naisterahvale kätega kallale minna , enesevalitsuse kaotas . </s> <s> Imelik küll , miks see siis ei vallandunud , kui tal tuli taluda läbiotsimisi ja küsitlusi , eriti siis , kui Pannküla Sass oma kleepuvate luuramistega hinge ligi puges ? </s> <s> Oli see tõesti enesealalhoiuinstinkt , mis temperamenti vaos hoidis ? </s> <s> Või oli ta siis alles laps , väljakujunemata isiksus ? </s> </p>
<p> <s> Mees jäi magama ja nägi unes musta märahobust Miraldat . </s> <s> Ta silitas selle kurvalt töllakil siidpehmet mokka ja Miralda kiljatas , viskas pea selga ning hirnus . </s> <s> Nooh , nooh , rahustas poiss teda madala mehehäälega ja tiris mära lakatutist , pühkis karvad hobuse silmilt . </s> <s> Looma pilk muutus uniseks ning leebeks , ta toetas kulmu vastu poisi õlga ja tõukas peaga - hellita mind , tähendas see . </s> <s> Nad olid mitu suve koos veetnud , vatti saanud , nii et mõlemad tihtipeale higist märjad olid , vananev hobune ja mehistuv poiss . </s> </p>
<p> <s> Kuidas kõik muutub ! </s> <s> Une ja ärkveloleku piiril libisesid ta silmist mööda need aastad , kui ta veel noor oli . </s> <s> Ta väljus majast ja seisis silmitsi reaalasusega . </s> <s> Puud olid vanemaks saanud , katuse õled asendunud eterniidiga ja karjateed polnud enam . </s> <s> Seal , kus see oli tagaväljade vahelt kuivendatud koplisse kulgenud ja sealt metsadesse , laius nüüd ilmetu söötis väli . </s> <s> Kopli olid maaparandajad uute kraavidega sootuks muutnud ja metsad olid teiseks saanud . </s> <s> Mustendava kuusiku asemel seisis helehaljas kõrge kasemets . </s> <s> Seal polnud enam kunagisi teid eega krundi piire tähistavaid kraave . </s> </p>
<p> <s> Mees võttis koti ja asus poeteele . </s> <s> Naabertalude mälestus kummitas veel . </s> <s> Tihedaks kasvanud patsikus võis siiski mõnda upakil palgikorda aimata , keldrimäge tähistasid metsikud nõgesed . </s> <s> Ta oli arvanud , et on sellele paigale võõraks jäänud , kuid selgus hoopis , et maakoht on temale võõraks muutunud . </s> <s> Avara kahvatusinise sügistaeva all hakkas sellest kurb . </s> <s> Näis , et kurb on ka külal . </s> <s> Oti-Mihkli elumaja tühjad aknaaugud olid nagu leinalise silmad . </s> <s> Enn Sinivald lisas sammu , et neist kiiremini mööduda . </s> </p>
<p> <s> Ees ilmus karjamaalepiku tagant Angervaksa . </s> <s> Tee viis otse õuele , kus Rantu ketis end pooma ja metsikust vaimustusest läkastades haukuma hakkas . </s> <s> Enn ei unustanud teda loomulikult silitamata , püsti enda najal vinguvat koera patsutamata . </s> <s> Mis sest , et Kase-Lepa Enn siin taluasemel sootuks uusasukas oli , et siin polnud peale lauda maakivist vundamendi ja keldri mitte midagi vanast Angervaksast alles , selle talu koerad olid Enn Sinivaldi alati rõõmust kiunudes vastu võtnud , just niisama nagu teistel olid nähvitsad Vanajuhani inimeste peale alailma salaviha pidanud , ka siis juba , kui seal veel Roobe-Vanda kohta pidasid , sugulased ja üleaedsed . </s> <s> Hilisemast ajast ei maksa rääkidagi . </s> </p>
<p> <s> Enn ise tuli uksele . </s> <s> Suur mees , ilus mees heleda lokkis peaga , klaari jumega , kuigi see mehine ilu juba närbumise märke näitas . </s> <s> Tegelikult polnud ta veel neljakümnenegi ... </s> </p>
<p> <s> Enn Sinivald oli seda suurekasvulist ja kena noort meest alati teatava uudishimuga vaadanud . </s> <s> Ajal , kui poisslastele pandi nimeks Marko või Marek või Sven , oli Kase-Lepa peres Ennule nimekaim sündinud ja ta teadis , uskus teadvat , miks . </s> </p>
<p> <s> Vahur oli küll blond , aga ta polnud ei lokkis ega ka suur . </s> <s> Teda hüüti pelmeeniks - just selline natuke ligunenud ja vormitu see viinanina oli . </s> <s> Tal oli sirge seljaga , natuke kuklasse heidetud peaga tumedasilmne naine Salme . </s> <s> Enn Sinivald teadis , kuidas need tumedad silmad sügaval põhjas põleda võisid . </s> <s> Loomulikult ei märganud ta seda . </s> <s> Siin külas olid sellised asjad küll täiesti võimatud , vähemalt Sinivaldide poolt . </s> <s> Naabri tüdrukud , jaa , aga pereemad ... </s> <s> Ja ega ta oleks ka muidu seda tuld märganud . </s> <s> Tema oli kaheksateist ja Salme nii kahekümne viie ringis . </s> <s> Hellitatud poisina ei läinud ta ealeski selliste seikluste peale välja . </s> </p>
<p> <s> Mis seal ikka , Salmel sündis Vahuriga järjekordne poeg , kes hakkas kandma Ennu nime . </s> <s> Noh ja siis ? </s> </p>
<p> <s> Mehed vahetasid peotäie naljatusi , siis ajas Kase-Lepa Enn oma mosse-laibale hääled sisse ja nad kiikusid esimese käiguga mööda aukuks ja kitsaks muutunud kunagist maanteed poe poole . </s> <s> Nad tundsid vist mõlemad end teineteise seltsis hästi . </s> </p>
<p> <s> Kahtlemata oli noor Enn oma vanema sõbra välimuses toimunud muudatus märganud , kuid peale kiire , uuriva pilgu ei teinud ta sellest rohkem välja . </s> <s> Vanale Ennule meeldis selle mehe mehisus . </s> <s> Teadis küll , mis vanamehega lahti , mõistis ka , kuid uskus endist viisi , et kõik saab joonde . </s> <s> Uskus nii , et ka tema ise uskuma hakkas . </s> <s> Jutuks ei tulnud see neil kunagi . </s> </p>
<p> <s> Leivad kotis , istusid mehed nüüd poe trepil , kummalgi õllepudel pihus . </s> <s> Pääsukesepere treenis poegi lendama . </s> <s> Kõik märgid rääkisid kiiresti kaela veerevast sügisest . </s> <s> Kaugused muutusid nähtavaks , metsasalud hõrenesid ja soojuse virvendus oli kadunud . </s> <s> Viljad põldudel , nii palju kui neid oli , hakkasid juba hallikat jumet juurde võtma . </s> <s> Kartulivarred roostetasid ja vajusid longu . </s> </p>
<p> <s> Hele naerupahvak kostis avaneva poeukse vahelt ja kaks naist möödusid õlut joovatest meetest . </s> <s> Enn ei tundnud kumbagi , oli äsja poes mõelnud - näe , mitte nii väga noored , siinsed alalised elanikud ja temal pole aimugi , kes nad on . </s> <s> Üks täpilises kittelkleidis , kühmus seljaga ja kaunis kirvenäoline , teine punases lampassidega dressis , ilusa kehahoiuga , meevärvi juustega . </s> <s> Tal oli väikese , uhkelt esileküündiva lõua ja mõnusa lotiga nägu , naerused silmad ja hele , rõõmus hääl . </s> <s> Naiste tee pidi poe ees lahku minema . </s> <s> Blondiin keeras end nii , et sai ühtlasi Ennu ära vaadatud - kiire uudistav ja hindav pilk , mida eriti ei varjatudki . </s> <s> Kusagilt sügavalt kerkiv naerurõkatus . </s> <s> Ja ta läks , vasakus käes must vormileib ning paremas toiduõlipudel . </s> </p>
<p> <s> Vana Enn märkas , et noor Enn saatis naist naerukil pilguga . </s> <s> Ta ei küsinud , kuigi oleks tahtnud . </s> <s> Teine kohmas ise - Heldi ! </s> <s> Selles sõnas olid peidus nii imetlus ja austus kui ka mingi häälevärahtus , mis kõlas nagu haletsus . </s> <s> Enn Sinivald ei küsinud ka nüüd . </s> <s> Tobe oleks olnud küsida . </s> <s> See ei olnud tema tekst . </s> <s> Ainult et kumma , kas selle , kes siin trepil istus , või tolle , kes kodus läbi kullaka tooniga peegliklaasi vastu vahtis ? </s> </p>
<p> <s> Nad tõusid , ajasid kangeks jäänud selja sirgu . </s> <s> Jahe oli juba betoonil istuda . </s> </p>
<p> <s> Augustis oli töö teiste maja kallal sootuks soiku jäänud . </s> <s> Aeg-ajalt käisid veel kaks meest kopsimas , nüüd polnud enam kumbagi näha . </s> <s> Enn ei läinud pojaga kaasa , et seal poolikut ümberehitust üle vaadata . </s> <s> Isa ja poja vahel valitses sõnatu kokkulepe - Mehis teadis , et isale see , mida tema majaga teeb , ei meeldi , nii ta siis ei oodanudki selles asjas mingit toetust . </s> <s> Ka Enn oli võtnud lihtsalt ignoreeriva hoiaku . </s> <s> Tema plaane see ei seganud , õieti - tal polnudki plaane . </s> <s> Ta lihtsalt ei pooldanud raha matmist toretsemisse . </s> </p>
<p> <s> Äraoodanud poja naasmise , ei hakanud ta kuulama , mida Mehis asjast arvab , vaid tegi muud juttu . </s> <s> Poiss niheles , kuni päris - mida tahtis siit Veierti Ivika ? </s> </p>
<p> <s> Enn arvas , et Mehis oleks seda naiselt ise küsima pidanud . </s> <s> Temale naine ei öelnud , mida ta just tahab . </s> </p>
<p> <s> On ta peast segi läinud või ? </s> </p>
<p> <s> Enn küsis vastu - on Mehis näinud mõnda naist , kelle tahtmisi ta on ära arvata osanud ? </s> <s> Kas ta usub , et teab , mida tahab tema sekretär ? </s> </p>
<p> <s> Mehis ei olnud oodanud , et isa ise selle teema üles võtab , aga see jutujätk meeldis talle . </s> </p>
<p> <s> Noh , arvan üldjoontes ... venitas poiss . </s> </p>
<p> <s> Mina küll nii kindel ei oleks , - muigas isa . </s> </p>
<p> <s> Ja Mehise liigset jutuisu jahutades tsiteeris ta Sokratest . </s> <s> Kui naisevõtt jutuks tuleb - tee , kuidas tahad , nagunii kahetsed . </s> </p>
<p> <s> Pangadirektor eelistas kõik segased küsimused selgeks arutada - kas see tähendab , et isa arvab teda Heles pettuvat ? </s> <s> Kas tema meelest pole tegu armsa tüdrukuga ? </s> <s> Ja pealegi arukaga ! </s> </p>
<p> <s> Enn sulgus endasse . </s> <s> Mis mõtet oleks rääkida ! </s> <s> Ja polegi midagi rääkida . </s> <s> Ta oli seda naisolevust ainult väga põgusalt näinud . </s> <s> See , mida ta arvab , ei ole argumenteeritav . </s> <s> Ta lihtsalt tunneb kuidagi , kellega on tegemist . </s> <s> Erakordne tüdruk , kahtlemata , juba välimuselt , aga ka küünla poolest . </s> <s> Sest kuidas see tema meelest ongi - me kõnnime igaüks oma küünlaga ürgpimedas koopas . </s> <s> Ühel on see tuli õige tilluke , valgustab vaid sammu jagu ümberringi . </s> <s> Teise valgusest piisab päris kaugele nägemiseks . </s> <s> Ainult et me ei tea , kui suur on see koobas - kolmsada meetrit pikk ja sada viiskümmend kõrge nagu suurim , milles Enn kunagi viibinud oli , või lõputu , lootusetult teadmisega haaramatu ? </s> <s> Tema eelistab neid , kellel heledam valgus oma käest võtta , kuid see on vaid tema eelistus . </s> <s> Hästi , Helel näib seda valgust olevat , aga mis siis ? </s> </p>
<p> <s> Ta pani alles mõne aja pärast tähele , et Mehis talle mitu küsimust oli esitanud ja vaikis nüüd , aru saanud , et need isani ei jõua . </s> </p>
<p> <s> Eks ta olene , mida sa soovid ja kui palju oled nõus maksma - nagu ikka , kohmas ta . </s> <s> Ta ei tahtnud tõepoolest sellel teemal rääkida . </s> <s> Lisas vaid , et enamasti leiavad sellised probleemid ise loomuliku lahenduse , ei maksa kiirustada ega teha ennatlikke samme . </s> </p>
<p> <s> Kui poiss läinud oli , istus Enn Sinivald käsipõsakil köögilaua taga edasi ja mõlgutas sihitult . </s> <s> Kunagi oli ta püüdnud neid asju ritta panna . </s> <s> Ta oli armastanud väita , et igal lihatükil on siin turuletil oma hind . </s> <s> Kui kaks neist kokku panna , on soovitav , et see hind väga erinev ei oleks , sest muidu peab üks end petetuks . </s> <s> Esineb ka selgeid kõrvalekaldumisi sellest reeglist - siit algab abieluprostitutsioon , või nagu enamasti öeldakse , mõistuseabielu . </s> <s> Tihti on see isegi edukas , kui tulemusi hinnata . </s> <s> Aga naljakas on mõelda , et elad koos kellegagi , kes ei pea midagi sinust endast , vaid ainult neist võimalustest , mida sa talle pakud . </s> </p>
<p> <s> Kõik on muidugi keerukam , sest üks asi on millegi hind ostja , teine müüja meelest . </s> <s> On neid , kes hindavad end väga rängalt üle ja nõuavad sinult liiga palju - ja siis olete mõlemad pettunud . </s> </p>
<p> <s> Igatahes teadis ta nüüd küll nii palju , et mingeisse valemeisse seda valdkonda ei topi . </s> <s> Ta ei osanud arvata , mida Helelt tulevikus oodata oleks - on tal kord käes see silmapaistvalt kena ja hästi edasijõudev poiss , vajab ta siis mõnda teist erutavat embust ? </s> <s> Pole kahtlust , et ta on ise paljut väärt ja alla ennast mingil juhul ei hinda . </s> <s> Või ei hooli ta enam mängust , niipea kui ise tipptasemel enam pole - saab oma põnnid kätte ja taltub selles valdkonnas . </s> <s> Siis võib eeldada , et ta auahnus ja võimekus suunduvad mehe tagantküütimisele , sest nii mängutoalik , kui maailm meie ümber ka poleks , hea ratsanik oskab oma ratsust kannuste ja piitsaga uskumatult palju välja võtta , ning tark ratsanik kiidab seejuures hobust , jäädes ise tagasihoidlikuna varju ... </s> </p>
<p> <s> Kui võimatu on olla elukogenud ! </s> <s> Lõpuks peab igaüks ise tormama meeletu linnuna vastu majaka kalki klaasi . </s> <s> Kes seda ei tee , kahetseb kõige kibedamalt . </s> <s> Kas tema sõnatu skepsis juba iseenesest liiga kõnekas ei olnud ? </s> </p>
<p> <s> Tegelikult oli Mehis teda ennast sundinud vastust otsima küsimusele , millest ta senini eemale oli põigelnud . </s> <s> Mida ikkagi tahab Ivika ? </s> </p>
<p> <s> Enn Sinivaldi peaagu paaniline kartus Ivika Veierti südamepuistamiste ees oli pärit kümne aasta tagusest minevikust , kui see kõhnuke ja kurejalgne , suurevõitu suu ja pärani silmadega tüdruk oli temast pihiisa teinud . </s> <s> Ta oli seda teataval määral loomulikuks pidanud , sest oli uskunud , et selles vanuses on kujuneval isiksusel lahendamist nõudvaid probleeme , millele see arukas neiu oma kodust tõesti vastuseid ei saa . </s> </p>
<p> <s> Talle kangastus üks poolkeldriruum , mille lihtsatele hööveldatud laudadest riiulitele olid kuhjatud igavesti kirju träni - värvipurke , vahtplastitahvleid , paberirulle , riidekangaid - kõike mõeldavat . </s> <s> Ja laudadel vedeles sulgi , skalpelle , pintsleid , transparente , nuge , joonlaudu ... </s> <s> Enamasti kees parajasti kohvikann ja laealusest aknast paistis päike . </s> <s> Selles maalilises korratuses oli kõige maalilisemaks segaduseks üks salkus pea , skeptiline kinnissuine muie , natuke veniv ja kiuslik ninahääldus ... </s> </p>
<p> <s> Toaperemees algul nautis , hiljem kartis neid kõnetunde , sest need nii ahvatlevad avameelsused muutusid pisitasa tapvaiks . </s> </p>
<p> <s> Juba siis oleks tulnud endalt küsida - mida ta tahab ? </s> <s> Oli ju täiesti välistatud , et nende vahel võiks mingit lähenemist olla . </s> <s> Tüdruk küll lausa toppis teinekord oma kaela ta peo alla . </s> <s> Ta janus lihtsaid hellitusi . </s> <s> Aga ta näis ka nautivat tutistusi ja pisikesi lakse vastu kukalt , mida ta sai . </s> <s> Ja karme , ausaid hinnanguid ta ringilaskmistele . </s> </p>
<p> <s> Enn Sinivald polnud seni endale nähtavasti öelnud , et Ivika Veiert , see sõprade pere lootus , uhkus ja kirstunael , oli vaimne ekshibitsionist , vähemalt neil aastail . </s> <s> Tema ise oli siis mees pisut üle neljakümne ja tüdruku tähelepanust üksjagu ka meelitatud . </s> </p>
<p> <s> Nagu nüüdki , ütles mees endale ja ohkas . </s> <s> Ise tahad poega õpetada ! </s> </p>
<p> <s> Saunaga kippus kiireks . </s> <s> Pruss-sõrestik oli püsti ja sarikadki peal . </s> <s> Aga käes oli ka juba oktoobri keskpaik ja ilmad vihmased ning tuulised , päevad kahe hämaruse vahel lühikesed . </s> <s> Kui Enn tuleval suvel värsket kasevihta tegema minna tahab , siis tuleb praegu hagu anda , püüda enne külmi katus peale ja vähemalt ühekordne laudkate ümber saada - et oleks vihma ja tuule eest varju , et võiks traadi otsa lambi riputada ja selle valgel jätkata . </s> <s> Ta aimas , kui aeganõudev on puhtast puidust siseviimistlus , kui seda veel ilusti teha tahad . </s> <s> Ja seda ta tahtis . </s> </p>
<p> <s> Nii ta siis saagis ja naelutas iga valge viivu , andis valu , nii et selles pidevas väsimuses kõik pakitsevad mõtted tuhmusid ja ta tagasi vegetatiivsete tajude tasandile langes . </s> <s> Olid nälg , janu ja väsimus , olid uni toit ja kuum kohv ning külm õlu . </s> <s> Nii üks kui teine - üks tõstis veidi välja hämarast , muutis meeled selgemaks , teine mähkis kõik sinisesse vinesse , tuimestas , aitas mitte meenutada . </s> </p>
<p> <s> Neis armutuis enesevaevamise päevades hakkasid teda jälle külastama nägemused , millest ta ei osanud öelda , olid need fantaasiapildid kunagi kuuldud juttude teemadel või talletused kaugetest möödunud aastatest , sajanditegi tagant , mis temani kandunud salajast sidet pidi ta eellastega . </s> <s> Või koguni mälestused ta enda eelmistest eludest . </s> </p>
<p> <s> Ta oli siseviimistluseks muretsenud sanglepalauda . </s> <s> Need olid laotud staaplisse rehealuse laudile . </s> <s> Ta igatses aega , kui ta hakkab sealt alla tooma , saagima ja seinale panema seda käele nii kodust , pehmena ja soojana tunduvat puud . </s> <s> Ja selle taju ootel kangastus talle aina üks pärimustest meelde jäänud üksikasi - ehitas maja lepapalkidest uuesti üles . </s> <s> Mitte niivõrd see sõnaderida kui tunnetus , kuidas mees varab lepapuust palkidest taret . </s> <s> Nii mõistetamatu , kui see maainimesele tunduski - lepp pole palgipuu , mõne aastakümnega kõduneb ta punaseks ja hapraks , hakkab lagunema , murduma päris tühisest löögistki . </s> <s> Miks ehitas mees maja lepapalkidest - kas ei hoolinud selle kestmisest , oli lihtsalt kerge võtta ja tahuda , jõud käis üle ? </s> </p>
<p> <s> See oli seesama Juha-Reinule ilmunud hulgus , Vene väejooksik . </s> <s> Algas sellest , et hilja õhtul üksi reht küttes - pere oli Soojärve rabas peljupaigas - nägi mees üle mäeveeru üht hilist sissi tulemas . </s> <s> Kes oli siss , seda pärimus ei täpsustanud . </s> <s> Ilmselt iga relvastatud teeline , kas jõugus või üksi . </s> <s> Head polnud neist ühestki loota . </s> </p>
<p> <s> Hirm ajas rehekütja esmalt ahjunurgale ja sealt partele ahe sisse peitu . </s> </p>
<p> <s> Milline oli rehetuba , kui ahjus miilas tukituli ja suits pimedas palavuses viljalademeis tiirles , kui väljas tuhises tuul ja rabises vihma ? </s> <s> Mida nägi see relvastatud inimene , kes sinna sisenes , arvatavasti ust enda taga irvakile jättes , kui ta lävel silmi pingutades seda koldekumast vaevu valgustatud ruumi uuris ? </s> <s> Sabisev viljakõrtest lagi , kust aeg-ajalt tõuke ja limukaid muldpõrandale potsatab ja kust sind võivad seirata silmad , milles hirm ja vihkamine on lahutamatult segunenud . </s> </p>
<p> <s> Väli oma vihma ja külmaga ja siinne soojus oma roiutava suitsuga , tuhas küpseva naeri lõhnaga . </s> <s> Miks see teeline tuli , miks ta istus kolde ette , miks ta oma rõivaid harutas , kuni äkki parsil redutanud mees koos viljakahludega talle peale langes . </s> <s> Lühike visa võitlus , vaevalt et kummalgi mahti häältki teha , tangidena sulguvad sõrmed ümber kähiseva kõri , krambitõmblustes keha - ja tulija jäi rehetoa savipõrandale liikumatult lamama - naine oli . </s> <s> Seda oli see varitseja enne kallale viskumist juba koldevalguses märganud . </s> </p>
<p> <s> Arvatavasti gospodi pomilui pomisedes tiris mees surnukeha üle läve , vinnas seina külge seotud hobusele , päästis ratsutid ja andis loomale malakat . </s> <s> Nagu ta naise siia oli toonud , nii viis loom tolle ka siit minema , vihmasesse pimedusse , kuhu ? </s> </p>
<p> <s> Miks oli vaja see teeline nii halastamatult tappa , miks oli vaja tappa see imelik , üksinda teed käiv relvastatud naine , kes ta oli , kuhu kadus hobune koos oma jubeda koormaga ... </s> <s> Mitte midagi ei tea pärimus sellest rohkem rääkida . </s> </p>
<p> <s> Samast mehest veel teinegi lugu . </s> <s> Aeg oli selline , et siinsamas , Härjamäeks kutsutud kruusakünkal , mille teedevalitsuse sahad tänaseks peaaegu olematuks on kulutanud , seisis neil aastail lipumast . </s> <s> Ratsamees pidi seal valvet pidama . </s> <s> Ilmus siit- või sealtpoolt teele sissisalku , tõmmati kalts vardasse ja igamees kargas loomale turjale ning kihutas võsa poole . </s> <s> Viljagi olevat hobuse seljast külvatud , räägiti . </s> </p>
<p> <s> Miks jäi see Juha-Reinu mees põgenemisega hiljaks , ei tea , kinni ta igatahes rabati ja kasakas pannud ta enda ette hobuse selga istuma , hoidnud särgiturjast , ning salk hakanud teda Venemaale viima . </s> <s> Padaorus , oma kuuskümmend versta siit , karanud mees hobuse turjalt lepikusse , särgiselga kasaka küüntesse jättes , põgenes järske võsastunud nõlvu mööda , kus ratsa jälitamine võimatu . </s> <s> Millalgi ilmus ta tagasi koduseks saanud paikadesse . </s> <s> . Talu olnud maha põletatud . </s> <s> Ehitaski siis lepapalkidest uue tare ja jäi siia elupäevade lõpuni ... </s> </p>
<p> <s> Sünged on need legendid , sünged ja arusaamatud . </s> <s> Kui teelise tapmise veel hirmu arvele panna annab , siis ei ole hoopiski mõistetav , miks tahtis sõjasalk mehe Venemaale viia . </s> <s> Üks külamees tee veerde maha lüüa polnud ei Põhjasõja ega järgnevategi sõdade aegu läbivoorivatele vägedele isegi jutuväärne asi . </s> <s> Miks pidi kasakas omaenda hobust koormama mingi , olgu või pealegi väejooksikuga , tirima teda raske päevateekonna kaugusele , kust see kargu pääses . </s> </p>
<p> <s> On üks romantiline seletus - kui see mees polnud äkki päris lihtne sõjateomees , vaid keegi väheke suurem , kes mõne isevalitsusliku võimu tugisamba viha alla oli sattunud . </s> <s> Ehk sellepärast ka väejooks ja pakkupugemine . </s> <s> Ja kui päris lüüriliseks minna - kas polnud hilisõhtune teeline äkki ta oma naine või vähemalt temale lubatud naabrimõisa peretütar , kes meest tagasi meelitama saadetud . </s> <s> Et siis raudu ja kivide ning riivi taha heita , kuni sinna timukas järele lastakse ? </s> </p>
<p> <s> Üks teadmine väidab vastu - jooksu läinud bojaaripoeg ei oleks taluperre läinud , pigem juba end Rootsi teenistusse pakkunud - ainult kui seal äkki veel karmim karistus ootamas polnud ? </s> <s> Äkki millegi sellise eest , mida mitu aega hiljem sõjakuriteoks nimetama hakatakse , mõni saadiku ülespoomine või vangilangenud pealiku veristamine , mida andeks ei anta ? </s> </p>
<p> <s> Nii kauges minevikus on inimesel tuhandeid esivanemaid ja Enn Sinivald ei teadnud , kas seda hulgust ja röövlit tema omade hulka üldse arvata saigi , kuigi suguvõsa legendid need olid . </s> <s> Hirm , vägivald ja inimjaht olid aina neisse paikadesse kuulunud , tema aeg polnud selles mõttes mingi erand . </s> <s> Vaenud löövad välja , niipea kui olukord võimaldab , teadis Enn Sinivald , teadis omaenda kogemustest . </s> </p>
<p> <s> Sügavpunane õhtupäike kaldu läbi tolmunud vaguniakna , möödalibisevad lumised väljad , tumedad metsad - jaanuarikuine Eestimaa . </s> <s> Ta vaatas aknast välja , tundis , et silmadel on nii kergem , sest vastasistuva mehe näkku vaadata oli lausa talumatult raske . </s> <s> Ta püüdis ka kuulata rataste toksimist ja ülejärgmises pingivahes turakat taguvate reisikaaslaste laiu hõikeid , aga see ei päästnud . </s> <s> Kuidas ta ka ennast välja lülitada ei püüdnud - natuke nämmutav ja kile hääl tungis talumatult läbi Ennu kaitse . </s> <s> Kui suured sõbrad nad olid olnud - Valter Sinivald ja Pannküla Sass ! </s> </p>
<p> <s> Mina mängisin lõõtsa ja sinu papa lõi kitarret ... </s> </p>
<p> <s> Enn kuulis end lausuvat - seda ma tean , et isa vabadusristi kavaleride orkestris kornetit mängis ... </s> </p>
<p> <s> Ei , seda ma ei tea , meie olime ikka kõige suuremad semud . </s> </p>
<p> <s> Ennu kiusas üks kujutlus - ta võtab pakiriiulilt oma suusad , varsti peab ta seda nagunii tegema . </s> <s> Ta lahutab sealt ühe kepi ja lööb selle jäänaela Aleksander Pannküla pea sisse , täpselt prillisanga kõrvale , kuni kepi toru oimuluule toetuma jääb . </s> <s> See kujutlus tekitas temas kuuma kihelust ja painas nagu palavik . </s> </p>
<p> <s> Kui purjus saab olla inimene , kes ei tuigu , ei lälla , on vaid natuke jutukaks muutunud ... ja sentimentaalseks . </s> <s> Talle näib tõemeeli pisar silma kippuvat , kui ta nooruspäevi meenutab . </s> </p>
<p> <s> Ja Ennu ema olevat ta nii palju kordi peol tantsima kutsunud ... </s> </p>
<p> <s> 1960. aasta ei olnud veel see aeg , kus sa niisugusele tõprale võisid lihtsalt vastu vahtimist virutada . </s> <s> Ega ei virutanud ikka küll , kui ei tahtnud kusagil kangesti külmas kohas maanduda , valgele riidele pesutindiga kirjutatud number vatijopet ilustamas . </s> <s> Võib-olla polekski maandunud , aga keegi ei teadnud seda veel . </s> <s> Sula polnud veel silmaga märgatav . </s> </p>
<p> <s> Sellest hoolimata - maha lüüa , ja tulgu siis , mis tuleb ! </s> </p>
<p> <s> Jooksid juba pöörangud ja semaforid . </s> <s> Rong viskles riströöpail ja vähendas kolinal kiirust . </s> <s> Pidurid krigisesid , lumised väljad akende taga asendusid väikelinna katustega . </s> <s> Need tahmased , argised katused , väikesed õhtutuledes aknad , see igav igapäevasus ... ja kirgas vihkamine ning tasumisiha , pimestav soov tappa . </s> </p>
<p> <s> Ta põlved värisesid väsimusest , kui ta lõppjaamas perrooni tallatud lumele hüppas ja minema kiirustas . </s> <s> Ta jälgis silmanurgast , nägi naabrimeest ülesõidu poole , see tähendab joonelt koju suundumas , ja keeras otsustavalt jaamahoonesse , sisenes einelauda , vahtis üle leti pudelite rivi ja kommipaberitest kirendavaid riiuleid , kõik silme ees imelikult virvendamas . </s> </p>
<p> <s> Tuttav ettekandja saatis naeratuse , viipas oma lauda . </s> <s> Enn läks , hingas sügavalt läbi nina , ajas selja sirgu . </s> <s> Võbin kehas taltus pisut . </s> <s> Ei , midagi pole lahti , vastas ta tüdruku pärimise peale . </s> <s> Las mõtleb , et läks väljas vene poistega riidu ja otsib nüüd puhvetist varju ! </s> <s> Või mõelgu , mida just ise tahab ! </s> </p>
<p> <s> Ta venitas pool tundi , enne kui oma suusad ja pesupambu võttis ning kargesse õhtusse suundus . </s> </p>
<p> <s> Linna serval leidis ta kohe suusaraja otsa ja pani lauad alla , heitis seljakoti turjale ning andis minna . </s> <s> Hea , hästi sissesõidetud , jääle tallatud rada ja tema uued võistlussuusad . </s> <s> Liikumine kiskus kaasa . </s> <s> Kolmanda kursuse talveks oli ta juba ammu suusatamise kasuks otsustanud . </s> <s> Jalgratas läks küll paremini , aga suved veetis ta ju alati maal , ei saanud võistelda . </s> <s> Suusatamiseks oli ta liiga pikk ja õlakas . </s> <s> Mägistel radadel andis see kleenukestele kassihingega meestele eelise , nemad olid alati enne üleval ja kiiruse peale saanud , kui Enn end sinna vinnas , olgu pealegi , et ta laskumistel suurema hooga alla tuli . </s> </p>
<p> <s> Just nagu praegu - vallseljaku nõlva hämarast kuuskedealusest lendas ta viimase õhtupäikese valgustatud avarale väljale , liugles vabalt , seistes pingetult suuskadel , kuni ootamatu astang teda taha kallutas . </s> <s> Ta tõstis käed keppidega ette , nägi piki alumiiniumist toru nagu püssirauda vaadet libisemas üle silmapiiril mustendava metsa . </s> <s> Kepp laskus ja äkki silmas ta keset väljade siniroosat avarust üht ettepoole hoidvat mehekogu , kes nagu jälgi ajav hagijas , nina longus , teevallide vahel läks . </s> <s> Ainult pea ja ülakeha Ennule nähtaval . </s> </p>
<p> <s> Oleks ometi sihik , sähvas pähe . </s> <s> Sada meetrit teeni . </s> <s> Siit juba naljalt mööda ei lase . </s> <s> Poiss tundis kuuma pingelainet keha läbimas . </s> <s> See oli vaid üks lühike hetk , kuni ta käed paaristõuke tegid ja ta kaks pikka sammu võttis . </s> <s> Jälle paaristõuge . </s> <s> Hingetuna ja higisena keeras ta metsikult sõidult koduõue ... </s> </p>
<p> <s> See ei olnud juhus , et ta laskesuusatamist harrastama läks . </s> <s> Jah , muidugi see sobis talle , tema kasvule ja kindlale käele . </s> <s> Kohe esimese korraga oli ta järgunormi täis lasknud . </s> </p>
<p> <s> Iga kuul , mille ta hiljem suusasõidust hingetuna märklaua poole läkitas , oli alati kihutatud ühte vimmas mehekogusse keset lumiseid õhtupäikeses välju . </s> <s> Tollal lasti veel täiskaliibrisest armeepüssist ja pikalt distantsilt . </s> </p>
<p> <s> Kapist soojemat selga otsides leidis ta nahast autojuhijopi . </s> <s> Mitte mingi moeka nahktagi , vaid vana ja ausa ihukatte , mis nii täpselt tema keha järgi oli , et see pidi küll olemagi ta enda garderoobist . </s> <s> Ta ajas käed tasku . </s> <s> Vasakus oli kortsunud ja veidi haisev taskurätt ning mingi hatule kulunud kviitung , paremas aga võtmed . </s> <s> Üks suur ja kobakas isevärki muukidega toruvõti ja teine väike kandilise plastmasspeaga ese , mis iga rooli hoidnud mehe hinges midagi kergitab . </s> <s> Enn pistis parema käe vaasakusse põuetaskusse ja tiris esile nahkkaaned . </s> <s> Nende vahel lubadekaart , tehniline pass ja kõik muu sinna juurde kuuluv . </s> </p>
<p> <s> Mida ta tegi ? </s> <s> Esmalt viskas ta jope toolileenile ja heitis voodisse , sest tal hakkas äkki pea pööritama ja palav tusk tuli peale . </s> <s> Ta vedeles veidi , läks siis kööki ja korjas mõned tühjad pudelid eest , kuni sai kapi põhjast kätte pooliku viskipudeli . </s> <s> Mõõdetud liigutustega , tasakaalukalt kallas ta klaasi kolmandiku jagu kollakat vedelikku , sinna juurde tagus ta külmkapi jäärestist kilisevaid kuubikuid ja valas Värska vett lisaks . </s> <s> Tal oli alles veel tassitäis kohvi . </s> <s> Mees istus laua taha kindla teadmisega , et vajab korralikku lõõgastushetke . </s> </p>
<p> <s> Sel õhtul ta ei vaevanud end söögiteoga . </s> <s> Kui päike oli loojas , istus ta koldetule paistel ja ümises mingit vana viisi , mille sõnu ta ei mäletanud . </s> <s> Ta hinges oli kõik segi ja pikkamisi süvenev joove mähkis need killud talutavaks uduseks eimiskiks . </s> <s> Siis oli ta pudel tühi , ta kallutas seda kaua klaasi kohal , kuni sai veel korra huuled märjaks teha , ja see oli ka kõik . </s> </p>
<p> <s> Tuld üles võtmata kobis ta teki alla , tõmbas end kerra ja vajus olematusse . </s> </p>
<p> <s> Päike kumas ja viras läbi pärnavõrade . </s> <s> Pargiteedel mängles roheline valgus . </s> <s> Tüdruk ruttas ees ja poiss , püüdes hetketi üleolekut ja ükskõiksust näidata , püsis kannul . </s> <s> Vana , veidi pehastunud laudadest kaarsild viis üle rohekast vetikasaastast vahutava tiigivee . </s> <s> Selgus , et ka selles hooldatud pargis on oma metsistunud , romantiline oaas . </s> <s> Tihedast võsast viis läbi rada , mis juhatas purdele . </s> <s> Sealt , üle palavusest lehkava seisuvee , sattusid noored võimsate hõbepajude alla saarele ning rada mööda edasi liikudes teise tiigisopi juurde . </s> <s> Pruune salkuskarvalisi roti moodi elukaid sibas kaldaporis ja vees . </s> <s> Neid oli täiesti loendamatu hulk . </s> </p>
<p> <s> Tüdruk pani Ennule käe õlale . </s> <s> Näed , see suur on mister Brown . </s> </p>
<p> <s> Sina teed neil vahet ? - imestas poiss . </s> <s> Ta tahtis iga hinna eest juttu alal hoida . </s> <s> Kitsas ja kuum käsi , mille higiniiskust ta läbi särgi tajus , oli nii hea ta päikesest tulitaval nahal . </s> </p>
<p> <s> Piiga muigas suletud suuga ja osutas näriliste kolooniale , nagu oleks see tema eravaldus . </s> </p>
<p> <s> Mis oleks , kui püüaks tüdrukut suudelda , mõtles Enn äkki . </s> <s> Temagi käed läksid sellest mõttest higiseks ja hakkasid tulitama . </s> <s> Sumisev , lõhnav , virvendav suvepalavus sulges ta mõistuses mingi luugi , hetkeks kadus teda alaliselt jälitav enesekontroll . </s> </p>
<p> <s> Keegi kolistas , tümmis nagu vastu mingit ust , nii et kõik kõmises ja poiss , kes oli just oma esimest suudlust üritamas , lõi silmad lahti ning leidis end mitte palavast suvepäikesest , vaid kusagilt umbpimedast paigast , mis teatava mõistusepingutuse tulemusel ta oma voodiks osutus . </s> <s> Välisuksele taoti ja Muri larises haukuda . </s> <s> Ikka veel viieteistkümnene aastane , tundis Enn Sinivald , kuidas veri ta oimudes äkki vasardama hakkas . </s> <s> Süda lõi nii , et rinnakorv põrus . </s> </p>
<p> <s> Siis sai ta hetkega ligi nelikümmend aastat vanemaks , taipas , et öine uksele põrutaja ilmselt ei kanna mundrit , tal pole selja taga kolme relvastatud meest - või äkki on ? </s> </p>
<p> <s> Ajanud end tasa vandudes asemelt , tirinud püksid jalga ja kampsuni selga , koperdas ta läbi pimeda köögi , suu paks ja peas lahkuva joobe järgne väike valu . </s> </p>
<p> <s> Ta teadis , arukas oleks võtta karabiin ja see laadida . </s> <s> Arukas , aga ääretult loll - siin pole Metsik Lääs , ei , siin on üks tunduvalt kriminogeensem paik . </s> <s> Ta keeras ukse lukust lahti , enne küsimatagi , kes seal lõhub . </s> <s> Kui tal õnnestub ellu jääda , siis eelkõige tänu sellele , et ta ei näita öökülalistele hirmu , mis ta sääred kananahale ajab . </s> </p>
<p> <s> Seal , kus oleks pidanud olema kahvatu öötaevalaik , oli must pimedus , mis hingas viinaauru ja pomises - kaimas , ole täitsa , ära riidle ! </s> </p>
<p> <s> Mees oli maani täis , taarus esikust kööki , porine jäljerida järel , kummastki taskust pudelisuu vastu vahtimas , räntsatas toolile ja püüdis laelambi valguses oma silmi seada , et majaperemeest vaadata . </s> <s> See näis tal õnnestuvat vaid siis , kui ta ühe silma kinni pani . </s> <s> Ta keerutas pead , sai Ennu korralikult sihikule . </s> <s> Ära riidle , kaimas , ma olen täna täis nagu lampkast . </s> </p>
<p> <s> Noor Enn kaebas oma rasket elu - naine ei mõista , muudkui vingub . </s> <s> Koer kah haugub , kui ta purjus peaga koju läheb . </s> </p>
<p> <s> Mõlemast pudelist oli võetud , ühest pool , teisest kolmandik . </s> <s> Enn otsis lauale või , leiva ja marineeritud räimed . </s> <s> Nad võtsid viina ja sõid , kuni tuli meelehärm ja tüdimus . </s> <s> Kase-Lepa Ennu ei joo keegi naljalt laua alla , teadis Enn Sinivald . </s> <s> Selline purupurjus võib ta terve ööpäeva püsida ja anda kahele või kolmele joodikule simultaani . </s> <s> Jõi ta harva , aga see-eest põhjalikult , enamasti metsikus tuuris paar ööpäeva jutti , kui aga korra magama jäi , oli teiseks hommikuks korras ja kaine , läks nohinal tööle ja murdis mitme mehe eest . </s> </p>
<p> <s> Seda kõike teades mäletas Enn Sinivald nüüd midagi , mis tal õhtul viskipõhja juures meelde polnud tulnud . </s> <s> Ta tõusis lauast ja lahkus , üht sõbra pudeleist kaasa kahmates . </s> <s> Ta käis korraks kapinurga taga , kobas põrandalt , kallas midagi pudelisse juurde ja tuli lauda tagasi . </s> <s> Järgmisel korral valas ta tema käes olnud pudelist , ei rüübanud ise , kergitas vaid klaasi ja tegi nii kolmel korral järjest . </s> <s> Selleks ajaks oli naabrimehe nokk juba sügavalt tiiva all , lõpuks pani too pea lauale ja hakkas mõmisema . </s> <s> Peremees sikutas lagedale madratsi , aitas nimekaimu köögipõrandale pikali ja laotas kasuka peale . </s> <s> Tal oli endalgi tegemist , et voodisse saada . </s> <s> Tuli jäi köögis põlema , see valgus segas ta rahutuid unesid , kuni teisel hommikul metsikus pohmeluses silmadesse lõikus . </s> </p>
<p> <s> Ajudes täielik kõmisev tühjus , süda üle pika aja rahulik , toimetas ta hommikusi talitusi , praadis kartuleid , keetis kohvi ja togis siis nimekaimu üles . </s> </p>
<p> <s> Aitäh ! </s> <s> Ei kohvi , ammugi mitte süüa ! </s> <s> Mees otsis taldrikuservalt kopsakama koni , palus tikku ja kadus sõnatuna uksest . </s> <s> Väljas sadas lund . </s> <s> Kargus tõi rahu ja kainuse . </s> </p>
<p> <s> Enn Sinivald teadis ette , mis nüüd järgneb , nagu oleks ta seda eluhetke juba varem läbi elanud . </s> <s> Just seepärast ta ei kiirustanudki selle järjega , võttis hoopis ette suurema kraamimise , pesi joomalaua nõud ja laua enesegi , võrdles poolikuid pudeleid , leidis , et on ühele niipalju juurde kallanud , et seal polegi enam päriselt viin , vaid pigem lahja piiritus . </s> <s> Ta märgistas selle etiketi järgnevate elujuhtumite tarvis ja pani kõik pudelid korralikult hoidu . </s> </p>
<p> <s> See , mis nüüd järgneb , on sulaselge sohitegemine , aimas mees , kuid jätkas endises joones . </s> <s> Saun oli enne suuri sadusid vaja katuse alla viia . </s> <s> Selleks vajas ta nädala jagu päevi . </s> <s> Niipalju tal siis veel aega oligi ... </s> </p></div2><div2 type="alaosa"><head> III </head>
<p> <s> Direktor ei teadnud seni , kui kaua kumab pimeduses väljalülitatud arvutiekraan . </s> <s> Viimased kirjed andmepangast püsisid sellel nagu halb mälestus . </s> <s> Süda valutas . </s> <s> Hing aimas halba . </s> </p>
<p> <s> Akende taga oli sügisõhtune linnataevas oma hallika kumaga . </s> <s> Kusagil pöörles liikluskarusell . </s> <s> Selle ebamäärane rüma ei lakanud hetkekski . </s> </p>
<p> <s> Mehis Sinivald sirutas pikkamisi käe ja süütas laualambi . </s> <s> Valges andis ärevus kiiresti järele . </s> <s> Midagi hullu polnud ju juhtunud . </s> <s> Tema pank oli pigem edukamate hulgas , ja investeeringutes , seega tema otseses alluvuses polnud tehtud jämedaid vigu , mis katastroofiga ohustaksid . </s> <s> Üksnes mingi aim , mingi stiilimuutus oli koondandmeid silmitsenud direktorile silma puutunud . </s> <s> Mäng oli hakanud käima suurtele panustele , see polnud riskimine hasardist , vaid pigem rutiinist . </s> <s> Miljon ei olnud enam see piir , kustmaalt ettevaatlikuks muutuda , vaid pigem neli kuni kümme miljonit . </s> <s> Mitu päris suurt asja oli rajatud pisut kahtlasele alusele . </s> <s> Kui neist rohkem kui üks korraga ebaõnnestub , tõotab see pangale , eelkõige aga alla kolmekümnesele investatsiooniala direktorile raskeid aegu . </s> </p>
<p> <s> Liiga palju lahtisi otsi oli korraga õhkus .. Seda mitte niivõrd kutsetöös kui tema praeguses elus üldse . </s> </p>
<p> <s> Ta oli Helel minna lasknud , jäänud üksi oma tööruumidesse , et vahekokkuvõtet teha . </s> <s> Ta tundis aina , kuidas tüdruk teda mõjutab . </s> <s> Eriti takistas ta Mehisel muretsevaks muutuda . </s> <s> Ta oli ise riskialdis ja hasartne , temal käis kõik ikka kogu panga peale . </s> <s> Ja sellisena tahtis ta näha ka oma direktorit . </s> </p>
<p> <s> Uuesti tabas Mehis Sinivaldi valusööst - natuke ületoidetud , peaaegu kiilaks pöetud ja paraja päti kombel habemetüükasse kasvanud tumedasilmne Juhan Argos - Juhan Jaani poeg Argos , nagu Hele teda tögavalt nimetas - see pesuehtne aferist , kes nautis võlguelamist ja riski , kes traavis Kanaari saarte ja Palma de Mallorca vahet , sügavas sügises päevitunud ja joviaalne , kes sõitis Porschega ja magatas pealinna peenemaid modelle ... </s> </p>
<p> <s> See polnud muidugi kunagi tõsiselt mõeldud , aga aina torkis Hele Mehist selle rasvunud suliga . </s> <s> Tõtt-öelda teadis tüdruk tollest tõprast rohkem , kui ta teadma oleks pidanud . </s> </p>
<p> <s> Vähe oli isa poega kunagi otsesõnu õpetanud . </s> <s> Aga üks kõige sõnaselgem õpetus oli Mehisel hästi meeles - ära kunagi sega naisi tööasjadesse ! </s> </p>
<p> <s> Mees korjas oma pikad koivad töölaua alt kokku ja tõusis . </s> <s> Ta oli alles mängude eas . </s> <s> Ja ta teadis - tema töö keelas mängud väga karmilt ära . </s> <s> Tulesid kustutades , valvesignaale töösse lülitades lahkus direktor tühjaks jäänud tööruumidest , laskus kunstmarmorist trepiastmeid pidi esimesele korrusele . </s> <s> Suures operatsioonisaalis põlesid vaid valvetuled ja eespool turvaväravaid , õhtuse kassa juures heledamad lambid . </s> <s> Noogutades tema lähenemisel püsti tõusnud turvameestele väljus noor direktor rõskele tänavale . </s> <s> Tema kahetoaline korter tõotas vaid ängi ja üksindust . </s> <s> Pool aastat oli tal kestnud lähedus Helega , aga leppisid senini vaid üksikute õhtutega kusagil klubis või kõrtsis ja sellele järgnenud ööga enamasti tüdruku pool . </s> <s> Hele säilitas iseseisvuse . </s> </p>
<p> <s> See mäest laskuv ja väheke vingerdav tänav , need vanad majad , see uue pangamaja kilgendav peegelklaasist sein Kahtlemata oli ta siin varemgi viibinud . </s> <s> Ta tundis seda linna , polnud seda aga kunagi sellisena näinud . </s> <s> Iga repetav värvilaik krohviseinal , iga mädanenud räästaslaud , iga mõrane aken ... </s> <s> Meest haaras aina sügavam hämming , mis hakkas kahtlaselt paanikat meenutama . </s> <s> Tuleb ikka tõesti selle maja järel tänavanurk , kus suured kauplusevitriinid ? </s> <s> Ja siit edasi minnes avar haljasala ning selle taga terrasiitkrohviga majaga ? </s> </p>
<p> <s> Kõik pidas paika . </s> <s> Nagu siis , kui sattud tagasi lapsepõlve mängumaale või kohtad paksuks ja lohakaks muutunud naist , kellesse noorelt armunud olid , ja sulle see äkki äärmise selgusega meenub . </s> <s> See soojus , lõhn , suudluse erutus , mis hinge nöörib ... </s> </p>
<p> <s> Ei , neid aina vastu sattuvaid inimesi , kes kas päranisilmi vahtisid või jahmunult teretasid , Enn Sinivald küll näha ei tahtnud ! </s> <s> Tal polnud enamasti aimugi , kellega ta peaks kätlema , vastama lollakatele küsimustele - noh , sind ka näha , kuidas siis sina nüüd ... </s> <s> Näed , nii see läheb ! </s> </p>
<p> <s> Ta tõmbas näo nahkjopi üleskeeratud krae varju , surus lõua vastu rinda ja lisas sammu . </s> <s> Ja nagu kinolinal kangastus ta kujutluses pikk mees nahkjopi ning viltsoniga , kes kiirel käigul ja langetatud päi mööda selle linna tänavaid ruttab . </s> <s> Oli siin kunagi elanud üks selline kodanik , muidu täiesti talutav tüüp , aga inimpelglik . </s> <s> Parasjagu häbematu , vaimukas ja omal kombel säravalt siiras , aga ikka vaid kitsas sõprusringis . </s> <s> Kõik , kes sellest väljapoole jäid , nägid vaid klišeed , maski ... </s> <s> Ega teda selle eest just eriti ei armastatud . </s> </p>
<p> <s> Tänavat ületades ei saanud ta pilku vasemale heitmata jätta - kas autot ei tule . </s> <s> Ja mingi automaat registreeris temas mõtte - valged aknaraamid , värskelt värvitud , kardin ees ... </s> </p>
<p> <s> Siit algasid madalad , maasse vajunud , sajandi vanused puumajad , aknad otse vastu kitsaid kõnniteid , upakil plangud , jõuetu agul . </s> <s> Siis äkki linna lõpp , ees garaažide read . </s> </p>
<p> <s> Jalad viisid kohale , võti sobis ja sees oli tõepoolest potisinine Datsun Cherry , väheke roostes ja logisev , aga muidu täitsa ontlik Eesti rahvuslik auto . </s> <s> Akulaadija näpitsad klemmidele , viisteist amprit voolu peale , ja mees sulges värava ning kiirustas jälle omaenda varbaid vahtides linna , et maksta mõned vajalikud maksud ja süüa kusagil kerge eine . </s> <s> Tagasiteel oli ta ootuspalavikus nagu poisike . </s> <s> Mootor võttis hetke pealt hääle sisse . </s> <s> Mõned vajalikud tööriistad ja akulaadija istmete vahele , talvekummide komplekt tagaluugist autopärasse , uks kolakaga enda järel kinni , gaasi - ja ta veeres tõepoolest laia taeva alla , kus tuul pilvi ajas ! </s> </p>
<p> <s> Ukse lukustamisel tõusis mehele valus klimp kurku , aga ta neelas selle vapralt alla ja juba ta sõitiski läbi nendesamade tänavate , ettevaatlikult ja pikkamööda , kuni linnaserval äkki kõvasti kiirendas , auto teadlikult libisema ajas ja selle uuesti õigeks keeras - ta valitses masinat ja teadis ette kõiki ohtusid , mis teda varitsesid , kui ta viimasel piiril kurvi võttes tuttavale maanteele keeras . </s> </p>
<p> <s> Enn Sinivaldile polnud vaja öelda , et see , mida ta teeb , on vastutustundetu . </s> <s> Inimene , kes mitte midagi ei mäleta , kes liigub kuude kaupa mingite nägemuste ja varjude teatris nagu mõnes Bunueli filmis , ei tohiks kipaka Jaapani autoga kihutada mööda talviselt libedaid maanteid ... </s> </p>
<p> <s> Erepunane katus hakkas kaugelt eemalt esimesena silma - punane valgel , tema äsja lõpetatud saunakatus , saavutus , mis Enn Sinivaldi tiivustas . </s> <s> Ta oli seda suutnud , oli otsast otsani üksipäini viinud katuse alla terve uue hoone , tema , kes kahtles kõiges ja eelkõige enda mõistuses . </s> <s> Aegsasti hakkas ta kiirust maha meelitama , sest tundis , kui klaasjaks on novembripäike värskelt kinnisõidetud lumega tee võtnud . </s> <s> Oleks sümboolne , kui ta just kodutee nurgas enda esimesel sõidul katuse peale pööraks ! </s> </p>
<p> <s> Millise rahu toob südamesse punetav õhtutaevas ! </s> <s> Taldade all sile ja hele kruusatee . </s> <s> Kahel käel soised heinamaad , siis mäepõndak , natuke kuusikut vasemal , paremal kullendav kõrrepõld . </s> <s> Koduste väljade vahel kulgev tee püsis tühjana . </s> <s> Mees , kes kandis vormirõivaid ja portfelli , astus mõõdukat sammu aina sügavamasse hämarikku vajuvas maastikus . </s> <s> Metsaäärses külas haukusid koerad . </s> <s> Tasane tuul tõi kusagilt pannkookide lõhna . </s> <s> Üksik hobuserakend tuli vastu , kõrges koormas suvivili , mis kabjamütsude saatel tasa kahises . </s> <s> Seegi lõhnas tuttavalt ja rahulikult . </s> <s> Sonist varjatud nägu keset vilja ei tundunud tuttav , ka mitte hääl , mis ohvitseri tervitusele vastas . </s> <s> See polnudki tähtis . </s> <s> Siin ei kõndinud inimene teisest kunagi vaikides mööda . </s> <s> Nii ka siit mitu aastat eemal olnud mundrikandja . </s> </p>
<p> <s> See oli noor aga tõsimeelne , heledat verd mehenägu , piklik , kõrge laubaga ja kitsa sirge ninaga . </s> <s> Temast õhkus usaldusväärsust ja teatavat idealismi . </s> <s> Temasugused osutusid suures sõjas parimaiks sõjameesteks , nagu lähiaastal selgumas oli .. </s> </p>
<p> <s> Tee pööras sumbküla vahele . </s> <s> Tundus , nagu riivaksid lausa küünarnukkidega väravaid ja planke . </s> <s> Lõhnas lüpsisoojast piimast , oli kuulda sulgudes ruigavaid sigu , kusagil puristas hobune ja kaapis kabjaga maad . </s> </p>
<p> <s> Koolimaja jäi teest pisut eemale , kõrge kuuseheki varju . </s> <s> Selle aknais oli paar lambituld , kuid välisuks oli juba riivis . </s> <s> Ohvitser taganes muruplatsile , otsis kohta , kus taeva peegeldus klaasil ei segaks , nägi läbi õhukesest pesuriidest kardina inimkogu kirjutuslaua taga istumas . </s> <s> Ta sirutas pika käe üle lumemarjapõõsaste ja koputas klaasile . </s> <s> Inimene tõusis laua taga püsti , ulatudes nii üle kardina nägema , ja hetke pärast avas ta ukse . </s> </p>
<p> <s> See oli vanem mees kindlasse lahku kammitud juustega , pika lihava nina ja väikse püstvuntsiga suu kohal . </s> <s> Igale tänapäevainimesele oleks ta meenutanud seda Hitlerit , keda praegune maailm tunneb dokumentaaalkaadreist ja kellel polnud kuigivõrd pistmist selle reklaam-Hitleriga , keda kujutasid ajalehtede retušitud fotod , plakatid ja postmargid sõjale eelnenud aastail . </s> </p>
<p> <s> Hitleri moodi mees ulatas noorele ohvitserile sõnatult käe ja viipas ta järgnema . </s> <s> Nüüd istusid nad koolijuhataja töötoas , ajasid viisakusjuttu ja neile tõi teetassid noor , mehega võrreldes lausa tütarlapselik abikaasa , kelle pilk ukselt tagasi vaadates naerusena leitnanti tabas . </s> </p>
<p> <s> Mehed arutasid midagi paberite juures ja koolijuhataja avas kirjutuslaua tumba alumise sahtli ning asetas ametipaberid hoolikalt kausta vahele . </s> </p>
<p> <s> Avanes elutoa uks ja kaks noort naist tulid juteldes töötuppa - juhataja abikaasa ja keegi tundmatu , kena ovaalse näoga ja kaunis kõrgete ning tihedate kulmukaartega šatään . </s> <s> Naised olid juba välisuksel , kui juhataja märkas ja nad tagasi kutsus - ta tahtis nimelt tutvustada , nende kooli kunagine kasvandik , leitnant ... </s> </p>
<p> <s> See oli kuidagi rahutu ja sügavalt uuriv pilk , mille koolipreili noore ohvitseri näole unustas . </s> <s> Kätlus vältas ehk pool sekundit kauem , kui viisakus nõudnuks . </s> <s> Siis väljus tüdruk , kadus koolimaja koridori , ja minema hakkas ka leitnant . </s> <s> Hiline õhtu oli muutunud soojaks ja sumedaks sügissuve ööks . </s> <s> Lõhnas kodu järele . </s> <s> Ja kodu see oligi - koolilt Vanajuhanile polnud enam kilomeetritki . </s> </p>
<p> <s> Laudu seina taguv Enn Sinivald peatus hetkeks , hingas läbi nina sügavalt sisse ja ohkas . </s> <s> Iga kord , kui ta oma ümbruse unustas , leidis ta end mingeist mälestuse- või nägemuse pildiridadest , mida ta muigamisi ise videoklippideks nimetama oli hakanud . </s> <s> Niisiis nägi ta ära omaenda vanemate esimese kohtumise . </s> <s> Ja ükski jõud ei veena teda siitpeale , et see polnud just täpselt nii , et Kaitseliidu ohvitser tuli koolijuhatajale , kes ühtlasi oli mingi kohalik ülemus , ametipabereid tooma , et vana Ellami proua Loori jõudis preili Meedi Välile kiiresti sosistada ja nad suundusid koos töötuppa , seda piltilusat poissi üle vaatama ... </s> </p>
<p> <s> Nende inimeste poeg vangutas kuuskümmend aastat hiljem pead . </s> <s> See huvi viis tolle õpetajapreili viieteistkümne aasta pärast surma koos oma esimese lapsega , teadis see mees ja oskas selle peale vaid pead vangutada . </s> </p>
<p> <s> Käed hakkasid esmalt kirvendama , siis hullusti valutama , kuni see kõik lõpuks tuimuseks muutus . </s> <s> Enn Sinivaldile oli savitöö täiesti võõras . </s> <s> Veski raamatut ei saanud ta käsi vahepael pesemata-kuivatamata ka lapata . </s> <s> Mõnelegi küsimusele tuli endal vastus leida . </s> <s> Aga edasi ta toimetas ja korsten kerkis lae alla , siis pööningul katuseni , kuni lõpus tuli mehel jäisele harjale turnida , et ülemine ots talvetuule ja taeva käes valmis laduda . </s> <s> Järgnenud päevadel kiirustas mees ajutise ahju kallal . </s> <s> Ruumis oli võimatu jätkata , kuni sooja sisse ei saa . </s> </p>
<p> <s> Lõpuks ometi tõi ta kuivi laaste ahjusuhu ja murdis kohmetunud sõrmede vahel tikke . </s> <s> Väike tulekeel noolis puitu , sirutus , levitas pahvaku suitsu , see ringles koldes , tikkus uksest ruumi , leidis aga siis teise tee ja suundus veendunult korstna poole . </s> <s> Sellel pealelõunal ta enam tööd ei teinud , pani aeg-ajalt uusi peeneid halge tulle , küttis uut kollet aeglaselt ja ettevaatlikult kuivaks , hinges see nimetu võlutuse tunne , mis inimolendit alati elusa tule juures valdab . </s> <s> Isegi Muri tuli temaga ruumi , kuhu ta seni siseneda peljanud oli , heitis mehe jalgade ette ja vaatas pika pilguga praksuvaid kuuselauaservi , mida peremees koldesse lisas . </s> </p>
<p> <s> Tuli toob mälestusi . </s> <s> Sauna eesruum oli täis auru ja märja savi lõhna , kuid läks pikkamisi soojaks . </s> <s> Ajaga võidu jooksnud mees andis endale voli jätkata üht mälestust , mille unenägu talle meelde oli toonud . </s> <s> Ta oli jälle viieteistkümnene , oli suvi ja nemad kahekesi seisid pargi võsastunud kaldal ning vaatasid ondatraid . </s> <s> Talle oli tulnud imelik kihu proovida seda peene kondiga ja kuidagi isemeelset ning kiusakat tüdrukut suudelda . </s> <s> Unenäos ei saanud katsest asja , sest samal hetkel oli nimekaim purjuspäi ta ukse taga lõhkuma hakanud . </s> <s> Aga asja ei saanud sellest ka tookord , ilmsi , ligi neljakümne aasta eest , sest hele rebestav müra laotus äkki suvekuminas pargi kohale . </s> <s> Sähvatas siniselt ja siis kaikusid pargiteed kajast . </s> <s> Heledaid piisku robises neile kaela . </s> </p>
<p> <s> See oli pisitilluke pilv , umbes nii suur , et pea kohal hoitav supitaldrik oleks selle peaaegu ära varjanud . </s> <s> Aga see tõi ootamatu äikese , mitu üksteisele järgnevat välku siiasamasse lähedale ja kiiresti tiheneva jämeda vihma , mis pargiteede kohal pritsmetest loori moodustas . </s> </p>
<p> <s> Naerust hingetud , tormasid nad mööda teid ja purdeid , kihutasid pärnavõrade all , kust neile esialgu veel kogu vesi kohe kaela ei pääsenud , lendasid üles vana mõisamaja esisest nõlvast ja sisenesid raskest tumedast külguksest hämarasse koridori . </s> <s> Just samal ajal keerati vihmaluugid täiesti lahti ja väljas hakkas kohisema ning ladisema . </s> <s> Tüdruk vaatas Ennule otsa ja näis tagasihoitud naerust võppuvat , tõsines aga samas , võttis natuke kõrgi , natuke uhkeldava hoiaku , kui nägi poissi võlvlagesid ja maalinguid tummal pilgul imetlemas . </s> </p>
<p> <s> Enn oli koos isaga poole tunni eest siia sõitnud , keeranud suurelt teelt vanale paplialleele ja poiss oli ilušokis . </s> <s> Loomulikult oli ta ennegi näinud mõisaansambleid ja ka hoolitsetud parke , pügatud murusid , lillepeenraid ... </s> <s> Siin oli seda aga tavatult palju koos . </s> </p>
<p> <s> Nad olid parkinud oma porise veoautologu kuhugi raudkivist müüridega lauda juurde , jalutanud esmalt mõisani , mille põllumajanduskooli sildiga uks suviselt lukus seisis , siis läbi allee elumajade poole , näinud eemalt inimesi ühe Volga juures sagimas ja küsinud lähikonnas luusiva jonnaka näoga tüdruku käest direktorit . </s> <s> Plika viipas auto suunas . </s> <s> Seal oli kaks nooremat inimest , tugev naine ja peene kaelaga , lausa poisikese moodi prillidega mees , ja üks vanem paar , kes valmistus ilmselt autoga ära sõitma - täiesti hallipäised mõlemad , naisel kõrge , lopsakas lokikuhil peas , kulmud ja huuled värvitud , seljas rangelõikeline oliivroheline kostüüm , mees heleda kohvi värvi pükstes ja valges tennisesärgis . </s> <s> Tema juuksed olid nooruslikult lühikeseks pöetud ja ta oli tervislikult ning reipalt päevitunud . </s> </p>
<p> <s> Isa läks juttu tegema , Enn jäi aga tüdrukuga omaette , jäi teda vaatama ja püüdis midagi vaimukat või tarka öelda . </s> <s> Ta oli juba kuueteistkümneseks saamas . </s> <s> Teoreetiliselt teadis ta küll , kuidas naistega käituda tuleb . </s> <s> Aga ta ei saanud sellega kuidagi hakkama . </s> <s> Ja sisimas valvas tal väike külm hirm - äkki ta ongi selline , kes hakkama ei saa , kes ei kõlbagi selle nii enesestmõistetva kindluse ja blaseerumusega kirjeldatud mängu tarbeks . </s> <s> Millegi poolest pidid ju temasuguste hulgast esile küündima need jämedahäälsed , suitsu tõmbavad ja roppusi pilduvad elumehed .. </s> </p>
<p> <s> Tüdrukut hüüti - tule , jäta vanaisa ja vanaemaga head aega ! </s> </p>
<p> <s> Hõh ! tegi piiga ja viipas Ennu . </s> <s> Nad eemaldusid ja poiss ei tihanud küsida , on siis see moekalt riietatud mees tõesti tüdruku vanaisa ? </s> </p>
<p> <s> Ennu maailma vanaisad kandsid lääpatallatud säärikuid , käisid enamasti kodurätsepa õmmeldud maavillastes ülikondades või hoopis hobusehigist haisevais tööriietes , neil olid läbihigistatud nokkmütsid , nad olid halvasti raseeritud , valjuhäälsed , koredad ... </s> </p>
<p> <s> Nüüd kõndisid nad selle hoopis teistsugusest maailmast pärit näitsikuga siin lossis ja poiss ei suutnud imestust varjata . </s> <s> See kõik oli palju suurem , rikkalikum , vägevam , kui ta oleks uskunud . </s> <s> Mõneti ületas see isegi vene keisritele kuulunud Kadrioru lossi - ainust , mida Enn natukenegi tundis . </s> </p>
<p> <s> Nad sisenesid mingisse ruumi ja see oli vähemalt päris tavaline klass - lauad , toolid , õppeplakatid ja tahvel , kaardikepid . </s> <s> Enn võttis neist ühe . </s> <s> See oli mingist heast , siledast ja tugevast puidust , vist vahtrast , puhtalt töödeldud , peen ja sihvakas . </s> <s> Ta tegi sellega vehklejate saluteerimisliigutuse - risti ja kaare . </s> <s> Naeru lõkerdades püüdsid nad võistu seletada lüpsimasina nisakannu ehitust , vehkides keppidega ja teineteisest üle rääkides . </s> <s> Äkki viskas tüdruk oma kepi peost , keeras selja , läks akna juurde , avas selle . </s> <s> Vihmajärgne värskus tungis tolmuselt umbsesse ruumi . </s> <s> Enn astus samuti akna juurde , hingas tüdrukule kuklasse . </s> <s> Haistis tundmatut lõhna . </s> <s> Kanarbikumee värvi , veidi sassis juuksed , kleidikaelus ja nende vahel kaela õlaga ühendav kaarjoon , õrnuke , peaaegu läbipaistev tükk tütarlapse keha . </s> </p>
<p> <s> Piiga pöördus ja ta näol oli midagi raevust , ta haaras kaardikepist - anna , see on minu oma ! </s> </p>
<p> <s> Nad nattisid sõnatult , läbi nina hingeldades . </s> <s> Enn tundis , et ei tohi midagi öelda , või ta riskib lõhkuda selle kummalise isekuste sõja . </s> <s> Kergelt muigav üleolek ei lubanud tal keppi kahe käega endale hoida , ta laskis piigal selle mitut puhku oma peost ära keerata , kuid haaras kohe sellest uuesti kinni . </s> </p>
<p> <s> Nagu elu kaalul , rebis tüdruk seda enda poole , taganes , kuni koolilauale istus , pani jala vastu teist lauda toeks , siis teisegi , ja aegamisi järeleandev poiss sattus enese tahtmata seisma laual selili lebava , hingeldava , metsistunud silmadega tüdruku jalgade vahele . </s> <s> Temas märatses mingi must stiihia , mis nõudis seniste tõkete murdmist . </s> <s> Ta nägi kõhetuid reisi kadumas helesiniste siidist aluspükste säärtesse ja nägi nende sääreotste liitumiskohal poolläbipaistvat hallikat niiskuselaiku . </s> <s> Veel hoidis ta ühe käega kaardikepist , näol tarbetuks muutunud üleolev muie . </s> <s> Ta andis järele veel mõne sentimeetri , vajus ettepoole , oli peale langemas näost lõkendavale tüdrukule , kui kuulis isa ennast siitsamast lähedalt hüüdvat . </s> </p>
<p> <s> Ta nagu oleks oodanud seda - välist jõudu , mis otsustavalt sekkuks ja päästaks ta olukorrast , milleks ta hingelt ikka veel valmis ei olnud . </s> <s> Ja seal see siis oli - majaesisel seisev ärritatud mees . </s> </p>
<p> <s> Enn taipas - isa näeb küll teda , ei saa aga näha näitsikut , kes lamab selili laual , mis on akna allservast madalam . </s> <s> Ja hetk tagasi , siis , kui piiga veel laual istus , ei olnud isa päris kindlasti seal . </s> <s> Miks ta siis nii ärritunud on ? </s> <s> Nagu päästev valgusekiir juhtis poissi aim , et isa pahameel polegi võib-olla suunatud tema vastu . </s> <s> Ta laskis kaardikepi lahti ja nägi raevu tüdruku näol . </s> <s> Ta astus sammu tagasi , sinna , kus pidigi olema temasuguse koht , meeter eemal sellest neetud paigast , kus ühe naisinimese jalad kokku kasvavad . </s> <s> Plika näitas talle keelt . </s> <s> Oli näha - ta sülitaks , ta koguski selleks juba sülge , kuid ei riskinud end selle heliga reeta . </s> <s> Nagu segane taganes Enn ukseni , koridori , välja , palavasse ja hullusti lõhnavasse äikesejärgsesse maailma . </s> </p>
<p> <s> Peast juhm , ronis ta parempoolsest uksest autosse ja isa käivitas , võttis nõksatades paigast , keeras teele . </s> <s> Tüki aja pärast pidi Enn talle meenutama vajadust käiku vahetada . </s> <s> Isa pidurdas ja kruusa kraapides jäi auto seisma . </s> <s> Miks me üldse sedapidi istume ? </s> </p>
<p> <s> Nad said kahekesi auto juhtimisega päris hästi hakkama . </s> <s> Isal olid load ja Enn oskas sõita . </s> <s> Päris selgeks ei saanud isa seda tööd kunagi , kuigi tal hiljem tuli aastaid päevast päeva roolis istuda . </s> <s> Auto ei olnud hobune . </s> <s> Kui mõttesse jäid , võis see nagu juhm kraavi minna ja läbi kraavi põllule ja üle põllu kas või Soojärve välja . </s> <s> Aina pidid tal kallal olema , tegema seda , mille veoloom sinu eest ära teeks , kui loll ta ka poleks . </s> <s> Hobuseid isa tundis ! </s> <s> Ja iga kord , kui ta roolis mõne tobedusega hakkama sai , nagu äsjane pikk sõit käiku vahetamata , ei väsinud ta loomadele kiitust laulmast . </s> <s> Seekord aga vandus ta midagi omaette . </s> <s> Ja tema julgeb minule sellist asja rääkida ! </s> </p>
<p> <s> Direktor , mitte see tennisesärgiga vanamees , vaid poisikese moodi prillnina , küsinud kaunis otse - hästi , kolhoos saab tõumullikad ja kool saab raha . </s> <s> Aga mida saab tema , kui tehinguga nõustub ? </s> <s> Ta pakub - tal on kuueteistkümne aastane tütar . </s> <s> Kolhoos vormistab ta suveks tööle . </s> <s> Ja kohtlasele farmijuhatajale seletas direktor kannatlikult - loomulikult pole tema tütar nende pärisori . </s> <s> Ta lihtsalt vormistatakse tööle ja saab suve läbi palka . </s> <s> Ja Enn , kes oli vahepeal juba lootma hakanud , vajus rooli taga sügavale istmepolstrisse . </s> </p>
<p> <s> Kuradi pätt ! </s> <s> Minule , täiesti võõrale inimesele tuleb sellist asja rääkima ! </s> <s> Kelle ta mõtleb mu olevat ! </s> </p>
<p> <s> Tegemist polnud muidugi mitte pätiga , vaid lihtsalt uue inimesega , kelle kasvatamine ju sotsialismi peaeesmärk öeldi olevat . </s> <s> Nemad , Sinivadid ei õppinudki seda ära . </s> </p>
<p> <s> Vana Miilbaum , tsaarivalitsuse ajal sündinud ja Esimesest Maailmasõjast ning sellele järgnenust enda terve nahaga läbi kavaldanud , oli uues iseseisvas riigis kiiresti haljale oksale kerkinud ettevõtlik mees . </s> <s> Neljakümnendal , jälle suures Vene impeeriumis , oli ta osanud taas õigele toolile istuda , selle asemel et ennast ära küüditada lasta . </s> <s> Sellist ei ähvarda isegi mitte loodusõnnetus . </s> </p>
<p> <s> Oma pojale oli ta väga palju kasulikke asju jõudnud selgeks õpetada . </s> <s> Ülejäänu eest hoolitses juba ta minia . </s> <s> Kolmekümne seitsme aastaselt oli prillidega kõrend juba mitu aastat suure kooli ja selle õppe-katsemajandi direktor olnud ja jäi sinna veel õige mitmeks aastaks , enne kui tarvilikuks osutus ametit vahetada . </s> <s> Üksvahe oli ta parteiinstruktor , siis tegi mingis põllumajandusinstituudis teaduslikku tööd , teemaks sigade kasvatus , mille kohta Valter Sinivald ütles - ise ei tea , kummast otsast siga sööb . </s> <s> Tal oli maja Nõmmel ja suvila Võsul ja alati auto , mille vanus oli alla viie aasta . </s> <s> Siis , ootamatult , hakkas ta öösiti karjuma ja ennast luku taha panema , väites , et teda tahetakse tappa . </s> <s> Selgus , et ta oli juba aastaid salaja joonud . </s> <s> Teda raviti kaua ja kuuldavasti elas ta veel , aga üksnes naise toel , invaliidina , praeguseks ligi seitsmekümne viie aastane . </s> </p>
<p> <s> Aga selle kõige teadmine tuli Ennu jaoks aastaid hiljem . </s> </p>
<p> <s> Peast kaunis segi , peatas ta auto kolhoosi kontori juures ja kobis koju , ronis lakka , viskus heintesse ning elas armastust läbi oma kujutelmades . </s> </p>
<p> <s> Ega ta suud ei pidanud . </s> <s> Esimesel võimalusel rääkis Mihklile . </s> <s> Naabripoiss , kes viimase aasta jooksul oli võõraks jäänud , kes rääkis mehise häälega ja sülgas peenel moel läbi hambapilu , kuulas Ennu pihtimused ära . </s> <s> Nad olid metsalagendikul saadu heinu lahti löönud , kuivatasid neid , riskimata hoovihmade tõttu juurest ära minna . </s> <s> Ja Mihkel naeris tasa puksudes . </s> <s> Ah ise kohe tõmbas peale ? </s> </p>
<p> <s> Sõber tahtis kõike täpselt teada , eriti seda , kuidas sinna tee läheb , kus see kool ikka täpselt on . </s> </p>
<p> <s> Enn oli iga päev mõttes selle tee maha sõitnud . </s> <s> Tal oli koolist suveks Harkovi võidusõiduratas välja räägitud . </s> <s> Ta lootis end süsgisspartakiaadiks vormi ajada . </s> <s> Tema trenniotsad ulatusid kaugemalegi kui see papliallee , aga sisse ei pööranud ta sinna kordagi . </s> <s> Ta ei suutnud kujutleda , et kohtab tüdrukut veel kord . </s> <s> Mida ta ütleb ? </s> <s> Mis ettekäändel ta sinna on sattunud ? </s> <s> Ei saa ju öelda , et ... </s> </p>
<p> <s> Nii ta siis tallas raevuselt pedaale ja tuli laibaks aetuna õhtul hilja koju . </s> <s> Küla vahel ta võistluskumme lõhkuda ei riskinud , veeretas ratast käekõrval . </s> <s> Ühel sellisel õhtul kuulis ta Mihklit tagant tulemas - tema logiseva voki kriuksat-plõnks , kriuksat-plõnks . </s> <s> Linnaülikond - kaherealine valge niiditriibuga sinine - seljas , hele päevasärk ja lipski lõua all , jõudis naabripoiss tema kohale , vaatas talle lähedalt otsa , vistrikuline , laianäoline , ninaalune kuivast habemekraapimisest natuke punetamas ja sellel punetusel higipärlid . </s> <s> Ja nagu hajameelsusest veidi hilinedes ilmus sellele näole lai ja laisk pilkeilme - oled ikka loll küll ! </s> <s> Ütles ja vajutas pedaali , nii et kumm poriligasel teel tühjalt ringi lidises . </s> <s> Kadus tüseda selja õõtsudes juhtraua kohal . </s> </p>
<p> <s> Enn mäletas , kuidas tal korraga koorem seljast vajus . </s> <s> Oli kurb , aga rahulik olla . </s> </p>
<p> <s> Mihkel uskus vist seniajani , et paremini tal minna poleks saanudki . </s> <s> Oli see järgmine või ülejärgmine kord , aga varsti oli ta vahel ja astus sellessamas tumesinises ülikonnas laua ette , mille taga seinal kullatud kipsvapp ilutses . </s> <s> Eesti Nõukogude Sotsialistliku Vabariigi nimel ... </s> </p>
<p> <s> Niisugune ei saanud ometi Miilbaumide väimees olla ! </s> <s> Tuli Kehtna kool , kolhoosiesimees kahekümne kahe aastaselt . </s> <s> Paari aasta pärast , sellelt kohalt maha võetud , majavalitseja , ALMAVÜ instruktor ja nii edasi ja nii edasi ... </s> </p>
<p> <s> Vahepeal oli ta ligi seitse aastat Enn Sinivaldi otsene ülemus olnud . </s> </p>
<p> <s> Oleks ta seda olnud Ilmata ja tolle isata ? </s> </p>
<p> <s> Mees istus süte paistel ja muheles omaette . </s> </p>
<p> <s> Niisiis olid kõik nüüd läinud . </s> <s> Irvakile jäänud uksest oli kuulda , kuidas sõdurisaapad mööda maja koridore ja treppe trampisid . </s> <s> Kusagil klirises klaas ja seejärel oli kuulda riiakat naishäält . </s> <s> Karedalt käratati midagi vastu . </s> <s> Ilmselt , et mis te , kuradi pätid , lõhute , mina pean pärast teie järel kasima ! </s> <s> Ja habetunud soldat - mis sa , sakste lirva laiutad oma suumulku , rahvas on nüüd see , kes siin majas käsutab ! </s> </p>
<p> <s> Lüheldane , kõrgete põsesarnadega ja väikese vuntsiga mees seisis endistviisi , vintpüss kaenlas , ning vaatas tuhmides tuledes linna . </s> <s> Magamistoa avatud aknast sukeldus vaade õõnsasse tühjusse . </s> <s> Aimamatus pimedusekoopas oli kusagil sügaval kitsuke mäkke kerkiv munakivisillutisega tänav ja selle taga kohe linnusemüür . </s> </p>
<p> <s> Selline see tuba siin oli , kui nad siia sisse rüsisid - väike öötuli lambis , põrandale heidetud sulgtekk , ohvitserikuub vaid üht õlga pidi toolikorjul , teine käis maas vedelemas , epoletinarmad ööõhu käes tühjalt tilberdamas . </s> <s> Samas kõrval korsett ja roosad siidtikandiga toasussid . </s> </p>
<p> <s> Tõmbetuul oli kõik magamistoa lõhnad - ihu ja hirmu , pumati ja lavendli peaaegu olematuks tuulutanud . </s> <s> Revolutsioonisoldat pigistas püssikaba . </s> <s> Nagu jäljed kaotanud jahikoer oli ta valmis loobuma , pöörduma tagasi küttide juurde . </s> </p>
<p> <s> Kuhu võisid kaduda läbi selle akna ta vanaisa pojapoeg ja tolle proua ? </s> <s> Ei saanud nad ju laskuda siit nagu lauglevad linnud kuhugi linnamüüride taha . </s> <s> Polnudki ehk päris võimatu ronida lausa paerünga servale ehitatud maja aknast välja ja sealt varbaile tuge otsides piki seinaveert eemale turnida , jättes öised külalised pika ninaga . </s> <s> Onupoeg võinuks sellega vast isegi hakkama saada , aga tema verevaene proua , kes isegi suvises aias alati ehmunud ja õrnuke näis ? </s> </p>
<p> <s> Siin olid nad olnud , teadis Meinhard Sinivald . </s> <s> Tema enda lihane õde oli oma kehaga ust kaitsnud , kui teenijate poolelt sissetunginud soldatid sakste ruumidesse minna püüdsid . </s> </p>
<p> <s> Mine ära ! oli Meinhard Liisele öelnud ja Liise , suur ja roosalt trulla oma öösärgis , käed puusas ja silmad vihast pilkumas , oli äkki venna jalge ette põlvitanud - asi , mida mitte ükski Sinivald eluilmaski tegema võimeline ei olnud . </s> <s> Ta oli haaranud mehe soldatipindedesse mähitud jalad kaenlasse , nii et teine taarus ja seinalt tuge otsis . </s> <s> Sa ei tohi , Mennu , issand ! </s> <s> Sa ei tohi , proua Lote , mõtle , proua ... </s> </p>
<p> <s> Läinud need saksad igatahes selle ajaga olid . </s> <s> Maja otsiti läbi , kuni Sinivaldi Meinart magamistoas seisis ja viha haudus . </s> <s> Nüüd vahtis mees ringi , kuulis semusid maja alumisel korrusel meelt lahutamas . </s> <s> Tema , keda ta enda onupoeg taga oli ajanud , kelle naist koos vastsündinuga mõisarehes surnuks külmutada püüdnud . </s> <s> Ta tundis äkki enda viha haihtumas ja asemele tekkis midagi imetluse ja uudishimu sarnast . </s> <s> Ta vaatas väheses valguses seinal rippuvaid pilte . </s> <s> Need olid nagu peente joonte siuglevad mustrid , mis kokkuvõttes kujutasid lilli ja liblikaid ning üks neist , otse laia voodi päitsis , paradiisiaeda . </s> <s> Ainult et piibliloo raamatusse küll sihukest pilti poleks pandud . </s> <s> Alasti Aadam hoidis alasti Eva ümbert kinni ja mõlemad olid patuste nägudega . </s> <s> Madu polnud kusagil . </s> </p>
<p> <s> Meinhard Sinivald uuris seina katvaid tammelaudadest vooderdisi - palju peenemalt nikerdatud , kui mis tahes tuttava tisleri tehtud kummut eales . </s> <s> Need laudvooderdised , mis krohviseinu mehe kõrguseni katsid , läksid voodijalutsi vastas üle suurteks kapiusteks . </s> <s> See kapp oli siia sisse ehitatud , sest ei uksest ega aknast poleks ta läbi mahtunud . </s> <s> Ka selle päised ja ukseservad olid siuglevaid ning kentsakaid , taimelehte meenutavaid nikerdusi täis . </s> <s> Läbini puhas tamm , mõtles soldat . </s> <s> Üks uks oli irvakile jäänud ja sellest oli näha , et ukse paksus oli kindlasti oma poolteist tolli või rohkem , nikerdis veel lisaks . </s> <s> Aga see oli ju ometi selge , et tisler seda ukse enda lauast polnud lõiganud , vaid salapulkade ja liimiga pärast peale liitnud . </s> </p>
<p> <s> Aga siiski - miks oli see uks irvakil ? </s> <s> Kui nad tulid , siis see ei olnud päris kindlasti nii , kõik uksed olid ilusti kinni olnud . </s> <s> Ja mehel oli äkki naljakas tunne - kui nüüd armas onupoeg ... </s> <s> Sõrm võis tal ju päästikul olla , aga allkorrusel loobiti parajasti lauanõusid vastu seina ja rämedad hääled kuulutasid , et puhveti kallal on käidud . </s> </p>
<p> <s> Soldat astus taaruval kõnnakul akna juurest eemale , möödus poikvel uksest , andis sellele püssikabaga hoobi ja väljus magamistoast , laskus trepist alla , et kamraadidele aru pähe panna ... </s> </p>
<p> <s> Mina vähemalt sinu naist ja lapsi ei puutunud , võis ta aastate pärast öelda . </s> </p>
<p> <s> Sellessamas linnas , samasuguses sopases öös , üksnes palju heledamate tulede all , ümmarguselt pool aastasada hiljem ... </s> </p>
<p> <s> Nad tulid kusagilt kolmekesi , teel kuhugi , ise eesmärki vist teadvustamatagi , lasksid oma teismeliste hunditraavi - noorusest , rahutusest ja liikumisvajadusest aetud sihitut kiirkõndi , need kolm hiljutist maapoissi , kes linna kitsust taluda ei suutnud . </s> <s> Kusagil Pelgulinnas vist , mingi nurgapealse poolkeldripoekese juures tõukus seina najalt , astus poiste teele tumedas mantlis naisekogu . </s> <s> Võti näpu otsa pistetud , pesemata juuksed salkudena nägu raamimas , kähistas ta Ennule alkoholiauru näkku . </s> </p>
<p> <s> Kolmekesi olete ? </s> <s> Tehke pool hunti , võta poisid kah kaasa , mul on võti . </s> </p>
<p> <s> Ta ei suutnud siiani taibata , mis juhtus , miks ta äkki Kalju ja Oti haardes rabeles . </s> <s> Ta oli küll pikk ja õlakas aga needki vennad olid heinu hangunud ja sõnnikut koormasse tõstnud . </s> <s> Ennu lohistati tagasi , ta kingakannad vedasid kaks pikka vagu kõnniteed katvasse ligasesse kihti , mis oli lihtsalt uduvihmast niiskunud tänavatolm , kuid näis sümbolina , kuni haisev ja kähisev naisolevus oli nurga taga pimedusse kadunud . </s> <s> Tahad pulkade taha minna ... ähkis Kalju . </s> <s> Segi läksid , ah ? </s> </p>
<p> <s> Ta ei küsinud semudelt , mis siiski juhtus , et nood talle sedasi käed külge ajasid . </s> <s> Ta vappus raevust ja räuskas sõimata , aga see oli juba järellainetus . </s> <s> Kõik teadsid , et Enn Sinivald on ohtlik vaid seni , kuni ta näost kaamena tumm on . </s> <s> Kui ta juba kord sõimama pistab , siis ta enam ei löö . </s> </p>
<p> <s> Enn ei saanudki täpselt teada , mida ta siiski tegi ja miks see agulisopast välja ujunud naisejätis ta endast välja ajas . </s> <s> Ühtäkki ta lihtsalt tundis end kaalutuna ja viskus ettepoole . </s> <s> Miks , ei teadnud ta isegi . </s> <s> Kas või parimale sõbrale vastu kaela anda polnud sellises olukorras tema jaoks mingi küsimus , aga naisele ... </s> <s> Vaevalt ! </s> </p>
<p> <s> Vikerpuur , mõtles ta . </s> <s> Iga kord , kui selle pihku võttis - vikerpuur . </s> <s> See oli talle mingist teatmeteosest silma jäänud . </s> <s> See pikispiraalset teokarpi meenutava teravikuga väike käsipuur , mille terase haljusele oli karastamine kauni indigosinise leegikujulise jälje jätnud . </s> </p>
<p> <s> Ajast ja arust olid need Vanajuhani tööriistad . </s> <s> Mitu inimpõlve kasutuses olnud . </s> <s> Kaasaegne drell oleks palju kiirem olnud ja vähem oskust ning jõudu nõudnud . </s> <s> Enn Sinivald teadis , et peab endale mõned riistad muretsema . </s> <s> Aga ta lükkas seda ostukäiku aina edasi . </s> <s> Vaevalt , et üksnes kitsidusest . </s> <s> Talle meeldis osata ja talle meeldis hoida peos puust käepidet , mis oli pihkudest läikima kulunud , soojalt kodune ja omane . </s> <s> See oli nagu käesurve läbi kalmistukamara . </s> </p>
<p> <s> Ta mäletas üksikasjadeni , kuidas nad vanaisaga seaaiale uut väravat olid pannud . </s> <s> Kesik , pahanduse põhjustaja , istus siinsamas ja vahtis töntsi uudishimuga pealt , hallid silmad ripakil kõrvade alt paistmas . </s> <s> Näis , et ta püüab aru saada ja meelde jätta , mis moel ta kapsasse kippumise tee nüüd tõkestatakse . </s> </p>
<p> <s> Siga oli vast nelja-viie kuune . </s> <s> Poiss oli kuue- või seitsmeaastane . </s> <s> Ta otsis neil aegadel pidevalt vanemate inimeste lähedust . </s> </p>
<p> <s> Oli vana Meinhard , mis ta oli , äge ja tihti karmilt käre , aga kui poiss töö juures abiks tikkus , oli vanamees isegi meelitatud , andis jõu ja mõistusekohast tegevust , ei tõrjunud eemale , kiitis koguni - kahe mehe läheb ludinal ! </s> <s> Hoia sina seda posti nüüd siit kinni ! </s> <s> Ta võttis puuri - sellesama vikerpuuri , mida tema küll käsipuuriks kutsus , surus keermestatud teraviku posti koredasse pinda ja keeras . </s> <s> Kuiv , murduv laast hakkas keerlema . </s> <s> Puuritera keerud näisid postist välja kasvavat , mehe käe poole ronivat , samal ajal , kui teravik hoopis sügavamale kaevus .. </s> </p>
<p> <s> Üks auk sees , mõõtis Meinhard obaduse järgi teise augu asukoha . </s> <s> Puur oli jällegi keerlemas , kui nad tulijat märkasid . </s> <s> See oli linnamoodi riides mees , kaunis pikk ja kõhetu , kaabu kuklas , hall vihmamantel seljas , selle all pruun ülikond , isegi lips ees . </s> <s> Viigitud püksid ja pruunid kingad . </s> <s> Pruun tahvelnahast portfell rippus käes . </s> <s> Mees avas selle nikeldatud lukud ja päris vanaisa nime . </s> <s> Iseloomulik - ta ei teretanud . </s> <s> Jäi lihtsalt seisma ja võttis mingid paberid ning küsis nime . </s> <s> Sinivald , Meinhard , Reinu poeg . </s> </p>
<p> <s> Iseloomulik seegi , et Meinhard ei katkestanud tööd . </s> <s> Külas oli viisiks , et iga jutule tulnu puhul käsilolev eemale pandi , anti teisel oma asi rahus ära rääkida , visati nalja , vastati asjalikult , lepiti kokku ... </s> <s> Seda ei tehtud kunagi üleõla , muuhulgas . </s> </p>
<p> <s> Võõras hakkas rääkima ja Meinhard jätkas tööd . </s> <s> Rahvamajanduse taastamiseks võtvat riik laenu . </s> <s> See on võidulaen ... </s> </p>
<p> <s> Puur kriiksus , laaste langes virtsasele maapinnale , kesik vidutas silmi ja poiss kuulas ning püüdis tasa hingata . </s> <s> Talle näis , et kui ta väga tasa hingab ning ennast ei liiguta , võib see kõik temast mööda minna . </s> <s> Ta kartis vaistlikult seda portfelliga meest . </s> </p>
<p> <s> Iga teadlik kodanik tellib ... </s> <s> Selles asjas miskit kahtepidi mõtlemist olla ei saa . </s> </p>
<p> <s> Meinhard pistis obaduse läbi posti puuritud aukude , pani tangisaba teraviku toeks ja lõi harude otsad tagasi ning tagus kirvesilma vastu obadusekaart hoides tagasilöödud otsad hoolega puusse . </s> <s> Võõras kogu aja rääkis . </s> </p>
<p> <s> Mis ma siis kirjutan ? </s> </p>
<p> <s> Meinhard tõstis uue värava hingedele ja proovis haaki . </s> <s> Siis võttis ta klotsi ja passitas seda hingetapi kohale , vaatas , et värav sellest ilusti üle käiks , ja lõi klotsi tõkkeks hinge kohale posti külge . </s> <s> Ka parima tahtmise korral ei saaks siga väravat hingedelt enam maha tõsta . </s> </p>
<p> <s> Kui palju sa siis tellid ? </s> <s> Võõra hääl hakkas kiledaks ja valjuks minema . </s> <s> Mis numbrid ma siia kirjutan ? </s> </p>
<p> <s> Null ! ütles vanaisa ja hakkas aia kõrgenduseks lauda valima . </s> </p>
<p> <s> Sa nigu ei kuulegi , mis ma räägin . </s> <s> Ükskid ei saa , et ei telli . </s> </p>
<p> <s> Mina kuulen küll , aga sina ei kuule , lausus Meinhard Sinivald . </s> <s> Ma ütlesin - kirjuta null . </s> </p>
<p> <s> Nüüd võttis võõras pikemalt sõna . </s> <s> Selles olid koos patriootiline kohus , kulakluse likvideerimine , sabotaaž , rahvavaenlane ja lõpuks Siber . </s> </p>
<p> <s> Meinhard Sinivald ei paistnud kuulvat . </s> <s> Ta oli vana , lühikeseks kulunud piidega hangu võtnud ja puistas sellega õlgi sea asemele . </s> </p>
<p> <s> Võõras nööpis sel ajal kiirustades oma vihmamantli lahti . </s> <s> Ta käsi ronis kuhugi parema puusa kanti ja tuli sealt esile revolvriga . </s> <s> Paneme siia kirja , näed , kirjuta alla ... </s> <s> Kohe , kurat , ma ütlen , või oled homme kõige täiega rongis ! </s> </p>
<p> <s> Vanaisa keeras end võõraga silmitsi . </s> <s> Seasõnnikune hang kerkis ta pea kohale . </s> <s> Nii nad läksid , pruunides kingades linnamees ees , vasakus käes lahtiste lukkudega portfell ja paremas nagaan , vihmamantli hõlmad nagu linnutiivad kahel pool lennus . </s> <s> Ja vanaisa järel , säärsaabaste müdinal , löögiks tõstetud hang pea kohal . </s> <s> Läbi õue ja välja mööda taluteed , siis nurka lõigates , hiireherneis takerdudes kruusateele . </s> <s> Metsikus minekuhoos ninali kukkumas , kihutasid mehed , kuni kergemates jalavarjudes ja hirmust aetud asjamees minema sai . </s> <s> Vana räuskas ja sajatas , viibutas hangu ja sülgas . </s> <s> Ta tuli , korjas tööriistad sõnatult kokku . </s> <s> Saatku , kurat , või lasku maha ... </s> <s> Ta sülitas , marssis tahakambrisse asemele ega tulnud sealt kaks päeva isegi sööma . </s> </p>
<p> <s> Kõige kummalisem , mõtles Enn selsamal voodil und oodates - vanaisa jäeti rahule . </s> <s> Hiljem ta küll mingi koguse neid raharöövimise pabereid siiski tellis , aga esialgu , neil kõige karmimatel aegadel , ei juhtunud temaga midagi . </s> <s> Ometi piisas vahel vaid valel kohal muigamisestki , kui juba viidi . </s> </p>
<p> <s> Need olid isekad inimesed , need Sinivaldid . </s> <s> Nende seljad olid paindumatud , ja kui miski neile ei meeldinud , kui see ei vastanud nende arusaamisele maailma heast korraldatusest , siis kippusid nad märatsema . </s> <s> Ta sai kõigest sellest aru , aga ta polnud võimeline seda mõistma , olema hingelises kontaktis omaenda lähedastega ja isegi mitte iseendaga neist aastaist , kui ta veel tema ise oli . </s> <s> Kuidas ta ka ei püüdnud , ta ei suutnud saavutada seda hingeseisundit , milles viieteistkümneaastane poiss tädi näägutamise peale enesevalitsuse kaotas . </s> </p>
<p> <s> Tädi Regiina oli oma mehest sõja ajal ilma jäänud . </s> <s> Tema õemees jäi üksi neljakümne üheksandal ja viiekümnendal tuli õe surmateade . </s> <s> Loomulikult polnud seda Ennule keegi otsesõnu rääkinud , kuid ta teadis siiski kuidagi - Regiina olevat pakkunud - temal on tutvusi , ta saab Valter Sinivaldile paberid organiseerida ... </s> <s> Ja kuidagi äraootavalt jääb siinkohal hääl õhku . </s> </p>
<p> <s> Nad kumbki , ei isa ega Enn ei sallinud hästi seda linnadaami , põhjused jäägu siin mõistatamata . </s> <s> Mees teadis endale seletamatagi , mida sellisest kasvatusaktsioonist arvata . </s> <s> Ja poiss , kuigi ei mõistnud seletada , tundis seda vaistuga veel palju selgemini . </s> <s> Aga miks oli selle peale vaja nii metsikult möllama hakata ? </s> </p>
<p> <s> Paljusid muidki asju ta ei mõistnud , aga jättis need küsimused endale targu esitamata , ainult üks ammune lugu varitses unustuses ja alateadvuses ning , kui siis meenus , polnud tal selle jaoks parajasti vastumürki käepärast . </s> </p>
<p> <s> Mees oli hakanud pikkamisi oma elu siin talus sisse seadma . </s> <s> Nagu Augeiase tallides , leidus siin igal sammul põhjatuid kultuurikihi ladestusi , mille kallale temal , kelle mälestusi need leiud aina kergitasid nagu lendmuda soojärve põhjast , oli raske ja ohtlik minna . </s> <s> Ta ei püüdnudki kohe ja korraga põhjalikule rookimisele asuda . </s> <s> Ta avas mõne ukse , tõstis lauale albumi või karbi , leidis sellest tolmunud nööpe , suitsupitsi , murdunud sulepea , pappraamis aegadetaguse foto , ta vaatas , pani prillid ette ja süvenes - võõrad näod , halvasti istuvad riided , juhmivõitu ilmed , vaene külakoht , kaevuvinn kaldu katuste vahel , noored puud seal , kus mälestustes oli olnud kõrge pärn ja kus nüüd polnud enam vundamentide künkaidki alles ... </s> <s> Mingi matusepilt , tundmatud näod ... ja äkki - see on ju Meinhard , ja tema kõrval peab olema ta vend , mitte teiste-Roobe , vaid Hartvig , külarätsep , kes arusaamatult maanteel ära tapeti , kusagil Ennu jaoks muistses ajas , kahekümnendail . </s> </p>
<p> <s> Ta pani foto käest ja käsi kobas uue eseme - see oli kirvekujuline metallitükike , midagi tinahalli ja rasket , ja äkki elustus mälus viiekümne esimene aasta , MTJ-i linttraktor , mis kõige kibedamal künniajal siinsamas õuel remondis seisis . </s> <s> See tilluke kirves oli ta enda vestetud pehmest laagriliuamaterjalist babiidist . </s> <s> Ja hetke pealt seisis tema kõrval keset külma ja tuulist maipäeva kananahal säärtega Mihkel Veiert , tark ja iseteadlik suur sõber . </s> <s> Ja see alailmne nääklemine , mis tal traktoristidega käis , üks munade maha võtmise jutt , kuni need õlised mehed poisi kinni nabisid ja sepapajas alasile istuma tõstsid . </s> <s> Enn mäletas - ega ta ei uskunud , et nad Mihklile midagi teevad , kui nad ta püksid rebedile võtsid ja metsikult vasturappiva nutuähmis poisi kotikule noatera vajutasid ... </s> </p>
<p> <s> Solidaarsusest aitas ta laudalakas , kuhu sõber töinama jooksis , kaasa kiruda . </s> <s> Nad olid Mihkli riided oma õliseid käejälgi täis plätsutanud ja see polnud muidugi ilus tegu . </s> <s> Loomulikult oli eriti see üks , Sapka , nagu seda hirmkasimatut masinameest kutsuti , jõhkard ja loll . </s> <s> Aga omaette arvas Enn , et ega ei oleks ikka maksnud onu Sassi hinnanguid meestele nina alla hõõruma minna , munadevõtmisest hoopiski rääkimata . </s> </p>
<p> <s> Ja samas kangastus talle ka Sapka nägu , kui see tema juurde kummardub - ütle , ah , see sinu kambajõmm , selle paps on see suur punane Sass , mis ? </s> </p>
<p> <s> See oli räägitud vaikselt , ainult omavahel . </s> <s> Korraga polnud õline ja habemes traktorist enam lollakas ega mölakil . </s> <s> Ta silmis oli uuriv , kaine ja valvas pilk . </s> <s> Tead sa , mis ta on ütelnud ? </s> <s> Kas ta minust midagi räägib , ah ? </s> </p>
<p> <s> Mida ta võis vastata ? </s> <s> Sellist näitlejat polnud sellest Sapkast kindlasti , et ta , olles sihilikult lolli mänginud , nüüd veel omakorda petta võiks . </s> <s> See mure oli siiras , teadis poiss . </s> <s> Ta vastas vaid mühatades , noogutades ... </s> <s> Nad usaldasid teineteist . </s> <s> Aga muidugi - pidi ikka inimesel häda käes olema , kui kaheksa-aastase lapse käest küsima läks ! </s> </p>
<p> <s> Polnudki rohkem , kui üks eestiaegne allohvitser , teadis Enn Sinivald nüüd . </s> <s> Rabajate käest jooksu saanud ja mängis lolli , kuni kuuekümnendal passirežiimi rikkumise eest aastaks pulkade taha pandi , oli tal midagi rohkem hingel või ei , seda Enn ei teadnud . </s> </p>
<p> <s> Sellised lõksud varitsesid igal sammul , kui talu lõputuis laekais tuhnisid . </s> <s> Kuidas oleks siis neid rahumeeli tühjaks valada ja tolmust pühkida saanud , puhtad paberid sisse , et uusi mälestusi koguma panna ? </s> <s> Vanadki olid lõpuni läbi valutamata . </s> </p>
<p> <s> Mustast poleeritud puust laegas , sees roosipuuvooderdis . </s> <s> Dokumente , loteriipileteid , ajaleheväljalõikeid . </s> <s> Üks hõbesõlg , merevaigust suitsupits , mansetinööbid , tilluke mattklaaasist lõhnaõlipudel ja kaks hõbejat , pehme siidpunutisega ja venivat rõngast - varrukakummid . </s> <s> Nendega oli seotud mingi valus mälestus , taipas Enn Sinivald . </s> <s> Ta heitis need kõrvale . </s> <s> See oli mingi kingitus isa sünnipäevaks . </s> <s> Neil aegadel olid moes igasugused garderoobitäiendused . </s> <s> Mehed kandsid sokitrippe , pükstel olid küljes erilised pandlad - nallid , millega neid keha järgi parajaks sai teha . </s> <s> Ja päevasärgi varrukate jaoks olid välja mõeldud kummirõngad - tõmbad need peale ja saad varruka pikkuse parajaks sättida . </s> <s> Nagu traksidki . </s> <s> Aga kui trakse veel keegi vahest kandis , siis ... </s> </p>
<p> <s> Uks läks lahti , Mehis astus sisse . </s> <s> Mis roostehunnik sul siin õues lösutab , nõudis poiss kurjalt , selle asemel et teretada . </s> </p>
<p> <s> Isa kaalus hetke , mida temaga teha - mängida lolli , käratada vait , olla alandlik ? </s> <s> Datsunit polnud poiss kunagi sallinud , mäletas ta . </s> <s> Aga see käredus praegu on muust . </s> <s> Muidugi on ta mures . </s> <s> Teise grupi vääriliseks tunnistatud vaimne invaliid ei sõida autoga omapäi ringi , selge see ! </s> </p>
<p> <s> Enn ei teinud teist nägugi . </s> <s> Küsis hoopis , kas poiss kohvist hoolib . </s> <s> Mitte poja küsimus , vaid miski muu häiris teda praegu . </s> <s> Ta oli millelegi jälile jõudmas olnud , ja imelik küll , mingi erutuselaine oli mälust ette jõudnud . </s> </p>
<p> <s> Poiss ei olnud tulnud joonelt töö juurest . </s> <s> Ta kandis valge tallenahkse voodriga nahkjoppi ja selle all mingit sportlikku vabaajariietust , mitte traditsioonilist pintsakülikonda ja mantlit nagu tavaliselt . </s> <s> Nöörsaabastega ja kottpükstega ning kasukjopis meenutas ta mõnd omaaegset polaarlendurit . </s> <s> Tema karm ja mehine olek olekski eeldanud midagi muud kui paberite ja rahaga õiendamist . </s> </p>
<p> <s> Midagi rääkimata hakkas poiss sütele pliidi all pilpaid juurde laduma , sai tule üles ja pakkis välja grillprae koos röstimisrestiga . </s> <s> Tal oli kaasas ka pudel viskit . </s> <s> Tema olekus oli seda sirgjoonelist ja kiirustavat sihiteadlikkust , mis alati välja lõi , kui tal mõni asi viltu vedas . </s> <s> Alles siis , kui nad krõbedat liha sõid ja lahjendatud šoti puskarit rüüpasid , hakkas Mehis vaikselt kiruma . </s> <s> Tal oli hing täis kogu maailma peale . </s> <s> Enn lasi tal rääkida . </s> <s> Polnud mõtet inimesele nõu anda , kui ta seda nagunii kuulda ei võta . </s> <s> Kui ta juba teenib kuus kakskümmend viis korda rohkem kui Ennu pension , siis peab ta ennast ka sellevõrra targemaks . </s> <s> Pealegi pole keegi head nõu kuulates kunagi õnnelikuks saanud , vaid ikka siis , kui august , kuhu omaenese lollusest on sattunud , viimase jõuga välja rabeleb . </s> <s> Mis tal viga oli , seda isa teada ei saanudki . </s> <s> Vältimaks liiga pikka jorutamist , pakkus ta pojale hilisesl õhtul ka mõne pitsi valget viina ja lohistas ta siis ettetuppa diivanile magama . </s> <s> Ise oli ta samuti kaunis pehme , ei hakanud end koristamisega vaevama , rüüpas unerohuks veel napsi ja kolis teki alla . </s> </p>
<p> <s> Vastu hommikut hakkasid teda kiusama unenäod , milles kogu aja kordus mingi korter - korkmattidega kaetud esikupõrand , kus ta kiirustamisi kingi jalga paneb . </s> <s> Selles esikus üks sein , kus ülal lae all on mattklaasist akende rida . </s> <s> Ja ta teab seejuures , et selle akendega seina taga on hämmastavalt ilus elutuba ... </s> </p>
<p> <s> Ta ärkas , suu paks ja pea uimane , tõusis , keetis kohvi ja kaerahelbeputru , vaatas kindluse mõttes üle eestoa ukse . </s> <s> Talvine pimedus valitses akende taga . </s> <s> Köögist langevas valguses nägi ta vaid ähmast kühmu diivanil ja kuulis magaja hingamist . </s> <s> Söönud , istus ta köögis ja meeliskles . </s> <s> Muri oli oma hommikuse söögikorra kätte saanud ja aeles pliidiesisel sütepaistel . </s> <s> Aeg-ajalt tõstis ta koonu ja vaatas peremehele otsa . </s> <s> Temagi näis rahutuna . </s> </p>
<p> <s> Ja siis see kõik tuli , hetkega kogu selgus öösel nähtud korterist ja eilsetest varrukakummidest . </s> </p>
<p> <s> See oli kolmanda kursuse kevadel . </s> <s> Arvatavasti aprillis . </s> <s> Ta sisenes mingisse kõrtsi Raekoja platsi lähedal . </s> <s> Oli õhtupoolik , argipäev . </s> <s> Selles võrdlemisi kehvas urkas istus koos väike seltskond noori , nende hulgas mõned tuttavad . </s> <s> Ta kutsuti lauda . </s> <s> Tema oli siia sööma tulnud , need tegelased olid parajasti keskmist viinavõtmist lõpetamas . </s> <s> Kõik olid veidi seatud meeleolus , purjus aga vaid üksainus , kes kuklaga vastu seina toetudes kord ühte , kord teist silma sulges , ümbrust sihtis ja hooti häält tõstis . </s> </p>
<p> <s> Ka üks tüdruk istus siin - heleroosas siidpluusis ja mürgikanistri värvi rohelises pihikseelikus , prillidega albiinoblond nähvits . </s> <s> Neid tutvustati , tüdruk oli Maia . </s> </p>
<p> <s> Enn Sinivaldi meheeksam oli sel ajal ikka veel tegemata , aga enam ei pannud see asi teda endas kahtlema . </s> <s> Ta tundis kuidagi , et aeg on küps , avastas aina , et tüdrukud tunnevad tema vastu elevil huvi . </s> <s> Talle koguni meeldis selle asja võimalikku lahendust edasi lükata , valida selleks kedagi , kes ka seda väärib . </s> <s> Ammu oli aeg möödas , kui ta iga võimalust ära kasutada püüdis ja aina pika ninaga jäi . </s> </p>
<p> <s> Seda enam blondiini hoiak teda ärritas . </s> <s> Too võttis algusest peale hoiaku - no mis te nüüd , kelleks te ennast peate ! </s> <s> Ennule polnud pähegi tulnud seda üsna kehva näolappi ja sinisuklikult maitsetut riietust mingil viisil sihikule võtta . </s> </p>
<p> <s> Enamasti ta ei solvanud tüdrukuid . </s> <s> Seekord aga hakkas see selgelt temale suunatud agressiivsus nii vastu , et ta alateadlikult ootas , millal saab öelda - tänan , pass , mulle meeldib ise valida ! </s> </p>
<p> <s> Arve makstud , lahkumas , leiti et keegi teine ei saa minna purjus kaaslast koju viima , kui üksnes Enn . </s> <s> Ja ainult Maia teadis , kus poiss elab . </s> <s> Talutada läbi kevadõhtuse linna hooti räuskama kippuvat joomavenda selle kuiviku piiga seltsis oli küll viimane asi , mida ta tahtis , aga keeldumiseks ei leidnud ta põhjust . </s> </p>
<p> <s> Kesklinnast Tehnika tänavale võis valida kolme vahel - üle Harju- ja Lindamäe , üle Toompea või siis ringiga Balti jaama eest . </s> <s> Nad valisid viimase , kui pehmetele jalgadele kõige kergemini läbitava , kuigi Enn teadis ette , et endise Stalini monumendi kohal ootab neid ees korravalvurite patrull , ja mundrimehi ei ihanud ta näha , kui ta ka purukaine ja üksi oli . </s> </p>
<p> <s> Lisaks kukkus talutatav pröökama , lubas juba kaugelt võmmidel pagunid maha tõmmata . </s> <s> Enn astus talle rinnutsi vastu , torkas oma vasema käe teisel kaenla alt läbi , kergitas käsivart küünarnukist ja pööras end minekusuunda ning oligi lärmaja käe seljale keeranud . </s> <s> Peale paari katset vastu rabelda , mille puhul Enn veidi jõudu rakendas , sai teine aru , et targem on vagusi olla , kui ei taha lasta endal kätt välja väänata . </s> </p>
<p> <s> Praegu , kus ta seda siin köögilaua taga meenutas , tuli pähe , kust olid pärit need käsitsivõitluse võtted , mida ta valdas . </s> <s> Mihkel oli need talle lapsepõlves õpetanud , kelkimisi - näed , mina oskan . </s> <s> Aga Enn haaras need lennult ja peagi sai suurem poiss aru , et teine on kiirem ja osavam . </s> <s> Kust mujalt kui Pannküla Sassilt olid need Mihklil õpitud , nii siis otse NKVD-st . </s> </p>
<p> <s> Korravalvurite patrulli ülem haistis juba kaugelt saaki . </s> <s> Käed seljal , hakkas ta jalalt jalale taarudes lähenema ja ta näole oli võimuka muigena kirjutatud küsimus - ah rikume korda ? </s> </p>
<p> <s> Mis läbi Ennu pea käis , võis aimata - jätta teised sinnapaika ja sääred teha , oil tal ju komsomolist keeldumise tõttu koolis püsimine niigi viimase tuhande peal ? </s> <s> Või mida muud ta selles olukorras oleks veel välja mõelda saanud ? </s> <s> Ta polnud purjus , kuid lõhnad olid temalgi juures . </s> </p>
<p> <s> Täieliku üllatusena astus aga Maia ette . </s> <s> Me viime ta ise koju , olge mureta , mingit korrarikkumist ei ole ! </s> <s> Mitte ta sõnad , vaid toon oli see , käskivalt enesekindel esinemine , mis miilitsavanema õlad longu vajutas . </s> <s> Et sellisel moel keegi üldse rääkida mõistis ja et see ka mõjus , oli Ennule suur ja põnev uudis . </s> <s> Seni oli tal aina pulss üles roninud , kui ta kas või kaugelt eemalt mingeid paguneid kohtas . </s> <s> Lapsepõlve hirmud olid liiga värsked . </s> </p>
<p> <s> Kui nad joomavennast lõpuks lahti said ja Enn lihtsalt tulema tahtis hakata , selgus , et viisakas oleks ka daami natuke saata . </s> <s> Nimelt ei elavat ta üldsegi siinkandis . </s> </p>
<p> <s> See vintske häbematus hakkas Ennu lõpuks huvitama . </s> <s> Käsutab võmme - noh , olgu ! </s> <s> Aga teda ? </s> </p>
<p> <s> Millest nad tookord seal Snelli tiigi vallidel vihmaeelselt halli taeva all kõndides rääkisid , seda ta nüüd küll enam ei mäletanud . </s> <s> Tüdruk kasutas mõisteid , mis poisile mitte üksi tundmatud , vaid seni ka täiesti vastuvõtmatud olid olnud . </s> <s> Gosplan , büdžett , rentaablus , issand ise teab , mis veel . </s> <s> Ta õppis TPI-s majandust , oli lõpetamas , Ennust ligi viis aastat vanem . </s> <s> Tema enesekindlus ja asjatundmine olid hämmastavad . </s> <s> Poiss oli seni arvanud , et kogu see vene krempel on nõme ja määratud põhja kõrbemisele , käigu ta põrgu ! </s> <s> See oligi kogu ta arusaam majandusest . </s> <s> Nii , nagu siinmail nüüd tööd tehti , pidi kõik kõige kiiremas korras kraavi minema , milliseid loodusrikkusi röövmajanduse korras ka ära ei lagastataks , arvas ta , ja tema arusaama aluseks oli eesti talu töökogemus , mille ta ellu kaasa oli saanud . </s> </p>
<p> <s> Piiga seletas talle nii mõndagi , olles poisi nördimuseks veendunud , et elu läheb aina paremaks ja targemat maailmakorda polegi olemas , kuid kriitikavaba polnud temagi . </s> </p>
<p> <s> Mingit kuramaaži varjugi polnud nende vahel ja Ennule tuli ootamatusena , et kesklinnas hüvasti jättes Maia talle ettepaneku tegi uuesti kohtuda . </s> </p>
<p> <s> Nad said veel mõnelgi korral kokku , jõid kusagil tassi kohvi või jalutasid linnas ning poiss oli sunnitud tunnistama , et need jutuajamised olid omal kombel harivad . </s> <s> Tema isemeelsus ja viis asjade põhjani minna ajasid ta vahepeal raamatuid uurima . </s> <s> Ta kippus vaidlema ja sai vastu kuhjaga argumente , millest jagu saamiseks pidi jälle pol-öki ja majandusgeograafia raamatuid lappama . </s> </p>
<p> <s> Mitut puhku oli Maia jutus esinenud keegi literaat , kes kusagil väga üksikus paigas elavat ja keda Ennul oleks kasulik tunda . </s> <s> Lõpuks laskis poiss endale augu pähe rääkida . </s> <s> Oli juba suur suvi , juuni , kiire heinakasvu ja hoovihmade aeg . </s> <s> Nad sõitsid töölisrongiga , et kusagil Kehra-taguses teivasjaamas maha minna , ja võtsid üles rajaotsa , mis pidi literaadi eraklani viima . </s> <s> Maia käis ees ja teda ei paistnud üldsegi üllatavat , et seda rada polnud vähemalt sel suvel keegi kasutanud . </s> <s> Rohus , Ennu ees kulgesid ainult tüdruku jäljed . </s> <s> Võis ju olla , et sealt üksikust paigast käidi välja kuhugi mujale , mitte teivasjaama , kuigi poiss maastikuloogika põhjal selles kahtles . </s> </p>
<p> <s> See oli üksik metsatöölise elamu keset suurt kuusikut ja lagendikul , mida juba ammu ummistas haavavõsa . </s> <s> Luitunud osmik oli täiesti ilmselt asustamata - ei kardinaid ees , ei suitsuhõngu , rääkimata rohtunud ukseesisest . </s> </p>
<p> <s> Täie enesekindlusega avas Maia välisukse - see polnud lukus , siis ka siseukse . </s> <s> Ta nähtavasti ei eeldanudki , et siin hoones võiks inimest kohata . </s> <s> Ta ei koputanud , ei kõhelnud . </s> <s> Ennule näis see imelik - see viitas mingile hullusele või ... altvedamisele . </s> </p>
<p> <s> Ruumis valitses kopituse raske lehk . </s> <s> Keset köögilauda seisid tühi pudel , tahmunud klaasiga õlilamp , hallitanud leivakonts , kõikjal hiirejugaraid . </s> </p>
<p> <s> Enn astus tuppa . </s> <s> Seegi oli peaaegu tühi . </s> <s> Vana raudvoodi ja sellel rõskuselaikudega vatimadrats . </s> <s> Ja oligi kõik , kui mitte tähele panna mahajäetud pudeleid , konservipurke , pakendipabereid . </s> <s> Poiss pöördus , et küsida Maialt , mida sellest arvata , kuhu on siis too literaat kadunud . </s> <s> Tüdruk oli talle kuulmatult järgnenud ja lähenes avakäsi , näol naljakas kuutõbiseilme , silmad poolkinni . </s> <s> Oma prillid oli ta eest võtnud , need paistsid köögilaualt kätte . </s> </p>
<p> <s> Enne kui ta arugi sai , oli Maia tal kaelas , ise suletudsui oiates nagu surmahaige . </s> <s> Nii see siis käib , mõtles Enn Sinivald tol pidulikul hetkel . </s> <s> Tal oli tunne , nagu näeks ta halba filmi . </s> <s> Meelsasti oleks ta kõik sinnapaika jätnud , kuid talle ei antud valida ja looduse ürgjõud tõmbas ta samas kaasa . </s> </p>
<p> <s> Väljas oli sadama hakanud . </s> <s> Nad olid voodis , mille madratsist õhkus rõskust ja kopitust . </s> <s> Kumbki polnud tulnud mõttele päriselt lahti riietuda ja siin , kütmata , liigniiskes majas oli selleks ka liiga jahe . </s> <s> Enn mäletas senini seda taju - teatavat tuima rahulolu , et see nüüd lõpuks ühel pool on , ja samas pettumust . </s> <s> Kogemusteta mõlemad , pealegi vägivaldne tüdruk , kes kippus haiget tegema . </s> <s> Teeseldud kirg , teeseldud oiged , teeseldud lembus ... </s> </p>
<p> <s> Müristas ja vihmatümin katusel muutis rütmi . </s> <s> Jumal vihastas , ütles poiss , ja tüdruk - Jumalat pole olemas . </s> </p>
<p> <s> Kui neil lõpuks villand sai , kui nad ennast kasisid , riietusid ja tulekut seadsid , tundis Enn Sinivald midagi võõrastavat . </s> <s> Tüdruk oli endasse sulgunud , ja seda mitte kohmetusest või nukrusest , vaid selgest vaenulikkusest . </s> <s> Sellistes asjades ei olnud poisi vaist teda seni kordagi petnud . </s> </p>
<p> <s> Märg rada leotas halastamatult kingi . </s> <s> Enn kahetses seda , sest kingaraha oli ta eelarves kuuks ajaks kolm rubla ette nähtud . </s> <s> Et tüdruk oma kõpsikutega läbi märja heina sumas ja sõnagi ei poetanud , vaikis ka poiss . </s> <s> Neil tuli marssida Kehrani . </s> <s> Sealt said nad rongile ja olid pealelõunal Tallinnas tagasi , teel vist sõnagi lausumata . </s> </p>
<p> <s> Ta saatis Maia koduni ja seal kutsus tüdruk ta ootamatult sisse , esimest korda nende tutvuse jooksul . </s> </p>
<p> <s> See siis oligi see korkmattidega eeskoda , kus mattklaasist akendega seina taga leidus hämmastavalt ilus elutuba - nagu näituseruum , siin polekski nagu elatud . </s> <s> Keset põrandat ovaalne laud ja selle ümber toolid , millede jalad enne põrandani jõudmist lainja kaare tegid - otsekui oleks vastumeelt maha toetuda . </s> <s> Klaasitud raamatukapp , selles sarjade kaupa kõik , millest poiss seni vaid unistada oli osanud , ja tohutult sellist kirjandust , millest tal veel aimugi polnud . </s> <s> Ja milline kapp see oli ! </s> <s> Toa otsaseinas , sügaval seinaorvas , mille see täpselt täitis . </s> <s> Orva lamedat võlvkaart jälgis ka kapi päisliist , kus väänlesid kummalised nikerdatud lilled . </s> <s> See oli nagu siia tuppa tellitud - ja seda ta muidugi oligi . </s> <s> Enn Sinivaldi peas hakkas kumisema võlusõna - juugend . </s> <s> Seni oli ta sellest vaid kuulnud . </s> <s> Ta tahtis mööbli kohta Maialt pärida , aga tüdruk oli ta siia üksi jätnud . </s> <s> Söandamata oma poriste püksisäärte pärast istuda , seisis ta keset parketti ja vahtis lolli näoga . </s> <s> Suurel vanaaegsel raadiol oli valgel pitslinal alasti naise kuju , vaid mingi linik üska varjamas . </s> <s> See kipsist naine oli ettepoole kummardunud ja sirutanud langetatud käe , nagu meelitaks linde peolt sööma . </s> </p>
<p> <s> Uks käis , aga siseneja polnud tüdruk , vaid keegi vanem mees . </s> <s> Polnud kahtlust , see oli Maia isa - samasugune albiino , ainult mitte kuivetu , vaid jässakas ja tugev . </s> <s> Punetav , lühikese ülahuulega nägu , mis hambad natuke paljaks jättis , turris juuksesalk ja otse , kuidagi häirivalt otse ja veidi rumalalt vaatavad silmad . </s> <s> Tal olid laiad ülikonnapüksid , hele särk ja isegi lips ees , rusikasuuruse sõlmega lühike ja lai kaldtriibuline kaelaside , mis kõige muuga terviku moodustas ja oli nii stalinistlikult vanamoeline , kui üldse võimalik . </s> <s> See mees kandis varrukakumme , märkas Enn ja imestas endamisi , ikkagi ainus , keda tema näinud oli . </s> </p>
<p> <s> Mees hakkas rääkima . </s> <s> Tal oli käre , koolitamata hääl , ta puistas sõnu robinal üksteise otsa . </s> <s> Seda kummalisem oli kuulda tema suust teksti , mis oleks nagu pärit olnud mõnest sajandivahetuse konversatsioonileksikonist . </s> </p>
<p> <s> Noormees , ma pean teid paluma siit jalamaid lahkuda . </s> <s> Minu tütar ei soovi enam teiega kohtuda . </s> <s> Te olete ta täiesti lõplikult ära tüüdanud oma rumala ja ebaviisaka jälitamisega ... ja nii edasi , ja nii edasi . </s> </p>
<p> <s> Ta ei saanud kingadeta lahkuda , ta kummardus esiku korkmatil , nööris läbiligunenud kingapaelu ja jutlus jätkus , kuni Enn end sirgu ajas ja vaatas ülalt alla sellele ehmatavalt valele mehele siin jõuka kodanlase heamaitselises korteris . </s> </p>
<p> <s> Oleks see väljaviskamine täna toimunud , oleks ta ehk suutnud seda väärikalt võtta . </s> <s> Tookord kihutas ta alla mööda laiu paeastmeid , tänavale , kus uuesti sadama oli hakanud . </s> <s> Polnud kuhugi oma raevu suunata . </s> <s> See kuradi puine krõõt ! </s> </p>
<p> <s> Ta vältis kaua seda vanalinnakvartalitki , pöörane solvumus ja häbi hinges . </s> <s> Kunagi aastate pärast proovis ta sinnakanti minna , et möödunut meenutada , küsida endalt , kas ta on üle saanud - ja kujuta ette , seda maja ei olnud enam . </s> <s> Tallinna vanalinnas ei saa ju suur kivimaja kuhugi kaduda , Enn aga ei suutnud seda leida , kuidas ta ka ei otsinud . </s> <s> See solvang oli teda kogu elu saatnud ja nüüd polnud võimalik ülesaamisest endale pidulikult raporteerida . </s> </p>
<p> <s> Hiljem mõistis ta paljutki . </s> <s> Kuidas satub kaheklassilise haridusega mees korterisse , kus valitseb hea maitse ja jõukus ? </s> <s> Polnud vaja arvata , ta teadis . </s> <s> Ta teadis nüüd ka , kes see mees oli , sedagi polnud vaja aimata , tuli vaadata ajalehtedest pilte , millele ta varem oleks süljanud . </s> <s> Vanamees ise vaevalt üldse milleski süüdi oli , kui mitte arvestada tuhandeid inimelusid , mille kustutamises ta osalenud oli . </s> <s> Kõnealuses loos oli ta lihtsalt oma tütre tööriist . </s> <s> Polnud vaja aimata ka tagamaid - need olid selged . </s> <s> Enn ei saanudki teada , mis partisan see Literaat oli olnud , igatahes tema naistemaitses võis kõvasti kahelda . </s> <s> Kättemaksuks ei mõistnud see ilutu ja sarmitu tüdruk kinni püüda kedagi muud kui täiesti kogenematu seitsmeteistkümnese nolgi , kes omakorda maksis seda solvangut paljudele edasi , nagu see kord siin maailmas juba käib . </s> <s> Kõige üle võinuks muiata , aga seda meenutades oli ta uuesti tundnud metsikut raevumässu , mis ikka veel ei tahtnud leppida . </s> </p>
<p> <s> Kui ohtlikult pinna lähedal see ikkagi oli ! </s> </p>
<p> <s> Mehis tuli eestoast , pilgutas valguse käes silmi ning toibus pikkamisi . </s> <s> Siis pesi ta end ja istus sõnatult sööma . </s> <s> See polnud haige pea üksi , tal oli ikka veel hing paistes , just nagu eile õhtulgi . </s> <s> Niisiis polnud see ei väsimus ega tüdimus üksi , mis hea peatäie järel enamasti üle lähevad . </s> <s> Enn lasi tal rahus koheneda , enne kui juttu alustas . </s> <s> Poiss istus pudrutaldriku kohal külitsi ja kumaras , toetas laupa käele ja vastas ühesilbiliselt . </s> <s> On hirmsasti üle töötanud , väitis ta otsese pärimise peale . </s> </p>
<p> <s> Sekretär on ka puhkusel . </s> <s> Hele sõitis Palma de Mallorcale päikest võtma . </s> <s> Ja isa noogutas - mida oligi tarvis tõestada ! </s> <s> Enn rahunes . </s> <s> See tõbi ei tapa , teadis ta omast käest . </s> </p>
<p> <s> Mehiski vaatas lauale vedelema jäänud pappraamis fotot . </s> </p>
<p> <s> Ilmselt on need vana-vanaisa matused , Rein Sinivaldi , esimese Sinivaldi Vanajuhanil , suure ja vägeva vanamehe , kellest räägiti legende , seletas Enn . </s> </p>
<p> <s> Peaaegu muinasjutu-esiisa Villemi ja tema noorelt surnud poeg Oti järel oli Rein see tühjusest , nimetusest ja vaesusest kerkinud peremees , midagi vapikuju-laadset . </s> <s> Edasi tulid tema pojad - Robert , Hartvig ja Meinhard , tütred Liise ja Marie . </s> <s> Neist kõigist olid järele jäänud vaid tema , Enn , ja tema poeg Mehis . </s> <s> Roobe poeg Raimo oli Rootsis abiellunud , neil olid peres kaks tütart , mõlemad nüüdseks ammuilma eakad inimesed . </s> <s> Ka neil olid tõenäoliselt lapsed ja lapselapsed , aga Enn ei teadnud neist õieti midagi . </s> </p>
<p> <s> Siin , tema vastas istus niisiis ainus suguvõsa jätkaja . </s> <s> Reinu pojapoegade elu oli sõda ära märkinud . </s> <s> Üks kaotas kodumaa , teine jäi aastateks pakku ja oli hiljem sunnitud vaikima . </s> <s> Tema , Enn , oli loobunud igasugusest mõttestki kuhugi jõuda , kellekski saada . </s> <s> Selle vankumatu eeldus - parteisse astumine oli tema jaoks enesestmõista vastuvõtmatu . </s> <s> Niisiis jäigi vaid see poiss , kes oli ka kiiresti kerkinud . </s> <s> Seda valusamini Enn tema ebaõnnestumisi kaasa elas . </s> <s> Naiste suhtes nõrk nagu ta isegi , mõtles ta pojast . </s> </p></div2><div2 type="alaosa"><head> IV </head>
<p> <s> Ta lamas pimeduses ja kuulatas pingsalt . </s> <s> Süda lõi kuuldavalt , silmade põhjas tantsisid punakad sädemed . </s> <s> Mitte midagi , mitte hiiresabinatki ei hakanud kõrva . </s> <s> Ta uskus , et see peab algama mingi tühise heliga . </s> <s> Kusagil pudeneb tükike krohvi ... </s> <s> Või sabiseb liiv . </s> <s> Ja seejärel on vaikus nagu praegugi . </s> <s> Siis käib naksatus ja midagi rasket langeb tümpsudes . </s> <s> On kuulda varisevate kivikeste veeremist . </s> </p>
<p> <s> Teda olid aina häirinud unenäod , kus ta ronis mööda mingi öise katedraali võlvlagesid ja kuplistikke . </s> <s> Tolmu , tuvisõnnikut , siis väljumine pehastanud luugist tornilaele , turnimine pudeda krohviga müürikaunistustel . </s> <s> Paksu rohelise vaskoksiidiga kaetud plekitahvlid , niiskusest ligedad katusepinnad , millel on ohtlik ronida . </s> <s> Suure öise linna hallikalt kumav taevas , mis ealeski ei tunne pimedust . </s> <s> Kõik maine ja igapäevane all , kõrgusevalu tekitavas sügavikus - kauged tänavahääled , autotulede lõputu vool . </s> <s> Ja sadamas plinkivad tulepoid ja lennujaama suunas hääletult libisevad pardatuled , kuni mootorite ulg kohale jõuab , aga selleks ajaks on lennuk ise juba silmist kadunud . </s> </p>
<p> <s> Omateada ei olnud ta müstik ega romantik . </s> <s> Miks ta küll rändas öösiti neil rahutust ja tuska tekitavatel ohtlikel tornidel ja katustel ? </s> <s> Iialgi polnud tema lähedal ühtegi inimest , aga ta teadis , et ta pole ka üksi . </s> <s> Vaikivad kaaslased ronisid siinsamas lähikonnas . </s> </p>
<p> <s> Seekord oli ta niisamuti mööda tolmuseid lagesid ja ligedaid rohelisi plekk-katuseid roninud . </s> <s> Siis oli ta korraga katedraali kesklöövis . </s> <s> Kõrgetest teravkaarsetest akendest oli põrandale langenud hämarat valgust . </s> <s> Basiilika ülaakendest , mis avanevad otse kesklöövi , oli sisse vaadanud kuu . </s> <s> Jällegi teadis ta , et pole üksi , aga kedagi polnud kuulde- ega nägemisulatuses . </s> <s> Ta oli hääletult liikunud paeplaatidest põrandal , oli peatunud ühe piilari juures ja asetanud selle tüvele käe otse soklit pealistava rõngakujulise kaunistuse kohal . </s> <s> Ja siis oligi ta seda tundnud , seda tasast vaevutajutavat vabinat , oli näinud , kuidas kaldu asetsev pragu piilaris aina laieneb . </s> </p>
<p> <s> Ta oli lukustatud uste taga ega teadnud mingit teed siit kõrgest võlvistikust välja , ohutusse kaugusse kokkuvarisevast kivikolossist . </s> <s> Põgenedes läbi keskvahekäigu , keeras ta enne tornijalga viivat ust vasakule , tõukas õlaga rasket , roostetanud hingede käginal vaid aegamisi pöörduvat teravkaarset külgkabeli ust . </s> </p>
<p> <s> Siin ta siis nüüd lamas ja ootas . </s> <s> Ta teadis , et gooti katedraal on hiilgav näide raskusjõu kõikvõimalike vektorite vastastikkusest tasakaalustatusest . </s> <s> Sama mahu juures vajaks iga teistsugune ehitis palju kordi massiivsemaid konstruktsioone . </s> <s> Iseenesest pole gootikas kasutatud materjalid ju üldse mingid tugevad ja püsivad . </s> <s> Kas tellis või looduslik kivi , mis on kaaristuteks ja piilariteks ühendatud vaid lihtsa lubimördi abil . </s> <s> Kogu püsivus on saavutatud üksnes sel teel , et ehituse iga osa on osatud panna tööle nii raskusjõudu kui ka naaberosa raskusjõu kaldvektorit kandma , rääkimata sellest , et nad samal ajal ka esteetiliselt nauditava harmoonilise terviku moodustavad . </s> </p>
<p> <s> Polnud tarvis erilist fantaasiat - kui näiteks karstinähtuste tõttu on pinnases tekkinud vajumine ja üks piilar järele annab , põhjustab see kogu konstruktsiooni hävitava ahelreaktsiooni . </s> <s> Nii ta siin siis ootas ja hoidis hinge kinni , kuni taipas pikkamisi , et lamab maal , Vanajuhani talus , oma sängis ja kaela kukkumas pole talle siin mitte midagi , isegi kui peaks juhtuma ime ja vallanduma maavärin . </s> </p>
<p> <s> Sellel ohuaimusel oli muidugi oma põhjus , teadis mees , teadis vaistuga , kehaga , kuid keeldus ikka veel sellest endale aru andmast . </s> </p>
<p> <s> Selle põhjus oli samuti unenägu , nähtud eile või üleeile põgusa lõunauinaku ajal. </s> <s> Praegu , sügavas üksildases öös see meenus , tuli koos teadmisega , et ta on nüüdsest peale lõplikult kadunud hing , kuid kohe suutis ta selle mõtte endas kustutada , vajuda poolteadvusetusse , kus kõik tuhmus ja ta lihtsalt triivis keset tähtede merd oma vabalt hõljuva kujutluspildi kosmoses . </s> </p>
<p> <s> See oli üsna tavaline elutuba , mida ta nägi , aeg oli nähtavasti kuuekümnendate algus , sest laes rippus mingi vana ja tolmunud papist lambivari , mööbel oli kolmekümnendaist , tume , ümarnurkne ja massiivne . </s> <s> Ümmarguse laua juures istusid kaks noort inimest - pikk ja tugev nooruk , kelle vistrikuline nägu kiirgas füüsilisest tippvormist ja hormooniderohkusest põhjustatud isekust . </s> <s> See oli segu jõust , rahutust tegutsemisvajadusest , veendumusest , et tema on piisavalt tark , mõistmaks ainsana kõike enda ümber , ja valmis oma seisukohti häälekalt kaitsma . </s> </p>
<p> <s> Vastas istus midagi helesinist ja kuldset ning õhuliselt hajusat . </s> <s> See nähtus oleks võinud koosneda juustest ja hingest nagu keegi veetlev daam ühe suure inglise romaanikirjaniku loomingus , aga juuksed ei olnud antud eksemplari puhul just üleliia silmatorkav komponent . </s> <s> Need olid õhukesed ja kaunis oskamatult lokitud . </s> <s> Ta oli lohkuspõsine , haprakene . </s> <s> Ta kandis helesinist , kohevast lõngast kampsunit , mis lambivalgust peegeldas . </s> <s> Poiss ei teadnud , et seda lõnga kutsuti mohääriks . </s> <s> See teadmine oleks kindlasti vähendanud pildi ebamaisust , mis teda praegu lummas . </s> </p>
<p> <s> Nad elasid samas majas ja olid tuttavad poisi täditütre kaudu , kelle sõbratar too blondiin oli . </s> <s> Poisile meeldis siin vahest juttu ajamas käia . </s> <s> Tüdruk oli temast neli ja pool aastat vanem ja õppis raamatukogundust . </s> <s> Oma teadmistepoolest kirjandusvallas oli ta leebelt ja tasakaalukalt üleolev . </s> <s> Ja poiss , võimetu alistuma , aina üritas temaga sammu pidada . </s> <s> Nad rääkisidki alailma kirjandusest ja situatsioon meenutas mõneski mõttes Jack Londoni suurromaani algust . </s> <s> Ainult et poiss polnud selline ürgjõuline metslane ja tüdruk polnud nii koolitatud sinisukk . </s> <s> Aga poiss imetles teda siiralt , tema teadmisi , tema haprust ja haavatavust ... </s> <s> Eelkõige vist seetõttu , et tal parajasti polnud kedagi teist , kellesse armunud olla . </s> <s> Noormehe tundejõud näis tüdrukut tüütavat , aga ta varjas seda küllaltki hästi . </s> </p>
<p> <s> Aina mäletas poiss teda istumas . </s> <s> Loomulikult oli ta tüdrukut ka küllalt toas liikumas näinud , asi oli lihtsalt selles , et laua taga , lambi valgussõõris oli ta see ebamaine blond ilmutis . </s> <s> Kui ta tõusis , siis liikus ta kuidagi jalgu lohistades ja kohmakalt , siis ta häiris oma füüsise lohakilejäetuses spordimehest noorukit , kellele liikumine ja jõud olid kogu elu . </s> </p>
<p> <s> Praegusele hetkele andis isesuguse võlu teadmine , et ta lõpetab siin varsti , asetab tühjaks joodud hiina portselanist tassi maalingutega alustassile , tõuseb ja lahkub kõikmõeldavate viisakuste saatel , nagu see siinses väike- ja päriskodanluse piirile jäävas keskkonnas kombeks . </s> <s> Ta tõmbab kähku selga määrdunud tolmumantli ja kihutab parajas traavis läbi kõlerõskete novembriuduste tänavate , et ühes keldrikohvikus kokku saada tüdrukuga , kes ei kiirga sinikuldseid vaimsuselaineid , vaid kõige lihalikumat emasust . </s> <s> Milline elumees ta siiski oli ! </s> </p>
<p> <s> See oligi kogu mälestuspilt - kaks noort inimest lambi valgussõõris . </s> <s> Enn teadis vaistlikult , et see lõpeb tal halvasti . </s> <s> Ei tohi tapmispaigale tagasi minna ! </s> <s> Ta oli saanud hetkeks kätte omaenda nooruse enesetunde . </s> <s> Hetke jooksul oli ta imetlenud enda kasvu ja jõudu , oli tajunud , et kõigest tüdimusevarjundiga üleolekust hoolimata tüdruk lihtsalt sirutus vastu sellele enesekindlale soojusele ja jõule , mis poisist kiirgas . </s> <s> Seda oli hea tunda . </s> <s> Samal ajal ta , muide , ei kujutlenud , et võiks kunagi tolle nääpsuga lähedaseks saada . </s> <s> Ta teadis , et läheb end viima lihaturule , maisusse , mis oli lihtne ja vitaalne , ja püsigu see blond jääkild omas puutumatuses rahulikult edasi . </s> <s> See rikutus , mida ta imetles , oli ka tema halva südametunnistuse allikaks . </s> <s> Loomulikult oli ta süüdi , et petab teise inimese lootusi . </s> </p>
<p> <s> Oleks see vaid lootuste petmisega piirdunud ! </s> <s> Nagu üks kuuekümne aasta tagune juhuslik kohtumine koolijuhataja töötoas oli viinud surma tema ema ... </s> </p>
<p> <s> Mees hakkas ümisema , nagu valutaks tal hammas , ja taas näis talle , et ta on üksi tohutus katedraalis , mis samas talle kaela langeda ähvardab . </s> </p>
<p> <s> On süda vangis roiete kivipuuris , iga ta tukse kõminal vastu kajab hallide võlvkaarte all . </s> <s> Hirmunud lind rinnaga mosaiikakna raame peksab . </s> <s> Akende taga lõputult sajab ... </s> </p>
<p> <s> Peas kihutasid mingid vabavärssi meenutavad segased laused . </s> <s> Hirm nööris kõri , kuni ta tõusis , tasa vandudes kööki koperdas ja tule üles võttis . </s> <s> Kell oli kolm öösel . </s> <s> Mees kobas kapist püssi ja kapilaelt padrunipideme . </s> <s> Ta lükkas kuuli rauda ja väljus trepile . </s> <s> Niiske öötuul kohises lauda taga kuuskedes . </s> <s> Koer tuli rehealuse väravate alt , niutsus ta jalgade ümber . </s> <s> Ta tundis meest haaranud paanikat ja püüdis aidata . </s> <s> Enn Sinivald tõstis karabiiniraua öötaeva suunas ja püssi õlga panemata tulistas . </s> <s> Lasu kaja eksles mõnda aega metsa ja väljade vahel . </s> <s> Koer kägardus trepil ja hakkas lõdisema . </s> <s> See looma hirm tõi lõpuks mehe mõistusele . </s> <s> Ta kutsus koera sisse ja rahustas teda , silitas karvu turjal , kuni tõmblused järele andsid ja Muri niutsudes kerra tõmbus . </s> </p>
<p> <s> Jumal , jumal , jumal küll ... </s> </p>
<p> <s> Need olid kaks sõdurikamassi nina , mis lumest väljaturritavate kuluheinakõrte vahelt silma hakkasid . </s> <s> Tuttavad Schweine-d ja Teufel-id - see Meinhardile küllalt tuttav osa tollest võõrkeelest . </s> </p>
<p> <s> Katlaaluse tuld õhutanud mees lösutas endiselt käpukil ja jälgis , kuidas teised kõik kaks sammu tagasi ja käed üles käsutati . </s> <s> Ruutupõllu Aadi ja Toltsi Gustav ja Oti-Mihkli Frederik ja Angervaksa Juhan . </s> <s> Kogu küla , ühesõnaga , kõik ligikaudu üheealised noorperemehed . </s> </p>
<p> <s> Meinhardil polnud mingit tahtmist aru saada , mida see punapäine hall-rohekas mundris soldat talle oma keeles seletab . </s> <s> Mõtlematagi teadis mees , mida see vahelejäämine tähendab . </s> <s> Oti-Mihkli pulmaviina tõttu tehakse kogu küla viljast viimase ivani puhtaks . </s> <s> Seda see okupeeriv võim oli ähvardanud ja seda ta ka tegi - kes iganes puskariajamiselt käte saadi . </s> <s> Niigi raskel ajal oli see igasuguse jututa lausnälga jäämine . </s> <s> Isegi seemet ei jäeta . </s> <s> Kuid see oli Meinhard Sinivaldile vaid üks üsna vähe asjasse puutuv lisamure . </s> </p>
<p> <s> Ta oli neil kuudel kodus üksnes ajuti käinud , oli end eemale hoidnud igast paigast , kust teda otsida võidaks . </s> <s> Ei mingit kahtlust , et onupoeg oli okupatsioonivõimudele maininud , millised mehed on vaja esmajärjekorras külast kokku korjata . </s> <s> Raske uskuda , et Saksa ordnungi juures sandarmid neid nimekirju ei vaataks , kui peotäis puskariajajaid neile kongi tuuakse . </s> </p>
<p> <s> Meinhard Sinivald teadis - selle kõige tagajärjeks on kuul , kui mitte silmus . </s> </p>
<p> <s> Ta ei tahtnud surra , just praegu ei tahtnud ta surra , kui suureninaline ja terava tipuga kiivrit kandev unter täägiga ta ribikonte togis . </s> <s> See väheldane , kõrgete sarnadega ja kongis ninaga mees , keda noorest peast oli küla kõige hullemaks kraakaks peetud , kes koosnes eelkõige meeletust tahtest ja tapvast ägedusest , kes oli valmis naerma ka viimases hädas , kes kunagi ei halanud , kes sõlmi ei harutanud , vaid läbi raius ... </s> <s> Ta kerkis küünarnukkidele ja hakkas taguotsa kergitama , näol vesise haleduse ilme , mida ükski ta kaaslane seni näinud ei olnud . </s> <s> Peod ikka veel maas , sai ta jalad juba alla ja siis korraga oli tal peos kirka , millega jääd raiutud , et jõest jahutusvett võtta , samm kõrvale , teine ette , kirka kaar õhus ja terase krääksatus , kui tömp tera läbi kiivri tungib ... </s> </p>
<p> <s> Uuesti on Meinhard Sinivald käpukil , seekord sakslase kohal , kes rapib ja ümiseb , kuni vagusi jääb . </s> <s> Kui ta sealt siis uuesti üles vaatab , on ta pilgus esmakordselt midagi , mis palvet või haledust meenutab . </s> <s> Ta teab , siitmaalt on ta nende nelja mehe vang , siitmaalt sõltub ta neist . </s> </p>
<p> <s> Aadil ongi juba pisarad silmas - püha taevane arm , mis meiega nüüd tehakse ? </s> </p>
<p> <s> Nad kõik teavad , Meinhard ei palu neilt ei vaikimist , ei midagi . </s> <s> Ta lihtsalt vaatab ja kui ta tõuseb , on ta liikumises midagi rasket ning suurt . </s> <s> Sest hetkest kannab ta õlgadel koormat , millega peab elama . </s> </p>
<p> <s> Mida vaid , ükski neist ei lähe ometi iseenda peale võõrvõimu juurde kaebama . </s> <s> Nii palju tunnevad nad küll saksa kroonu juhmi hingetust , et sealt mingit mõistmist ei looda . </s> <s> Siinsamas jõeäärse rabamaas leiab liigpüüdli allohvitseri endale viimase aseme . </s> <s> Viin aetakse korralikult välja - seekord peetakse külas pulmad ja peied korraga . </s> <s> Ja Meinhard Sinivald elab nende meestega ühes külas , kohtab nende pilke , teab nende mõtteid . </s> <s> Ta ei kelgi sestpeale enam joodulauas , ei kraakle . </s> <s> Ta viskab nalja , aga see nali ei riiva siitmaalt enam kedagi . </s> <s> Kirikusse läheb ta endiselt vaid lihavõttel ja jõulude aegu , aga nüüdsest istub ta pühapäeva keskpäeval laua taga ja loeb suure süvenemisega üht väga vana ja väga paksu raamatut , pidades vaid iseendaga aru selles kirja pandud lugude ja õpetuste üle . </s> </p>
<p> <s> Kui palju on sellel lool mõju ta poegadesse ? </s> <s> Kas nad üldse teadsid sellest ? </s> <s> Enn Sinivald oli seda omaenda isalt kuulnud , see tähendab , Valterist vend teadis ja kindlasti Raimo samuti , aga kas teadsid nad seda lastena , siis , kui see juhtus ? </s> <s> Polnud Meinhardi viis lobiseda midagi , eriti naistele , kui oli tarvis see enese teada jätta . </s> <s> Millalgi pidi ta olema rääkinud . </s> <s> Või rääkis külarahvas . </s> </p>
<p> <s> Enn uskus , nende erinemine teistest selle küla inimestest algaski sellest teadmisest . </s> <s> Püüd hariduse , valguse poole , ideaaliks ausus ja selgus . </s> <s> Esimest korda kõigi teadaolevate põlvkondade jooksul lööb neis poistes välja sirgeselgsus , sisemine koodeks . </s> <s> Ja just seda ei andesta neile küla , teadis Enn Sinivald . </s> <s> On üks , kes ei mõtlegi taluda , kui saab tasuda , kui on kord antud võim ja voli , ise vaevalt küll aimateski , miks need kaks eakaaslast talle nii vastumeelsed on olnud ja aina vastumeelsemaks muutuvad , mida alatumaks tema enda käitumine osutub . </s> <s> Ülejäänud küla muidugi vaid vaikis , toetas , kui raske oli . </s> <s> Keegi ei kippunud hinge kallale . </s> <s> Aga selge eraldusjoon oli nende ja küla vahel alati , alati tuli meeles pidada , et eksimist lubati sulle mitu korda vähem , kui teistele . </s> </p>
<p> <s> Ühele kummalisele mõttele tuli Enn Sinivald talveöö üksinduses neid lugusid kerides . </s> <s> Ta polnud ealeski mõelnud , miks Raimot teiste Roobe-Vanda pojaks peeti . </s> <s> Ta oli ju tema isa vend , aga samal ajal pärsi kindlasti teiste-Raimo . </s> <s> Polnudki ime , et üleaedsed koha poolitamisest loobusid , kui Raimo teatas , et tema tahab saada hariduse ja ei midagi muud siit talust . </s> <s> Tegelikult olid teiste-omad lasteta , nende kaks tütart olid väikelapse eas surnud ja rohkem lasteõnne sinna majja ei jagunud . </s> <s> Kaela kandma hakanud poisina oli Raimo läinud teistele , perre , kus teda alati oli omaks peetud ja hoitud . </s> </p>
<p> <s> Kas polnud see teadlik valik - vastukaaluks Meinhardi hingel lasuvale veresüüle ? </s> <s> Kas ei vaadanud kogu küla Meinhardile kui mõrtsukale ? </s> <s> Põlvkonnas , kelle hulgas oli palju neid , kes kuulipildurina võisid sõjas teoreetiliselt igas minutis tappa kuussada inimest ? </s> </p>
<p> <s> Kaks korda kaks on neli , teadis Enn Sinivald . </s> <s> Meinhard Sinivald oli tapnud olukorras , kus see oli hädakaitsena kvalifitseeritav - seadusetu võimu esindaja põhjendamatu relvaähvardus jne. </s> <s> Aga see ei lugenud . </s> <s> Mitte ükski mõistusepärane argument ei loe , teadis mees . </s> <s> See ei lugenud temale ega lugenud ka külale . </s> </p>
<p> <s> Enn Sinivald oli seda kogenud , teadmiseks võtnud ja käis endiselt püstipäi külas , mis nüüd üksnes mälestustest koosneski . </s> </p>
<p> <s> See oli kolmeteistkümnes ja reede , mäletas Enn Sinivald , november 1964. </s> <s> Tal ei olnud sugugi vaja sõita otse Tallinna , ta oleks võinud kohe koju minna ja alles sealt paar päeva hiljem linna , et ennast komissariaadis ilmutada . </s> <s> Ta tegi vastupidi ja põhjuseks oli Asta . </s> <s> Nii oli selle sinikuldse ilmutise nimi , kelle juures ta omal ajal juttu ajamas oli käinud . </s> <s> Ei midagi , mitte kõige vähematki polnud nende vahel olnud , kuigi viimase koolitalve jooksul kõik lähikondsed , tädi Regiina ja Asta ema ja lõpuks ka tüdruk ise hakkasid temasse kui tulevasse peigmehesse suhtuma . </s> <s> Asi , mis pani Ennu vaid muigama . </s> <s> Ta teadis , et sõjakomissariaadil on nimeline tellimus see laskesuusatajate tulevikulootus armee keskspordiklubi jaoks sisse pakkida ja teele saata . </s> <s> Võistluskalendergi oli talle juba koostatud . </s> </p>
<p> <s> Tüdruk oli õnnistanud teda möödunud kolme aasta vältel pikkade , kuid kaunis tühjade kirjadega . </s> <s> Neis valitsesid kaks teemat - kirjandus ja hilbud . </s> <s> Täpsemalt küll üksikasjalik kirjeldus riideesemeist , mida ema oli Asta jaoks muretsenud , ja neid oli poisi arust terve kirstutäis . </s> <s> Kirjandusega oli vastupidi . </s> <s> Kõik vähegi tähelepanuväärne , mis eesti keeles ilmus , aga küll oli seda vähe , kui võrrelda sellega , mis poisile vene keele kaudu osaks sai . </s> </p>
<p> <s> Muud ju polnudki - loomamahv , laagrid ja võistlused . </s> <s> Siis lõõgastuseks mõni peatäis juua , nädal puhkust ja otsast peale . </s> <s> Ja vahelduseks vaid raamatud . </s> <s> Kõike muud jagus üksnes näpuotsaga . </s> </p>
<p> <s> Ta teadis , kui kohver näpus mööda lumesopast perrooni uue jaamahoone poole kiirustas , et tema sportimised on lõppenud . </s> <s> Muud valikut lihtsalt ei olnud . </s> <s> Talle oli kohe algul sõjakooli ja paguneid pakutud . </s> <s> Ta oleks nüüd vähemalt vanemleitnant olnud kui sportlikke tulemusi arvestada . </s> <s> Ta sai meeletult sõimata . </s> <s> Major Bõkov räuskas ja pritsis sülge , polkovnik Ufimtsev tegi soldafonihäält , nurga taga aga pomises - muidugi , tema ponimajet neid igavesi künnihärgi , ponimajet ... </s> <s> Ise ei teinud lätlaste ja eestlaste vahel vahet - ometi , teie vanaisad kaitsesid Leninit Ah lätlased ? </s> <s> See on ju üks ja sama - kakaja raznitsa ? </s> </p>
<p> <s> Tulemus oli vaid see , et Enn Sinivald teenis reamehena ja reamehe palgaga , allus raskemale režiimile ja sai rohkem sõimata . </s> <s> Aga teda ei saanud vägivaldselt sõjaväes pidada , ta pääses demobiliseerituna koju . </s> <s> Loomulikult oli kukil lubadus tulla AKSK eest võistlema , ja kui ei tule ise , korjab komissariaat ta kordusõppustele . </s> </p>
<p> <s> Tema sportimine oli läbi . </s> <s> Ta annab aadressi - siinse Tallinna aadressi - ja kaob siit linnast . </s> <s> Aasta pärast , kui ta sõidab kolmanda järgu tasemel , ei taha teda enam keegi . </s> <s> Tal oli villand neist tapva treeningu tsüklitest , kus keegi ei hoolinud , mis sinust saab . </s> <s> Pidasid vastu - läksid välja , kuri käsk võita kukil . </s> <s> Ves sojuz ždjot ot tebja pobedõ ! </s> <s> Oli mahv liiaks olnud , läks sinu asemel mõni teine . </s> <s> Materjali jätkus . </s> </p>
<p> <s> Ta oli viilima õppinud , õppinud hindama enesetunnet ja lugema pulssi ning raja ääres röökivatest ohmudest mitte välja tegema . </s> <s> Aga sport on kord selline , nõuab ausat mängu . </s> <s> Võistlustel , kus tuleb viimane välja panna , osutus keha kavalamaks , pakkus teadvusele hulgakaupa ülepingutuse märke , kuni sa tempo maha võtsid ja pärast aru ei saanud , miks sõit välja ei tule . </s> </p>
<p> <s> Teiste sõnadega - ta oli tühjaks ammutatud . </s> <s> Füüsis oleks veel kestnud , aga hing selle riigi armee au eest rohkem pingutada ei suutnud ega tahtnud . </s> </p>
<p> <s> Ta oli tsiviilis , mundrit oligi ta kandnud vaid esimesed kolm nädalat , vandeni . </s> <s> Tal polnud ei raudhambaid ega ränka aktsenti . </s> <s> Vähe ta üldse vene keeles rääkida armastas , pealegi oli ta saanud kogu aja teiste eesti poistega suhelda . </s> <s> Ja kui päris põhjani vaadata , siis raudhallist kandilisest meistersportlasemärgist pintsakurevääril tundis ta siiski rahuldust . </s> </p>
<p> <s> Täditütar Ita , tõmmu , väike ja särtsakas , oli tal korraga kaelas ja siputas jalgu . </s> <s> Ja keegi paras maadlejakõrvadega kolge muheles seal kõrval . </s> <s> Madis . </s> <s> Noh , kui Madis , siis Madis . </s> <s> Enn näitas , et ta pole Brjanski metsast siia lahti lastud . </s> <s> Neil kahel olid pudelid kotis ja temagi ostis teelt konjaki , tordi ja lilli - tädile . </s> <s> Need ta Regiinale andiski , see omakorda tegi kimbu pooleks - anna Astale . </s> <s> Ta on sind oodanud . </s> <s> Sooh ! </s> <s> Üks asi on väikesed omavahelised naljad , teine lugu , kui su oma tädi sind maha müüb . </s> </p>
<p> <s> Tegelikult ta just nii seda ette kujutanud oligi - et Regiina käsib osa lilli Astale kinkida . </s> <s> Muidu ta ju tädile neid vaevalt oleks toonud . </s> </p>
<p> <s> Lauda laua järel ükshaaval seina passitades , et süümustrid ja puu värvitoon kokku sobiksid , höövliga viimistledes , peoga üle libistades , et kindel olla , veeretas Enn Sinivald neid mälupilte . </s> <s> Ta jälgis nüüd kaunis hästi toonast enesetunnet , seda liiga kõrget enesehinnangut , iseteadlikku kinnisust , teatavaid veidrusi , nagu soov demonstreerida , kuidas hammastega klaasiservast hoides , käsi appi võtmata , konjakit juuakse , noorte lõõpi ja kahemõttelisi nalju - kaks paari , kellest üks juba kindel ja varstine perekond , teine alles verivärske , isegi suudlust polnud veel hingel . </s> <s> Poiss , kogu oma vabanemise ülemeelikuse ja armumise tuhinas , jäi ikka milleski surmtõsiseks või koguni süngeks . </s> <s> Ta elutunnetus oligi selline , natuke traagiline ja stoiline sealjuures . </s> <s> Need muuseas ongi paarisnähtused - traagilisus ja stoitsism . </s> <s> Mis sunniks raskusi kandma , kui neid raskusi ei tunnetata ? </s> <s> Ja kuidas elada , kui tunned saatuse karmust , aga seda kanda ei taha ega suuda ? </s> </p>
<p> <s> Ja selle lihtsa tõe endale ära seletanud , naeratas Enn Sinivald äkki , nagu need mälestused seda väärisidki . </s> <s> Muidu oli ta suul aina kibe võru olnud . </s> </p>
<p> <s> Tähtis nagu mõrda ujuv luts , läks ta lihtsaimal viisil seatud lõksu . </s> <s> Loomulikult olid kõik sellest huvitatud - Asta ema , et tütart mehele saada , Ita , kellel oma juba käes , sõbratari pärast muretsedes , Regiina lihtsalt idee kui niisuguse pärast , sest naabriplika oli talle ju lapsest saadik tuttav ja ka selleta oleks paarisobitamine talle kui naisele meeltmööda olnud . </s> <s> Tõenäoliselt arvas sellest loost kõige vähem asjaosaline ise . </s> <s> Ikka seesama kuldjuukseline ja tõsimeelne , natuke kohmetu ja natuke nurgeline . </s> <s> Aga sel veidi nirul kassipojal oli omadus suure ja tugeva mehe südames hellust tekitada . </s> </p>
<p> <s> Kaugelt peale keskööd , kui joodav otsas ja isegi Madis lõõpimisest väsinud , ütles Asta - tule , ma panen su magama ! </s> </p>
<p> <s> Selge oli , et siin korteris kippus asjaga probleeme olema . </s> <s> Hetke pühalikkust pilades lõõpis Enn - ega ometi päriselt ? </s> </p>
<p> <s> Asta ei saanud aru , Ita kukkus itsitama ja Regiina vangutas laitvalt pead . </s> <s> Madis mörises magu unine karu - tal on jah selline komme , et meelitab mehi koju ja joodab rotimürki sisse . </s> </p>
<p> <s> Vaikus jõudis juba rõhuma hakata , kuni nad korruse jagu kõrgemale jõudsid . </s> <s> Tüdruk avas ukse ja nagu kõhkles lävel . </s> <s> Selgus , et ema ei ole kodus , selgus , et kroonust tulnud poiss , ise parasjagu vintis , on olukorra kõrgusel . </s> <s> Veidi vägivaldsele suudlusele järgnes kõik muu , seegi veidi vägisi ja nutuähmiga segi . </s> <s> Ja mõndagi kogenud noor mees küsis korra endalt - kui teised sind seni tahtnud pole , miks pean siis minagi tahtma ? </s> </p>
<p> <s> Hommikul koju ilmunud ema tegi näo , et see ongi päris loomulik , leida tütre voodist teki alt paistmas kaks pead . </s> <s> Kõik edasine oli vaid rida formaalsusi , kuigi see võttis neil veel paar aastat . </s> </p>
<p> <s> Kas see on mingi nakkus - et need , kes Sinivadidega lävivad , saavad ohvriteks ? </s> <s> Ta küsis seda endalt , väga hästi teades , et see küsimus on ebasiiras ja retooriline . </s> <s> Mõistus heitis selle kõrvale , aga süütunne jaatas kõhklematult . </s> </p>
<p> <s> Jätkates oma aeglast enesepiinajalikku tööd , kus ta oli eesmärgiks seadnud ületada iseennast , teha midagi , mis oleks laitmatu , üritas mees end sel viisil lunastada . </s> <s> Kuigi lunastust ei ole , teadis ta . </s> <s> Midagi ei ole , ei ole saatust , ei ole õnne , ei ole hinge , ei ole isiksust . </s> <s> Kõik on üksnes umbropsu rähkleva minateadvuse väljamõeldis , viis võidelda olematuse vastu , tihendades kosmilist tühjust kujutluste abil . </s> </p>
<p> <s> Süüdi oli ta ikkagi . </s> </p>
<p> <s> Ta polnud enam kaua pimedas sõitnud . </s> <s> Vist seepärast panid tuledes voolavad teeäärsed lumevallid ta pea ringi käima . </s> <s> Või tuli see vähesest magamisest . </s> <s> Viimasel ajal rändas ta aina öösiti , ei suutnud voodis paigal püsida . </s> <s> Und sai vaid juhuslike pooltundide kaupa . </s> </p>
<p> <s> Polnud ka tööd , mis oleks korralikult ära väsitanud . </s> <s> Puhtast puidust siseviimistlus oli paras aeglane nokitsemine , niipalju kui seda halvasti köetud ja napilt valgustatud saunaruumides selle lühikese päevaga teha tasus . </s> </p>
<p> <s> Ta oli metsast kaks kuuske toonud , oli neid terve valge aja valinud , leidnud lõpuks ühe , mis parajasti üle pea ulatus ja teise , põlvekõrguse . </s> <s> Need siis olid ka nagu näituse jaoks ! </s> <s> Väiksem oli tal nüüd selja taga autos . </s> <s> Ja kui ta kiriku juures peatus , avas ta tagaluugi ning tõstis kuuse lumehange otsa püsti . </s> <s> Siis kontrollis ta taskuid - kõik vajalik oli kaasas . </s> </p>
<p> <s> See käik tuli lõpuks ikkagi teha ja seda ta nüüd tegema läks . </s> <s> Surnuaed oli nagu öötaevas - värelevaid ja heitlikke tulesid kuhjana täis . </s> <s> Peatee oli sellest valge nagu päeva ajal. </s> <s> Kõrgete puutüvede kohal kaardus lumiste võrade võlvlagi . </s> <s> Kahele poole jäid lahkunute linna vaikivad kvartalid . </s> </p>
<p> <s> Siin ta siis oli . </s> <s> Enn Sinivald oli uskunud selle raskema olevat . </s> <s> Ta pühkis peoga äärmiselt kivilt lund - Asta Sinivald . </s> <s> Mälestus ei kao . </s> </p>
<p> <s> Ei kao , oli ta nõus ... </s> <s> Ta käis peoga üle teisedki kivid , neid oli siin palju . </s> <s> Kõige lähem seisis nagu veidi trotslikult vildakil , nurgaga vahtrapuule toetudes . </s> <s> Meinhard Sinivald . </s> <s> Valter Sinivald oli kaugel teises servas . </s> </p>
<p> <s> Enn tegi iga kivi ette lumme lohu ja asetas sinna küünla ning süütas selle . </s> <s> Oli tuuletu ja leegi valgus kumas roosakalt läbi lume . </s> <s> Nüüd surus ta kaasa toodud kuuse Asta haua juures lumme ja süütas ka selle juures küünla - suure nagu konservikarbi , mis põleb igasuguse ilmaga ja terve öö järjest . </s> <s> Ta alateadvuses jooksis tummfilm pikast ja kuivetust mehest , kes lumise kääpa ees askeldab . </s> <s> Kas mees laskub põlvili ? </s> <s> Hakkab ta halama ? </s> <s> Põrutab ta mustas meeleheites peaga vastu vahtra tüve ? </s> </p>
<p> <s> Ta kükitas laperdava leegi ees ja tundis äkki , kui tarbetu on kõik . </s> <s> Ta oli täitnud üht vana kommet . </s> <s> See ei ühenda teda enam ealeski ta naisega . </s> <s> Kõik , mis toimunud oli , oli toimunud lõplikult , ja selle suurust ei ulatunud mõistus haarama . </s> <s> Pikkamisi valgus temast kogu hingevaev ja närvipinge ning ta tundis veel ainult suurt väsimust . </s> <s> Ja läbi selle imelikku häiritust , sest keegi viibis lähedal ja jälgis teada . </s> </p>
<p> <s> Põlvede naginal ajas mees enda püsti ja ropsis lume riietelt . </s> <s> Ta sirutas selga ja vaatas üle õla . </s> <s> Parajasti varju ja valguse piiril seisis Mehis ja tema taga oli naisesiluett . </s> </p>
<p> <s> Nad astusid vaikides ligemale . </s> <s> Poja laienenud lõuapäradest oli näha , kui ärritunud ta on . </s> <s> Ta silmad helkisid külmalt , kuid ta vaikis . </s> </p>
<p> <s> Kummardunud ema haua kohale , jäi ta sinna kumarasse . </s> <s> Tagant lähenes Hele , karusnahaga ääristatud kapuutsi alt vaatasid sügaval asetsevad tumedad silmad . </s> <s> Ta nägu ilmestas alatine sisemine poolnaeratus , seesama naeratus , mis on võtnud aru paljudelt inimestelt Mona Lisa ees . </s> <s> Ainult too maalitud naine oli vana ja inetu , tüdruk aga hingematvalt ilus . </s> <s> Ta kandis kindlasti kohutavalt kallist peleriini , hoidis seda vasaku käega lõua all koos ja kusagilt riidevoltide vahelt ilmus parem käsi ning põimus ümber Enn Sinivaldi vöökoha . </s> <s> Tuttaval moel nõjatus ta hetkeks põsega mehe rinnale ja naeratas . </s> <s> Ta tegi seda Mehise eest salaja , mõistis Enn . </s> </p>
<p> <s> See külitsiembus koos peapuutega tõi mehele meelde vana musta märahobuse Miralda , kellel oli samuti komme sind kulmuga puudutada , märgiks , et oled talle hinge järgi . </s> <s> See meenutus ei tundunudki naljakas . </s> </p>
<p> <s> Hästi , ütles Enn tasa . </s> <s> Las ta olla siin ! </s> <s> Ja viis tüdruku kaugemale . </s> </p>
<p> <s> Pärast käisid nad kirikus . </s> <s> Rahvast oli alles vähevõitu . </s> <s> Jõuluõhtu jumalateenistuseni oli üle tunni aega . </s> <s> Noored hoidsid siin omaette . </s> <s> Enn Sinivald vaatas kodukihelkonna kirikut nagu esimest korda - kolmelööviline kodakirik lamekaarvõlvidega ja kahe meetri paksuste , väljast massiivsete kontraforssidega toestatud müüridega , mis on vastu pidanud kõik tulekahjud , laastamised ja katuseta seismised . </s> <s> Kooripealne ei ulatu külgseinteni , vaid piirdub orelirõdu ning väikese pruunidel puidust sammastel seisva eesrõduga . </s> <s> Pingiread , kantsel , mille tugijalgadeks kolm puuskulptuuri , arvatavasti kolm kuningat . </s> <s> Apsiidis vana kappaltar , mille tiibadel seisavad imetlevaid käsi sirutavad Joosep ja Maarja ning keskel õnnistavalt paremat kätt tõstev ja vasakus suurt pahklikku keppi hoidev Lunastaja . </s> </p>
<p> <s> Mees seisis ja ei tundnud mitte midagi - ei pühadust , ei taevast rahu . </s> <s> Ta teadis , et peab varsti autosse istuma ja alustama koduteed ja ta ei tahaks , et tuledes keerlev lumi ta pea uuesti pööritama ajab . </s> <s> Mehis hakkab kindlasti muretsema , ja kui muretseb , siis loomulikult kipub kärama . </s> <s> Ning tal pole tahtmist pojaga just sel õhtul asjatult raksu minna . </s> </p>
<p> <s> Ainus , mida see maja siin hingas , oli arktiline külmus , mida kiirgus massiivsetest müüridest . </s> <s> Ja kui midagi veel , siis saamatust meeleheite ees . </s> <s> Just see lohutamatu , vaikne meeleheide oli teda vallanud . </s> <s> See polnud enam luuludest ja hämarusest väljuja segane hingeseisund , vaid läbitunnetatud teadmine lohutuse puudumisest . </s> </p>
<p> <s> Terve viimase kuu oli ta aina uuesti ja uuesti läbi elanud ligi kolme aastakümne pikkuse kooselu tipphetki . </s> <s> Seal oli Asta koos viiepäevase Mehisega ja oli Asta alasti suvises aias ja Asta meres ... </s> </p>
<p> <s> Aga kõike valitses üks kujutelm - kuidas tema , Enn Sinivald , paberisse mähitud roosikimp peos , jookseb võidu rongiga . </s> <s> On pime ja lumine ja ta tormab üle hekkide hüpates ja jaamapargi pinkidelt end ära tõugates , jääl libisedes , arutult , et jaama sisenevale rongile juurde jõuda enne , kui see peatub . </s> <s> Ja siis on Asta vaguniuksel - kahvatu ja kõhnake , upitab oma reisikotti , maandub Ennu käte vahele ja vabastab end tormilisest suudlusest ning jääb pimedat jaama ja selle ümbruse agulimaju vaatama . </s> <s> Ta silmad valguvad pisaraid täis . </s> </p>
<p> <s> Ta ei tahtnud sinna linna ja ta polekski tohtinud sinna tulla . </s> <s> See oli surmalõks . </s> </p>
<p> <s> Ta oli kartnud esimese kütmise puhul vingu , aga seintest õhkus üksnes puhta lehtpuu head lõhna . </s> <s> Leiliruumis ei olnud veel termomeetrit , aga särtsu oli siin igatahes piisavalt . </s> <s> Tuline hingus kipitas kõrvades ja ajas turjanaha all sipelgad jooksma . </s> </p>
<p> <s> Kui kulbiga vett kerisele sopsata , käis terav surtsakas ja otsekohe muutus õhk mahedamaks , kuid pani kiiresti higistama . </s> <s> Nired jooksid piki keha ja ihukarvad muutusid sellest märjaks ning läksid salku . </s> </p>
<p> <s> Mõne aja pärast sai leilist küllalt . </s> <s> Süda hakkas juba kloppima . </s> <s> Alasti mees kiirustas läbi ehitusprahiste eesruumide ja viskus ukse ees lumme , keeras end selili , laskis harvadel räitsakatel näkku sadada . </s> <s> Siis hõõrus ta kogu keha lumega üle ja kiirustas sauna tagasi . </s> </p>
<p> <s> Enn käis kolm korda leilis ja lumes ning pesi siis end kiiresti üle , jättes ukse irvakile , et kuumus liiga ei teeks . </s> <s> Kehv selline saunatamine muidugi oli , kui pesema pidi leiliruumis , aga esialgu tuli sellega leppida . </s> <s> Pesuruum polnud veel valmis . </s> </p>
<p> <s> Nüüd oli ta puhas , ta hing oli saanud vähemalt ajutiselt rahu ja tal oli külas poeg koos selle ilusa plikaga . </s> <s> Ta tundis ennast peaaegu talutavalt . </s> </p>
<p> <s> Selles meeleolus astus ta aeglasel , väsinud sammul üle tulevalgel sädeleva puhta lume toa poole . </s> <s> Jõulumeeleolu , mõtles ta . </s> <s> Mis on meeleolu ? </s> </p>
<p> <s> Tüdruk keeldus . </s> <s> Mine , mina ei tule ! </s> <s> Oli näha , kui vähe see Mehisele meeldis , aga mis tal üle jäi . </s> <s> Ta läks sauna ja pliidi juures toimetama hakanud Enn mõtles vaikselt muiates - kus selle kulu ots , kõik šampoonid ja palsamid , lakid ja desodorandid , puudrid ja ruužid ... </s> <s> Kes teab , mis tal kõik peale on pandud - ühe korraga kusagil külasaunas maha pesta ! </s> <s> Aga hea on teda vaadata ! </s> </p>
<p> <s> Saan ma midagi teha ? </s> <s> Suu nii armsalt paokil , pea küsivalt viltu . </s> <s> Irooniline vanamees vaatas ja muigas - hoia eemale , elus saad küll ja küll pliidi ääres seista ! </s> </p>
<p> <s> Arvad , et ei ole seisnudki ? </s> <s> No tead sa ... </s> </p>
<p> <s> Mees valas hakitud sibulad pannile , keeras vorstidele teised küljed ja pani ahjuukse kinni . </s> <s> Selleks ajaks , kui poiss valmis on ... </s> <s> No näita siis , mis sa selle kuusega teha mõistsid ! </s> </p>
<p> <s> Tüdruk oli eestoas põrandal põlvili ja tupsutas vatti alumistele okstele . </s> </p>
<p> <s> Jestas , kui ilusad linnud ! </s> </p>
<p> <s> See oli midagi , mis Ennu lapsepõlvest saadik oli liigutanud - kaks klaasist paradiisilindu säralumiste pugudega ja paabulinnusabadega . </s> <s> Nad kiiskasid ja veiklesid lambivalgelgi , rääkimata sellest , kui küünlad süüdatakse ja helkide arv mitmekordistub . </s> <s> Need linnud olid midagi , mida neil kodus , siis , kui emaga koolil elati , igatahes ei olnud ja mis just selle tõttu iga kord ema uuesti meelde tõid , nagu jõulud üldse , nii salaja ja suletud uste-akendega , nagu neid noil aastail pidada riskiti . </s> </p>
<p> <s> Enne surnuaeda minekut oli mees kõvasti ahju kütnud ja nüüd oli siin , talve läbi kütmata seisnud toas , juba päris kodune . </s> <s> Ta kammis niisked hallid juuksed siledaks ja istus , õllepurk peos , diivanile , jättes kasukvesti hõlmad koomale tõmbamata . </s> <s> Särgipõuest õhkus mõnusat kaseviha hõngu . </s> </p>
<p> <s> Kuulsin , et käisid päikest võtmas ... </s> <s> Ta vaatas tüdruku selga , laskis pea diivani leenile ja päris laisalt - meeldis ? </s> </p>
<p> <s> Tüdruk pöördus tema poole , põskedel kuum õhetus . </s> <s> Ta oli märgatavat sabinas . </s> </p>
<p> <s> See on , ma ei tea ... </s> <s> No mis ma siis nii ... </s> <s> Fantast , eks , käia meres ja ananassid ja ... </s> <s> Mida ta ütles ? </s> </p>
<p> <s> Piiga jäi seisma ja ootas vastust . </s> <s> Enn üksnes muheles ja patsutas siis käega vaba kohta enda kõrval . </s> <s> Nagu musta märahobust Miraldat või kunagist karjakrantsi Toslemit , tundis mees seda tüdrukut vaistuga põhjani . </s> <s> Ta jälgis , kuidas too hetke kõhkles ja siis tuli , istus nii , et Ennu ei puutuks , aga siiski hästi lähedale . </s> <s> Mees pani talle käe ümber õlgade ja embas julgustavalt . </s> <s> Ega sul lihtne ei ole ! </s> </p>
<p> <s> Jälle lõi piiga lõkendama . </s> <s> Tuline laine lehvis üle näo , kõrvade , kaela ... </s> </p>
<p> <s> On see siis nii ... </s> <s> Tõesti , ma ei tea ! </s> </p>
<p> <s> Ennul oli temast kahju , lihtsalt kahju . </s> <s> Ühele pole antud üldse kunagi valida . </s> <s> Krahma , kui keegi ligi satub , ja hoia ! </s> <s> Teisele sunnib elu peale lootusetu hulga valikuid . </s> <s> Leia sealt siis see õige ! </s> <s> Hele oli juba aru saanud , et see võimaluste küllus nõuab temalt külma närvi , arukust , kainet kaalutlust , et mitte haledasti alt minna . </s> <s> Just neid omadusi , mis tal tegelikult puuduvad . </s> <s> Elurõõm kipub eluhirmuks või tülpimuseks muutuma . </s> <s> Ta oli seda juba kogenud . </s> <s> Ennu käsi ei püüdnud omada . </s> <s> See toetas , ja tüdruk heitis kägaras diivanile , pani põse mehe sülle . </s> <s> Ei olnudki tal ei puudrit ega ruuži . </s> <s> Siit ligidalt oli hästi näha . </s> <s> Muidu juba pead sülle ei pane ! </s> </p>
<p> <s> Kui hea ja rahulik sinuga on ! </s> </p>
<p> <s> Tal oli puhas , loomulik lõhn . </s> <s> Temast levis soojust ja õrnust . </s> <s> Mees asetas oma vasaku käe ettevaatlikult tüdruku puusale - tal ei olnud seda lihtsalt kuhugi mujale panna - ja katsus mõelda millestki kaugest . </s> <s> Aga läbi õhukese riide ja käenaha kiirgus soojust ja seda võltsimatut , erilist pehmust , mis on omane ainult väga noorele naisele , ja mehe alateadvuses vallandus äkki täielikku unustusse vajunud tunnete keeris . </s> <s> Loomulikult hoidis ta oma käed vaos , teadis täpselt , mis saaks , kui ta aru kaotaks ja neile voli annaks . </s> <s> Ta ei tahtnud olla see arust lage vanamees , kes oma kohta ei mõista . </s> </p>
<p> <s> Miski hakkas köögis pahinal üle keema nagu tunded temas endas . </s> <s> See andis tõuke , et end lummusest lahti rebida ja patja tüdruku põse alla nihutades kiiresti põgeneda . </s> </p>
<p> <s> Uksel , silmanurgast nägi ta Hele ilmet . </s> <s> See lõbusa uskumatuse ja naudingu segu - tähendab , ikkagi tundis ! </s> </p>
<p> <s> Tal oli kiiret toimetamist , siis tegi ta asja õue , seisis minuti taevasse vahtides ja ootas , kuni külm tema kehas kihiseva erutuse tagasi on tõrjunud . </s> </p>
<p> <s> Köögis lõhnas jõuluselt . </s> <s> Hapukapsas ja verivorst ja apelsin ja ingver . </s> </p>
<p> <s> Peagi oli kuulda , kuidas Mehis esikus jalatseid vahetades kolistab . </s> </p>
<p> <s> Nii palju meid siis ongi ! mõtles ta , kui nad küünalde valgel ümber laua istusid . </s> <s> Kolm . </s> </p>
<p> <s> Raadiost tuli " Püha öö " . </s> <s> Ootamatult hakkas Hele kaasa laulma - Joosep valvab ja Marial seal hingab lapsuke põlvede peal . </s> <s> Maga , sa patuste rõõm ... </s> </p>
<p> <s> Tal oli ilus kõrge sopran ja ta tumedates silmades peegeldusid küünlaleegid . </s> <s> Need silmad jälgisid , märkas Enn Sinivald , lapselikult särades klaasist paradiisilindude paari , mis okstel tasa kiikudes sädelesid . </s> <s> Ja meest valdas sügav , puhas liigutus . </s> </p>
<p> <s> Sa ei armasta mind enam ! </s> </p>
<p> <s> Enn ajas pea kuklasse , kuulatas pimedust . </s> <s> Ta oli oma voodis ja mitte vähimatki valgust ei aimunud kusagilt . </s> <s> Tema kaine , kõvapõhjaline ja kitsas voodi oli tavalisel viisil vaid tema päralt . </s> <s> Kuidas sai siis Asta talle just sama seda öelda ? </s> <s> Pikkamisi hakkas ta mõistma , et oli jälle und näinud . </s> <s> Ta oli kusagil kauem aega veetnud , kui just hädatarvilik . </s> <s> See pidi olema üsna abielu alguses . </s> <s> Mehis oli alles aastane . </s> <s> Nad elasid ainult tema palgast ja loomulikult oli neil kitsas käes . </s> <s> Pealegi ei lasknud laps neid kuhugi koos meelt lahutama minna . </s> </p>
<p> <s> Juhtus vahel , et Enn jäi sõpradega aega viitma , istus pudeli juures tunni või teise . </s> <s> Ta polnud kunagi eriti viina võtnud ega joonud ennast tol ajal vist kordagi purju . </s> <s> Aga ta tuli sealt , lahedas tujus , jutukas ja loomulikult lõhnad juures . </s> <s> Sellele järgnes muidugi paar päeva mossitamist . </s> <s> Kurbades silmades tumm etteheide , pani naine sõnatult talle toidu ette ... </s> <s> Ja mees lubas endale , et peab tema vastu hoolivam olema . </s> <s> Astal polnud kerge . </s> <s> Kodus oli ema kõik ise ära teinud . </s> <s> Siin tuli otsast peale õppida - kartulikoorimisest alustades . </s> <s> Pealegi võõras ümbruskonnas , päevad läbi lapsega üksi kodus . </s> </p>
<p> <s> Nojah , aga kui meest öösel kaunis järsult tõrjutakse - sa ei armasta mind enam ! </s> <s> Enn oskas üldiselt oma solvumisi varjata . </s> <s> Mitte , et ta teab kui hea inimene oleks olnud , hoidunud oma isekust lauale käimast , aga solvumus polnud tema ampluaa . </s> <s> Viha , seda küll ! </s> <s> Karjuda hääl kähedaks ja tooliga vastu põrandat virutada - palun väga . </s> <s> Solvang seevastu on midagi kaitsetut ja haput . </s> <s> Ta ei tahtnud olla kaitsetu , ta ei julgenud oma haavatasaamisi näidata . </s> </p>
<p> <s> Ta tõmbas käe tagasi ja mõtles , et palju ta siis ikkagi selliseid naisi teab , kes ta käe ära lükkaksid ? </s> <s> Aga see läks talle siiski pihta . </s> <s> Ta ju teadis , et ei armasta oma naist , ei ole armastanudki . </s> <s> Ta oli " harjutamise mõttes " temasse omal ajal armunud olnud . </s> <s> See ei seganud teda siis teistega ringi tõmbamast . </s> <s> Ajateenistuse aegu oli ta nagu vaistuga ette teadnud , et tagasijõudnult selles sadamas maabub . </s> <s> Kusagil oli see asi temata ära otsustatud . </s> <s> Paar aastat , mis nende kuramaaž kestis , oli ta aina endalt pärinud - kas ta ikka teeb õigesti , kui Astaga abiellub ? </s> <s> Sest mingit sellist soovi ta endas küll ei avastanud . </s> <s> Asjad olid muidugi nii , et alatuks osutumata polnud taganeda võimalik . </s> <s> Tüdruk oli oma puutumatuses talle osaks saanud ja pealegi mitte enam selles eas , et niisugust altminekut naeratades taluda . </s> <s> Aga teisipidi - ta polnud ei eriti ilus ega eriti tark , ta oli kaunis ära hellitatud ja saamatu mitmes mõttes . </s> </p>
<p> <s> Lõpuks otsustas emake loodus asja Ennu käest küsimata . </s> </p>
<p> <s> Aga mis siiski on armastus ? </s> <s> Mis neil puudu jäi ? </s> <s> Mis puutus voodisse , siis seal igatahes oli Ennul tohutu edumaa . </s> <s> Asta jäi neis asjades alati tagasihoidlikuks , esialgu oli ta aga lihtsalt nutmaajavalt pidurdatud . </s> <s> Nüüd , vana mehena oskas Enn endale seletada , et ega naine , kes esimesel abieluaastal leseks jäi ja kellel hiljem ilmselt enam mingit seksuaalset kogemust ei olnud , vist olekski saanud kasvatada oma tütart neisse asjadesse paanikata suhtuma . </s> <s> See on loomulikult vaid nüansside - hääletooni , peavangutuse , kõige sellise küsimus , aga kogu meestega seonduv eluring oli tabu ja ropp . </s> <s> Peaaegu kogu elu kulus selleks , et oma naisest naist teha , mõtles Enn Sinivald jõuluöö pimeduses unetult asemel lebades . </s> <s> Igatahes ei saanud asja see külg olla aluseks väitele , et Enn enam oma naist ei armasta . </s> <s> Naine ei rahuldanud teda noil aastail ei kvaliteedis ega kvantiteedis ja ta pidi end vaos hoidma , et ülejääke turule viima ei läheks . </s> </p>
<p> <s> Äkki mõtles Asta selle all puhast kiindumust , vaimset lähedust ? </s> <s> Võib-olla . </s> <s> Sellest ju kõik algaski . </s> <s> Poiss oli leidnud kellegi , kes oli temast endast erudeeritum ja polnud samal ajal maniakk , nagu too prillidega puuhobune oli olnud . </s> <s> Ta oli alati otsinud just naiste hulgast tarkust , küllap seepärast , et ema talle kõiketeadjana meelde oli jäänud . </s> </p>
<p> <s> Sellest vaimsest edumaast polnud abielu alguseks enam suurt midagi alles . </s> <s> Astal oli küll diplom , oli ka teadmine , et ta paljusid asju otsast otsani teab , sest ta oli neid õppinud ja eksamitel nende eest häid hindeid saanud ... </s> <s> Seda vähem aga kippus ta neis asjades kahtlema ja kahtlustele omal käel vastuseid otsima , nagu pidi tegema ta mees . </s> <s> Ja see vaimses händikäpis ette veendunud olek koos tegeliku huvipuudusega - see ta lõpuks kõigest ilma jättiski , mõtles Enn Sinivald valusa kahjutundehoo saatel . </s> </p>
<p> <s> Aga siis ei olnud see kõik veel häirivaks kujunenud ja mees oli harjunud aina oma naiselt tema arvamust küsima , püüdnud koos temaga kõike arutada . </s> <s> Kui sellest enamasti midagi välja ei tulnud - sest Asta ju teadis , kuidas asjad õieti on , ja kahtlusi ei viitsinud ta isegi ära kuulata , targutamiste peale aga solvus ja jäi vait- kuidas oleks siis see inimlik lähedus ja lugupidamine vaimsel pinnal kaua kesta saanud ? </s> </p>
<p> <s> Või mis oli selle valusa frustratsiooni põhjuseks , kui nad lahus olid ? </s> <s> Kuidas ta keset ööd voodist välja kargas ja bussile vastu jooksis , kui Asta Tallinna-kodust tulemisega hilja peale jääma juhtus . </s> <s> Mis selle nimi ka oli , kuid Enn igatses teda taga ja viskus õhinaga talle kaela , millal naine ka ei tulnud . </s> <s> Ilmselt ei olnud seegi armastus , sest Asta oli selles veendunud , et Enn teda enam ei armasta , ja mees oli raske süütunde saatel selle tõeks tunnistanud . </s> <s> Mis on üldse armastus ? </s> </p>
<p> <s> Arvatavasti tähendas see ütlemine vaid üksindustunnet Astas endas , ja kui ta millestki puudust tundis , siis olid need hommikune lahkumissuudlus ja lauale jäetud kirjake , kus tundeid üles öeldakse ja ... </s> <s> Ühesõnaga - konventsionaalsused . </s> <s> Nüüd oli seda lihtne mõista ja asjaga nii või teisiti leppida . </s> <s> Tollal elas ta neid solvumisi eneses väga rängalt läbi . </s> </p>
<p> <s> Seina taga oigas keegi , oli nagu nuuksumist , summutatud ohkeid . </s> <s> Igatahes ei saanud seal keegi nutta või kurb olla , uskus Enn Sinivald . </s> <s> Seal olid Mehis ja Hele . </s> <s> Huvitav , kas tema ka pipardab ? </s> <s> Ta pole sootumaks see tüüp , aga ehk kasutab ta seda võitlusvõttena ? </s> <s> Et mehelt soovitut välja sõdida ... </s> </p>
<p> <s> Vaevalt nad seda teadlikult teevad , mõtles mees . </s> <s> Sel tasandil polnud ta naisi kunagi mõistnud . </s> <s> Mehelt võtab mees-olemine elus kaunis vähe aega . </s> <s> Enamasti tehakse kõike muud , asju , millesse sugu kuidagi ei puutu , kuigi näiteks jahilkäimine iseenesest ju kaunis maskuliinne tegevus on . </s> <s> Aga naistel näib kõik käivat läbi soo prisma . </s> <s> See nagu polekski üldse miski , kui mõni asi selleta käib . </s> </p>
<p> <s> Ebamäärased hääled seina taga muutusid selgemaks , saavutasid lagipunkti ja vaibusid järsku . </s> </p>
<p> <s> Aga äkki on see vastupidi , mõtles Enn . </s> <s> Äkki Hele ei keeldu võitmiseks , vaid ümberpöördult ... </s> <s> Noh , on ju ka selliseid , aga näib , et nii rumal see tüdruk vist ei ole . </s> <s> Või mine sa tea ? </s> </p>
<p> <s> Oled terve elu neil tandritel sõdinud ja tulemus ? </s> <s> Kurvalt muiates keeras ta enda küljeli , tõmbus kägarasse , lootuses uinuda . </s> <s> Kogu kristluse tuum on ju armastus . </s> <s> Mitte sooline , mitte vaimne kiindumus , vaid see sama , tead ise küll , millest jutt , kuigi seda senini keegi mingilgi mõistlikul moel väljendada pole suutnud . </s> <s> Seesama ongi armastus ! </s> </p>
<p> <s> Ta oli selle lõpuks endale välja öelnud , ja sellega saavutusega rahul , jäi ta sügavalt magama . </s> </p>
<p> <s> Kelle see on ? </s> </p>
<p> <s> Hele oli raamatukapist väikese joonistusbloki välja koukinud , sealt viimasest sopist , kus oli igasugu vanu pabereid läbisegi . </s> <s> Kükakil , lühike must seelik ümber ümara alakeha ja vormikate reite katkemiseni pingul , pöördus ta toa poole , ise joonistusi vaadates ja samal ajal õlaga kapilt tuge otsides . </s> <s> Ta oli nii noor loom , et kõik ta liigutused olid paindlikud ja pehmed . </s> <s> Sellisena rõõmustas ta silma . </s> <s> Hommikul oli ta kaunis unisena tükk aega peale poissi söögilauda veninud , padjanägu ees , kammimata juuksed salkus , nende vahel graatsiliselt pikk ja peen kael . </s> <s> Ei lasta magada , oli ta enese üle naernud . </s> <s> Ega poisski palju parem välja näinud ! </s> </p>
<p> <s> Enn oli kaugel sellest , et neile kaasa tunda . </s> <s> Ta oli jõuluks koduõlut teinud ja asetas vahtu kobrutava savikruusi kummagi ette . </s> <s> Mehis loomulikult erilist vaimustust ei tundnud - Carlsbergiga ära hellitatud . </s> <s> Aga Hele pistis oma koonu vahu sisse ja imes endasse seda magusat , mõnusat ollust , nii et ta silmad tumenesid . </s> <s> Kui ta joogi kahanedes pead kuklasse ajas , jäi Ennu pilk ta kaelale peatuma . </s> <s> Mees neelas silmadega kaasa - see habras , mõnusalt tõmblev kael ... </s> </p>
<p> <s> Loomulikult ei mõelnud isa pojalt tüdrukut üle lüüa . </s> <s> Ta lihtsalt tundis vaatamisest rõõmu . </s> <s> Nüüdki , kus piiga oma natuke riivatus poosis kapi ees ukerdas ja temalt vastust oodates oma näo kergitas , ei kiirustanud mees vastama , vaid lihtsalt vaatas teda - trikoosärgis , mis täiusliku büsti kadudeta välja tõi , ja selles liiga lühikeses seelikus ... </s> </p>
<p> <s> Ma ei tea , kui sa ei näita , millest juttu on ... </s> <s> Ta tõusis diivanilt ja astus ligi , vaatas ülalt korraga nii joonistusblokki kui tüdruku põue . </s> <s> Ei , see kippus liiale minema ! </s> <s> Ta sirutas käe ja võttis selle vana vihiku , läks ja istus diivanile . </s> </p>
<p> <s> Oli lausa ime , et see alles oli . </s> <s> Mil viisil , seda Enn Sinivald ei osanud isegi öelda . </s> <s> See oli ta enda kunagine hallikaaneline väike joonistusvihik ja selles tema kritseldused eelkoolieast . </s> <s> See oleks pidanud olema koolil ja jääma koos kõigega kadunuks . </s> <s> Aga see oli siin , raamatukapis , mida ta elu jooksul kümneid kordi oli läbi tuhninud ja imeti leidma polnud juhtunud . </s> </p>
<p> <s> Merelahing teisel leheküljel võttis ta äkki tummaks . </s> <s> Ta tundis nagu unes , et keegi tuli , istus ta kõrvale ja toetus õla najale . </s> <s> Tema ise oli sel hetkel kuueaastane . </s> <s> Ta joonistas mere ja sellele kaks laeva - ei pealt ega külgvaates , vaid poolkaldu , ülalt nähtuna - midagi perspektiivisarnastki , tuleb tunnistada , oli tal välja tulnud . </s> <s> Ta mängis oma poisimänge sel kombel - joonistas ja jutustas sinna juurde . </s> <s> Vaenlase laev tuleb ja tahab meie laeva põhja lasta , aga ta-ta-ta meie laseme , ja osa kuulisid läheb üle ja merre ja vesi pritsib , ja osa kukub ettepoole ja ka merre , aga näed , ta-ta-ta , need kõik lähevad pihta ja vaenlased - kriipsujukud - jooksevad ja kardavad surma saada ja nende laev põleb ja ... </s> </p>
<p> <s> Ja siinkohal pani ema talle käe õlale . </s> <s> Aga need on ju ka inimesed ! </s> </p>
<p> <s> Need on vaenlased , need on pahad , meie laseme need kõik surnuks ... </s> <s> Ta veendumus hakkas kärisema . </s> </p>
<p> <s> Aga need on kõik noored mehed ja neil on kodus ema ja isa , ja nemad on nende lapsed . </s> <s> Ja osa neist on juba ise isad ja nende lapsed tahavad neid jälle koju tagasi ... </s> </p>
<p> <s> Poiss solvus ja häbenes . </s> <s> Ema oli ta mängu ära rikkunud . </s> <s> Kriipsjoonelised mürsutrajektoorid tabasid nüüd ja igavesti vaenlaste laeva , millel äkki olid peal samasugused inimesed nagu kõik teisedki . </s> <s> Enn ei olnud kunagi nii mõelda osanud . </s> <s> Tema lühikese elukogemuse jooksul oli palju sõditud ja kunagi polnud vaenlased noored mehed , keda nende emad ja lapsed koju tagasi ootavad , kuigi ta muidugi kohe mõistis , et emal on õigus , polnud ju mingeid teisi inimesi , kõik olid ühtemoodi , ja ta tunnetas tolle aja lehtede ning raamatute poolt levitatud vaate valelikkust . </s> <s> Need , kes tema joonistatud kiirkahurite tules hukkusid , olid inimesed nagu ta isegi . </s> <s> Leegid , mis elusaid kehasid söestasid , tegid talle endale talumatut valu . </s> <s> Ta vaikis ja vajus kössi ning puges vargsi minema . </s> <s> Kogu eluks oli ema talt võtnud õiglase kahjurõõmu vaenlase vaevade puhul . </s> </p>
<p> <s> See on minu , ütles ta kõlatult . </s> <s> Hele nõjatus ta õlale oma väikese ja kaunis teravalt vajutava lõuga . </s> <s> Enamasti pole kellelegi õigel ajal öeldud , et vaenlane tunneb valu , mõtles Enn Sinivald . </s> <s> Vaevalt sellele tüdrukulegi . </s> <s> Ta võis seda praegu teha , jutustada ümber tookordse koduse kasvatuse aktsiooni , et jätta igaveseks jälg sellesse hinge , mis hetkel talle avali oli . </s> <s> Ta teadis , et missioonitunne temalt seda nõuabki . </s> <s> Kuid ta ei raatsinud . </s> <s> Tüdruk oli lihtsalt liiga armas . </s> <s> Armas nagu väike tiiger , pehme vöödiline kiisu , kes su pere paari aasta pärast lõhki rebib ... </s> </p>
<p> <s> Ema ei olnud teda säästnud . </s> <s> Kas Ennus lõi juba siis välja Sinivaldide metsikus ? </s> <s> Võis küll nii olla , mõtles Enn . </s> <s> Aina oli ta raevutsev ja isekas olnud . </s> <s> See oli õiglustunne , teadis ta , mitte midagi muud - nad lihtsalt eeldasid , et teised kasutavad samu mängureegleid , ja kui see polnud nii , siis kippusid neid vägivalla abil kehtestama . </s> <s> Selle vägivalla vastu lapse hinges need kasvatusaktsioonid suunatud olidki . </s> <s> Kas see noor naine teadis , millist valu ta oma lapsele teeb ? </s> <s> Kas ta teadis , et see piinab ta poega veel neljakümne seitsme aasta pärast - kuidas mürsud ja tuli vaenlasi tema enda tahtel hävitavad . </s> <s> Ja see jääbki teda igavesti piinama . </s> <s> Ja selliste maa peale toovate selgitustega oli ema võtnud oma pojalt võimaluse tema enda ja ta tütre mõrtsukale kätte maksta . </s> </p>
<p> <s> Sa olid fantast joonistaja , tead , - ütles tüdruk ta õla tagant . </s> <s> Talle ei meeldinudki niivõrd see merelahing , kui järgmisel leheküljel olev kassi nägu , liiliat meenutav lill ja nokk lahti lendav pääsuke - püüab sääski poegade jaoks , oli poiss selle juures seletanud . </s> <s> Et sääsed tahavad ka elus olla ja verd imevad emased üksnes selleks , et saaksid peale paarumist oma kehas mune kasvatada , seda polnud ema talle seletanud . </s> <s> Kusagil on igasuguse moraliseerimise loomulik piir , mõtles mees . </s> <s> Ja jätku inimene vähemalt looduses oma mängureeglid kehtestamata ! </s> </p>
<p> <s> Kas sina ei joonistanud ? - päris ta , pooliti selleks , et ennast ohtlikust meeleseisundist eemale lootsida , osalt kergest kiuslikkusest poja vastu , sest seda liigutavat kiisutsemist diivanil näis Mehis Sinivald mitte märkavat , mis tema hinges toimuva isale just reetiski . </s> </p>
<p> <s> Pole sul kergem kui kellelgi ! </s> </p>
<p> <s> Mina tegin klaasi peal värvipliiatsitega postkaarte järele - tead , selliseid hästi läikivaid ja ilusaid ja ei saanud aru , miks meie õpa mind ei kiitnud . </s> </p>
<p> <s> Tüdruk hingas talle kõrva , ja see ajas mehele mõnusa kananaha ihule . </s> <s> On ju ilus aeg laps olla ! - lisas piiga . </s> </p>
<p> <s> See oli nüüd küll päris ilmselt Mehise kiusamiseks lavastatud stseen , leidis isa ja tõusis talle pealetungiva lõua ja rinna alt ära , läks kööki ja tõi igaühele jõuluõlle kruusi . </s> <s> Mehis keeldus , mis polnud temast sugugi liiga tark , mõtles mees . </s> <s> Kiusaja ei tohi kunagi näha , et saab sulle pihta . </s> </p>
<p> <s> Pärast jõule langes pime üksindus talle peale nagu kott . </s> <s> Ja kõige pimedam ning üksildasem oli uusaastaöö . </s> <s> Noored ei pidanudki tulema , neil olid piletid kuhugi peenemasse paika , Dekolteesse vist . </s> <s> Kas ka tema tahab tulla , oli Mehis küsinud . </s> <s> Loomulikult keeldus ta peaaegu automaatselt . </s> <s> Ta teadis , mida ta mõtleb ja tunneb sellel pimedal talveööl - esimest aastat lesk , üksi keset väljasurnud küla . </s> <s> Kuigi ta alati oli vaid õlgu kehitanud - mis tähtsust sel on , kuhu kriips tõmmata ? </s> <s> Jõulud on ju tegelikult talvisele pööripäevale lähemal . </s> <s> Ja miks peab seda aasta algust üldse nii väga tähistama ? </s> <s> Kas keegi ootab sellelt uuelt numbrilt midagi ? </s> </p>
<p> <s> Mullu oli ta tõesti oodanud või vähemasti salamisi lootnud - ja ta elus polnud rängemat aastat olnud kui see . </s> </p>
<p> <s> Ta ei hakanud endale mingeid pühasid tegema . </s> <s> Õhtusöögi juurde rüüpas suurte sõõmudega paraja koguse viina , heitis soemüüri juurde asemele ja jäi magama , et ärgata mingil umbmäärasel tunnil ja kuulata , kuidas tuul akende taga tuhiseb ja Muri vihaselt haugub . </s> <s> Ta ootas uksele kloppimist , keha kuidagi kaalutu , aga midagi ei järgnenud . </s> <s> Tal oli suus paha maitse ja süda tagus . </s> <s> See polnud muud kui joodu järelmõju . </s> <s> Ta vahtis tühjusse , julgemata ikka veel endale täit tõtt tunnistada . </s> </p>
<p> <s> Ta oli millalgi hakanud uskuma , et elu on maha mängitud . </s> <s> See ei pakkunud talle lihtsalt mingit rõõmu . </s> <s> See aim oli hakanud teda kiusama aastat viisteist tagasi ja sestpeale aina süvenenud . </s> <s> Ta teadis , et Sinivaldid on tülikad inimesed . </s> <s> Nende pea võttis hästi , nad olid kõik kiire taibuga ja veendunud , et pole midagi , millele nad vastust ei leiaks , kui seda vaid piisavalt soovivad . </s> <s> Selline oli Meinhard , selline oli isa , kuigi tema küll oli õppinud end tagasi hoidma . </s> <s> Aga nii nagu vanaisa , ei saanud ka Enn oma suud peetud , kui ta millestki midagi arvas , ja sellist asja polnudki olemas , millest keegi Sinivald midagi arvata poleks osanud . </s> </p>
<p> <s> Eriti tüütu on selline aktiivsus muidugi siis , kui sind ennast maailma olemise suured tõed eriti ei huvita ja sa pigem soovid oma peal neist puhata lasta . </s> <s> Miks siis see ära ei tüüta , kui keegi kõrvalt sind aina pommitab küsimustega , et mida sina arvad näiteks õhtumaa allakäigust Spengleri käsitluses või kartulihaiguste tõrjest meristeemmeetodil . </s> </p>
<p> <s> Poiss oli vast kümne-kaheistkümnene , tahtis kõike teada ja isa rääkis talle , eriti õhtusöögilauas , sest kus see pere mujal ikka kokku saab , niipalju kui tema millestki teadis , soovitas uurida seda ja teist raamatut , tõi ise teatmeteoseid riiulist ja ajas sealt järge - nägid siis , seda ma ei teadnudki , Ivo Schenkenberg langes venelaste kätte siinsamas Rakvere all ! </s> </p>
<p> <s> Miks see emal hinge lõpuks täis ei ajanud - et õpetaks poisile õiget kahvlihoidmist ... </s> <s> Nagu üks igavene rahvaülikooli loengusari alailma . </s> </p>
<p> <s> Lõpuks saab igaühe panna uskuma , et ta on tüütu ja loll , mõtles Enn Sinivald oma asemel pimedust vahtides . </s> <s> Ta teadis , et on hakanud oma arusaamades kivinema . </s> <s> Poisi harimise käigus sai temagi värsket õhku , aga küllap võis seda kõrvalt tõesti tüütu ja koormav kuulata olla . </s> </p>
<p> <s> Parema meelega veetis ta aega väljaspool kodu , käis jahil või istus õhtuti oma keldrikambris , nokerdas transparente lõigata , trükkis särkidele pilte , et lisa teenida . </s> <s> Ta polnud veel neljakümnenegi , kuid tundis , et hakkab vanaks jääma . </s> <s> Lihtsalt rõõm oli kadunud . </s> </p>
<p> <s> Nad käisid Astaga sel ajal teineteisele närvidele , muud midagi . </s> </p>
<p> <s> Kord , peale kaunis ägedat kodust ridu , millele järgnes mitu päeva naise mossitamist , kuni Enn taas plahvatas , tähendab , peale seda abielus nii tavalist aega , kus leitakse , et peab midagi ette võtma , oligi Enn öelnud - kas me ei peaks suvel eraldi puhkama ? </s> <s> Ja - ära hakka jälle vesistama , kui me kord juba teineteist ei talu , siis on tobe proovida seda parandada sel teel , et me teineteist üldse silmist ei lase . </s> </p>
<p> <s> Nüüd ja praegu , aastate pärast seda meenutades , taipas ta , et polnud tookord päris aus . </s> <s> Koolis , kus ta kutseõpetuse meistrina töötas , oli üks naiskolleeg , ise kunagine sama kooli vilistlane , talle rääkinud oma suvepuhkusest ühe sõbranna pool - täielik eraldatus ja rahu mingil inimtühjal poolsaarel Väinamere rannikul , kus too tuttav oma perega vaatlusjaama töötajana elavat . </s> <s> Ja Ennu huvi peale - tema arvavat küll , et sealt saaks ka Enn tuba üürida . </s> </p>
<p> <s> Kaduda kuhugi põrgu taha lagedale , kus oleks võimalik üksi olla , mõtles mees tookord . </s> </p>
<p> <s> Sellest riiust ja eraldi puhkuse jutust tuligi siis , et Asta sõitis suveks üksi Abhaasiasse , Salme külla sugulaste juurde suvitama - reis , mis neil koos tegemata jäigi , sest kunagi polnud vaba raha kahtede piletite jaoks . </s> <s> Poiss aga rõkkas võimalusest olla mõnda aega Tallinnas vanaema pool . </s> </p>
<p> <s> Tal oli juba ette kõhe tunne , sest vaist hoiatas mingi tundmatu ohu eest , näis Enn Sinivaldile nüüd . </s> <s> Ta ei tahtnud seda meenutada , ta oli selle juba peaaegu unustada jõudnud . </s> </p>
<p> <s> Mees keeras enda magama ja suutiski suikuda rahutusse unne , kui mingi müdin akna taga ta teadvusele virutas . </s> <s> Koera vihane kila tõi ta hetke pärast maa peale - need olid kassid , kes pimeduses omi asju klaarisid , ja Muri pidas lihtsalt korda . </s> </p>
<p> <s> Ta oli just hakanud midagi unes nägema , mõistis mees . </s> <s> Kui tahes rahutud need uned ka polnud , neid võis poole pealt katkestada ja ümber mõelda või siis vähemalt neist jäänud ängi endast välja heita . </s> </p>
<p> <s> Sellega , mis teda ärkvel olles vaevas , polnud mitte midagi võimalik pihta hakata . </s> <s> See oli olnud , tahtis ta seda või ei ! </s> </p>
<p> <s> Tusa peletamiseks tõusis ta asemelt ja kobas köögis laualt käsikaudu pudeli ning otsis sprotikarbi . </s> <s> Leivataldrikult saiatüki võtnud , kastis ta selle õlisse , ja kuni see seal vettis , kallutas pika kulinaga viina . </s> <s> Toonud karbi tilkumise vältimiseks lõua alla , mälus ta rasvase pala peale , toppis veel ühe uurdesse jäänud kala suhu ja läks seda kõike pikkamisi matsutades voodisse tagasi . </s> <s> Ta teadis , viisakad kombed , aruka inimese pilk , naljad , isegi korralik , jalgu lohistamata kõnd - kõik see kuulus olukordade juurde , kui ta polnud üksi ( ja eriti , kui juures juhtus mõni noorem naine olema , lisas ta põlglikult ) . </s> <s> Üksiolek ei vajanud isiksust . </s> <s> Loomulikult ei vabanenud ta enam tunnetest , mida tõid mälestused , niivõrd oli ta jälle omaenda isiksuse vang . </s> <s> Aga isegi piisavalt sõnastatud mõtlemist suutis ta enamasti vältida , hulpis ähmases mõnu-piina keskkonnas . </s> </p>
<p> <s> Isiksuseta pole loomulikult midagi , ei tundeid , ei mälestusi , ei tahet . </s> <s> Inimene muutub vegetatiivseks nähtuseks . </s> <s> Nii , nagu see idamaises mõtteviisis ideaaliks on kujundatud . </s> <s> Sest Idas ei ole ealeski olnud moraali , mis tagaks eneseväärikuse miinimumi igale indiviidile , nagu see kristluse puhul normiks on . </s> <s> Seega - kui sa ei suuda vältida solvavaid ja alandavaid olukordi muul moel , siis õpi ennast välja lülitama . </s> </p>
<p> <s> Tema oli olnud sellises seisundis - nagu ta aimas - enesekaitseks süütunde vastu . </s> <s> Talle oli sel puhul pension määratud ja ühiskond oli loobunud temaga rohkem arvestamast . </s> <s> Kas ta tahtis või ei , ta pidi oma hingevaevaga toime tulema , kui lootis veel kunagi kas või pruugitud kauba letile jõuda , olgu või poolmuidu , aga siiski mingi hinna väärilisena . </s> <s> Siin ei olnud Ida . </s> </p>
<p> <s> Ega ta tegelikult ei tahtnud küll , aga niipea kui ta üksindusest välja rebiti , läks otsekohe vaja isiklikke reageerimisviise , teatavat väljendusoskust , mingit delikaatsust , oskust teiste inimestega arvestada - jälle isiksust . </s> </p>
<p> <s> Oh mingu see kõik põrgu ! </s> <s> Ta hakkas vinti jääma . </s> <s> Koos praeõliga mõjus viin pikkamisi ja pehmelt . </s> <s> Tal oli juba päris talutav enesetunne . </s> </p>
<p> <s> Hüljatud imikuna röökivad , sülgavad ja kähmlevad kassid akna taga ajasid teda vaid naerma . </s> <s> Vaene koer ei saa ka rahu , aina käi ja klähvi , ligi minna muidugi ei tohi , võib ise peksa saada ... </s> </p>
<p> <s> Mehe pea vajus padjal küljele , silmad langesid kinni ja ta kandus ühte valgeks võõbatud ametiruumi , kus valges kitlis ning kõrget pagarimütsi kandev topeltlõuaga mees suu võileivast hoolikalt puhtaks mälus , enne kui vana halli telefoni toru kergitas - jaah ? </s> </p>
<p> <s> Mehel oli natuke kiuslik ja näägutav kõrge hääl . </s> <s> Kas siis neil ka kuidagi kiire on , et ei või loomulikus järjekorras oodata , tahtis ta rääkijalt teada . </s> <s> No hästi , ma saan aru , et teie ei saa oma aruannet valmis , kui surma põhjus pole selge , aga miks pean mina sellepärast oma laiska taguotsa enne kergitama , kui ma ise tahan ? </s> <s> No hea küll , hea küll , ma võtan ta vana tutvuse poolest väljaspool järjekorda ette , aga enne lõunat ärge mitte lootkegi , ärge hakake mind tüütama ! </s> </p>
<p> <s> No võtame siis härrad esmajärjekorras ! </s> <s> Tüse mees pani telefonitoru ära ja tõstis võileiva suu juurde . </s> <s> Olgu neil vähemalt siin eesõigus ! </s> <s> Ja kuni sanitarid rataskanderaamiga õiendasid , seletas kokamütsis kitlikandja assistendile ning õele : nemad ütlevad - enne ei saa aruannet kirjutada , kui surmapõhjus teada ... </s> <s> Ja kust nemad teavad , et teise surmapõhjus on teada , ah ? </s> <s> Kes ütleb , et mõlemad pole näiteks mürgitatud ? </s> </p>
<p> <s> Oma targutusi jätkates astus anatoom-patoloog laua juurde ning hakkas kindaid kätte tõmmates dikteerima , ja otsekohe asusid seda monoloogi saatma kulunud Optima plagisevad valangud . </s> </p>
<p> <s> Umbes viiekümneaastase mehe koolnu . </s> <s> Keha pikkus meeter kaheksakümmend kuus sentimeetrit . </s> <s> Kehaehitus asteeniline . </s> <s> Lihastik üle keskmise arenenud . </s> <s> Nahaalune rasvkude puudulikult välja kujunenud . </s> <s> Vasakul rindmikul kolmesentimeetrise läbimõõduga pruun pigmentoosilaik . </s> <s> Juuksed tumepruunid , keskmise pikkusega . </s> <s> Vasakul tagumisel peapoolel on juuksed kaetud pruuni jääkihiga , mis lamava asendi puhul omab lamedat alumist külge . </s> </p>
<p> <s> Järgnes tappev , kiretu kirjeldus , kuni lahkaja laiba huult kergitas - no näita mulle hambaid ... </s> <s> Siis vaikuseviiv ja räme , ropp sõim . </s> <s> Tagasikätt telefonitoru ja sellesse kilaval häälel - mis ajast mulle elusaid inimesi saadetakse ? </s> <s> Kes oli öösel valvearst ? </s> <s> Kes oli kiirabibrigaadi arst ? </s> <s> Kes konstateeris surma ? </s> <s> Ma tahan teada , kas see litsimaja hakkab ükskord meditsiiniasutust meenutama ? </s> <s> Ma teen praegu kohe ettekande ministeeriumisse , palun tõstatada küsimuse arstikutse ära võtmisest ! </s> </p>
<p> <s> Oli jooksmist ja ärevaid hääli ja siis lamas mees uuel laual ja tema ümber askeldati ning ähmitseti . </s> <s> Isegi peaarst ujus kohale , kohmetult kitlit nööpides . </s> <s> Tilguteid ja soojavee anumaid ja ergutisüste ja jumal teab mida . </s> </p>
<p> <s> Enn Sinivald hõljus kõige selle kohal lae all ja hakkas äkki tajuma , kui kohutavalt valus ja vastik ja halb oli olla kehal , mis lamas valge linaga kaetud laual . </s> <s> Ta nägi , kuidas rohelisele ekraanile triipu vedav kiir võpatas , kuidas see joonistas kahekordse saehamba , siis veel ühe ... </s> </p>
<p> <s> Jätke mind rahule , karjus ta vihaga . </s> <s> Ma ei taha elada , kurat teid võtku ! </s> </p>
<p> <s> Mitte keegi ei pööranud isegi pead , kuigi karjuja hääl kogu majas vastu kõmises . </s> </p>
<p> <s> Viige intensiivi ! - ütles osakonnajuhataja . </s> <s> Teie , doktor Maljas , jääte sinna valvesse ja võtke oma subordinaator ligi . </s> <s> Üks peab igal hetkel kohal olema ! </s> <s> Ja helistage Kalluksele koju ja öelge talle , et arvatavasti on kogu lugu juba ministeeriumis ees . </s> <s> Ja võtke keegi ja harutage ta juuksed sellest jäätükist lahti , muidu reostab voodi ära ! </s> </p>
<p> <s> Enn Sinivald oli oma silmaga näinud , kuidas Põhjasõja-aegsest väesalgast üle Soojärve vene väejooksiku pihta lasti . </s> <s> See , et ta iseennast lahkamiskambri laual lebamas nägi , nagu seegi , kuidas ta kardiogramm esimesed võnked tegi , ei pannud teda enam vähimalgi määral imestama , ka mitte purjuspäi uusaastaööl poolunes lebades . </s> </p>
<p> <s> Kogu see pilt ei tekkinud praegu , teadis mees , see oli tulnud koos temaga sellest kauguseudu karva hämarusest , kui ta siin kevadsuvel toibuma hakkas . </s> <s> Aga enne seda oli ta aeda harinud , kurki ja porgandit külvanud ... </s> <s> Tal oli küllalt aega olnud lasta kogu selle loo detailide kallal oma fantaasial töötada , ilma , et ta sellest ise vähimatki oleks mäletanud . </s> <s> Enne sellesse hämusse vajumist oli olnud üks lühike valge periood , aga sellest ei tahtnud ta ikka veel midagi teada . </s> </p>
<p> <s> Siin pidi see siis olema . </s> <s> Buss voltis uksed kinni ja mattis kõik paksu valgesse pilve . </s> <s> Kui see hajus , seisid nad peatuses neljakesi - tema , noor naine ja kaks päris pisikest põnni , tüdruk ja poiss , ilmselt kaksikud . </s> <s> Mõlemad täiesti valgepäised ja päevitunud nagu emagi . </s> <s> Too noor naine näis esmapilgul tuttavana , kuid mees ei püüdnudki mõistatada . </s> <s> Talle näis aina , et kõik kordub . </s> <s> Ta oli lihtsalt väga väsinud sel 1981. aasta suvel . </s> <s> Ta silmalaud tõmblesid ja ta ei saanud öösiti magada . </s> <s> Ta tuli siia , et puhata . </s> </p>
<p> <s> Rannamaastikke iseloomustab eriline valgus . </s> <s> Arvatavasti tuleb see veeauru rohkusest õhus . </s> <s> Merd polnud veel kusagil . </s> <s> Lehtpuusalud varjasid kaugema vaate . </s> <s> Mees teadis , et läänerannikul pole nii selgeid mere läheduse märke kui Soome lahe ääres , kus lavamaale järgneb rusukaldemaastik ja rannanõmm . </s> <s> Üksnes mahenenud varjudega valgus ja tuules aimatav värske hingus . </s> </p>
<p> <s> Selline pärlkana ! </s> <s> Naine kandis mingist natuke kangelt kohevast kangast kittelkleiti . </s> <s> Sellel pärlendasid punase-kollase-sinise-rohelised peened täpid , nendega oli kogu kangas tihedalt kaetud . </s> <s> Need täpikesed olid optiliselt sedavõrd tasakaalus , et kaugemalt vaadates näis riie peaaegu hallina , veikles aga pidevalt mingeis alaliselt muutuvais värvitoonides . </s> <s> Lihtne , kodune , puuvillane ja pärlendav ning rõõmus ühtaegu . </s> </p>
<p> <s> Tee viis läbi looduslike heinamaade ja metsasalude . </s> <s> Hein oli niidetud ja kehv , liivakas maa oli liiga kuiv , et ädalat kasvatada . </s> <s> Tagapool metsatukka oli juba selge merehingus . </s> <s> Paljasjalgsed põnnid vudisid vapralt mööda heinakõrrestikku . </s> <s> Nad olid asjalikud ja vaiksed ning nende emagi näis eelistavat vaikimist , aga ta pilgus peituvast naeruvinest ei saanud Enn Sinivald päriselt aru . </s> </p>
<p> <s> Mõne aja pärast kippus tüdruk maha jääma ja ema kahmas ta kaenlasse , tõstis nina kirtsutava vabandusnaeratuse saatel rinnale ja plika toppis oma pehme nina ta kitli voltidesse . </s> <s> Väsimuse märke näitas poisski . </s> </p>
<p> <s> Ees , nii paremal kui vasemal tuli rand aina ligemale ja Enn uskus , et nad ongi kohal , sest maa kippus lihtsalt ära lõppema , kuid pajurapiku tagant avanes laienev poolsaaretüvi ja seda tõotas olla veel paar kilomeetrit . </s> <s> Ühtegi katust ei hakanud veel silma . </s> </p>
<p> <s> Ema käe otsa kippuva poisi sai enda kanda üürnik . </s> <s> Ei järgnenudki mingit võõristust . </s> <s> Laps naeris hääletult ja silitas tal lõuga - onu , miks sinul habet ei ole ? </s> <s> Ja Ennu selgituse peale kilgates - ajasid habeme ära . </s> <s> Kas vitsaga ? </s> </p>
<p> <s> Kaksikud , vastas naine ta pärimise peale , kolme ja poole aastased . </s> </p>
<p> <s> Mõnus oli teda vaadata , arukas ja sõltumatu . </s> <s> Selgelt tajutav iseolemine , naerukil rahulolu oma laste ja kogu eluga . </s> </p>
<p> <s> Põnnid olid neil süles magama jäänud , kui nad lõpuks kohale said - oma neli-viis kilomeetrit kindlasti , hindas mees mõttes . </s> <s> Temagi jalad tulitasid , saati siis naisel , kes selle maa nu kaks korda maha oli käinud ja seejuures lapsi süles tassinud . </s> </p>
<p> <s> Paljaste jalgadega köögi värvimata puupõrandal astudes tõi too lauale hapupiimakausi , supilusikad ja leivakannika . </s> <s> Siis istus ta Ennu vastu ja tõrjus peoga juukseid põselt . </s> <s> Oli näha , kuidas ta puhkust naudib . </s> </p>
<p> <s> Maainimesena Enn muidugi tundis sellist söömise kommet- võtta lusikaga ühisest kausist paksu hapupiima ja hammustada soolaga kaetud musta leiba juurde . </s> <s> Teda pani ainult imestama , et noor ja intelligentse olekuga naine söandas talle seda siin esimesel kohtumisel pakkuda . </s> </p>
<p> <s> Noorikul olid saledad käevarred ja peente , väga painduvate ja pikkade sõrmedega puhtad käed , ta heledad silmad olid selge , naerukil vaatega ja temast hoovas tasakaalukat rahu . </s> </p>
<p> <s> Mehe asju oli nii nagis kui töölaual , meest ennast polnud aga ilmselt kodus . </s> <s> Seegi pani Ennu pisut imestama , et noorik sealjuures nii vaba oli . </s> <s> Lõpuks nägi ta teda ju esimest korda . </s> </p>
<p> <s> Veidi istunud , lasknud jalgadel puhata , noorik tõusis - tal on vaatlus . </s> <s> Kas Enn soovib ühes tulla , et pärast koos ujuma minna ? </s> <s> Ei küsimustki sellest , et magavad lapsed üksi koju jäävad . </s> </p>
<p> <s> Majast läände jäi kivine neemenina , mis kiiresti kitsenes ja selle päramisel tipul oli aiaga piiratud vaatlusväljak , kus puidust võrekappides seisid termo- ja hügromeetrid , keerles tuulemõõtja tiivik ja libisesid isekirjutite suled vedrumehhanismi keritavatel paberlintidel . </s> </p>
<p> <s> Ja edasi olid vaid roostikud ja liivased ning kivised rannad , nende taga kahvatu , elavhõbedajärvena mõjuv lõputu päikeses kiiskav avarus oma lakkamatu tuulega ning linnukarjetega laidude kohal . </s> </p>
<p> <s> Naine oli suure merebinokli võtnud , seisis Ennu kõrval ja vaatles keskendunult laide . </s> <s> Ei midagi huvitavat , tiirudel kooruvad pojad . </s> <s> Kosklad juba ujutavad omi ... </s> <s> Praegu on siin vaikne . </s> </p>
<p> <s> Peale ilmavaatluste , jälgib noorik ka lindude rändeid , peab päevikut pesitsemiste kohta ... </s> </p>
<p> <s> Ta poetas binokli vahariidest kotti ja suundus ees mere poole , juhatas Ennule teed vasakule , ise põikas roostiku teise serva jääva liivalapi suunas . </s> </p>
<p> <s> Tolmumaitse bussisõidust veel huultel , otsustaski mees ujumas käia , loopis roostiku varjus riided seljast , tõmbas ujumispüksid jalga ja sumas merre . </s> <s> Sealsamas lähedal , meetrit viiskümmend temast , seisis noorik põlvini vees . </s> <s> Ilmselt polnud ta oma pärlkanakitli all midagi kandnud ja oli nüüd , nagu jumal ta loonud . </s> <s> Ennu märganud , pöördus ta veidi kõrvale , kahlas rahulikult sügavamale , nii et paljad näkid välkusid , ja viskus siis vette . </s> </p>
<p> <s> Pead vangutades sammus vette ka neljakümnele lähenev abielumees . </s> <s> Sellist asja ta küll polnud oodanud . </s> <s> On siin tegemist naiivsuse või rafineeritusega ? </s> </p>
<p> <s> Ei selle ega teisega , teadis ta nüüd , aga siis oli ta selle taipamiseks veel liiga oma maailmas kinni olnud . </s> <s> Alasti naine oli ta alateadvusse kergitanud selle igipõlise küsimuse - kui äkki ... </s> <s> Ja see oligi kõik . </s> <s> Põnevus ja väike hirm . </s> <s> Hirm pettuda , lolliks jääda , seda ka , aga eelkõige lihtsalt hirm millegi keelatu ja patuselt ahvatleva ees . </s> </p>
<p> <s> Kolmekümnendais aastais langeb mees enamasti mängust välja . </s> <s> Naised ei paista teda eriti märkavat ja suhtuvad tema huviilmutustesse sageli lihtsalt vaenulikult . </s> <s> On siin tegu solidaarsusega , mis keelab väikelaste isasid peibutamast ? </s> <s> Või johtub kõik teadmisest , et mees on liialt seotud ja teda nagunii ära ei meelita . </s> <s> Kõik piirduks arvatavasti lihtsalt seiklusega , pealegi ilmselt ühekordsega , sest kohe tuleb pereisal aru pähe ja rohkem ta ei riski , kui esmane vallutustuhin mööda ? </s> </p>
<p> <s> Selle mängust väljajäämisega oli Enn Sinivald leppinud , kui asjade loomuliku käiguga . </s> <s> Asi , mida ta aga sootuks ei teadnud , oli see et teise nooruse ajaks - ajaks , kui lapsed on kaela kandma kasvatatud - tulevad mehed sageli uuesti hinda , ja siis juba teises vääringus . </s> <s> Ta oli sellele ajale lähenemas - poisi ninaalunegi kippus juba villaseks . </s> <s> Ja ta ei osanud ennast selle eest veel kuidagi hoida . </s> </p>
<p> <s> Ujumast tulles ta lihtsalt veidi imestas , et naise olek polnud vähimalgi määral muutunud . </s> <s> Endiselt rahulik ja suhtlemisaldis , ei vähimatki nähtavat kohmetust ega ka huvi , kas mõjus . </s> </p>
<p> <s> Tagasi majas , viis ta omad asjad köögilaua alt temale juhatatud tuppa . </s> <s> See oli peaaegu tühi - tool , voodi , põrandariie , sitskardin . </s> <s> Ukse juures suures klaaspurgis meetrikõrgune kaseoks , mis toa meeldiva lõhnaga täitis . </s> </p>
<p> <s> Näis võimatu jääda siia aina toimetava perenaise lähikonda ja ta jalutas minema , hulkus tühjal rannal , pildus kive vette , istus vahepeal ja kuulas tuule sahinat roostikes . </s> <s> Ta oli veetnud mitu aastat tõelise puhkuseta , aina mingeis inimsuhetes , nii kodus kui tööl . </s> <s> Ta tahtis sellest vabaks , ja nüüd , kus ta seda oli saanud , tundis lausa tapvat igavust . </s> <s> Lõpuks heitis ta madalale , kuid vaibana tihedale rannarohule selili ja jäi magama . </s> <s> Kui ta sealt tõusis , oli päike juba lillakana loodesse vajumas ning meri suitses . </s> </p>
<p> <s> Eemalt hakkas ninna pannkookide praadimise võrratu lõhn . </s> <s> Põnnid istusid kahekesi kõrvu koldetule paistel ja noolisid kooke , mida ema neile jagas , enne hoolikalt jahutamiseks peale puhudes . </s> <s> Siis istusid nad kõik ümber laua , kaks tillukest murjanit piimakruuside taga ja suurtel teetassid , koogikuhil kausis ja vaarikamoos purgiga keset lauda . </s> <s> Ennule hakkas see lihtne kodusus järjest rohkem meeldima . </s> </p>
<p> <s> Pärast sööki kooris ema oma põnnid paljaks ja pesi päikese käes seisnud veega maja ees kausis hoolega puhtaks . </s> <s> Niisama paljaina läksid nad magama . </s> <s> Polnud vaja ei käsku , ei suigutamist . </s> <s> Viie minuti pärast vaatas perenaine üle ukse tahatuppa ja viipas Ennugi lähemale . </s> <s> Nagu kaks roosat tõuku olid lapsed kahekesi täiskasvanutele mõeldud voodis end linasse mässinud ja ninali padjas ning nohisesid magada . </s> </p>
<p> <s> Nad olid Miki ja Mirri , vähemalt nii ema neid hüüdis . </s> <s> See oli tabav - üks rüblikust superhiir , teine magus kiisu , nii sarnased , nagu nad ka olid . </s> <s> Sooline jagunemine oli nii ilmekas ja nii loomulik . </s> <s> Nende vaikne , rahulik toimekus , täielik isekuse puudumine meeldis Enn Sinivaldile . </s> <s> Meeldis ka ema selgitus - lastel pole siin mingeid piiranguid . </s> <s> Madal , ohutu meri ümberringi , poolsaar liiga suur , et neil püsivust jätkuks kuhugi kaugemale kolama minna . </s> <s> Vahel tuleb neid veidi , binokkel abiks , otsida , sest uni tuleb peale ja jäävad mõne põõsa alla magama . </s> <s> Muud muret pole ollagi . </s> </p>
<p> <s> Aga talvel ? </s> <s> Siia oli nii palju maad , teeks vaid jalgrada . </s> <s> Kui tuiskab ? </s> </p>
<p> <s> Päris talve on nad muidugi linnas . </s> <s> Vaatlusjaam siis lihtsalt suletakse , kuid varakevadest jääminekust , kuni lumeni veedavad nad siin ja see meeldib neile . </s> </p>
<p> <s> Nad istusid vastamisi suure köögilaua taga ja vestlesid ning Enn ei saanud lahti tundest , et ta seda naist ikkagi kusagilt juba ammust ajast tunneb . </s> <s> Ka nimes oli midagi hirmus tuttavat . </s> <s> Tuuli . </s> <s> Kui sobiv nimi just siin ja just sellele naisele ! </s> </p>
<p> <s> Miski koputas tasakesi alateadvusele , kuni lõpuks meenuski . </s> <s> Tal oli lapik pudel Becheri likööri õlakotis , võetud teadlikult selline mark , mida ükski hing korraga palju ei joo - juhuks , kui peremees peaks liiga libas kurguga olema . </s> <s> Ta mainis seda naisele - umbes selles toonis , et kui on soovi proovida ... </s> </p>
<p> <s> Hm ! ütles Tuuli . </s> <s> Miks ka mitte ! </s> <s> Ta pani kuivi pilpaid pliidi alla ja teevesi läks uuesti laulma . </s> <s> Ta polnud Becherit varem proovinud , veeretas tilka keelel ja kergitas kulme - omapärane . </s> </p>
<p> <s> Enn unustas enda rääkima . </s> <s> Alustas ujumisest , sattus sedakaudu spordilainele ja oli juba jutujärjega Oslo ja Euroopa meistrivõistluste juures , kui märkas , et on lobisemisega liiale läinud . </s> <s> Ilmselt viisakusest võõra ees polnud naine igavust ega tüdimust näidanud . </s> <s> Mees tegi lühida kokkuvõtte ja vaikis . </s> <s> Tuuli lükkas klaasi tema poole , ja kui mees ka peale rüüpamist edasi ei rääkinud , kergitas küsivalt kulme . </s> <s> Miks sa vait jäid ? </s> </p>
<p> <s> Üks mis kindel - Tuuli ei teeselnud , ta kuulas huviga , ta võttis jutust osa , täiendas - näed siis , muidugi on selline asi üllatav ! </s> <s> Ja Enn Sinivald , kelle kodused monoloogid olid aastate pikku aina mõrumaks kuivanud , kes aina koges , et kaldub tüütult lobisema , tajus salajast hämmingut tundes , kuidas monoloog dialoogiks muutub . </s> <s> Ning see vallandas kusagil sügavas hingesopis kevadise vasika vabanemisrõõmu . </s> </p>
<p> <s> See narrilt ülemaitsestatud liköör oli mõlemal ilmselt kihvatanud . </s> <s> Tuuli ringutas , sikutas parema käega vasakut randmest Ennu poole , justkui tahaks ta selle rusikaga mehele rindu torgata . </s> <s> Ja Enn , midagi mõtlemata , hakkas tasa naerma , silitas naise pruune käevarsi , imetles nende naha sisaliksiledat kuiva soojust . </s> </p>
<p> <s> Nagu kokku leppinult tõusid nad ühekorraga lauast ja sisenesid tuppa , mille seina ääres levitas oma lõhna kaseoks ja kus polnud midagi peale tooli ja voodi . </s> <s> On olukordi , kus hirmunud keeldudel pole korraga mingit jõudu . </s> <s> Olid nemad kaks ja muu ei puutunud üldse asjasse ... </s> </p>
<p> <s> ... kuni ta linnutiivapuutena põgusast unest nagu varjust välja vupsas - selili võõras voodis , alasti , tekk põrandal ja loomulikult üksi . </s> <s> Süda kloppimas ja meeles vaid üks küsimus - mis nüüd siis saab ? </s> <s> Väljas oli juba päris valge ja selles hallis hommikuvalguses vahtis mees murelikult pruuni laudadest lae poole , püüdes mõistatada , mis hullus see neile õhtul peale oli tulnud . </s> <s> Ei saanud ju kaks inimest poolest pudelist Becheri liköörist nii purju jääda , et aru kaotavad ! </s> </p>
<p> <s> Hetke pärast andis põhjusetu ärevus järele . </s> <s> Kerinud end teki all kerra , sai ta sooja ja jäi uniseks , vajus kuhugi piimjasse aurusesse äraolekusse , kuulis väljas kiireid samme majale lähenemas , siis käis eesuks ja Tuuli tuli läbi köögi , seisatas nähtavasti arupidavalt uksel . </s> <s> Enn kuulis riide kahinat ja prink ning külm nagu allikaveest tõmmatud kala , libises naine ta kõrvale , põimis end tema ümber , suudles magava mehe õlga ja hakkas peagi tasa ja rahulikult hingama . </s> </p>
<p> <s> Kui Enn uuesti ärkas , oli ta voodis jälle üksi , köögist oli aga kuulda kodust askeldamist ja koldetule praksumist . </s> <s> Võrratu kohvilõhn ajas talle vee suhu . </s> <s> Ta istus just voodiserval ja püüdis oma aluspükse õiget pidi jalga saada , kui uks avanes . </s> <s> Tuuli seisis seal , naeratas ja läks tagasi kööki . </s> </p>
<p> <s> Mitte vähimatki märki ei leidnud mees naise olekust . </s> <s> Nagu ta eile bussipeatusest saati oli olnud naeratavalt sõbralik , oli naine seda ka nüüd . </s> <s> Ei mingit kaelalangemist ja suudlust , millega nad tavaliselt püüavad näidata , kui hullusti sa neid võlunud oled , ega ka irooniat , kerget küünilist muiet enesekaitseks . </s> <s> Tuuli olekust oleks võinud uskuda , et kõik oli kokku unenägu olnud . </s> <s> Nad sõid kodust hommikuputru ja jõid seejärel kohvi ning naine meelitas Ennu jälle lobisema . </s> <s> Teda näis mehe sportlik minevik tõsiselt huvitavat . </s> <s> Tema isegi oli noores põlves , nagu ta väljendus , suusatamist natuke tõsisemalt võtnud . </s> <s> Vahe oli siiski märgatav - üks rajooni tasemel , teine maailmas . </s> <s> Mehe kibestumist sellest pärisorja sunnitööst , nagu Enn oma spordikarjääri nimetas , ei paistnud naine eriti mõistvat . </s> <s> Nende häälestuse vahe oli tuntav . </s> <s> Selle noore naise kõrval oli mees alatoonlt sünge ja fatalistlik . </s> <s> Üksnes alatoonilt , mis tuli ilmsiks vaid selle tõttu , et Tuuli oli mahe ja rahulik põhjamaine päikesepaiste . </s> <s> Ta , pagan , oli siiski päris tublisti ringi tõmmanud , hakkas kõigest pisitasa ilmnema . </s> <s> Ega ta seda varjanudki , kuid ei kelkinud ka . </s> <s> Spordilaagrid oma kohtumiste ja lahkumistega , kergesti siginevate vahekordadega , mis noorte ja innukate kehade vajadusi rahuldavad , jättes hingeasjad enamasti rahumeeli omapead , olid Ennule piisavalt tuttavad . </s> <s> Naine oli olnud üks neid häid hingi , kes ei olnud kitsi ega tundnud mingit süüd sellest , et poissmehe kombel elas . </s> <s> See vaatas ta juttudest vastu , aga see oli ilmselge minevik , millest ta nüüd vaid naeratades mõtles . </s> <s> Midagi väga olulist oli vahepeal muutunud . </s> <s> Aga põhiloomuselt oli ta muretu optimist , kelle maailm oli suurepäraselt paigas . </s> </p>
<p> <s> Nende avastustega ametis , jõudis mees juba unustada , et on selle olevusega veetnud pööraseid ja veetlevaid tunde . </s> <s> Talle hakkas tunduma , et kõik võibki sellesama ööga piirduda ja tal ehk polegi eriti raske seda kui unenägu kujutleda , et sellele ei järgne mingeid komplikatsioone ... </s> </p>
<p> <s> Laualt nõusid koristades sattus ta Tuulist lähedalt mööduma ja naine puudutas teda käega , libistas oma pikkade tundlike sõrmedega üle ta reie . </s> <s> See mõjus nagu piits . </s> <s> Hing korraga põletavalt kuuma ja rasket sulatina täis , turjanaha all kihukripeldus . </s> <s> Ja uks avanes ning unesalkus ja nohisevad , pudenesid kööki kaks alasti last . </s> <s> Nemad tulid nüüd küll äärmiselt õigel ajal ! </s> <s> Mees otsustas sel hetkel end käsile võtta . </s> </p>
<p> <s> Võttis ta küll ! </s> <s> Öösel oli naine tal jälle kaenlas . </s> <s> Jälle oli ta vastu hommikut kusagile kadunud , tuli külmana ja värskena ning seekord ei maganud Enn seda tulekut maha , vaid alistudes ülesärganud loomulikule seksuaalsusele , oli selles kaisutuses pöörane nagu kunagi poisipõlves . </s> <s> Imelik , ta ei tundnudki end tiirasena ja pealetükkivana , mida vaid teatava enesesalgamise saatel talutakse . </s> </p>
<p> <s> Järgnesid päevad täis päikest , merd ja üksindust . </s> <s> Ta põgenes esimesel võimalusel eemale , vedeles rannas , päevitas , ujus ... </s> <s> Ja kõik see aeg põles ta kärsitusest ööd oodates . </s> <s> See oli hullus , millest ta ühtaegu nii valu kui rõõmu tundis . </s> <s> Ta teadis , et teeb midagi täiesti keelatut ja patust , mis pealegi on määratud kõige lähemal ajal katkema . </s> <s> Ja samal ajal paistis talle , et see kõik on nii alati olnudki ja nii see ka jääb - suvi , üksik maja inimtühjal poolsaarel , kaks ilusat ja armast last ning Tuuli . </s> <s> Mida võis veel tahta ? </s> </p>
<p> <s> Ta teadis nüüd nende hommikuhalluses ärakäimiste põhjust - naisel oli lihtsalt vaatluse aeg . </s> <s> Ta jagas end suurepärase rahuga laste , koduse töö , armukese ja ametialaste kohustuste vahel , olemata kordagi tujust ära või jäämata milleski ajahätta . </s> </p>
<p> <s> Samal ajal aga paistis juba kõige selle lõpp . </s> <s> Ennu ärasõidupäev oli kätte jõudmas . </s> <s> Nad istusid õhtu hakul maja ees ja lõikusid rabarbrivarsi keedise tarbeks , kui hoopis võimatust suunast - vaatlusväljaku poolt - üht meest tulemas nägid . </s> </p>
<p> <s> Heints , ütles Tuuli rahumeeli . </s> <s> Ja Enn püüdis leppida tõsiasjaga , et see imelik eksemplar on tolle veetleva pärlkana abikaasa . </s> </p>
<p> <s> Mehel oli seljas teksajakk ja selle all väljaveninud trikoosärk , jalas aga sellised kentsakad püksid , mis oleks au teinud Briti koloniaalarmee seersandile - põlvini ulatuvate laiade säärtega vormitud ja natuke narmendavad kaitsevärvi asjandused , millest ulatusid välja kõverad ja peened , päevitunud ning arme täis ja ärakraabitud sääred . </s> <s> Mehel oli hõre täishabe , mis poole rinnani ulatus , ja kummipaelaga kuklasse kinnitatud juuksed - hobusesaba või pats , kuidas soovite . </s> </p>
<p> <s> Mis Ennul muud üle jäi kui tutvustamine rahulikult ära taluda . </s> <s> See mees oli enam-vähem ta enda vanune , tal oli väike ümarik vats ja kogu ta keha oli nahaalusest rasvkoest naiselikult pehmeke . </s> <s> Enn Sinivald hindas mehi selgelt nende kehalise võimekuse järgi . </s> <s> Sellest kentsakast olevusest ei osanud ta suurt midagi arvata , kuni mees suu lahti tegi , ja see pani teda aru saama paljudestki asjadest , eriti neil järelemõtlemise aegadel , mis sellele suveromansile järgnesid . </s> </p>
<p> <s> Nende laev jõudnud siiakanti , teda toodud paadiga randa , selgitas Heints . </s> <s> Homse hommikuni , siis võtavad nad ta siit uuesti peale . </s> <s> Ta on merebioloog ja neil on väliuuringute periood . </s> </p>
<p> <s> Ta oli väga igapäevaste näojoontega , tema päevitus oli sügav , aga kuidagi kulunud ja hallikas . temas polnud midagi , mis oleks vähimalgi määral tundunud popp , veetlev , romantiline . </s> <s> Kas Enn Sinivald seda ise oli , ei viitsinud ta eriti mõistatada . </s> <s> Ta oli veel sealmaal , et uskus iseenda erakordsust , nagu see normaalselt iga isiksuse puhul olema peabki . </s> </p>
<p> <s> Siin oli aga keegi , kes sellest , milline ta teistele paistab , üldse ei hoolinud .. Tema jutt oli sügavalt asjatundlik ja rahulikult autoriteetne . </s> <s> Hoolimata sellest , et see tuli nii kummalise välimusega mehe suust , pidi seda respekteerima . </s> </p>
<p> <s> Lämmastik , fosvor , süsivesikud , aga ka kõik raskemetallid , elavhõbe , plii ... </s> <s> Need on kõik looduses normaalselt esinevad elemendid ja ained , meres on neid alati leidunud . </s> <s> Aga nende hulk on olnud piiratud , sest enamasti esinevad nad kivimite koosseisus ühenditena , millest inimene on õppinud neid tootma ja mõõdutundeta loodussesse laiali puistab . </s> <s> Kõik see jõuab lõpuks vooluvetega merre , mürgitab , aga ka toidab mikroorganisme , kuni looduse taluvuse piir saavutatakse , kuni tekib hapnikunälg , ainuraksete hukkumine , hõljum , muda teke , soostumine ... </s> </p>
<p> <s> Nende lihtsate looduslike protsesside kirjeldus Heintsi ettekandes mõjus nagu ulmefilmi õudus . </s> <s> Põlise põllumeeste soo järeltulijale polnud selles kõiges midagi uut ega võõrast . </s> <s> Üksnes protsesside pöördumatuse ja nende tagajärgede lohutuse tunnetamine ... </s> </p>
<p> <s> See siis oligi see roheline mõtteviis . </s> <s> Enn oli alati imestanud , miks teevad need inimesed oma ülesande endale nii raskeks . </s> <s> Peab olema väga veenev ja autoriteetne , et su juttu tõena võetaks , kui sa näed välja nagu karikatuur . </s> </p>
<p> <s> Imelik küll , tõusta õhtulauast ja minna magama , esimest ja viimast korda üksi selles majas , ei tundunudki raske . </s> <s> Ja ta magas selle öö kosutavat , rahulikku und . </s> <s> Hommikul oli ta varajane , kuulis , kui Tuuli vaatluselt tuli , ootas pisut , ja teinud endale võileivad kaasa , kadus majast . </s> <s> Jalad viisid teda poolsaare kaela suunas . </s> <s> Polnud mingit isu minna mereuurijate laeva vaatama , kui see Heintsi paadiga pardale võtab ja oma programmi täitma siirdub . </s> </p>
<p> <s> Oligi aeg maa peale tulla ! </s> <s> Pealelõunal läheb buss ja poole kuue ajal on Asta lennuki saabumise aeg . </s> <s> Enn oli loobunud mõtlemast , mis sellest kõigest saab . </s> <s> Asjad olid oma rada läinud ja tal on vaja ennast uuesti rööpasse seada , unustada kogu see muinasjutt siin . </s> </p>
<p> <s> Kui ta lõunaks tagasi oli , tegi Tuuli parajasti süüa , kukal kumaras auravate ja podisevate pottide kohal . </s> <s> Pärast sõid nad vaikides ja Enn läks asju pakkima . </s> </p>
<p> <s> Naine tuli uksele , käed ristamisi rindade all , nõjatus ta tüki aega sõnatult uksepiidale , kuni lõpuks häält tegi . </s> <s> Tal olevat kahju , et Enn niimoodi lahkub . </s> </p>
<p> <s> Mis mõttes niimoodi ? </s> <s> Niimoodi pidi ta lahkuma , see oli algusest peale selge . </s> </p>
<p> <s> Ta lootnud , et mehed ei kohtu . </s> <s> Sul jääb okas hinge . </s> </p>
<p> <s> Enn kuulas , kuidas veri ta oimudes tuksleb . </s> <s> Kott oli koos , jäi see ainult õlale vinnata . </s> <s> Mis mulje sul minust jäi , küsis ta peidetud õelusega . </s> <s> Vaid õige veidi oli rõhutatud isikukohast asesõna , aga see andis küsimusele kogu selle värvingu . </s> <s> Mees ju teadis , et neil siin alailma suvitajaid peatub . </s> </p>
<p> <s> Tuuli luges õeluse vaevata välja . </s> <s> Ei ta tõmbunud kaitsesse ega ka vihastanud . </s> <s> Ta hääl oli kindel , kui ta lausus - Enn eksib . </s> <s> Mitte midagi sellist pole tal enne olnud . </s> <s> Ja mehe iroonilise pilgu peale - kui ta kuulis , et Enn Sinivald tuleb , ta nagu tundis ette , et see kõik juhtub . </s> <s> Või lootis , kuidas seda võtta . </s> </p>
<p> <s> Mis kuulsus ta siis on , et Tuuli teda teadis ? </s> <s> Mees oli ilmselt kaunis imestunud , ja naine , kes esmakordselt nende loo jooksul tõsine , isegi nukker näis , noogutas mitu korda mõistmise märgiks . - siis jäi sul küll minust imelik mulje . </s> <s> Ma arvasin , et sa mäletasid mind . </s> </p>
<p> <s> Ei midagi kummalist - Tuuli oli olnud Enn Sinivaldi õppegrupis , tema jaoks igiammuses minevikus , üheksa aasta eest . </s> <s> Muidugi , plika alles , naeratas ta . </s> <s> Ma nii lootsin , et sa mind märkad ! </s> </p>
<p> <s> Ta oli olnud oma grupi meistrisse meeletult armunud . </s> <s> Noor , sihvakas mees , nimi . </s> <s> Mis sest , et Enn polnud mingi olümpiavõitja , mis sest , et ta ise oma sundkorras spordikarjääri vihkas , siin , kodumaal , oli tal olnud nimi lehes iga mõne päeva tagant ja see kuulsus elas ta kollektiivis temast sõltumatult edasi . </s> <s> Jälgiti , kuidas ta hommikuti , suusad käes , metsa poole sörkis , satuti ta raja äärde või ka rajale risti ette . </s> <s> Kuigi ta neid sasipäiseid kutsekooliplikasid üldse ei märganud . </s> </p>
<p> <s> Sul oli mootorratas , sa käisid nii kihvtilt riides , sa naersid sedasi karmilt ja kurjalt ... </s> </p>
<p> <s> Mul on raske seda kõike uskuda , ütles mees . </s> <s> Ma küsin veel kord , mis mulje ma sulle jätsin ? </s> </p>
<p> <s> Loodan , et kõige parema ! ütles Tuuli viivitamisi ja isesuguse väikese rõhuga , mis Ennu valvsaks tegi . </s> <s> Mida see tähendab ? - See tähendab , et Tuuli loodab , Enn on talle kõige püsivama mulje jätnud , mida mees naisele jätta saab . </s> <s> Ta tõesti loodab seda ja tal on alust loota . </s> </p>
<p> <s> Mees istus voodile ja pani käed vastamisi . </s> <s> Tal oli järsku ükskõik , kas ta jääb bussist maha või mitte . </s> <s> Ta tahtis teada , mida see kõik tähendab . </s> </p>
<p> <s> Ei muud midagi , kui et nad olid juba mõni aeg tagasi Heintsuga otsustanud , et kaks last on siiski vähe , et lihtsa rahvastiku taastootmise jaoks peab peres keskmiselt üle kahe lapse olema , ja nad kumbki ei tahtnud selles küsimuses võlglaseks osutuda . </s> <s> Nad olid selles niisiis juba varem põhimõtteliselt kokku leppinud . </s> <s> Ennul pole mingit põhjust ennast süüdistada . </s> </p>
<p> <s> Mees ei saanud aru saamagi . </s> <s> Kuidas saab nii külmalt lasta need asjad sedasi minna ? </s> <s> Kas Heints oma imeliku välimuse peale vaatamata on tõesti sellist kohtlemist väärt ? </s> </p>
<p> <s> Aga ta ju ütles - nad leppisid kokku . </s> <s> Heints nimelt ei saa isaks saada . </s> <s> Kas kunstlik viljastus on tõesti millegi poolest parem ? </s> <s> Miks ei tohi siis naine oma lapse tõelist isa tunda ? </s> <s> Kui ta temasse ei armu , kuidas saab ta siis oma last armastada ? </s> </p>
<p> <s> Ja kaksikud ka ? </s> </p>
<p> <s> Jah , nemad ka , aga mitte siin ja mitte nii . </s> </p>
<p> <s> Ja kes on nende isa ? </s> </p>
<p> <s> Üks Heintsu sõber ja töökaaslane . </s> </p>
<p> <s> Ja mehed saavad peale seda endiselt läbi ? </s> </p>
<p> <s> Muidugi ! </s> <s> Oh , sa ei tunne ju Heintsu ... </s> </p>
<p> <s> Tuuli Merede tuli Enn Sinivaldile lõpuks meelde , aga mitte seal tühjal poolsaarel ega teel Tallinna , vaid sootuks hiljem , kunagi endisi koolilõpupilte lapates . </s> <s> Jah , muidugi , see kõhnuke pikalakaline plika , kes näis häbematu nähvitsana ja kellele Enn võis tõesti karmilt ja kurjalt naeratada . </s> </p>
<p> <s> Tookord , kui ta bussisõidu kestvusrekordit meenutavat teekonda alustas - lepavõsa vahelisel teel eemalt tolmu keerutavale bussile kätt tõstis , et algul Pärnu , sealt Tallinna ja hilisõhtuks koos Astaga koju jõuda , oli ta hinges sügav hämming ja segadus . </s> <s> Tuuli oli ta teele käsutanud ja lapsi koduõue jättes saatma tulnud . </s> <s> Kogu selle tee olid nad kibekiiresti püüdnud asju paika panna , ja seda enam see kõik puntrasse jooksis . </s> <s> Seda harutada ja korralikult kokku kerida jätkus nüüd pikaks ajaks . </s> </p>
<p> <s> Niisiis , üks parasjagu poistega seigelnud pilbaspeenike blond suusaneiu leiab ühel päeval , et peaks hakkama ellu tõsisemalt suhtuma , kui hoiatavate eeskujude jälgedes käia ei taha . </s> <s> See eeldab esmalt kahte asja - tuleb ennast korda teha , loobuda lohakusest oma välimuse suhtes , hakata maailmale näitama , et võtad end tõsiselt . </s> <s> See polnud iseenesest raske . </s> <s> Teine on keerulisem - vahetada keskkonda , sukelduda uude ringi uue mainega . </s> <s> Ta sai sellega toime päris hõlpsasti , leidis laborandina tööd ühes kastanivõra alla peituvas majas , kus usinasti teadust tehti - see tähendab , enamik inimesi nokitses midagi moepärast ja peamiselt jõi kohvi . </s> <s> Noored ja esinduslikud mehed vestlesid koridorides malbelt väljapeetud akadeemilisel toonil ning passisid vabu võimalusi ja tüsedamaid tellimusi . </s> <s> Keegi kinnisui naeratav blondiin jäi esialgu täiesti tagaplaanile . </s> <s> Polnud tema esimene , kes siia majja teaduste kandidaati saama oli tulnud ... </s> <s> Kuni hakati moodustama mingit uut töögruppi , ja selle asjaga paistis tegijail tõsi taga olevat . </s> <s> Juhtkond näis seda ohtu aimavat . </s> <s> Pole midagi tüütumat kui inimesed , kes tahavad oma töös maksimaalset saavutada . </s> <s> Uurimisteemale vaieldi vastu ja nöögiti pakutavate võimalustega , kuni neid majast välja tõsteti , kusagil pärapõrgus uued ja väga viletsad ruumid leiti , kuni kõik vähegi arvestatavad töötajad end neist lahti ütlesid ja uus koosseis sulaselgetest autsaideritest moodustati . </s> <s> Heints oli nende juht . </s> <s> Ta oli kusagilt mujalt tulnud , polnud isegi Tartu ülikoolis õppinud , tal oli juba siis doktorikraad , kuigi keegi ei teadnud , mis teemal , ja kaadrimutt selle küsimise peale sisises . </s> </p>
<p> <s> Nii kena süžee , midagi Wilsoni , Cronini või Lewise jaoks , kommenteeris seda Tuuli ise . </s> <s> Tuleb andekas inimene , murrab kõige kiuste läbi ja saavutab selle , mida taotleb , kuigi peab isiklikus elus tragöödia läbi elama . </s> </p>
<p> <s> Selles viimases punktis oli asi valesti . </s> <s> Kusagilt karmilt Siberimaalt pärit ja saksapärast nime kandev mees oli kogemata sattunud Impeeriumi suurte saladuste sepikotta . </s> <s> Keegi oli ta rahvuse maha maganud . </s> <s> Seal kusagil oli ta oma salajast tööd tehes saanud kas kiiritust või mingi nakkuse , igatahes olid tal tervisega asjad väga pahasti olnud , teda oli kaua ravitud ja ta oli ka sellest tipptasemel teaduse tegemisest eetilistel kaalutlustel loobuda otsustanud . </s> <s> Mida nad seal aretasid või uurisid , ei tahtvat ta veelgi rääkida . </s> <s> Igatahes on ta tervisel plekid peal ja üks neist on lootusetu viljatus . </s> </p>
<p> <s> Mis juhtus kord hilisel õhtul tühjas laboris , ei tahtnud Tuuli rääkida . </s> <s> Igatahes , kui kenasti öelda - kaks inimest leidsid teineteise . </s> <s> Kui palju selles oli kogenud ja kavaldava tüdruku teadlikku kaalutlust püüda kinni suure tulevikuga mees , tema ilmselt mitte kõige imetlusväärsema välimuse ja teatavate puuduste peale vaatamata , jäi samuti Ennu otsustada . </s> <s> Edasi järgneb Pygmalioni-teema . </s> <s> Võimsa , sügavalt eetilise isiksuse maagiline mõju rentslist korjatud piiga peale . </s> <s> Ja tulemus - my fire lady - selles ei olnud tõepoolest vaja kahelda . </s> </p>
<p> <s> Kuidas Enn Sinivald ka kõike seda endamisi ei nämmutanud , seda ta uskuda ei suutnud , et too patsi ja punnkõhuga Heints eetilisusest suudaks alla neelata selle , kui tema naisele teevad lapsi ta sõbrad või kunagised grupimeistrid , ja respekteeriks põhjendust , et kuidas siis saab ema oma last armastada , kui ta selle isa armastanud ei ole . </s> <s> Nii palju kui Enn mõelda mõistis , ei lepi mehed naljalt võõrlastega just selle tõttu , et need tema abikaasale pidevalt teisi mehi meenutavad . </s> <s> Või kuidas siis veel ? </s> </p>
<p> <s> Nii suur Enn siis igatahes oli , et tunnistas ütlust - me suudame uskuda vaid seda , milleks ise võimelised oleme . </s> <s> Tema polnud niisiis selleks võimeline . </s> </p>
<p> <s> Ta oleks väga tahtnud olla Tuuli jaoks just see autoriteet , jumalus , vaimne isa . </s> <s> Seda ka veel , et siis oleks kõik koos olnud . </s> </p>
<p> <s> Kui ta naise juttu puhta kullana võtta tahtis , siis pidi ta tunnistama , et Tuuli tegi vahet sõprusel - isiksuste lähedusel - ja teisalt armastusel - kehade lähedusel . </s> <s> Ja kui see nii oli , siis oli ta Ennu teada ainuke naine , kes seda mõistis . </s> </p>
<p> <s> Kõige taha jäi ikkagi kahtlus , et üks neist kahest poolsaarlasest teist mingil viisil alt tõmbab . </s> <s> Seda ta aga välja ei mõelnudki , kumb on siis petis , kumb petetu . </s> </p>
<p> <s> Mul on hea meel , et see siiski lõpuks nii juhtus , tunnistas Tuuli pooles tees , kui ta tagasi pöörduda otsustas . </s> <s> Mitte et ta laste pärast tagasi kiirustas , aga ta ei pidanud Ennu sammu ja bussile jõudmine muutus küsitavaks . </s> </p>
<p> <s> Ei kunagi enam , vangutas ta keelavalt pead mehe küsimuse peale . </s> <s> Kui ma tõesti sind vajan , siis ma ju oskan sind ise otsida , eks ! </s> <s> Ja anna andeks , kui suudad ! </s> </p>
<p> <s> Kõige selle siiruses Enn ei kahelnud . </s> <s> Ta mõtles hirmuga võimalusele , et kõik ongi nii , nagu see jutust välja tuli . </s> <s> Seal kummitas midagi nii suurt , et ta selle kõrval end mannetuna tundis . </s> </p>
<p> <s> Elu ei lasknud temal end just kuigi suurena tunda . </s> <s> Kui ta Astat üle lennujaama saali tulemas nägi , tundis ta korraks hirmu , et vajub häbi pärast maa alla . </s> <s> Siis olid nad teineteise embuses , nagu nad seda juba aastaid enam polnud tundnud . </s> <s> Ta põles ausast kirest kogu kolmetunnise kodutee ja sumbunud õhuga korteris ei avanud nad aknaid , otsekui ette aimates , et suveõhtu vaikuses oiged ja kilked kaugele kostavad . </s> <s> Midagi sellist polnud nende vahel kunagi varem olnud ja alles hulga aja pärast , kui kõik oli taas oma tavalised vormid võtnud , küsis mees endalt , kas see kõik oli ainult tema süütundest ? </s> </p>
<p> <s> Teisel pool seinapalke viisteist külmakraadi , mis kiirgusena toaski tunda olid Mees . lamas , käed kukla all , ja vahtis lage . </s> <s> Imelik oli seda jälle läbi elada . </s> <s> Nagu kuulaks joomalauas teise mehe südamepuistamisi . </s> <s> Tal oli raske samastuda tolle kutsekooli meistri seiklustega . </s> <s> Ta polnud nüüd vanem ja kogenum , ta oli teine inimene , kui ta üldse veel inimene oli . </s> <s> Inimene ei saa iseenda suhtes nii ükskõikne olla , uskus Enn Sinivald . </s> <s> Ja selleski punktis oli tal ükskama . </s> </p>
<p> <s> Polnud võimatu , et ta nüüd seda merebioloogi mõistis . </s> <s> Kui oled läbi põdenud enda aretatud katku või kurat teab mis jälkuse ... </s> <s> Mida nad seal maa-alustes laborites ikka muud teha võisid , kui need peale teatava häire saamist inimesi evakueerimata kibekiiresti betooniga kinni valati , nagu kuuldused käisid ... </s> </p>
<p> <s> Ütleme nii , riikliku saladusega tegelenud bioloogiadoktor põdes midagi , mis tema kutsetööst tulenes - on see piisavalt korrektne ? </s> <s> Mees teadis , millega tegemist , teadis ilmselt sedagi , et ta kas on tõepoolest lootusetult viljatu või siis on tema geenidesse sisse kirjutatud midagi , mida mitte mingil juhul järglastele edasi anda ei tohi - see näib olevat piisavalt tõenäoline . </s> <s> See mees tuleb oma esivanemate maale , leiab eest selle imeliku õhkkonna , selle vaikse ja mugava eimidagitegemise , irooniliselt lustaka saboteerimise , mida ta sealt tulnuna ei mõista . </s> <s> Teine keskkond on andnud talle kaasa teadmise , et mees peab ennast teostama , ja kes seda segavad , hoidugu heaga teelt . </s> <s> Pealegi on tal võimeid . </s> <s> Pole vist vaja eriti imestada , kui tal peagi kõik kollegiaalsed suhted käest libisevad . </s> <s> Lausa üksi karmidesse tingimustesse jäänuna leiab ta , sügavas keskeas ja üksik , Tuuli Merede nimelise tüdruku , kelle nime tähendus talle kehvavõitu emakeele tõttu alles pikkamisi selgub . </s> <s> Olgu plika pealegi kirju minevikuga , südamlikkust ei õpita , see peab olema , teadis Enn . </s> <s> Niisiis leiab sügavalt õnnetu mees mõistja ja abilise . </s> <s> Ta ei taha olla selle noore ja ilusa naise saatuse rikkuja . </s> <s> Ta lubab mõista , kui naine oma eluülesannet täidab , tingimusel , et see ei lähe suure kella külge , et ta naerualuseks ei jää ja Tuuli teda üksi ei jäta . </s> <s> Nii nad siis teevadki külg külje kõrval seda , mis nende osa . </s> <s> Ja lepivad sellega , mida ei saa muuta . </s> <s> Ja Tuuli , teades küll , mida ta mehele teeb , püüab olla kõiges muus nii hea ja mõistev ja hoidev ja hell ... </s> </p>
<p> <s> Jah , see klappis küll . </s> <s> Oli Enn Sinivald siis nüüd kasvanud ? </s> <s> Või oli ta ise nüüd sedavõrd kaotaja , et teistest omasugustest aru sai ? </s> </p>
<p> <s> Võis niigi olla . </s> <s> Oli ta suur või väike , mis tähtsust sellel oli ! </s> </p>
<p> <s> Ja ootamatult mõtles ta isesuguse valusmagusa piste saatel - ta on kolmeteistkümnene ... </s> </p>
<p> <s> Ta oli alati arvanud , et Tuuli sünnitas tütre , kuigi tal polnud mingit kinnitust selle kohta , et naine üldse viljastus . </s> <s> Ta oleks võinud seda vargsi uurida , selle sama õppegrupi teine tüdruk , Malle Org töötas ju neil ja oli Tuuli sõbranna . </s> <s> Tema Ennu tookord sinna suvitama organiseeriski . </s> <s> Enn ei teadnud , kui lähedased sõbrannad nood kaks olid . </s> <s> Kas Tuuli rääkis või vihjas Ennuga seotule ? </s> <s> Kui ta seda teinud oli , siis ei tahtnud mees omalt poolt mitte mingit märki anda . </s> <s> Lapsepõlvest oli jäänud talle võimatu vastumeelus igasuguse huvi vastu , kui see tema isiklikku elu puudutas . </s> <s> Liiga palju oli ta nuhkimist taluma pidanud , mõtles ta , nüüdki veel vihaimpulssi tajudes . </s> </p>
<p> <s> Igatahes vaatas Enn sestpeale Mallet uutmoodi pilguga . </s> <s> Ta teadis , et tüdrukutel on tihti kombeks grupiviisilised armumised . </s> <s> Ja kui Tuuli ikka tõesti temasse koolipäevil armunud oli , siis miks ei võinud seda Mallegi olla ? </s> <s> Oh ei , mees ei mõelnud seda samal viisil realiseerida , nagu see Tuuliga oli läinud ! </s> <s> Teda lihtsalt hakkas huvitama möödunud elu teistviisi nähtuna . </s> <s> Ta oli elanud oma kitsast perekonnaelu , mille kohta ei saanud just öelda , et ta oleks lausa tuhvlialune olnud , aga Asta-keskne oli see küll . </s> <s> Ta polnud kunagi kujutlenud , et on kolleegide või õpilaste silmis midagi muud , kui pikk ja käre , endassetõmbunud meister , sportlaste jaoks treener , keegi , kes organiseerib ja eest veab , on täiskasvanuna vastutav . </s> </p>
<p> <s> Sestpeale küsis ta endalt , kas need vaospeetud naljatused , mida Malle tema suhtes endale lubas , ei peida endas lootusetut küsimust . </s> <s> Selle üksikuks jääva ja lõpuks jäänudki naise suhtes sigines Enn Sinivaldil mingi omaette usalduslik toon , mida ta teiste kuuldes ei pruukinud . </s> <s> Ta küsis endalt ka , kas rinnad ja puusad , mis aina väljakutsuvama vormi võtsid , mida Malle Org kasutult läbi elu kandis , kas need koormavad ka teda , kas ta ka iseendalt küsib , milleks tal kõik need toredused on , kui sellest midagi ei sünni . </s> </p>
<p> <s> Ta oli üldse paljutki sestpeale mõistma õppinud . </s> <s> Ja kunagi enam ei naljatanud ta , kui mõni temalt laste kohta päris , ei öelnud , et tema teada üks . </s> </p>
<p> <s> Mehis oli ilmale tulnud nende oskamatuse või valearvestuse tõttu . </s> <s> Teist last ta Astalt välja rääkida ei suutnudki . </s> <s> Nüüd luges ta mõttes aina juulist kolm kuud tagasi ja sai ikka ühe ning sama tulemuse - aprill . </s> <s> Aprilli lapsed on jäärad . </s> <s> Jäärad on energilised , rõõmsad , päikeselapsed . </s> <s> Aina oli Enn Sinivald näinud teda sellise põnnina , nagu oli olnud too Mirri , magus kiisu , kes hämmastava enesekindlusega läbi suure ja võõra maailma seikleb . </s> </p>
<p> <s> Kas sa ei usalda mind ja Heintsi ? oli Tuuli temalt küsinud ja see küsimus oli otsene rünnak , mis pidi ennetama ja ennetaski mehe solvumist , et temalt ta laps juba kolmveerand aastat enne sündimist ära võetakse . </s> </p>
<p> <s> Ta on kolmeteistkümnene , mõtles mees hämmeldunult . </s> <s> Ta pole enam mingi roosa notsu , vaid pikakoivaline , tärkava tundeeluga maailmavaluleja . </s> <s> Ja ta õde-venda on seitsmeteistkümnesed , noored inimesed . </s> <s> Kusagil kulges elu omasoodu , küsimata üldse sellest , et üks mees oli kaheksa tundi surnud olnud , Kristuse kombel üles tõusnud , kivi koopa eest ära veeretanud ja maailma läinud et kuulutada mida ? </s> <s> Uskumatust ? </s> </p>
<p> <s> Enn Sinivald teadis , mida ta kuulutada igatses , aga väljaöelduna kõlanuks see lamedalt ja labaselt . </s> <s> Ja selleks , et üldse midagi kuulutada , oli ta ikkagi liialt skeptik . </s> <s> Mitte midagi me ei usu - meie , kes me elasime üle maailma kõigi aegade suurima timuka genotsiidi ja jäime ellu . </s> <s> Nii nagu Heintsi-nimeline bioloog oli läbi põdenud ilmselt tema enda aretatud katku . </s> </p>
<p> <s> Muri kergitas esmalt pea ja kikitas kõrvu , siis tõusis pliidiesiselt ja läks küünte kribinal ukse juurde , haistis selle praost tulevat õhku ja hakkas tasakesi urisema . </s> <s> Jaanuari pakasepäeva sinikuldne valgus akna taga , hangede pimestav heledus päikeses . </s> <s> Mees ja koer kahekesi koldesoojuses . </s> <s> Liiga külm väljas , et koera seal päev otsa pidada , liiga külm , et püüda saunas töötegemiseks tarvilikku temperatuuri hoida . </s> <s> Üldse mõjus pikk pakane Enn Sinivaldile tahet halvavalt . </s> <s> Ta tundis siis nagu mingit ohtu enda kohal varitsemas , oli võimetu isegi süvenenult raamatut lugema . </s> <s> Kuigi ta pakast tegelikult küllalt hästi talus ja päikesepaistelised , kirkad päevad talle omal kombel meeldisid . </s> <s> Vahel ajas ta kerge poolkasuka lihtsalt kampsunile peale , sidus salli lohakalt kaela , läks kiirmarsile , et enda füüsist tunnetada , hingata sisse kõrvetavat talveõhku , vaadata , kuidas ta must koer valgel tuhkjal lumel jälgi ajab ... </s> </p>
<p> <s> Keda koer küll tulemas hoomas ? </s> <s> Kuulis ta samme ? </s> <s> Kas kandis külmunud maapind nende kõma nii kaugele või tajusid looma kõrgeid helisid paremini kuulvad kõrvad lume kriiksumist ? </s> </p>
<p> <s> Lõpuks koputatigi välisuksele - seega ei saanud tulija olla keegi külainimestest . </s> <s> See oleks esikuuksele kloppinud . </s> <s> Koera vaigistades läks Enn Sinivald ja avas välisukse . </s> <s> Kaks tüdrukut , linna moodi riides , ninad sinised ja naljakalt rõõmsad silmad peas . </s> <s> Tere , nemad tahavad Piiblist vestelda ! </s> </p>
<p> <s> Näinud tulijad ära , keeras Muri tüdinult selja , läks asemele tagasi ja heitis ägisedes maha ning jäi igavleva pilguga seinakella vahtima . </s> </p>
<p> <s> Enn kutsus piigad edasi , käskis mantlid seljast võtta , et soe ligi pääseks , soovitas pliidi lähedale hoiduda . </s> </p>
<p> <s> Nemad on Kristuse piibliseltsist ja neile meeldib Piiblist rääkida . </s> <s> Kas peremees on ka usuinimene ? </s> </p>
<p> <s> Korraks Ennus kihvatas , talle tuli pähe , et ta hakkab küsima , las piigad seletavad talle . </s> <s> Segaseid kohti on selles raamatus ju küll ja küll . </s> <s> Võtame või päris alguse lähedalt . </s> <s> On ju selge , et see oli vanaperemees ise , kes Sarale üheksakümne aasta vanuses last kuulutas , ja Sara naeris selle peale . </s> <s> Kuidas aga teksti lugeda , pole täit selgust , kas see kõige suurem boss oli ise ikka veel kambas , kui mehed Soodoma läksid , et sealse elu kõlvatusest selgust saada . </s> <s> Loti maja piiravad Soodoma mehed tahtsid võõraid kätte saada ja pole mingit saladust ega kaksipidi mõistmist , milleks . </s> <s> Lott ju pakub - temal on kaks tütart , kes seni meest pole saanud . </s> <s> Tema annab need , aga ärge tehke seda meestele ! </s> </p>
<p> <s> Kui tõesti oli suur saks ise Loti majas varjul , siis kippusid need kõlvatud ju vanajumala enda tagumiku kallale . </s> <s> Pole ime , et see linn tule ja väävliga ära hävitati . </s> <s> Aga kas ta ikka oli ise kaasas või olid need ainult ta inglid ? </s> </p>
<p> <s> Kui palju on Piiblis , mida küsida ! </s> <s> Ta oli seda siin hingeahastuse ja üksinduse päevadel veerinud - vanas kirjaviisis puukaantega raamatut , mille lehed olid mullakarva tõmbunud ja kehv trükikiri sealt vaid vaevu eristus . </s> </p>
<p> <s> Enn oli proovinud ka Uut Testamenti lugeda , kuid see ei istunud talle eriti . </s> <s> Pole ime , et hellenistliku perioodi mõttekoolituse saanud kodanikud seda õpetust põlglikult naersid . </s> <s> Usk loomulikult loogikast ei hooli , nagu hilisem ka selgelt näitas . </s> <s> Aga just usk oli tal puudu . </s> </p>
<p> <s> Vana Testament ei püüdnud mingit süsteemset õpetust arendada . </s> <s> Läbi mitme aastatuhande hoidunud tekstid olid toredas eheduses üksteise järel lihtsalt ära toodud , mis sest , et üks teisele risti vastu rääkis . </s> <s> Millised sanitaareeskirjad , milline SNIP - stroitelstvennõje normõ i pravila , nagu iga ehitusmees neid tunneb . </s> <s> Kui keegi ehitab endale maja , siis tehku ta katusele aed ette , et keegi sealt alla ei kukuks ja nii edasi . </s> <s> Milline protsessuaalkoodeks kohtumenetluste tarvis ! </s> <s> Ja sealsamas kirjeldused sõjakäikudest , reetmisest , veretasust . </s> <s> Ja kõige krooniks Koguja ! </s> </p>
<p> <s> Need kahekümnesed naiivitarid tahtsid Ennuga sellest rääkida ! </s> </p>
<p> <s> Ta kohtles neid säästvalt , laskis endale kaela määrida natuke püha lihtsameelsuse kirjastuse üllitisi , kuulas plikade leelotamist ja päris siis , kuidas nad siia sattusid , kuhu edasi minna kavatsevad ja kuidas . </s> <s> Selge , et jalgsi nad kuhugi ei jõua - külm võtab tee peal ära - lapsed olid õhukeste sukkadega , et Jumal neid hoiaks ! </s> </p>
<p> <s> Ta vedas juhtme hanges hanguva Datsuni soojenduspistikusse , laskis voolul joosta ja viis siis naiivitarid autoga poe juurde , kus neil järjekordne misjonitöö ees seisis . </s> <s> Enne lahkumist käskis ta kindla sõnaga buss ära oodata , et nad selle külmaga jälle seiklema ei hakkaks ! </s> </p>
<p> <s> Headust on õige mitut liiki . </s> <s> Mingi imeliku mehe käsitluses on heategu see , kui kaks kerges riides linnaplikat ränga pakasega maale saadetakse , et üksikuid inimesi nende kurbuses lohutada ja õigele elule võita . </s> </p>
<p> <s> Tagasi kodus , kuulis mees , kui energiliselt kõlasid ta ärritatud sammud . </s> <s> Ja see oli vist küll esimene kord viimase aasta jooksul , kui ta millestki välisest enda tasakaalu häirida laskis . </s> </p>
<p> <s> Muri vaatas talle otsa ja liigutas tasakesi saba . </s> <s> Temagi sai aru , et teda koheldakse säästvalt . </s> <s> Aga plikad , lollpead , ei taipa oma pühendumuses , kui nende kallal sadisti mängitakse ! </s> </p>
<p> <s> Misjonäride toodud trükised heitis ta peale põgusat lehitsemist vanapaberi hulka ning läks , tõi lauale puukaantega Raamatu . </s> <s> Kes Piibli kolm korda läbi loeb , pidavat peast segi minema . </s> <s> Enn Sinivald uskus sellel ütlemisel tõepõhja all olevat . </s> <s> Vähese kirjaoskusega maamees , kui ta tõesti püüab selle kõik järjepanu läbi järada , peab juba enne natuke tasakaalust väljas olema . </s> <s> Ja kui veel mingite pädevate kommentaarideta ja piisava üldkultuurilise taustata kõiges kirjapandus sügavat tarkust ja ülimat tõde otsid ... </s> <s> Tema igatahes ei pidanud end küll piisavalt harituks , et julgeks selle kallale tõsiselt minna . </s> <s> Aga kerge huumoriga pooleks , enese üle muiates , oli see vägagi vahva lektüür . </s> <s> Selle peamine sõnum mehele oli äratundmine , et kõik , absoluutselt kõik tõed on seal kirjas ja igasugune püüd originaalne olla on juba ette nurjumisele määratud . </s> <s> Vahel ei tulenenud see ilmselt mitte niivõrd algtekstist kui selle tõlkest ja igivanast keelest . </s> </p>
<p> <s> Abielurikkumine kõlab eesti keeles umbes nii , nagu näiteks tuletõrjeeeskirjade või liikluseeskirjade rikkumine - sa teed midagi , mida teha ei tohi . </s> <s> Lipsasid punase alt läbi , pääsesid trahvi ja avariita , noh , ära teine kord nii tee , sa tead , et see pole lubatud ! </s> </p>
<p> <s> Aga selles mullavärvi lehtedega raamatus seisis kirjas - mees , kes oma abielu ära rikub ... </s> <s> Enn jäi selle juures mõttesse . </s> <s> Just nii see ju tegelikult ongi , sa ei tee midagi keelatut , millest võid terve nahaga pääseda , sa teed midagi , mille tagajärg on pöördumatu . </s> <s> Kuigi see oli ilmselt grammatiline kohmakus , väljendas see ometi tõtt . </s> </p>
<p> <s> Talle oli paistnud , et magusa mürgina soontesse kihelema jäänud patune puhkus inimtühjal poolsaarel oli olnud vaid midagi ajutist ja ta oli sellest puhtalt välja tulnud . </s> <s> Kui rumal ta oli olnud ! </s> </p>
<p> <s> Veel samal sügisel , teatrihooaja algul oli see ennast esimest korda meenutanud . </s> </p>
<p> <s> Polnud midagi erakordset , kui märkasid , et Asta mossitab , räägib napilt , vahib kalkvel silmil kaugusse . </s> <s> Eriti hakkas see silma söögilauas . </s> <s> Loomulikult ei vastanud ta kunagi sellekohase pärimise peale . </s> <s> Ta ei tüüdanud eales meest oma muredega . </s> <s> See aga ei suutnud oma uudishimu pidurdada ja aina päris . </s> <s> Nii võis see kesta mitu päeva , kuni kõik lõpuks riiuks plahvatas . </s> <s> Tookord pressis Enn selle kaunis kiiresti välja , sest ta aimas põhjust . </s> </p>
<p> <s> Sa ei armasta mind enam ! </s> </p>
<p> <s> Milles see mittearmastamine siis seekord avaldus ? </s> </p>
<p> <s> Miks sa minu juurest ära läksid ? </s> </p>
<p> <s> Lugu oli nii , et tualetist tulles olid nad teatri trepihallist jalutusruumi sisenemas , täpselt ukseavas , ja Asta läks rahvavoolus loomulikult ees ning vedas Ennu sõrmepidi enda kannul . </s> <s> Just seal tuli keegi tuttav mingi daamiga vastu , sai mehel reväärist kinni , tahtis midagi rääkida , eelkõige aga oma saaki imetleda lasta . </s> <s> Enn takerdus korraks ja ta sõrm libises naise haardest välja . </s> <s> Nad naljatlesid sealsamas , Enn kätles näitsikut ja ütles talle muigamisi paar meelitust , ise silmanurgast jälgides , kuidas abikaasa teispool kuldse tooniga lihvitud ukseklaasi vingel näol edasi-tagasi jalutas . </s> <s> Oleks olnud tobe vähesest viisakusjutust loobuda põhjendusel , et naine teda ootab . </s> <s> Miks poleks Asta tagasi tulla võinud ? </s> <s> Nimme vältis ta ju Ennu pilku , ei lasknud endale kutsuvalt viibata . </s> <s> Aga selleks , et tuttavat koos tolle näitsikuga jalutusruumi , nende liikumisteel tagasisuunda vedada , polnud ju ka erilist põhjust . </s> <s> Pealegi ei tundnud Asta seda meest vist üldse . </s> </p>
<p> <s> Oligi kogu lugu ! </s> <s> Miks sa minu juurest ära läksid ? päris naine pärast kolmepäevast silmade niisutamist . </s> </p>
<p> <s> Seda võib ju ka nii võtta , et sina läksid minu juurest ära , mind lihtsalt peeti kinni . </s> </p>
<p> <s> Ei !!! </s> <s> Haruharva oli Asta nii resoluutne . </s> </p>
<p> <s> Enn uskus siiralt , et talle tehakse liiga . </s> <s> Ta ei mõelnud võimalusele , et ta oli viimasel ajal tõepoolest naise eripärasustesse tunduvalt vähema taluvusega suhtuma hakanud . </s> </p>
<p> <s> Ta tahtis karjuda , et niisugune tühine seik ei saa olla põhjuseks mingite pilvini ulatuvate järelduste tegemiseks . </s> <s> Kuigi just sellistest tühistest asjadest oli Asta alati oma järeldused teinud . </s> <s> Veel tahtis mees metsiku häälega röökida , et palju parem naine annaks talle andeks ka tõelise armastuse puudumise , sest ta saab aru , et armastus ei ole mõisategu , mille täitmise kohustus sul kaelas on . </s> <s> See , kas sa seda suudad või ei , sõltub mingil vähesel määral ka sellest , keda sa armastama pead . </s> <s> Ja üldse ei saa juttugi olla suutmisest ja sundusest . </s> <s> Armastus on kink , mille sa saad , meeletu õnnepiin . </s> <s> See ei sõltu su enda tahtest vähimalgi määral . </s> <s> Ole ise armastuse vääriline , siis ehk ka armastatakse sind . </s> </p>
<p> <s> Kõike seda hingeldav mees ainult mõtles . </s> <s> Ta tundis end nagu katel , mis aurusurvest kohe lõhkeb ja selle lõhkemise tagajärjed on hirmsad . </s> <s> Ta läks esikusse , ajas midagi selga ja kihutas tänavale , alatult kurt ehmunud ja tagasi paluva naise keelitamisele . </s> <s> Ta tormas väikelinna sügisestel , halvasti valgustatud tänavatel , hingeldas ja soigus raevust , kuni see aegamisi lootusetuseks pöördus . </s> </p>
<p> <s> Ta teadis , et palju aastaid kooselu seisab veel ees ja ta ei ole võimeline ust tagasikätt pauguga enda järel lõplikult sulgema . </s> <s> Eelkõige poja pärast , ka selle pärast , et vaevalt õnnestuks tal Tuulit Heintsilt üle lüüa , ühtegi teist naist ta aga ei tahtnud . </s> <s> Ta oli loomult perekonnainimene , vajas kodutunnet ... </s> <s> Ta oli jällegi käitunud metslasena . </s> <s> Aina oli Asta tema pärast kannatama pidanud . </s> </p>
<p> <s> Algas see kõik kohe päris esimestest kuudest . </s> <s> Naine ei saanud aru , miks ei võiks Enn kolida Tallinna , nende kahetoalisse korterisse . </s> <s> Põhjendus , et ta sealt otsekohe armeesporti edendama veetakse , polnud talle endalegi päris veenev , kuigi seegi oht oli olemas . </s> <s> Eelkõige polnud ta võimeline jagama korterit Asta emaga . </s> <s> See tasane , kannatlik ja väga väljapeetud naine suutis imeväärselt temasugust kasvatamatut matsi taluda , teadis Enn Sinivald . </s> <s> Tema aga polnud piisavalt julm , et ämma ennast taluma sundida . </s> </p>
<p> <s> Sellelsamal tühisel põhjusel pidi Asta loobuma kodulinnast ja kodust , siirduma saja kilomeetri kaugusele , asuma peaaegu tühja korterisse , mille sisustamiseks kunagi piisavalt raha ei jätkunud , vaevlema koduste majapidamistööde kallal , mis kõik Tallinnas ema teha oleksid olnud . </s> <s> Lilli seada , tube kaunistada , seda veel , aga miski ei sundinud teda leppima vajadusega iga päev mitu korda süüa teha . </s> <s> Ta ei osanud seda ja ta ei kavatsenud seda ka oskama hakata . </s> </p>
<p> <s> Enn , ta mees , oli loomulikult kasvatamatu , ta võis küll olla vahel armas , tuua lilli , naljatada . </s> <s> Aga kunagi ei mõistnud ta arvestada aega , kui ta seda tegi . </s> <s> Kui väsinud ja närvilisel abikaasal tõesti must meeleolu oli - miks ta siis tuli oma nelkidega , miks ta kippus suudlema ! </s> <s> Kas ta tõesti ei märganud , millal selleks õige aeg oli ? </s> </p>
<p> <s> Raevust keev mees jäi lõpuks tänavalaterna all seisma ja ajas pea kuklasse , laskis vihmal kuumavasse näkku sadada . </s> <s> Juustest nirises vesi juba krae vahele . </s> <s> Ta lõtvus , leidis , et on abikaasa suhtes ülekohtune , et ta unistab ikka veel Tuulist . </s> <s> Ta võiks minna kooli , istuda tühjas õpetajatetoas , vahtida aknast linnatulesid . </s> <s> Paari tunni pärast tuleks ikkagi koju minna . </s> <s> Sõpru selles meeleolus külastama minna nagunii ei saa . </s> <s> Ja ega talle keegi omal algatusel öömaja ei pakuks , aga ise seda manguma minna - provintsilinnas - ta polnud võimeline . </s> </p>
<p> <s> Nii ta siis marssiski süngena koju , kus ootas ees mitu tundi vihast võitlust , naise haledaid pisaraid ja andekspalumist . </s> <s> Ta oskas , see naine , sellistest situatsioonidest Ennu süütunde viimase tibani välja pigistada . </s> </p>
<p> <s> Ühe sõnaga - mees oli oma abielu ära rikkunud , tegi ta mõru kokkuvõtte . </s> </p>
<p> <s> Kui lihtne oleks olnud täna siin , pakasevangis , vanas talus keset tühje välju jäädagi selle juurde , mida ta äsja oli mõelnud . </s> <s> Aga ta teadis , et kõik polnud üldse nii . </s> <s> Mitte miski , mida inimene enda kohta teab , ei kehti . </s> <s> Mitte miski ei kehti ! </s> <s> Kui ta ka midagi muud enam ei teadnud , siis seda ta ometi teadis . </s> </p>
<p> <s> Niisama ägedalt , kui ta Astat puhuti vihanud oli , ta ka armastas teda . </s> <s> Vahel valusa kirega , vahel nagu ilueset , vaasi või maali , mida sa kunagi kuidagi omada ei saa , olgu see juriidiliselt pealegi sinu jagu . </s> <s> Asju ja nähtusi , mida omada ei saa , me ju ainult võimegi armastada , teadis mees nüüd . </s> <s> Ja ta teadis , et teadmine ei kehti . </s> <s> Ta plaksatas paksu raamatu kinni ja viis ära riiulisse , istus laua taha ja jäi pead kahe käe vahel muljudes tühjusse vahtima . </s> <s> Pakasepäev oli loojakul ja taevaserv leekis punaselt . </s> </p>
<p> <s> Huvitav , kas plikad said terve nahaga koju või teeb külm neile liiga . </s> </p>
<p> <s> Nad olid tahtnud temaga Piiblist vestelda . naeratas mees . </s> </p>
<p> <s> Päike paistis halastamatult kuklasse . </s> <s> Kivid varemeis kiirgasid pimestavas valguses . </s> <s> Varisenud võlvid , murdunud piilarid . </s> <s> Ta ronis neil varinguvallidel , et siit hävingu keskmest ükskord pääseda , ja teadis sealjuures , et magab keset sügavat talveööd oma voodis ja nähtu on unenägu , õieti järg ühele varem nähtud unenäole , kui ta tundis katedraali enda kohal kokku varisemas . </s> <s> Teda masendas selle maailma lohutu süngus , kus sa kuude kaupa pead aina tundma , kuidas kõik su kohal ja ümber puruneb ning miski pole jääv , kusagil pole pääsemist . </s> <s> Sinitaevas ja päike , mis teda alati nii väga rõõmustanud olid , ei pakkunud seekord mingit lohutust , sest ta teadis , et need on vaid pettekujutlused ja ta ärkab keset ööd ja pakast . </s> <s> Teatava tahtepingutusega otsustas ta selle unenäo katkestada ja siirdus teise , hoopis mahedama suvetaeva alla , mille keskpunkt asus ühe lausiku poolsaare kohal madala mere ääres . </s> <s> Keegi valgepäine naine vaatas talle selgete sinisilmadega otsa ja küsis midagi , mida Enn ei kuulnud . </s> <s> Ta tahtis üle küsida , kuid teine vaid väänutas pead - pole tähtis , mida me ka ei räägiks , me ei saa teineteist sõnadega petta , me tunneme liiga hästi tõtt . </s> <s> Enn tahtis öelda , et pole talle kunagi püüdnudki valetada , ja naine ennetas teda , noogutas mõistvalt - ta teab . </s> <s> Nii suured on nad küll mõlemad , et ei hakka labaselt valetama . </s> <s> Aga sõnad petavad ometi , sõnad ei ole täpsed , need ei väljenda meid piisava selgusega . </s> <s> Nemad kaks , siin suvetaeva all , meri ja maa nende ümber ja tunne nende vahel - kas nad pole selle eest tänu võlgu ? </s> <s> Kas veel rohkemat soovida poleks juba tänamatus ? </s> </p>
<p> <s> Nii ta siis ärkas keset talveööd ja mõtles kibestunult - ma nägin teda ikka veel seal poolsaarel ja ikka veel kahekümne seitsme aastasena ! </s> <s> Kui ta täna Tuulit kohtaks , kas ta siis tunneks teda üldse ära ? </s> <s> On mööda läinud terve kolmandik Tuuli elust . </s> <s> Ta pole enam laborant , kes lapseootes mehele sai ja rahva jalust suveks inimtühjale poolsaarele pagendusse viidi . </s> <s> Ta on peremehe abikaasa ( kui ikka veel on ) ja on saanud tunda nii kadedust kui intriige , ta on pidanud ammendama loomuliku intelligentsuse varu , et kogu seda arengut kaasa teha . </s> <s> Tal pole olnud kuigi kerge elada mehega , kellest ta küll lugu peab kui isiksusest , mitte aga kui vastassugupoolest . </s> <s> Vaevalt tahaks ka Tuuli tunda Ennu . </s> <s> Kuidas ta praegu suhtub sellesse vanasse loosse ? </s> <s> Või kui palju tal selliseid asju veel hiljem on ette tulnud ? </s> </p>
<p> <s> Kui nad oleksid juhuste tulemusena kokku jäänud - kas poleks siis Ennul olnud temaga niisama palju probleeme , muret ja solvumisi ? </s> <s> Või rohkemgi ? </s> </p>
<p> <s> Kui lihtne on mõelda endale peljupaik ja selle järele igatseda . </s> <s> Aga elada tuleb ikkagi keset maailma , kus aina su pea kohal võlvid kokku varisevad ja sa järjest üle rusude pead ronima . </s> </p>
<p> <s> Mees vandus vihaselt ja koperdas asemelt üles . </s> <s> Köögis tule süüdanud , kissitas ta kella vaadata . </s> <s> Oli pool neli öösel . </s> <s> Külmavarju jäetud Muri ei viitsinud end üles ajada , põntsutas mõne korra sabaga vastu põrandat . </s> </p>
<p> <s> Mees läks kapinurga taha , ajas käe seina vahele ja koukis sealt kangeks tembitud pudeli esile . </s> <s> Ta võttis korgi maha , oli juba kallutamas , kuid loobus . </s> <s> Ta pani pudeli tagasi , ohkas ja istus laua taha . </s> <s> Kui lihtne oli veel poole aasta eest olnud - nagu rohi , oli mees päikese poole kasvanud . </s> <s> Kõik mõtted ja tunded puudu , vaid mingi ähmane ohuaim hinges . </s> <s> Nüüd pures must masendus iga päevaga järjest teravamalt . </s> <s> See see on , kui sa ei suuda lakata olemast isiksus . </s> <s> Idas on inimesed sellest ammu aru saanud . </s> <s> Aga Lääs isiksust absolutiseerimises aina hävitab ennast . </s> </p>
<p> <s> Tagasi asemel , keset pilkaspimedat tapvat vaikust olematu lae suunas vahtides kangastus talle üks teine pimedus siinsamas lähedal ja ajaliselt väga lähedal sellele suvisele päikesepaistele tollel poolsaarel . </s> </p>
<p> <s> Nad olid hundijahis olnud . </s> <s> See kõlab mehiselt , aga tegelikult koosneb see jaht suurest hulgast nööride vedamisest , külma käes tammumisest , ootamisest ja lõpuks enamasti pettumisest - susid on minema lipsanud . </s> </p>
<p> <s> Ta ei tahtnud tagasi koju , kus pingeline õhkkond närve sõi . </s> <s> Kellelegi sõna lausumata hakkas ta hämarduvas õhtus mööda metsi itta astuma . </s> <s> Ta oli ju kodukandis , küll paigus , kus ta varem käinud ei olnud , aga siiski vaid kilomeetrit viisteist Vanajuhani talust . </s> <s> Suure pimeda ajaks oli ta teadaoleva metsatee juba ammu jalge alla saanud ja tuli kaunis kindla enesetundega õiges suunas . </s> <s> Silmad seletasid taevavalguses vähese lume tõttu päris hästi . </s> <s> Nii et suurfarmi tulekuma osutus ikka tõesti just selleks Tambikuks , kuhu ta suunda pidas . </s> <s> Üheksa paiku õhtul kolistas ta siinsamas välisukse taga . </s> <s> Keegi ei tulnud avama . </s> <s> Ta uuris jälgi , veendus , et siin on päris kindlasti päeva ajal õuel liikumist olnud , sest värsket lund oli kogu pealelõuna udendanud ja musti , õueporini ulatuvaid jälgi poleks saanud siia teha rohkem kui paari viimase tunni jooksul . </s> </p>
<p> <s> Oli reede - see tähendab , Valter Sinivald oli ilmselt oma pojale linna külla sõitnud , nagu tal kord kuus tavaks oli . </s> <s> Poeg aga kobistas hilisõhtul siin lukustatud ukse taga . </s> </p>
<p> <s> Teiste aknaaluses oli valguselaik . </s> <s> Enn läks selle suunas ja koputas uksele . </s> <s> Vähese kobina saatel tulid sammud esikusse ja uks avati . </s> <s> Lonni teritas silmi ja taganes , lastes tulijal esikutule paistele ennast näitama tulla . </s> <s> Kergendusega kindlaks teinud , kes tulija on , kutsus ta Ennu edasi . </s> <s> Tund aega õhtuse bussini - muidugi , tulge aga ! </s> <s> Ta oli , see naabritädi , Ennu teietama hakanud . </s> <s> Jope ja saapad esikusse jätnud , istus päevast väsinud mees peagi pliidisüte paistel , teetass pihkude vahel , ja hakkas keset juttu peaga nooksama . </s> <s> Koos soojusega tuli rammestus . </s> <s> Nii ta sealt asemele juhitigi , tahatuppa , köögi ukseavast paistvast valgusest varju , kus ta mingi aja pärast unesegasena ärkas , suutmata mõista , kus viibib ja kes kõrvalruumis jutlevad . </s> <s> Ta ei näinud meest , aga ta tundis hääle loomulikult otsekohe ära . </s> <s> Tal oli bussini veel kakskümmend minutit , aga midagi mõtlemata tõusis ta tasa voodist , läks endiste kolhoosikontori ruumide kaudu esikusse , ajas saapad jalga ja selga jope , mille hõlmataskutes vana belgia püssi pooled asusid - rauad paremas ja kaba vasakus . </s> <s> Ta ei jõudnud joppi kinni nööpida , sest kuulis köögis jututooni järgi , et seal valmistutakse lahkuma . </s> <s> Ja Pannküla Sassiga ta tõepoolest kohtuda ei tahtnud . </s> </p>
<p> <s> Saanud vaikselt välisuksest välja ja kümme sammu eemale , tikripõõsaste vahele , taipas ta , et elu pakub talle praegu juhuse , mida ta on oodanud ja mille täitumist pole uskuda suutnud . </s> <s> Ta seisab pimeduses , kui uks avatakse ja selle valgustatud nelinurka ilmub ta surmavaenlane . </s> <s> Ja tal on püss ja padrunid hundihaavlitega . </s> </p>
<p> <s> Enn Sinivaldi käsi läks hõlma alla ja tuli sealt jahipüssi raudadega välja . </s> <s> Sõrmeliigutusega vabastas ta selle küljest eesmise kabaosa . </s> <s> Samal ajal tõi teine käsi lagedale kaba , mille sõrmele ta raudade hamba asetas . </s> <s> Padrunivööst kaks papist silindrikest , mille sisu on surmkindlalt surmav ! </s> <s> Neid padrunipesadesse pistes küsis ta endalt - kaks ? </s> <s> Miks kaks ? </s> <s> Ta teadis vastust ja talle valgus midagi tulist ning rasket alakõhtu . </s> <s> Ei saa tappa Aleksander Pannküla Veierti Leontiine silma all ja jätta naine ellu ! </s> </p>
<p> <s> Nii ta seal siis seisis , vaid mõni meeter uksest langeva valgustrapetsi kaugemast servast , ja vaatas , kuidas nood hüvasti jätavad . </s> <s> Nad olid kunagi koos elanud , arvatavasti armastanud teineteist . </s> <s> Nüüd olid mõlemad kaugelt üle seitsmekümne . </s> <s> Enn teadis , et Sass on lesestunud ja pensionil ning elab oma isakodus . </s> <s> Veel käis ta siin , aga see oli ka kõik . </s> <s> Natuke nämmutavat juttu , mingit hädist nalja , pilk vilav , selg kühmus . </s> <s> Mees näis teadvat , et tema minevik võib talle kaela variseda . </s> </p>
<p> <s> Astunud trepist alla , hakkas ta minema ja saabunud pimeduses järgnes talle kunagine naabripoiss , kelle oleks siiski pidanud tookord metsajärvel teise ilma saatma , kui seda kuradi sopajoodikut Kozlovi poleks kaasas olnud . </s> </p>
<p> <s> Ikka veel kandis mees kaenlas allamurtud raudadega jahipüssi , mille padrunipesadesse olid juba pandud kaks jämeda kartetšiga laetud padrunit . </s> <s> Ühendusplaati pole vaja külge pannagi . </s> <s> Piisab vaid rauad üles , lukustusse lükata . </s> <s> Kestaheitja küll ei tööta , aga milleks see . </s> <s> Kuked vinna ja ... </s> </p>
<p> <s> Ja siis on vaja tagasi minna ning tappa see vanamutt , kes soojendas oma voodis küla timukat , kes lärmas ja ähvardas tagaselja , tegelikult aga ühtegi inimest Siberi teele ei aidanud . </s> <s> Ja kes oli võileiba määrinud ja naabripoisile pakkunud ja tal juukseid lõiganud ja jalga sidunud ... </s> </p>
<p> <s> Sulale läinud , maa juba mustendas , udutas peent vihma . </s> <s> Teiselt poolt maanteed paistvate farmitulede kumas oli tumedas jopes kühmus selg siiski nähtav ja sellelt kahekümnelt meetrilt ei oleks Enn ka pilkases pimeduses osanud mööda lasta . </s> </p>
<p> <s> Paistis , et Sass kannulkäijat kuulis .. Hõredates külatuledes võis ta tagasi vaadates järgnejat hetketi ka silmata . </s> <s> Polnud võimatu , et tal oli mineviku mälestusena ka mingi nagaanikolakas taskupõhjas . </s> <s> Igatahes võis sellega arvestada , ja kui ta peaks peatuma ja tagasi pöörama , siis ei tohi enam kõhelda . </s> <s> Ja kohe seejärel tuleb minna tagasi küla-Lonnit tapma ja see on küll viimane asi , millega ta toime tuleb ! </s> </p>
<p> <s> Suurele teele oli veel vaid mõnikümmend meetrit . </s> <s> Siia võisid juba ulatuda juhuslike autode tuled . </s> <s> Rohkem viivitada enam ei saanud . </s> </p>
<p> <s> Aga ähmitsevalt kiirustav vanamees tõusis tammile , oli farmitulede kumas nagu imetlemiseks välja pandud ... ja jätkas teed , sest Enn ei suutnud ikka veel otsustada . </s> <s> Selle asemel et tulistada , eraldas ta kabaosa ja toppis tagasi hõlmatasku . </s> <s> Tal on kuuekümne sentimeetrine , paar kilo kaaluv rauaosa ja selle küljes kogukas lukuhammas . </s> <s> Kui sellega virutada ... </s> <s> Ja jätta mustendav laip maanteele . </s> <s> Päris kindlasti sõidab mõni temast üle . </s> <s> Ja polegi vaja naabritädi tapma minna . </s> <s> Aga rauas olid padrunid ja neid kestaheitja abita sealt kätte ei saa . </s> <s> Tähendab , tuleb püss siiski kokku panna , sest löögihoos kukuvad padrunid kuhugi teele ja pole vaja olla just üliandekas kriminalist , et siit kogu mõrv lahti harutada . </s> <s> Siis aga hakkasid kaugelt udusombust lähenema autolaternate valguskoonused . </s> <s> Ja must jopiselg kadus kiirustamisi , porisopas libastudes kuhugi vihmasesse detsembripimedusse ning mees teel toppis oma jahipüssi rauaosa teise hõlmataskusse . </s> <s> Nagu kuutõbine seisis ta teepervel ja tõstis mööduvale veomasinale kätt , olgu peale , et see vales suunas liikus . </s> </p>
<p> <s> Terve selle öö väldanud juhuslike autodega seiklemises ja rongisõidus nagu halvas unenäos kummitas vaid üks mõte - kas nad leiavad selle autojuhi , kas see oskab neile teda kirjeldada ? </s> <s> Kuidas nad tõestavad ... </s> </p>
<p> <s> Ilmaasjata mängis ta mõttega tappa Pannküla Sass . </s> <s> Seda oleks tulnud teha ja võis teha väga lihtsalt , korraldada paar üksikasja ja minna seda teadlikult tegema . </s> <s> Seda pole vaja mõttes nämmutada . </s> </p>
<p> <s> Ta teadis , et ta ei tee seda , ta pole mõrvar . </s> <s> Ja selles teadmises oli kergendus , oli siis , kui ta hommikul koju läks ja pidi hakkama valetama , kus ta olnud oli . </s> <s> Ja oli ka nüüd . </s> <s> Ta pole mõrvar ja öelgu filosoofid pealegi , et isiksus on fiktsioon , on elamiseks tarvilik legend iseendast ja et selle valib inimene endale umbes nii nagu kapist rõivad - see tähendab vastavalt võimalustele ja vajadustele , kuigi ta loomulikult ise selle tõelisusse usub ja uskuma peabki ... </s> <s> Kui see on valitav , siis võib ju vältida neid tülikaid piiranguid , mis keelavad veretasu toime panemast . </s> </p>
<p> <s> See ei olnud argus , see polnud mehisuse puudumine , see oli sügav sisemine keeld , mis takistas teda inimest tapmast , umbes selline , mis takistas teda endast nõrgemaid löömst ja mistõttu Asta võis ta kallal mingi ohuta viilida kakskümmend kaheksa aastat . </s> </p>
<p> <s> Mees keeras külge . </s> <s> Voodi kägises ja Muri nuhutas rahutult . </s> <s> Ettevaatlikult tuli ta magamistuppa ja hingas mehe kõrval . </s> <s> Enn Sinivald puudutas looma turja . </s> <s> Mine , maga ! </s> <s> Hea , et tal see koer oli ! </s> </p></div2><div2 type="alaosa"><head> V </head>
<p> <s> Maja oli talve läbi kütmata seisnud . </s> <s> Kardinatest mahendamata kalk valgus joonistas põrandale akende varjud . </s> <s> Selles oli näha , kuidas kõik on kaetud ühtlase ehitustolmu kihiga . </s> <s> Pakane majas võrdus pakasega direktori hinges . </s> <s> Ta teadis , et kõnnib mausoleumis . </s> <s> Aga ta ei muutu tundeliseks ! </s> <s> Nüüd ta enam ei jäta , ta lõpetab selle ehituse siin kindlasti ja ilma mingi hinnaalanduseta . </s> <s> Siia tuleb maja , kuhu kõlbab tuua sõpru . </s> <s> Mehis Sinivald ei ole alistuja . </s> </p>
<p> <s> Kõige enam kääris temas solvumus , mida ta endale tunnistada ei tahtnud . </s> <s> Enamasti ongi kogu elu vaid iseteadvuste võrdlev mõõtmine . </s> <s> Ta ei suutnud end maksma panna , tunnistas mees , ja see oli kõige hullem . </s> <s> Et tüdruk ilus oli , see polnud nüüd enam tegelikult tähtis . </s> </p>
<p> <s> Ei , see ei tapa , oli ta isale öelnud . </s> <s> Too oli pärinud , kuhu poiss oma sekretäri seekord jättis . </s> <s> Lahti lasin , oli ta vastanud . </s> <s> Oli lisanud , et selline naine läheb kalliks pidada , et isal oli õigus olnud , kui oli öelnud - kui palju sa nõus maksma oled ... </s> </p>
<p> <s> Kõigepealt see talvine päikesematk ei tea kellega ja ei tea kelle raha eest . </s> <s> Siis leppimine , aga leppimise hinnaks oli see mäng isegi isaga siin - kui palju on Mehis valmis taluma ? </s> <s> Mehis Sinivald ei olnud valmis midagi niisama taluma . </s> <s> Maailm oli kenasid tüdrukuid täis , kellest enam-vähem igaüks tundis huvi alla kolmekümnese sihvaka ja nägusa pangadirektori vastu . </s> <s> Miks oleks siis keegi Hele pidanud võima endale eritingimusi kehtestada ? </s> </p>
<p> <s> Mehis teadis - see tõbi ei tapa , kuid piinab . </s> <s> Ta meel läks mustaks , kui ta mõtles - enam ei astu ta kunagi koos Helega üle selle läve siin , kui kõik valmis on , kui põrandal on saareparkett ja kamin on sinisemustrilisest marmorist ja vannituba Itaalia sisustusega ... </s> </p>
<p> <s> Ta nägi isa üle hoovi tulemas - pikk , veidi kühmu hoidev mees kasukjopis ja kootud müts peas . </s> <s> Ja suul see irooniline loobunud naeratus . </s> <s> Liiga targa inimese naeratus . </s> </p>
<p> <s> Oleme nüüd enam-vähem samas seisus , oli ta mõelnud . </s> <s> Hele ei ole küll surnud , aga mina olen temast siiski ilma . </s> <s> Ta oli tundnud , et vana ta mõtteid loeb , oli näinud karmi , klaasistunud ilmet ja tal oli hakanud piinlik . </s> </p>
<p> <s> Kas ta võtab selle maja ette ? </s> <s> Eluaja teisi inimesi ehitama õpetanud , tal on kogemusi ja võimeid , aga ta ei pea õigeks seda , mida poeg teeb , tal on selle maja vastu mingi kompleks . </s> <s> Ja eelkõige - ta tahab üksi oma õnnetuses praadida . </s> <s> Aga muidu see töö siin ei lähe , liiga väike ja vähetähtis ehitus , iga ettevõtja tuleb siia vaid kasumit lõikama . </s> </p>
<p> <s> Enn Sinivald astus üle läve , seisatas , ajas pea selga , vaatas ringi , hindas olukorda . </s> <s> Ja Mehisele meenus , isa oli temalt küsinud - palju siis läks maksma ? </s> <s> Ta mõtles Helet . </s> <s> Ta oli seda küsides naerukil . </s> <s> Tema küünilisus neis asjades oli poega alati vihastanud . </s> </p>
<p> <s> Ligi kaks miljonit , oli ta öelnud ja täpsustanud : loomulikult mitte tema , vaid panga raha , ja seda ka vaieldavalt . </s> <s> Igatahes ei tea keegi , et osalt on seal põhjuseks infoleke tema sekretäri kaudu . </s> <s> Kuigi teistpidi - tänu vastassuunalisele infole olid nad võitnud üle nelja miljoni .. </s> </p>
<p> <s> Ja mis sa mulle sellest räägid , oli vanamees käega löönud . </s> <s> Need on vaid võõrad miljonid ! </s> <s> Tema mõttekäigust ei saanud Mehis kunagi päriselt aru . </s> </p>
<p> <s> Sel hetkel , oli ta hiljem valmis kinnitama , nägi ta kõike ette otsekui läbi tarkade kivi , vähimagi üksikasjani , mõtles ta . </s> <s> Ja tunnistas - ei siiski ! </s> <s> Õitsvaid tulpe trepi kõrval peenral ei olnud ta kindlasti kujutluses näinud , ja mida kõike veel . </s> <s> Aga olulist oli ta suutnud näha , nagu oleks ta saanud korraks vändata aega kiiresti edasi ja siis jälle tagasi ning teada , mis sellest tuleb , kui ta tollele naerusele naisele ütleb - jah , loomulikult palka . </s> <s> Ta küsib , kui palju naine arvab palka soovivat , kui neile siia kokaks tuleb ? </s> </p>
<p> <s> Silmi pilutades ja pead kallutades nagu mõnulev kass päikesepaistes , päris Heldi - kui ta ikka aru sai , on tema kohuseks viiele mehele kaks korda päevas süüa teha , laud kraamida ja veel korra kohvi ja võileiba pakkuda ? </s> <s> Ja selle juures saab ta ise süüa ? </s> <s> Mille eest siis veel palka ? </s> </p>
<p> <s> Enn Sinivald oli seda naist mõne korra poe juures kohanud ja iga kord oli talle meelde jäänud elurõõm , mis temast kiirgas . </s> <s> Ta oli suurekasvuline ja heas vormis , tal oli nii puusa kui rinda , loomulikud meevärvi lokid , väike lott lõua all ja kõlav rinnahääl . </s> <s> Enn oli meeldivalt üllatatud , kui selgus , et lesknaine , kelle Kase-Lepa Enn talle kokaks lubas kaubelda , osutus selleks eluterveks olevuseks ja mitte mõneks kirvenäoks või lirvaks , keda ta poes käies samuti korduvalt märganud oli . </s> </p>
<p> <s> Naise mõttekäik masendas teda tegelikult , kui ta sellele jälile sai . </s> <s> Suurfarmis lüpsjana töötanud , oli Heldi üksi jäänud just sellel kõige raskemal ajal , kui kogu suurtootmine kokku variseda lasti . </s> <s> Tal olid koolis käivad murdeealised lapsed , tütar ja poeg . </s> <s> Ja tema traktoristist viinanina , kes tööta jäänuna enam midagi peale ei osanud hakata , oli kaela läbi püksirihma silmuse toppinud . </s> </p>
<p> <s> Tänaseks oli raskeim küll möödas - tütar teise Eesti otsa mehele läinud ja seitsmeteistkümnene poeg sulasena tööd saanud . </s> <s> Et poisil kool lõpetamata , seda ema siiski kahetses , aga nüüd sai juba elada . </s> <s> Temalgi oli ajuti olnud kodutööd , mingi õmblusfirma oli talle töökindaid masinal kokku vuristada toonud , aga seegi tööots kippus viimasel ajal käest . </s> </p>
<p> <s> Vahel on küll nii , et ei tea , kas nutta või naerda , seletas Heldi ja ta silmad särasid . </s> </p>
<p> <s> Ta teadis toidu hinda ja teadis , kui palju selle eest tööd peab tegema . </s> </p>
<p> <s> Kui ta ise süüa saab ... </s> </p>
<p> <s> Heldi oli nii täielikult naine , et Enn polnud ühtegi sellist ealeski lähemalt tundnud , täiesti uinuva mõistusega ja tugeva instinktiga , veidi kolletuma hakkav näidiseksemplar . </s> </p>
<p> <s> Arutelu käigus jõuti lõpuks mõlemaid pooli rahuldavate tingimusteni . </s> <s> Ega Enn Sinivald ei tundnud mingit vaimustust pesupesemisest ja koristamisest . </s> <s> Olgu siis Heldi perenaine , noh , esialgu , ütleme , kolm kuud . </s> <s> Selleks ajaks peaks ehitus valmis hakkama saama , mõtles Enn omaette . </s> <s> Niisiis söök ja viissada krooni palka . </s> <s> Tingimused on karmid , tunnistas ta . </s> <s> Ja naine naeris . </s> </p>
<p> <s> Sa saad , teatas Kase-Lepa Enn kõrvalt , sa saad täitsa kullatüki endale majja , ja ta silmis oli imetluse ja kadeduse segu . </s> </p>
<p> <s> Peremees pani klaasi lauale - prooviks . </s> <s> Nimekaim ei hakanud teesklema ja võttis suure suuga . </s> <s> Oligi liiga pikk vahe olnud . </s> <s> Ka Heldi tõstis klaasi ja püüdis teha nägu , nagu passiks see temalegi , aga oli selge , et nagu nii paljud naised , ei hoolinud temagi vägijookidest . </s> <s> Sellist asja naljalt juba ei näitle . </s> </p>
<p> <s> Nüüd , kus tal ehitus kaelas oli , lisaks oma saunanokitsemisele veel neli nõudlikku ja oskajat meest Ennu jaoks harjumatu töötahtmise ja vaieldamatu nõudmisega , et töövõimalused oleksid pidevalt olemas ... </s> <s> Miski ei tohtinud seista materjali või vahendite taga . </s> <s> Tal ei olnud tõesti mahti raisata aega pliidi juures seismisele . </s> <s> Ja ega meestegi aeg tasuta polnud . </s> <s> Oli vaja , et tööpäeva jooksul asi edasi liiguks . </s> </p>
<p> <s> Järgmisel hommikul , enne kui Enn oodatagi oskas , oli Heldi , nina külmast punane , tal ukse taga ja nõudis naeruselt sisselaskmist . </s> <s> Lõunaks olid supp ja praad , peedisalat ja mahlakissell mannapudruga - selle laadungiga võis tõepoolest tööd teha ! </s> <s> Ja õhtuhämarikus , kui potid-pannid läikima nühitud , venitas Heldi veel veidi minekuga . </s> <s> Poiss saab kodus isegi toime . </s> </p>
<p> <s> Järgmisel õhtul küsis ta luba eestoas magada . </s> <s> Neli kilomeetrit talveteega sinna ja tagasi ... </s> </p>
<p> <s> Kõik see oli nagu varem nähtud filmis . </s> <s> Mees tõusis hommikul ja istus juba kaetud lauda . </s> <s> Töömehed tulid alles tunni aja pärast ja hommikusööki neil leppes ei olnud . </s> <s> Selleks ajaks oli peremees jõudnud tööjärje üle vaadata , otsustada , kas keraamiliste plaatide kleepesegu või vuugipahtlit veel tänaseks piisab , toonud kruvid ja naelad kastidesse , kallanud laki töönõusse ja vahetanud rullile uue katte . </s> <s> Keskhommikul sõitis ta linna , tellis materjale , ostis elektrikaupa . </s> </p>
<p> <s> Lõunal istuti kuuekesi talu vana toidulaua ümber - Enn ühes , Heldi teises otsas , kummagi pikikülje ääres kaks ehitusmeest , kellest kolm olid Enn Sinivaldi kunagised õpilased . </s> <s> Juteldi , visati nalja , aega näis küllalt käes olevat , aga täpselt kell kaks olid kõik käsuta püsti . </s> <s> Kapitalism , mõtles mees mõrult muiates . </s> </p>
<p> <s> Õhtuks kahekesi majja jäänud , istusid nad enamasti teine teisel pool lauda ja naine nokitses midagi näpu vahel teha , mees luges . </s> <s> Teekannu ümin pliidiraual . </s> <s> Kümne paiku kobisid nad kumbki oma tuppa magama . </s> <s> Vajumas väsimuse ja une halli kliistrisse , tajus Enn Sinivald enamasti , et päev on jällegi läbi , ilma et ta oleks saanud mõelda , ja tundis ebamäärast süüd hingel . </s> <s> Ta teadis siis , et peamine on veel ees , kuid temas tekkis väike lootus , et kõik jääbki niisama ja ta pääseb . </s> </p>
<p> <s> Ühel hommikul olid nad kahekesi ukse taga - Heldi ja keegi valgetverd noormees . </s> <s> Mait , ta poeg . </s> <s> Märtsis pole talusulasel tõepoolest midagi teha ja ta oli vaatama tulnud . </s> <s> Selle selgituse vabandav toon oli meeldivalt viisakas . </s> <s> Ta oli kleenuke ja kandis pehmeid lokkis vurre , tal olid väga heledad silmad ning neis kindel ja vilgas vaade . </s> <s> Ja kunagine kutsekooli meister , kes oli selliseid seitsmeteistkümneseid väga palju näinud , arvas ära tundvat selle inimtüübi . </s> <s> Puht naljaviluks andis ta poisile proovida kipsplaatide pahteldamist ja lihvimist . </s> <s> Kui ta tunni aja pärast vaatama läks , tiris Mait ta varrukatpidi teise ruumi - laseks siin ka kergelt üle , inetu jääb , kui nii krobeliseks jätavadki ? </s> <s> Ta nõustus , kuid leidis , et see kukub halvasti välja , tuleb tundmatu poisike ja hakkab ehitusmeeste vigu üle käima . </s> <s> Koos otsustasid nad oodata ja midagi välja mõelda . </s> <s> Ja kutseõpetuse meistril oli hingepõhjas rõõm . </s> <s> See kõhnüke nolk osutus tõepoolest väärtuslikuks leiuks , ta oli üks neist sündinud oskajatest , kelle loomuses on täiuslikkuse taotlus . </s> </p>
<p> <s> Poisile oli vaja näidata igat asja vaid ühe korra ja see oli tal siis ka selge . </s> <s> Loobunud auahnest kavast saun otsast otsani oma kätega valmis ehitada , viis Enn Maidu sinna , selgitas , mida ta puitu valides silmas peab , kuidas viimistleb , kuidas sobitab , mida teha höövliga , mida liivapaberiga ja tundis lahkudes , et see osa , mis nüüd sündima hakkab , pole mingil juhul halvem tema enda tehtust . </s> </p>
<p> <s> Aga aprillis jättis Mait nad omapead . </s> <s> Tema peremees pakkus paremat raha ja tööd traktoril , nii et tapab ! </s> </p>
<p> <s> Päevad olid nüüd juba lõputu-pikalt valged . </s> <s> Lumi lahkus , oli tõmbunud veel viimaseks vastupanuks põllulohkudesse ja lepikualusesse . </s> <s> Lõokesed laulsid silmipimestavas sinetuses lakkamatult ja hall kõuts istus tare seina ääres pikal pingil , vidutas kollaseid silmi ning lõi nurru . </s> <s> Heldi oli ta lõpuks ära kodustanud . </s> <s> Muri vahtis tundide kaupa hooviväraval , seisis harkisjalu ja haukus kõige peale , mis looduses liikus või häält tegi . </s> </p>
<p> <s> Selles tärkamises ja ärkamises hakkas Enn Sinivald end järjest rahutumana tundma . </s> <s> Tahtis ta või ei , elu kiskus ta kaasa ja hingevaev unus voodisse , kui ta hommikul tõusis . </s> <s> Juba köögiuksel tuli alustada , vastata küsimusele , kuidas ta maganud on , arvata midagi ilma kohta ... </s> <s> Sellised tarbetud õhuvõngutamised olid teda eluaja ironiseerima ajanud . </s> <s> Nende talumiseks tuli pöörduda vana repertuaari juurde , mis kauasest kasutamisest käepäraseks kulunud nagu kirvevars või noapea . </s> <s> Eestlase jutt käib alati naljaga segamini , see on nii sisse harjunud , et seda ise enne ei märgatagi , kuni olud su kord sellest ilma jätavad , kui näiteks seersant su peale röögib või kohtunik meenutab , et selle laua ees nalja ei tehta . </s> </p>
<p> <s> Tänan küsimast , kinniste silmadega , vastas ta pärimisele , kuidas ta maganud oli . </s> <s> Ja nii edasi . </s> <s> Meeste tasahäälne tarmukas lõõp , kuni tööroobasid selga aeti , pahtlilabidaid puhastati või naelu kamaluga küljetaskusse tõsteti . </s> </p>
<p> <s> Enamasti ei väljenda see pila ja vaimukuste pildumine muud kui vaid koosviibijate arusaamu heast toonist . </s> <s> Selles avalduvad muidugi iseloomud . </s> <s> Üks on murelikult lõbus , teine lõbusalt murelik . </s> <s> Kes ropendab , kes mängib lihtsameelset . </s> </p>
<p> <s> Mees , kes kaua sellest eemal seisnud , tajus omaenda rollimängu eriti teravalt . </s> <s> Teda oli alati veidi kibeda ütlemisega ja väga sirgjooneliseks inimeseks peetud ja seda sama osa etendas ta ka nüüd . </s> <s> Kui ta vedas sõrmega üle kipsplaatide liitekoha pahteldiste , mida Mait talle kätte oli näidanud , ning arutas , kas see jääb kaldu langevas valguses näha , siis võeti seda kui käsku , mitte kui muretsemist . </s> <s> Ja sinna juurde võis ta viisakuse pärast muidugi nalja teha või mitte , see kas mahendas või ei mahendanud ta rahulolematust , mis oli iseenesest vaieldamatult olemas . </s> </p>
<p> <s> Ta ei saanud meestele öelda , et sisimas , oma tõelises olemises , niipalju , kui seda argipäeval üldse tajuda võis , tundis mees ise kõige selle vastu , mis siin majas toimus , suurt ükskõiksust . </s> <s> Ausast , elujärje korraldamise kavadega ehitatud majast oli mingi värdjalik pesa tehtud juba neljakümne üheksandal aastal , kui selle maja inimesed kaugele ja lumisele maale viidi , ning sellesse koduks ehitatud majja kroonulik kontor sisse seati . </s> <s> Siin oli nii palju kärgitud , õiendatud , siin oli inimesi üle kuulatud , kirjutatud aruandeid , mis kajastasid suurte ülemuste parimaid lootusi ega vastanud üldse asjade seisule . </s> <s> Ühe sõnaga - siin oli end ilmutanud sotsialistlik ellusuhtumine . </s> </p>
<p> <s> Tagumistes tubades ja köögis olid pesitsenud Leontiine Veiert ja ta poeg Mihkel , iseenesest talutavad inimesed kui järele mõelda , ainult et nende koht ei olnud kindlasti mitte korraliku talu uues elumajas , vaid kusagil seal , kus peksti keelt ja sõimeldi ja käidi kaebamas ja kus naised viimase argumendina teistele oma taguotsa näitasid . </s> <s> Kahjuks küll ei möödu selline päritolu mõne aasta ega ühe inimpõlvega , teadis nüüd Enn Sinivald . </s> </p>
<p> <s> Aga lisaks neile kahele oli siin sokkis ringi uidanud poolkirjaoskamatu portupeega naabrimees . </s> <s> Ja see ei tuuldunud siit majast välja ei aastate ega inimpõlvedega . </s> <s> Nii et kui keegi soovis siin endale lossi sisustada , siis olgu nii lahke . </s> <s> Enda koduna ega ka lihtsalt südamelähedase üritusena ei suutnud Enn seda ehitust kuidagi võtta . </s> </p>
<p> <s> Sellest hoolimata pruukis ta rahumeeli oma isiksust , seda natuke pleekinud ja viledaks kulunud paraadülikonda , ja see teenis teda täiesti laitmatult . </s> <s> Teda ei armastatud eriti aga temast peeti lugu ja taluti ta lahedalt ära . </s> <s> Ja selles rollis võis ta teinekord ka vihastada või rõõmustada , nii et isegi imestas ja vahel kahtles , kas ta siiski pole selle omaenda välise pildiga mingis osas ikkagi identne ? </s> </p>
<p> <s> Hingevaev ja pelgus tulid enne uinumist korraks , kui ta liiga väsinud polnud ja kohe asemele viskudes ära ei vajunud ... </s> </p>
<p> <s> ... kuni ta , peadpidi padjas , põlvili voodi ees nuuksudes toibuma hakkas . </s> <s> Öösärgis Heldi põlvitas ta kõrval ja tema kehast kiirgav soojus oli vist esimene rahusti , mis mustas meeleheites mehe teadvusse jõudis . </s> </p>
<p> <s> Mis on , ütle , mis on , kas kusagilt valutab ? </s> </p>
<p> <s> Mees veeretas pead mööda asemepõhja ja soigus , kuni laskis end istuma aidata ja tühjal pilgul põrandat põrnitsema jäi . </s> </p>
<p> <s> Ehmunud naine silitas ta nägu . </s> <s> Ta huuled olid poolavali ja silmad suured ning tumedad . </s> <s> Naine ühes oma põhirollis - lohutaja ja aitaja , mõtles Enn ja see sarkastiline tõdemus võttis temalt hetkega valu kogu eheduse . </s> <s> Ta hakkas äsja läbielatust välja kerkima , hakkas tundma seda , et isegi must meeleheide on vaid üks kihistusi ja see pole üldsegi tema ise , kes selle valu käes talumatusest soiub . </s> </p>
<p> <s> Jah , ütles ta . </s> <s> Jah . </s> <s> Ma tapsin oma naise . </s> </p>
<p> <s> See ei olnud tõsi , ta nägi unes hoopis leeke , mühisevat tuld , mis teda ümbritses , ja mürgist suitsu ... </s> </p>
<p> <s> Ma tapsin oma naise ja ma ei saa sellest rahu , ütles Enn Sinivald tühjusele enda ees , mis sel hetkel oli võtnud soojust kiirgava naise kuju . </s> </p>
<p> <s> Ära aja segast ! </s> <s> Peopesa pandi ta tulisele otsmikule , talle toodi suhkruvett ja valvati , kuni ta pulss oli rahunenud ning meeleheide talutavuse piiridesse taandunud . </s> <s> Kuigi ta mitu korda käskis Heldil magama minna ... </s> </p>
<p> <s> Söandamata enam uinuda , vahtis mees pimeda lae poole ja vaevas südant . </s> <s> Ta oli öelnud - ta ei suuda enam taluda , kuidas vaprad ja ilusad metsikud roosid kodus ja võõrsil džungliarmastuse pärast sorinal nutavad ja Santa Barbara ei jõua seda pealt vaadates Beverly Hillsi rongile . </s> <s> Tema süda lihtsalt ei kannata seda enam välja . </s> </p>
<p> <s> Kui talle sunniti peale vastuvõetamatuid otsuseid , siis väitles ta ikka ülepakutult vaimukas laadis . </s> <s> Miks Asta mii vihaselt vastu oli , kui Enn endises Mehise toas vana värviteleka riiulile ubis ? </s> </p>
<p> <s> Ajapikku oli kujunenud nii , et naine aina nukrutses ülekohtu pärast , mida mees talle tegi . </s> <s> Sellest ajast , kui neil Samsungi pill toas oli , millele Sat-TV kaabel külge käis , selgus ikka , et siis , kui Enn seda vaatama asus , oli parajasti mõnel teisel kanalil seriaal , mida Asta tingimata näha tahtis . </s> <s> Loomulikult loobus naine otsekohe , ei vaielnud kunagi , läks kööki ja pillis seal , kuni mees oma laiutamise lõpetas . </s> <s> Aga muidugi ei jätnud ta ütlemata , et omast ilma jääb . </s> </p>
<p> <s> Seda vägivalda ei kavatsenud Enn nüüdsest enam harrastada ja naine oli vastu . </s> <s> Miks ? </s> </p>
<p> <s> Rohkem kui seriaalide pealeloetud tekst oma primitiivsuses ja diletantlikus ilmekuses , mis ajus kumisema hakkas nagu kinnismõte , häiris Enn Sinivaldi tema bibliograafist naise kultuuriline mannetus . </s> <s> Aastatega olid Asta vaimsed huvid kokku kuivanud ja piirdusid tõepoolest üksnes nende kuue või kümne kinokoomiksiga , mida talle läbi pungis klaasekraani ajudesse valati . </s> </p>
<p> <s> Tegelikult olid nad just viimasel vana-aasta õhtul arutanud , mida teha , miks nende elu nii tuimaks ja vaenulikuks on muutunud . </s> <s> Nad otsustasid , et hakkavad väljas käima , teatris ja pereklubis ja püüavad soetada perekonnasõpru . </s> <s> Tookord näisid küll mõlemad uskuvat , et midagi annab veel päästa . </s> </p>
<p> <s> Sellest ajast , kui poiss kodust alaliselt ära oli , kuivas nende suhtlemine kokku ja muutus lausa kiuslikkuseks , kusjuures vastavalt temperamendile Asta vesistas ja Enn ragistas . </s> </p>
<p> <s> Ta oli kuulnud anekdooti - ema õpetab pulmade eel tütart : ära sina mehega kunagi vaidle ! </s> <s> Hakka kohe nutma ! </s> <s> Ta rääkis selle kodus Astale edasi ja põrkas vastu külma mittemõistmist . </s> <s> Naine ei saanud üldse aru , milles nali seisab . </s> <s> Sellest ajast peale kahtles Enn , kas ta abikaasa ikka on nii lihtne kannataja või siis lihtsalt vahendeid oskuslikult valiv despoot . </s> </p>
<p> <s> Nüüd takkajärele oli kõike seda lausa talumatult valus meenutada . </s> <s> Mida ta küll andnud oleks , et Asta elaks ! </s> </p>
<p> <s> Kõike oleks ju saanud vältida . </s> <s> Tookord oli tema elutoas Samsungi ees , sest taevakanalilt tuli sport , Lahti EM . </s> <s> Ta oli otse töölt tulnud ja pilli pinisema pannud . </s> <s> Oli parajasti naiste sõit , nii et ta sai ka riideid vahetamas ja köögis vähest einet võtmas käia ja oli meeste pika distantsi ajaks enda korralikult sisse seadnud . </s> </p>
<p> <s> See polnud enam see spordiala . </s> <s> Plastiksuusad , kihvtid spetsiaalrelvad , aerodünaamilised kombinesoonid , jääpõhjaga rajad ja uisusamm . </s> <s> Nemad sõitsid omal ajal villases või isegi puuvillases dressis , kolmeliinine vintpüss kukalt kolkimas . </s> <s> Suusakingad juba olid , aga klambrid raspeldasid veel suusajälje pervi ja lauad olid ehtsast puidust ning tõrvatud . </s> </p>
<p> <s> Ja ometi käis ta parem käsi kaasa , rapsis lukuga padrunit vahetada , kui märgike kukkunud oli ... </s> </p>
<p> <s> Vahepeal oli Asta end poisi toas vana pilli ette sisse seadnud ja Enn käis tal abiks kanalit keeramas . </s> </p>
<p> <s> Üheksa paiku sõid nad võileiba ja jõid kohvi ning jätkasid , kuigi Ennu huvitav osa oli juba läbi , jäi vaadata vaid päeva kokkuvõtet . </s> </p>
<p> <s> Ta mäletas , et kui ta kümne paiku elutoast magamistuppa läks , nägi ta tugitoolis längakile vajunud pead ja kuulis naist norskavat ning järjekordsed õelused järasid järjekordsete kaunishingede kallal ja punusid järjekordseid intriige . </s> </p>
<p> <s> Kunagi oli see naine heitnud temale ette matslikku harimatust , mõtles mees voodis . </s> <s> Ei , siiski - isegi mitte ämm ei heitnud temale ette seda , et ta maalt pärit on ja ei tea , kes on mõni Adamson või Grossberg ... </s> <s> See nimelt , tsunfti kuulujate eraelu kallal kiibitsemine , oligi kogu kultuur , mõtles ta kibestunult . </s> </p>
<p> <s> Vaevalt küll meenutas ta endale tol õhtul , et nende vanusevahe annab end just nüüd eriti valusasti tunda . </s> <s> Asta oli juba viiskümmend kuus , ja nagu ta alati oli endassetõmbunult elanud , polnud siin linnakeses kunagi kodunenud , mii praadis ta nüüd seda enam iseenese rasvas . </s> <s> Mis teha , kui need mõned moeprobleemid ja inglise printsessi eraelu Ennu vähimalgi määral ei huvitanud . </s> </p>
<p> <s> See oli vist mingi mürtsatus , võimalik , et kineskoobi lõhkemine , mille peale ta ärkas . </s> <s> Igatahes istus ta mingil hetkel oma voodi serval ja püüdis toibuda , aru saada . </s> <s> Aga pigem oli see küll instinkt kui mõtlemine , mis teda nende kümne sekundi jooksul juhtis , mis jäid ärkamise ja teadvuse kadumise vahele . </s> <s> Igatahes tiris ta hetke pärast lahti rõduust , lüües käega sellele , et topendeid on hiljem tüütu tagasi panna . </s> <s> Siis lõi talvine tuul talle näkku , ta hingas kopsu täis ja märkas väljahingamisel , et see , mis ta suust tuli , pole üksnes hingeaur , vaid ka suits , plastmassimaitsega paks suits , mis tubagi täitis ... </s> </p>
<p> <s> Arvatavasti kaotas ta kohe teadvuse . </s> <s> See on nii tüüpiline vingumürgituse puhul , et just värske õhk viib viimase pildi eest . </s> </p>
<p> <s> Kas tal oleks sel minutil olnud võimalik minna naist päästma ? </s> <s> Oli seal siis vaid kõrbemise ving või juba laustuli ? </s> <s> Kuidas see ka polnud , piinama jääb see teda elu lõpuni , et ta vähemalt ei proovinud . </s> </p>
<p> <s> Tal jäi suu lahti , kui hommikul söögilauas oma lugu Heldile pihtides avastas , et naine teab ja et see teda isegi enam ei huvita . </s> <s> Heldi teadis ka seda , mida Enn enda eest veel möödunud ööl oli varjanud ja nüüd nagu viimase hävitava süütõendi prokurörina lauale käia otsustas . </s> </p>
<p> <s> Jah , muidugi läheb põlema , oli ta Astale öelnud . </s> <s> Kaheksa aastat ei läinud põlema ja nüüd läheb kindlasti ja mina vahin juures ja nutan sorinal ! </s> </p>
<p> <s> Kuidas võis Heldi seda teada ? </s> </p>
<p> <s> Kase-Lepa Enn oli rääkinud ? </s> <s> Kust tema teadis ? </s> </p>
<p> <s> Niisiis oli Enn Sinivald seda kõike teadnud ja edasigi rääkinud selles sinises kauguseudus , kus ta viimase kevade oli siin tuianud ja omaette ümisenud , kus ta nähtavasti oli peenraid kaevanud ja porgandit külvanud . </s> </p>
<p> <s> Selleks ajaks , kui ta endale maailmast aru otsustas andma hakata , oli ta kõik need koledused enda eest ära kotti toppinud , selle kinni nöörinud ja pimedasse nurka ära peitnud . </s> </p>
<p> <s> Heldi oli lihtsalt solvavalt ükskõikne - ena mul asja , mul on kodus kaks tükki selliseid kolme mehe telekaid , kaks kannavad ja kolmas teeb uksi lahti . </s> <s> Üks läks rikki , ei saanud teist parandusse viidud , raha oli , lasin poistel linnast uue tuua ... </s> <s> Tahad öelda , et ma kippusin kohe kangesti oma meest ja lapsi tapma ? </s> <s> Igas peres oli selline , eks sa ise mäleta . </s> </p>
<p> <s> Loomulikult ei maksnud Heldi argumendid suurt midagi , aga läinud uksele , pilutanud kevadehommiku ereduses silmi , hinganud sisse õhku , milles ei olnud põlevatest insulakplaatidest leviva sinihappe kübetki , leidis mees , et maailm on kaotanud kogu selles sisalduva meeleheite ja näib kuidagi argipäevane ja igav . </s> </p>
<p> <s> Ta oli kõik selle tõepoolest ette ära näinud , kuigi keeldus seda mäletamast ja imestas ikka veel , et asi just nii juhtubki , nagu see nägemuses oli olnud . </s> </p>
<p> <s> Enn Sinivald istus laval , saja kolmekümne kraadises leilis , põlved lõua all ja mõlgutas mõtteid , kui eesukse kolksu kuulis . </s> <s> Ta nägu läks naljakalt naerule ja mees pomises endale nina alla - nii siis mängitaksegi ennast patti ! </s> </p>
<p> <s> Pesupamp näpus , oli ta veerand tundi tagasi läbi köögi tulnud , kus Heldi parajasti põrandat pesi . </s> <s> Noh , selga pesema ! oli ta öelnud , ja käpuli põrandal , oli naine pea tõstnud ning ta nägu oli ilusat naeru täis läinud . </s> </p>
<p> <s> Veel oli lootus , et saunaesikus toimetav inimene tagasi läheb , siis aga käis juba pesuruumi uks ja hetke pärast tõmmati leiliruumi uks lahti . </s> <s> Seal ta siis oli , kummardumas madalas ukseavas . </s> <s> Rubensil polnudki nii halb maitse , mõtles mees nukra irooniaga . </s> <s> Ta nihutas end lava ääre poole , et nainegi üles mahuks . </s> </p>
<p> <s> Kui ta mõne aja pärast saunast tuli , läbi köögi tahatuppa läks ja oma asemele selili heitis , oli ta nägu laisalt naerukil . </s> <s> Jälle kord oli ta kõik suure ja heroilise uputanud millessegi , mis oli mõnus ja natuke patune . </s> <s> Ja kui üldse milleski , siis nendes tendentsides - olla traagiline ja sellest üle saada ja alluda patusele ilmlikkusele - neis suurtes ja väga üldistes tõepärasustes avalduski see , mis oli päris ehtne Enn Sinivald . </s> <s> Kõike , mida ta iseendast arvas teadvat , võis rahumeeli omamoodi üleskirjutamata literatuursuseks pidada . </s> </p>
<p> <s> Eesuks avati ja ühed sammud tulid läbi köögi . </s> <s> Naine istus ta voodi äärele , naeris armsalt ja peitis pea ta rinnale , nagu nii kenasti öeldi seltskonnalehe jutulisades . </s> </p>
<p> <s> Kõik needsamad tembud ! </s> <s> Tema tahtis küll pärast vabalt selili olla , käed-jalad laiali , ja kuulata endas tuikavat verd . </s> <s> Aga ta ei keelanud siiski seda vähest hellust , asetas käe Heldi seljale ja silitas natuke . </s> </p>
<p> <s> Kui sellest ka midagi ei järgne - nemad nähtavasti tunnevad just sel ajal , kuidas neis pool võõrast elu teist poolt otsib , et uueks tervikuks liituda . </s> </p>
<p> <s> Keeranud auto asfaldilt külavaheteele , pidas Enn Sinivald kinni ja tuli välja asja uurima . </s> <s> Seal , kuhu oleks pidanud tulema Mehise golfimuru , pobises Kase-Lepa Ennu põka parajasti külvata . </s> <s> Hommikul minnes polnud ta udu tõttu nähtavasti märganud küntud ja randaalitud maad . </s> <s> Muidugi sai see olla vaid hiline odrakülv , mõtles ta . </s> <s> Alles hiljuti oli olnud sama lugu kartulitega . </s> <s> Heldi oli sea kasvama võtnud ja agiteeris Ennu kartuleid maha panema . </s> <s> Mees oli tööde lõpetamisega maja juures nii hõivatud , et viskas käigult - kes need maha paneb . </s> <s> Ja - eks pane , kui tahad . </s> <s> Tema arust oleks pidanud asi sellega ühel pool olema . </s> <s> Astaga elamisest oli talle jäänud kindel teadmine , et kogu lugu lõppeb niisugusel juhul mossitamise või peatäie nutuga . </s> <s> Siis aga oli ta maantee lähedalt leidnud korralikult kinniaetud vagudega kartulipõllu ja omaette vaikselt imestusest ümisenud . </s> <s> Kes maa haris , kes seemne muretses , kes mugulad maha poetas , kes vaod kinni ajas ? </s> </p>
<p> <s> Nüüd oli siis järg vilja käes . </s> <s> Toho-imet , kas siin talus siis peremeest enam polegi , mõtles ta Heldilt küsida . </s> <s> Mitte vihaselt , sest mis viha tal sai olla , kui Vanajuhani mitu aastat söötis seisnud maid keegi ometi liigutas . </s> <s> Ja mis golfi puutus , siis oli parem , kui see siit piiridest kaugemal püsib . </s> <s> Või siis ehk taha oosijalamile , kus maa kruusane ja kõva . </s> <s> Sinna laota muruvaip maha ja kasta korralikult , saad väljaku , mis vähemalt peal kõndimist ei karda . </s> <s> Ka liivane maalapp on seal olemas ja veesilm , kuhu fanaatikud armastavad palle uputada , et oleks millegi üle hiljem mõtteid vahetada . </s> </p>
<p> <s> Selles meeleolus keeras ta auto õuele , tõstis hooga tagaluugi üles ja korjas sealt sülle karbid kraanide ning dušikomplektidega , et neid uude majja torutööde lõpetamiseks viia . </s> </p>
<p> <s> Sul käis üks daam külas , tuli Heldi tarest ja ta nägu oli naljakalt naerul . </s> </p>
<p> <s> Ja kui mees välja ei teinud , lisas - autoga . </s> </p>
<p> <s> Enn peatus , vaatas küsivalt . </s> <s> Milline daam , millise autoga ? </s> </p>
<p> <s> Kena keskmises nooruses blondiin punase suure laugsabaga autoga . - Sierraga ? </s> </p>
<p> <s> Vist jah , miskisugune Ford . </s> </p>
<p> <s> Ja oli nii kiire , et ootama ei jäänud ? </s> </p>
<p> <s> Ma ütlesin talle , pani Heldi käed puusa , ma ütlesin - saad aru , siin olen nüüd mina ! </s> <s> Vudis minema nagu siil uttu . </s> </p>
<p> <s> Enn naeris ja läks kraane ära viima . </s> <s> Niisiis Ivika . </s> <s> Muidugi ei jäänud ta ootama , kuigi oli selge , et Heldi ei öelnud talle midagi väljakutsuvat . </s> <s> Selle toreda olevuse juurde kuulus , kõigest bravuurist hoolimata , tagasihoidlikkus , mis puhuti kompleksi meenutama kippus . </s> </p>
<p> <s> Kuni ta meestega tööasju klaaris , keerles ta peas mingil varjatud ärklikorrusel kihelev vajadus selle asja üle järele mõelda . </s> </p>
<p> <s> Ta mäletas nüüd sedagi , mis on saanud ta põlenud korterist . </s> <s> Mehis korraldas seal , hea , et Enn ise sel ajal alles haiglas vedeles . </s> <s> Vähe , mis järel oli , natuke köögikraami ja magamistoa kapist tema asjad . </s> <s> Kuhugi oli poiss ema riidekraami pannud , et see hingehädas isale enam kunagi ette ei puutuks . </s> <s> Kui remont tehtud , oli ta isalt küsinud - on tal sellega mingi plaan ? </s> <s> Korter oli ju erastatud ja tema nimel . </s> <s> On tal paremat plaani , kui see ajutiselt üürile anda ? </s> <s> Kalev ja Ivika olid need üürnikud , teadis ta nüüd . </s> <s> Nad maksid ekspluatatsioonikulud ja kohustusid lepingu lõppedes korraliku remondi tegema . </s> <s> Muud Enn Sinivald neilt ei nõudnud . </s> </p>
<p> <s> Muidugi oli Ivika aina ta küljes rippunud , nii seletamatu , kui see ka ei tundunud . </s> <s> Et ta omal ajal Ilmalegi südame külge oli jäänud , pani Enn kergelt imeks . </s> <s> Kes ta siis oli , mingi juhuslik kutt , kes äärepealt oleks tüdruku omaks saada võinud , aga see kõik oli üksnes mingi pooleteisttunnine episood . </s> <s> Hiljem , kui nad uuesti kohtusid , siis juba mõlemad abielus , oli see luhtunud võimalus , mis Ennu jaoks ammu möödas oli , nähtavasti naist uuesti kiusama hakanud . </s> <s> Muidugi ei olnud nende vahel vähimatki , isegi lõõpi ega pilguvahetust . </s> <s> Enn lihtsalt tundis seda . </s> <s> Nähtavasti oli lapsepõlve aegne jälitamisoht ta vaistu tundlikuks treeninud . </s> <s> Ta teadis alati , kuidas temasse suhtutakse . </s> </p>
<p> <s> Oli see võimalik , et ema oma sümpaatia mingil viisil tütrele edasi andis ? </s> </p>
<p> <s> Mingi maast-madalast sümpaatia võis ju plika pärida . </s> <s> Aga eavahe ? </s> <s> Üle kahekümne aasta ! </s> <s> Nojah , aga Hele oli ju veel hoopis noorem ja võttis ta otsekohe mängu . </s> <s> Siin oli midagi , millest Enn Sinivald ei uskunud kunagi aru saavat . </s> <s> Ühte ta teadis - kui juhtub , et kusagil jääb mõni meesolevus ripakile , naiseliku hoole ja armastuseta , siis ilmub sinna peagi piisav arv kandidaate , kes hoolitsuses üksteist üle trumbates ja küünarnukke kasutades seni saagi ümber tiirlevad , kuni see oma vabadusest jälle kenasti ilma on , et tal oleks , kelle ees end süüdi tunda . </s> </p>
<p> <s> Ei tule ma sinna peene rahva hulka , kas tead ! naeris ta pojale vastu . </s> </p>
<p> <s> Mehis vihastas . </s> <s> Ta teadis muidugi väga hästi , mida peenest rahvast isa kõnepruugis arvata . </s> <s> Vanaisa Meinhardist alates ei pidanud see pere siin end mitte kellestki sellel maamunal halvemaks , mingist pangandus- ja majandustegelaste tõusikutepundist ealeski mitte . </s> <s> Uue maja poolt põntsus muusikat ja juba mõnda aega oli selle trepil väga nappe kleite ja tumedaid kuubesid näha olnud . </s> <s> Üks auto jämedama tagumikuga kui teine , tulid need aina tolmupilves ja peatusid maalapil , kust noor rohi seks puhuks maha oli niidetud . </s> <s> Pangadirektor pühitses oma maakodu sisse . </s> <s> Mingi külm fee oli end ta küünarnuki külge kruvinud , vahtis oma värvist kleepuvate ripsmete vahelt ja tundis ilmselt hirmu , et ta siidine ja paabulinnusabana kirev , kombineed meenutav kehakate võib siin mustas ja koledas majaurkas kannatada saada . </s> </p>
<p> <s> Ma olen sind igatahes kutsunud , ütles Mehis kaunis külmalt . </s> </p>
<p> <s> Ja mina olen su kutse tagasi lükanud , naeris isa . </s> <s> Hea küll , käi nüüd oma külalisi lõbustama ! </s> </p>
<p> <s> Ja kinni langenud uksele - kuradi mustlased ! </s> </p>
<p> <s> Heldi ei saanud vist päriselt aru ja ega Enn isegi saanud . </s> <s> See poiss oli tema jagu , ja kui temaga õiges toonis rääkisid , siis ta ka sai aru . </s> <s> Aga need ajad , mis ta vanaema juures Tallinnas veetis , ei olnud ta mõistusele küll hästi mõjunud . </s> <s> Lõpuks sai ta ka selle korteri endale , Tõnismäel , väga viisakas majas . </s> <s> Ta proovis selle maailma hiilgust ja tal oli kapitaliks ennastunustava töötegemise harjumus , mille siit talust igaüks kaasa sai , kui vaid usaldas käed külge lüüa . </s> <s> Eks näis , ehk annab jumal ka mõistust ! </s> </p>
<p> <s> Heldi oli kõigest sellest natuke ehmunud . </s> <s> Tal oli küll mida selga panna , oli ta ju kõik need õitsva kolhoosikorra aastad hästimakstud töölooma elu elanud . </s> <s> Ta oli endale võinud mõndagi lubada , aga tal polnud kusagil olnud võimalik ära kanda tolleaegset garderoobi . </s> <s> Sealt lähtus ka ta alaväärsustunne . </s> <s> Tegelikult intelligentsest keskkonnast ja korraliku keskharidusega naine , kes oli saanud üksnes laudanaiste sõimlemist ja joodikute mörinat , sõnnikut ja diislikütust kogeda . </s> </p>
<p> <s> Enn läks voodisse ja huikas naise enda juurde . </s> <s> Nad jäid mõlemad tukastama . </s> </p>
<p> <s> Suure töö lõpetamise pingelangus avaldus loidusena . </s> </p>
<p> <s> Kui Enn õhtuhakul seale süüa läks viima - et Heldi ei peaks end rokase ämbriga väljas näitama - nägi ta eemalt seaaia ääres nägemust - see ei saanud ju ometi Hele olla . </s> <s> Aga see oli Hele - kõrgetel kontsadel väljakutsuvalt vormikad jalad , puusad mõõduka pikkusega kleidi all , vahva kõrge soeng ja tilberdavad kõrvarõngad . </s> <s> Ja üks tumedas kuues turske mees rinnutas seaaial ning römises . </s> </p>
<p> <s> Kas nad ei ole ühte nägu , ütles tüdruk tervituse juures mehele ja notsule osutades . </s> </p>
<p> <s> Päris keskmine lihakeha , arvas Enn . </s> <s> Ainult et puss on nüri olnud või vesi külm . </s> <s> Harjased on pikaks jäänud . </s> <s> Sült ajab süües köhima . </s> </p>
<p> <s> Smokingikandja upitas end püstakile . </s> <s> Ilma aia abita ta küll hästi jalal ei püsinud , ja selleks et vanameest korralikult fookusesse saada , pidi ta vasaku silma kinni panema . </s> </p>
<p> <s> Mis sina siin õiendad ! </s> <s> Mis kolhoosnik sina siin üldse oled ? </s> <s> Kui sa tahad nikku saada , siis küsi enne minu käest ja maksa raha ette ära ! </s> </p>
<p> <s> Enn ei teinud temast väljagi . </s> <s> Pätte oli ta ennegi näinud . </s> <s> Ah siis see oli see proovikivi , mille vastu tüdruk oma enesetunde ära oli nürinud ! </s> </p>
<p> <s> Ta valas roka plödinal seakünasse ja possa hakkas seda hooga larpima . </s> </p>
<p> <s> Tahtsingi sinuga ... jõudis lahkuva mehe juurde ilmunud tüdruk öelda , kui ta järsku õlast kõrvale rebiti ja halvasti raseeritud kiilaspea nende vahele ilmus . </s> <s> Kui ei sigatse , siis ei saa peksa , teatas ta suuremeelselt Enn Sinivaldile . </s> <s> Ta suunurk oli oksene , aga koos maotäiega oli ta lahti saanud ka vaevast ja nüüd riiakaks muutunud . </s> <s> Ta vasak käsi kobas Ennu pluusirinna järele ja parem kiskus rusikasse . </s> </p>
<p> <s> Mees heitis seaämbri eemale . </s> <s> See oli luud , mis talle pihku hakkas , õnneks mitte seaaseme tasumise hang . </s> <s> Esimene pauk , mis otse pähe sadas , võttis smokingikandja tuikuma ja süütas ta silmis uskumatuse ning viha , teine viis mehe käpuli ja kolmas tabas tühja muru , sest habemetüükais härrasmees oli eemale viskunud ning põgenes hoovist . </s> </p>
<p> <s> Enn Sinivald taarus tagasi , toetas selja vastu seina ja istus siis vundamendiservale . </s> <s> Pätid väljas ... pomises ta vaid . </s> <s> Siis niisama lihtsalt kõik tulebki tagasi , ka vägivald ! </s> <s> Piisab , kui mäletad elatud elu ja viskad mõne töömehega natuke nalja - ja jälle oled iseenda vang ! </s> </p>
<p> <s> Ja imestusest tummaks jäänud tüdrukule - mine vaata , ma vist lõin tal pea veriseks . </s> <s> Naise kohus on meest tema hädas toetada . </s> </p>
<p> <s> Mona-Lisa naeratus oli lõkendavaks ja lõbusaks läinud . </s> <s> Tead , sa oled täitsa löömamees kohe ! </s> <s> Kus panid mölakale piki pead ! </s> </p>
<p> <s> See on hirmus , tahtis ta öelda , kuid lausus oma sarkastilisel moel - ega see just ilus ei olnud . </s> <s> Ta teadis , et põeb seda löömist nüüd jälle vähemalt paar nädalat , on lihtsalt haige </s> </p>
<p> <s> Issand ! kiljatas äkki Hele . </s> <s> Tule appi ! </s> <s> Siga oli oma aias roka lõpetada jõudnud ja hakkas just ühte pruuni nahktaskut magustoiduks peale järama . </s> <s> Enn ei saanud seda enam muidu kätte , kui pidi luuavarre elajale purihammaste vahele toppima . </s> <s> Kui ta siis päästetud rahatasku Helele ulatas , imestas ta , kui kindlal käel tüdruk selle ilase ja sitase eseme vastu võttis . </s> <s> Nad viisid selle koos kaevule ja tüdruk puistas sees oleva kivile ning pesi kõigepealt ümbriku puhtaks . </s> <s> Pass , ja näe , pangakaardid ja magnetlukukaart , see on vist nende klubil Muidugi , patakas raha . </s> <s> Hele vahtis seda varandust ja hakkas naerma nii et vesi silmist jooksis . </s> </p>
<p> <s> Kõik oli kas lausa ära puritud või siis suuri hambajälgi täis . </s> <s> Rahakoti kokku pakkinud , pead vangutanud , pöördus tõsinenud tüdruk Ennu poole . </s> <s> Tahtsin küsida - ega sa minu peale pahane ei ole ? </s> </p>
<p> <s> Käi oma teed , ütles mees . </s> <s> Sa saad aru , mida ma mõtlen . </s> <s> Aga ... </s> <s> Ja ta nõksatas peaga aidanurga suunas , mille taha see härrasmees kadunud oli . </s> </p>
<p> <s> Tüdruk ennetas teda - tahtsin lihtsalt sind veel korra näha . </s> <s> Muidu on juba möödas . </s> </p>
<p> <s> Tubli on , mis sinust ikka õpetada ! </s> </p>
<p> <s> Aida tagant , kuhu see teiste-maja jäi , kostis äkki kriiskavat naisterahva naeru ja siis teisigi huikavalt ülemeelikuid hääli . </s> <s> Hele silmis süttis elujanu . </s> </p>
<p> <s> Mine , mine , rehmas Enn käega ja pomises lahkuvale seljale - kuhu sa ikka pääsed ! </s> </p>
<p> <s> Mees jäi keset õue seisma ja õunapuuõisi vaatama . </s> <s> Esialgu oli neid veel harvalt - valkjasroosad tillukesed roosid . </s> <s> Möödunudaastasi ta ei mäletanud . </s> <s> Võib-olla neid polnudki , õunu igatahes küll ei olnud , seda ta mäletas . </s> <s> Ta püüdis analüüsida tundeid , mida õiteaegne kevad temas tekitab . </s> <s> Loomulikult meeldis talle lõpuks ometi mahenenud õhk ja looduse elu , mis nüüd juba pulmaperioodist läbi ja pesitsemisse oli jõudnud . </s> <s> Veel üks kevad . </s> <s> Ta oli kaua olnud selles kummalises seisus , kus tal oli täiesti ükskõik , kas ta elab või ei . </s> <s> Et elada , tuleks ka elust vähegi rõõmu tunda . </s> <s> Või siis vähemalt mitte väga kannatada . </s> <s> Vaevalt ta mingit rõõmu tundis , kuid eriti ta praegu ei kannatanud ka . </s> <s> Selles ei-uju-ega-upu seisus võis igatahes olla , kui enda olemist ise raskeks ei teinud . </s> </p>
<p> <s> Ta keeras end teiste-maja poole . </s> <s> Mait kaevas seal parajasti tikripõõsaste juures , rookis neid metsistunud ja haigeid puhmaid välja . </s> <s> Sinna tulevad lumemarja- ja kukerpuuhekid ja lillepeenrad ja murud . </s> <s> Ja alla , kopli poole tuleb hobusetall , nagu öeldud . </s> <s> Mehis ei kavatsenud sellest sammugi taganeda . </s> <s> Enn oli pojale selgeks teinud , et tema võib küll ehitustööde juhataja olla , aga tallimeheks-saunameheks-majahoidjaks peab ta kellegi teise palkama . </s> <s> Ja samas oligi kohe Mait kohapealt võtta . </s> <s> Ometi kord läks midagi asja ette . </s> </p>
<p> <s> Talli otsa oli projekteeritud kahetoaline korter - tallimehele . </s> <s> Enn oli seda Maidule osutanud ja vaikselt maininud . </s> <s> Vaadaku ja mõelgu ! </s> </p>
<p> <s> Sest golfist ja ratsahobustest ei saa ometi koosneda talu kogu majapidamine . </s> <s> Talle meeldis see poiss oma kiire taibu ja tõsise asjassesuhtumise poolest . </s> <s> Teine seitsmeteistkümnene kihutaks mootorrattaga ringi ja käiks plikades ja olekski kogu ta tarkus . </s> </p>
<p> <s> Sähvatas ja hele , plekine ragin valgus üle taeva . </s> <s> Mõned harvad suured piisad langesid läbi õhu . </s> <s> Paar neist plaksatasid mehele läbi juuste pähe . </s> <s> Rohkem küll polnudki seda esimest kevadist äikest , aga juba hakkas kõik kuidagi eriti värskelt ja jõuliselt lõhnama . </s> <s> Pääsuke kihutas vihinal otse ta pea kohalt üle , nii et tuul ta juukseid liigutas . </s> <s> Siis tuli Muri , uuris murelikul ilmel taevast ja vaatas küsivalt Ennule otsa . </s> <s> Ta ei talunud tugevaid helisid - laske , müristamist . </s> <s> Mees oli aru saanud , et eelkõige muretses koer tema , peremehe pärast . </s> </p>
<p> <s> Nad läksid koos sisse ja Heldi korjas oma näputöö ehmunult koomale . </s> <s> See kiirustav varjamisliigutus tegi Ennu uudishimulikuks ja ta vaevus vaatama , mida naine laua taga nokitseb . </s> <s> Ja tummalt vaatama ta seda jäigi . </s> <s> Valge flanelli tükk , mida helesinise niidiga üleääre löödi ja mis nägi välja suure T-tähe kujuline . </s> <s> Mees oli kunagi kauges minevikus sellist näputööd pealt näinud ja ta vaatas naisele otsa . </s> <s> See naeratas natuke sunnitult . </s> <s> Jah , tõsi ... </s> <s> Aga ära muretse , ma saan ise hakkama küll . </s> <s> Ja kohe lisas , et ta mäletab , nädal on veel tähtajani . </s> </p>
<p> <s> Mis tähtajani , ei saanud Enn aru . </s> </p>
<p> <s> Kolmeks kuuks oli kaup , ütles Heldi . </s> </p>
<p> <s> Nagu notiga pähe saanud , tõusis mees lauast ja väljus , astus kevadisse aeda , läks okste vahelt kummardades läbi ja istus sauna nurga juures liivahunniku kõrval segukastile . </s> <s> Ta suunurk kiskus jälle sarkastilisele muigele , kui ta endas vahelduvaid tunge loendas . </s> <s> Tahtmine täiest südamest vanduda , tahtmine midagi puruks peksta või põlema panna , tahtmine naerust röökida , tahtmine viskuda näoli , tõmmelda krampides , tahtmine kõik pikalt põrgu saata ja minna ennast lakka pooma </s> </p>
<p> <s> Mitte ükski soov polnud siiras , teadis ta , kõiges oli tsirkust , etendust iseenda ees , soovi teha end kuidagi konkreetseks . </s> <s> Ta üksnes aimas kusagil sügaval mingit mõnu , täis söödud kõhu või külma järel sooja saamise füsioloogilist rahulolutunnet , ja see võis isegi midagi ehtsat olla Nii vastutustundetu , kui see kõik oligi ! </s> </p>
<p> <s> Positsioon tarvis üle vaadata , mõlkus ta teadvuse ääremaadel . </s> <s> Mängid , mängid ega märka , et sul on ammu matiseis laual . </s> </p>
<p> <s> Selge , et Heldi-sugune naine nende asjadega ei kauple . </s> <s> Kui on otsustanud , siis võid ta ka majast välja visata , läheb sõnalausumata . </s> </p>
<p> <s> Tema ise on varsti viiskümmend neli . </s> <s> Kui arvestada kas või kaheksateistkümne kasvatamiseaastaga , siis peab ta - jah , seitsmekümne kahe-kolmeni vastu pidama . </s> <s> Sinivaldid elavad kauem , teadis ta , aga see perspektiiv pani tal ikkagi pea ringi käima . </s> </p>
<p> <s> Ta võib teenida oma leiba veel mõnegi aasta töödejuhatajana siin oma poja palgal või kus tahes mujal . </s> <s> Asi , mida ta oskab , ja kui vaja , siis ka teeb , kuigi parema meelega kõlgutaks jalga ja mõlgutaks mõtteid , teades , milline illusioon see inimese maailmapilt kord juba on . </s> </p>
<p> <s> Selge , et invaliidsuspensioniga endal kokka ei pea ja kauaks seda pensioni ikka on , arvata , et aasta pärast võtavad ära . </s> <s> Paratamatult tuleb majapidamist arendada . </s> <s> Imelik , et ta Heldi eestvõtmisel tehtut esialgu naljaks kippus pidama . </s> <s> Kaunis lootusetu on seegi , aga temal on vähemalt lootust laenu saada ja tal on hea õpilane . </s> </p>
<p> <s> Nagu lahingusse minev sõdur luges mees oma padruneid ja jäi siis mullust liivahunnikut vahtima . </s> <s> Servadest olid võililled juba läbi kasvanud . </s> <s> Isegi rohi ei alistu niisama . </s> </p>
<p> <s> Mööda seda kunstlikku kõrbevälja marssis sihikindlalt tulla üks põrnikas . </s> <s> Karmiinpunane pea , mustad katsesarved ja kattetiivad matilt tume-indigosinised . </s> <s> Uhke rüütel ja üksi nagu tõeline ooperikangelane . </s> <s> Enn tõmbas ta teele oksaga sügava vao , millest välja keerelnud liiv oli kobe ja niiske . </s> <s> Rüütel läbis selle hetkegi kõhklemata . </s> <s> Kruusakivist , mis talle jalgu veeretati , läks ritsikas ringiga mööda ja jätkas sihikindlal kursil liivahunniku tippude suunas . </s> <s> Enn võttis peotäie liiva , laskis sellel aeglaselt olendile kaela pudeneda . </s> <s> Ei midagi . </s> <s> Tema oli otsustanud oma teed käia . </s> <s> Seepeale avas mees peo ja sinist liikuvat laiku liiva kollendaval pinnal ei olnud enam . </s> <s> Hetk , teine ... </s> <s> Juba otsis Enn raagu , et kahetsust ilmutades väikevend välja kaevata , kuid siis hakkas liivapeotäie pinnal midagi liikuma . </s> <s> Sealt kaevus lagedale ja veeres selili , punane kõht taeva poole , sihikindel teeline , sibeles natuke jalgadega õhus , kuni end ümber pööras , hetke ümbrust uuris ja jälle liivamäe kõrgeima tipu suunas teele asus . </s> </p>
<p> <s> Tuline pakitsus laugude taga ja soolane maik kurgus , tõusis Enn Sinivald , siirdus läbi aia mõõdukal sammul maja poole . </s> <s> Ta oli kavatsenud otsekohe sisse astuda , kuid jäi trepiesisele seisma ja üllatunult vaatama . </s> <s> Läve kõrval oli lillepeenar ja sellel olid õide puhkenud esimesed tulbid . </s> <s> Loomulikult oli Vanajuhanil alati lilli kasvanud , ka tulpe . </s> <s> Aga kunagi polnud neid olnud siin elutoa seina ääres ja seda polnud ta ka oma nägemuses näinud , see pani ta kergelt imestama . </s> <s> Need erkpunased puhkemata karikad . </s> <s> Võib-olla , polegi ta veel kõike juba korra kogenud ? </s> </p>
<p> <s> Mees sisenes . </s> <s> Heldi jäi talle ootavalt otsa vaatama . </s> </p>
<p> <s> Kui laps , siis laps , ütles mees . </s> </p></div2></div1>
    </body>
  </text>
</TEI>
</teiCorpus>
</teiCorpus>
