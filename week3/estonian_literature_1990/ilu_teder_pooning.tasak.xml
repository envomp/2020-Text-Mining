<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> PÖÖNINGUJUTUD </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> PÖÖNINGUJUTUD </head>
<p> <bibl> <author> <s> TARMO TEDER </s> </author> </bibl> </p><div2 type="alaosa"><head> PÖÖNINGUROTT </head>
<p> <s> Siblin nagu täi juba kolmandat ööd-päeva oma kopitanud urkas jõuetuid mõtteid haududes ega pista nina inimeste hulka . </s> <s> Mis mul sinna asja , kui vaid suitsud otsa ei saaks . </s> <s> Aga , näe , saavad , raisad , ja kõik plita all süüdatud konid on empüreumi tõusnud . </s> <s> Nüüd pean ma tänavale minema , kioskini vantsima ja sinna luugiauku kaks sõna urisema . </s> <s> Lihtsam oleks ennast maha lasta . </s> </p>
<p> <s> Tegelikult pole mul õiget relvagi , ollusest ihhu immitsevast hirmust nõder käsi ei suuda musulmaanse kinžalliga kõhunääret rebestada . </s> <s> Hoopis mõnusam oleks ise kellelegi hambad vaikselt kaela taha vajutada . </s> <s> Pööningurott sihuke . </s> </p>
<p> <s> Tegelikult pole üldises plaanis mitte mingit vahet – oled sa täi , rott , kaamel või Isadora Duncan – , ühed Jumala moodused kõik , mille ulatus on peaaegu null . </s> <s> Õigemini nii nullilähedane , et enda täiks või rotiks nimetamine lõhnab juba suurushullustuse ja taevasse Päikese kõrvale upitamise järele . </s> <s> Ma ei hakka seda vaimu ja asjade värgi vahekorda seletama , niikuinii te , lambapead , sellest õiget sotti ei saa ega tahagi saada . </s> <s> Mulle aga kargab elu mõte tuhandel viisil siin igast nurgast ja asjavärgist näkku , sest substantsiaalsete voogude asemel peab pidevalt igasuguses eksistentsiaalses pudi-padis sumpama . </s> <s> Kõik on nii mõtet täis , et pista pea ahju . </s> </p>
<p> <s> Baromeeter langes öösel 727 pügalani , aga hommikuks pani loe oma lõõtsa kotti ; märtsis koidab poole seitsme paiku , Saksa laevakella vedru käib üheksa ööpäeva . </s> <s> Ilm on nii kuradi ligane , et koergi ei taha sesse tatti oma nina pista . </s> </p>
<p> <s> Hiilin kardina vahelt , suunan pilgu tänavale – jälle need jätised kogunevad . </s> <s> Osseet peab hoovi peal kuuri , ostab sinna prügi kokku . </s> <s> Kaltsakad tassivad talle litsutud plekki ja plastikut , kilistavad klaastaaraga , vastu pakutakse kuues-seitsmes sortimendis odekolonni ja hambaeliksiiri . 205–210 grammi kuuekümnekraadist maksab sõltuvalt margist ja kangusest kuus ja pool kuni kaheksa krooni . </s> <s> Salaviin on selle äkilise ja spetsiifiliselt lõhnastatud kõrgkraami kõrval imal solk . </s> </p>
<p> <s> Juba tund aega enne avamist roomisklevad prügimikud nurgatagustest hoovi kokku , väntsivad uhkelt keset tänavat , sodist pungil kilekotid puhevil käte otsas kõlkumas . </s> <s> Odavamaid turusigarette kõhvides vahetatakse uudiseid , nuusatakse , rögistatakse , kustakse ja keskusteldakse . </s> <s> Mulle ei paku see hommikust hommikusse korduv pilt enam huvi , aga kuulda tahaks küll . </s> <s> Kuid paraku on just nende tatikraede omavahelised jutud hästi varjatud , nagu ärihärrade eridiilid . </s> </p>
<p> <s> Poole kaheksa paiku hakkab kõnepidamatust põdev osseet kuuri väravat lahti vedama , lakkamatult mölisedes varastatud kraami valima , tehinguid suunama , karja dirigeerima . </s> <s> Kedagi sekundikski kuulamata paistab osseet nagu krähviv krants , kes karja selekteerib . </s> <s> See siin ongi karja kogunemispaik , igal pool mujal tegutsetakse omaette või paariti kopereerudes . </s> <s> Kaugeltki kõik pole võidunud haisujunnid , mõni nahkjopes või läikiva karvamütsiga varuja paistab välja nagu majavalitsuse meister või maksuinspektor . </s> <s> Kehahoiak ja juttu kviteerivad žestid lasevad aimata hierarhiat . </s> <s> Mitte keegi neist kümnetest ja kümnetest hatul tegelastest pole veel minult tänaval sigaretti kerjanud . </s> <s> Iseseisvamaid inimesi on raske leida . </s> </p>
<p> <s> Aga teie , läikivate lõugadega keskklassi molluskid , tahate , et haigekassa kõik nohu- , nussi- ja mensupäevad kinni taoks , vaene sitavareste riik pensiprotsendikesele topelt peale plekiks , kuuli kintsu saanud röövlikraele võileiva hinna eest kargu müüks . </s> <s> Ei , teiesugused priileiva himustajad , armetu riigi nöörijad , sotsialismist tulnud sulid ja mandinoolijad pole mulle mingid autoriteedid , vaid hoopis need kaltsakad siin akna all . </s> <s> Nemad on minu tulevik ja tõeline eeskuju . </s> <s> Just see seitse ühiskonna jamast osavõtmatut protsenti on tegelikult loodusseaduslikult orgaanilises kulgemises , jumalalähedasem eliit , mitte teie monopoliseerunud , olemise orgaanika perversseks keeranud ja võimu usurpeerinud põrgukandidaatide hiigelbande . </s> <s> Sõda , suurt ülemaailmset sõda on vaja , mis kõik segi peksab , kaheksa-üheksakümmend protsenti kahejalgsetest rottidest hakklihaks lõikab ja platsi uue tuleviku tarvis puhtaks kõrvetab . </s> </p>
<p> <s> Tegelikult , ega ma juba praegugi nendest prügimikkudest suurt erine . </s> <s> Õiget haisu , palituvõiet ja vabadusastet veel pole , aga küll needki ajapikku tulevad . </s> <s> Täna on nad minust ka raha poolest rikkamad . </s> <s> Kilksutan siin suitsupaki jaoks münte kokku , kuid sülitan sotsialismile , ei poolda pahempoolseid ega mõõdukate programmi , vaesteabiraha , supikööke , kaltsuannetust , öömaju , toimetulekutoetust , üüridotatsioone , sotsiaalelektrit ... </s> <s> Kui oleks minu võimuses , siis kaotaksin ka sotsiaalmaksu , tulumaksu , haigekassaraha ja pensionid , kultuurkapitalid ja Sorosi fondid . </s> <s> Igaüks peab ise endaga toime tulema ja vaadaku ise , kuidas hakkama saab . </s> <s> Kas või siis nagu täi või rott , aga mingisse kuradi haletsev-abistavasse kätte löön hambad sisse ning ühiskatla kristliku löga kallan tänavale laiali . </s> </p>
<p> <s> Ei , see pole anarhism . </s> <s> Mulle lihtsalt meeldivad jäik parempoolsus , konservatismi feodaalsed vormid , klassikaline kapitalism , niinimetatud töölisklassi ekspluateerimine , lollipidamine . </s> <s> Kes aga oskab rumalaid ja töökaid rakendada , palun väga , organiseerigu nad nagu kelgukoerad rakendi ette ja lasku inimeste seljas liugu nii palju kui süda lustib . </s> <s> Pangad võtku silmagi pilgutamata mitte kümme , vaid viisteist , kakskümmend , kakskümmend viis laenuprotsenti , kui vaid tagatisega hädalisi ja maksujõulisi leidub . </s> <s> Ärihai pistku kõrvale hoitud maksumiljonid rahulikult oma tasku , sest mingeid makse pole ju vaja maksta . </s> <s> Kui riigi roosk tagant ära võtta , puugivad ihnuskoid , omaperenuumajad ja miljonäridest lollpead end ajapikku ise asjadest surnuks . </s> <s> Tõelisel aristokraatial jätkub alati eetikat , seda peent ja supiköögivaba lisaväärtuste tagasirakenduse oskust . </s> <s> Prügijätiste jaoks jäetakse väiksed " varandused " lihtsalt ja diskreetselt lohakile , valitseb jäik distants , kuid vastastikune lugupidamine . </s> <s> Klasside vahel peavad valitsema silmanähtavad lõhed , mida sügavamad kuristikud , seda parem . </s> <s> Nõnda ka sugude vahel . </s> <s> Sihuke jutt , et naised meestega üldiselt võrdset palka peaksid saama , lõhnab hullumaja järele . </s> <s> Vahest mõni naine võib mõnest mehest ka sada korda rohkem palka saada , kõik oleneb naisest , aga üldiselt naisi palkade ja palgatöö ligi ei tohiks lastagi . </s> <s> Kes soovib , palun väga , tehku tööd , koristagu kööki või kirikut , aga selle eest nüüd otse seotult kohe mingit palka ka tahta ... </s> <s> Otsi lolli . </s> <s> No aitab küll , kord peab majas olema ! </s> </p>
<p> <s> Täna on mul veel katus pea kohal , homme laekub arvele sadu või tuhandeid , aga aasta pärast olen ma nende mehikeste hulgas . </s> <s> Ei , mitte otseselt nende keskel , vaid põhimõtteliselt nende kihti kuuludes . </s> <s> Magan kägaras nagu loom kusagil nurgataguses urus , ajan varahommikul omale kargud alla , teen prügiringi , korjan sekundaarset toorainet , sorteerin ja tassin oseedile . </s> <s> Võitlen omale nillimiskoha mingi bensutankla ja turu tagaukse juures , kehtestan tsoone ja eesõigusi , kannan hõlma all seda praegu siin nii mõttetult vedelevat kinžalli . </s> <s> Vahest võtan osseedi käest kakssada viis grammi hambaeliksiiri , kuulan ta presidendi kõnestki tüütumat mula ja lasen vedelal päikesel keresse voolata . </s> <s> Mu juuksed ja habe tokerduvad , palitu võidub ja alusriiete külge tekib haigusi tappev hais . </s> <s> Ma võtan endale truu peni ja õpetan ta põõsasse visatud pudeli peale haugatama , koos korjame lõbuga ja oleme tuhandetest asjaoludest ja äkilistest muutustest sõltuvad , kuid sisemiselt väga vabad . </s> <s> See on minu vist ainus võimalus jääda inimeseks . </s> </p>
<p> <s> Niisiis suitsud . </s> <s> Kurat , ma olen selle vesisilmselt demokraatiat punnitava ja üdini persseläinud ühiskonna peale parasjagu nii vihane , et jätan suitsetamise täitsa maha . </s> <s> Ning enne lürbin sitatõrrest kui Euroopa Liitu ihaldan . </s> <s> Ptüi ! </s> <s> Maamuna pealt on raske leida alatumat ja arglikumat värdjakarja kui Eesti Vabariigi valitsus . </s> <s> Demokraatiat dikteerides aetakse rahvas lolli loomakarjana euroaedikusse . </s> <s> Kõige ilgemad litsid on reformarid ja eurointegreerijad , täiesti selgrootu toapoistest lipitsejate kamp , kes on kaotanud väiksemagi sisemise väärikuse . </s> <s> Kõik on saama ja nihverdamise peal väljas , mitte keegi ei küsi , kuidas uhke kilplasena eraldi seisev Eesti peaks Euroopa tulevikule teenäitajaks ja alaliseks südametunnistusele koputajaks olema . </s> <s> Kõigil on süda materialismist nii kõdunenud , et suudab lüüa vaid asise olemasolemise takti . </s> <s> Isegi Lennart Merel sõeluvad püksid Venamaa ees püüli . </s> <s> Olen Eesti võimukandjates ja ametnikes nii sügavalt pettunud , et on häbi oma rahvuse pärast . </s> <s> Tuleb ka kodakondsusest loobuda , peilida putši ja poliitiliste vandenõude kandepinda , ässitada sataniste ja terroriste . </s> <s> Sest Toompeale tõusnud mats kuuletub ainult püssiraua ees nagu marodööritsema imporditud Vankagi . </s> </p>
<p> <s> Õhukese seina taha jäävast räästaalusest kamorkast kuuldub närimist , küllap on emane majarott mingeid salateid pidi keldrist pööningule tunginud , valmistab territooriumi sigimiseks , varsti on isane ta haisu järgi kohal . </s> <s> Et kihaks järeltulev sugu ja kestaks kauge seltsimees . </s> <s> Paljudele inimestele on rotid vastikud , neid võidakse tappa palju tahes , kuid rottidest ei saa mitte keegi jagu ja nende päralt on maailma helge homne . </s> <s> Muud mõistlikku tulevikku ma ei näe . </s> <s> Inimesed võiksid rottide asemel rohkem üksteist tappa . </s> <s> Hakatuseks näiteks peaministri mättasse lüüa , sest ilgemat kuju on Universumis raske kujutleda . </s> </p>
<p> <s> Veerand tunni pärast ajab suitsunälg mulle riided selga , loen tosinkond ühekroonist kokku , laskun mööda trepikoda alla ja astun väärikalt mööda tänavat kioskini . </s> <s> Tean , et osseedi käest saaks täpselt seda sama marki kolm krooni odavamalt , aga täna pole mul nende härraste hulka veel asja . </s> </p>
<p> <s> 2002 </s> </p></div2><div2 type="alaosa"><head> KRIITIKU UNED </head>
<p> <s> Andrus Veerpalule olümpiavõidu puhul </s> </p>
<p> <s> Pärast öiseid ekstsesse on ta läbi varahommikuse Tähtvere uniste tänavate ekseldes raudteejaama jõudnud , lootes seal enne linna elluärkamist veidi tukkuda . </s> <s> Kuid paraja üllatusega selgub , et rong möriseb perrooni ääres , sõiduplaan sobib otse kümnesse ja kassaluuk on avatud . </s> <s> Ta ostab pileti , istub paari reisijaga vagunisse ja viie minuti pärast nõtkub terasmadu rööbasteele . </s> </p>
<p> <s> Pole tuju isegi õlut himustada . </s> <s> Ta pilk libiseb hüvakätt aohallis seisvais paplipuies , hüpleb järgemööda eramajade fassaadidel ja kleepub siis linnaäärsete väljade kohal rippuvale pilvetriibule . </s> <s> Ees koidab uue päeva hommik , aga ta meeleolu on rusutud . </s> <s> Kakskümmend tundi jalulolemist ühes alkoholi , tubaka ja seksiga ei lase üleväsinud meest tukkuma jääda . </s> <s> Pealegi on ta üle hulga aja füüsilist tööd teinud , naisel poonimise juures abiks olnud . </s> <s> Parkett tuli raske pesumasinaga üle küürida ja vesi samas ära imada . </s> <s> Põrandal urrates nihkuv masin kaalus mitu puuda ja hakkas pikapeale selja peale mõjuma . </s> <s> Naine aga hõõrus mingi spetsiaalse natakaga vaha puhtale ja kuivale saaliparketile laiali . </s> <s> See oli ta haltuura , mille eest maksti korralikult . </s> <s> Aga spetsiaalvahendid on kah kallid . </s> </p>
<p> <s> Vahepeal , kui põrand enne teist katmist kuivas , sõitsid nad naise autoga naise euroremonditud korterisse sööma ning seksisid siis noorte talupoegade kombel tseremoonitsemata ja ägedalt , kusjuures naine sai tavatult kiire orgasmi ja ta ise tundis kah end kuidagi uutmoodi . </s> </p>
<p> <s> Paari tunni pärast kattis naine teise vahakorra saalipõrandale , kriitik käis linnapeal oma arvelt raha võtmas ja ostis kolm veini . </s> <s> Naisega polnud midagi erilist rääkida , aga veini võis temaga küll võtta . </s> <s> Eriti saunas ja siis juba õlut ka . </s> <s> Õhtupimedas pidi ta naise ja tema mingi sõbranna loba kuulama ning käis teist korda veinide järel . </s> <s> Öösel purjetas sõbranna minema ja naine tahtis kohe põrandal seksima kukkuda . </s> <s> Aga kriitikul polnud enam tuju , pealegi oli ta purjus ning kahtles , et tea , kas sobibki suhu anda , äkki ei lähegi piisavalt kõvaks , kuigi naine imes üle keskmise tasemel . </s> <s> Eelmisel ööl olid nad mitut moodi teinud ; naine oli ainult neljakümne kaheksa aastane ja alati valmis . </s> <s> Kuid kahjuks ei mõistnud naine kriitiku keerulisi nalju , mida ta vindisena igavuse peletamiseks armastas kuuldavale tuua . </s> <s> Naine pidas seda irooniat kurjuseks , kriitik aga lihtsaks , meelelahutuslikuks elukriitikaks . </s> </p>
<p> <s> Siis olid nad alasti voodis lebanud . </s> <s> Tumepunane , seinast seina siidkardin seisis liikumatult avatud akna ees , varajates augustiöö tumedat hoovust . </s> <s> Naine niheles ja pressis vaikselt ligi . </s> <s> Aga mees tundis end kuidagi umbselt , alkoholi lustlik mõju oli temast kusagile lahtunud , ta lamas jäigalt nagu surnu ega vastanud naise külgehõõrumisele . </s> <s> Siis püüdis naine teda sõnadega sütitada , kuid mees vaikis kiuslikult nagu haud . </s> <s> Seda ignorantsust tundev naine oli talle siis halvasti öelnud ning see oli halli tuju ka halvemusele kallutanud . </s> <s> Kui naine oli talle selja keeranud , tõusis mees mõne minuti pärast ja hiilis kööki suitsu tegema . </s> <s> Poolik veinipudel seisis lohutuseks laual , mees kulistas otse kaelast ja läitis sigareti . </s> <s> Äkki tuli alasti naine , klõpsas laetule põlema ja hakkas alasti suitsetavat meest sõimama . </s> <s> Kui mees lõpuks vastu sõimama hakkas , sai naine kerge kaifi ja jättis mehe rahule . </s> <s> Mehel aga polnud enam mingit tuju selle naisega ühes voodis olla . </s> <s> Ta pani vaikselt riided selga ja lahkus tänitava naise juurest aovalgusse . </s> </p>
<p> <s> Nüüd istub ta rongis ega taha suitsetadagi . </s> <s> Kurakätt libiseb mööda raudteejaam , kus ta kakskümmend aastat tagasi ühel pööningul oli püüdnud tõsisemalt kirjutama hakata . </s> <s> Seda aastatetagust hasarti veres tunneb ta nüüd veel vahel tänu veinile . </s> <s> Kunagi Universumi vallutamisele sööstnud ehe idealism on temas sadade kriitiliste kihtide alla vindunud . </s> <s> Kuid ometi tunneb ta oma roiduvas üksinduses mõne hetke meeldivat mälestust , justkui oleks ind ja tung korraks jälle kusagilt ladestuste vahelt välja sööstnud . – Jah , kunagi olin ma tõeline luuletaja , aga nüüd nagu provintsi konti närima kutsutud koer . </s> <s> Võib-olla oleks ikkagi pidanud end sundima seda naist ... </s> </p>
<p> <s> Rong möriseb läbi metsade ja maastike ning jõuab kella viie paiku Jõgevale . </s> <s> Raudteejaam seisab suletuna , ainult ümmargune kell katuseviilu all nõksatab mingit elumärki . </s> <s> Ta paneb suitsu ette , vaatab plekktahvlil seisvat linnakaarti , longib peatusse ja tuvastab , et bussi väljumiseni on üle seitsme tunni . – Kuidagi tuleb aega parajaks teha , mingi pudel võtta ja uinumiseks sobiv ase leida . </s> <s> Hotelli peale pole mõtet raisata , rahaline seis pole kiita . </s> <s> Ta laseb aparaadist oma arve miinimumini ja leiab ka ööpäev läbi avatud viinapoe . </s> <s> Kange jaoks pole tuju , neljateistkraadine kolhoosivein vastab olukorrale . – Adekvaatne . </s> <s> Pensionieas müüja aga hakkab talt Keskerakonna toetuseks mingit allkirja välja pressima ja innukalt selgitama , kui halb ja maaeluvaenulik see valitsus ikka on . </s> <s> Kriitik ei taha müüjale teravalt halvasti öelda , vaid piirdub iroonilise märkusega . </s> <s> Eidenähvits aga suvatseb kohe vastupropagandat kedrata . </s> </p>
<p> <s> – Äkki soovite lisaks allkirjale nikku ka saada ? </s> <s> Krõhvits jääb nagu lõigatult vait ja tema prilliklaaside taga pungitseb ootamatu hämmeldus . </s> <s> Kriitik väljub , kuuldes selja taga puhkenud sõimu . </s> </p>
<p> <s> Paarkümmend meetrit eemal on tal peedipudel juba suu peal . </s> <s> " Krants " kõlbab võtta küll . </s> <s> Ta laseb veel ühe pika janu , et vältida taskus üle kaela loksumist . </s> </p>
<p> <s> Äkki meenub talle , et kakskümmend aastat tagasi oli tal siin üks pruut elanud . – Ei no vähemalt eemalt võiks ikka vaadata . </s> <s> Ta seab sammud läbi pargi ja jõuabki varsti pruudi maja juurde , kuid kahekordne räämas hoone seisab mahajäetuna . </s> <s> Esimese korruse akendel pole raamegi ees , teisel korrusel on klaasid veel terved . </s> <s> Küllap joodikute tallatud rada viib läbi rohtunud aia maja juurde ; vilksti ringi vaadanud , lipsab kriitik laokil väravast sisse . </s> <s> Välisuks on laudadega kinni löödud , elektrijuhtmed posti otsas läbi raiutud . </s> <s> Kriitik neelab lonksu veini ja hiilib raamideta haigutava akna alla . </s> <s> Tuba on lage , ahi poolenisti maha lõhutud , põrandalaudugi välja kangutatud . </s> <s> Ta kiikab ringi , rohelisi õunapunne kandev aed pakub naabermajade eest maskeeringut . </s> <s> Kriitik vinnab end aknast sisse . </s> </p>
<p> <s> Pruut oli elanud teisel korrusel . </s> <s> Alumise korteri ukseaugust astub kriitik nüüd koridori , rüüstatud kõrvalkorter ei paku mingit huvi . </s> <s> Süda paraja erutusega löömas , astub ta mööda treppe üles , seisatab kitsukeses esikus , kopitus tungib sõõrmeisse . </s> <s> Ta hoiab hinge kinni , koputab , kuulatab mõne hetke vaikust ja lükkab siis toaukse lahti . – Jah ! </s> <s> See sama tuba ja aken , kõrge elupuu klaaside taga . </s> <s> Näe , voodigi alles ! </s> <s> Reform küll longu vajunud . </s> <s> Kuid siis oli see veel kenasti trimmis , et vastu hommikut mõnusa tihedusega teineteise kaissu vajuda . </s> <s> Ja seesama madal plekkahi , küllap tsaariaegse meistri laotud , lilleline muster mustal ümargusel plekil . </s> <s> Alles on ka üks kapike , mille sahtlist leiab ta ühe albumi . </s> <s> Selle vahelt pudeneb räpasele põrandale kümmekond talle tundmatute inimestega fotot . </s> <s> Kriitik kahtleb , kas pruut ongi siin enam viimase üürnikuna elanud . </s> <s> Kuid ühel väikesel , kolm korda neli sentimeetrit dokumendifotol märkab ta äkki oma kunagist pruuti , pioneeri kaelarätt kaelas . </s> <s> Ta paneb selle fotokese hoolikalt oma rahakoti vahele , rüüpab lonksu peeti ja avastab unikaalse ahju tagant suure , küllap kellegi joodiku lastud , poolenisti kuivanud sitahunniku . </s> <s> Hiilgav asemetegemise ruum muutub hoobilt problemaatiliseks , eemaletõukavaks , nagu oleks keegi ta hinge reostanud . </s> </p>
<p> <s> Kriitik läheb läbi esiku kööki . </s> <s> Õieti siin olidki nad esimest korda kirglikult , minutite kaupa teineteisesse klammerdunult suudelnud . </s> <s> Tolmused aknaklaasid vastu tänavat on mõranenud , pliit alles , selle ääres tühjad pudelid ja nurgas mingid automootori detailid . – Või hoopis traktori varuosad ? </s> <s> Pruudi vanem vend oli sovhoosis traktorist . </s> </p>
<p> <s> Madala ukseavaga katusealune kunku köögi kõrval on tolmunud ja tühi , roovi all vedeleb värskelt surnud kass . </s> <s> Köögipõrand kõlbab asemeks küll . </s> <s> Ta laotab neli külge ajalehte , mille toimetuses ta töötab , korralikult põrandale linadeks , tõstab kassi sabapidi üles ja sätib selle ajalehe alla padjaks , joob pudeli kulinal tühjaks , võtab pintsaku seljast ja heidab pikali . </s> <s> Kuid uni ei tule , veingi pole õieti pähe hakanud . </s> <s> Igasugused mõtted tulevad ja lähevad seosetult sinna-tänna hüpeldes ja suvaliste kujutlustega vaheldudes . – Pruudi vanem vend oli sovhoosis traktorist . </s> <s> See tavotine , vist kardaani rist seisab tähendavalt põrandal püsti . </s> <s> Kas vend on nüüd surnud ? </s> <s> See , vist sibiauto vooliku muhv , klambritega kui kannustega , läbimõõdus vähemalt viisteist sentimeetrit , lamab nagu rauast teadmamees . </s> <s> Mida on sul , muhvikene , mulle nüüd pajatada ? </s> <s> Ah ! </s> <s> Kõnele nüüd , räägi , raibe ! </s> </p>
<p> <s> Kriitik tunneb , justkui oleks ta ise see muhv , kust tuhandeid kante virtsa on läbi voolanud ja veel voolama hakkab . – Olen läbilasketoru Universumis . </s> <s> Filtreerin paska ja transformeerin interpreteeritud ainese taas ringlusse reostust koguma . </s> <s> Olen igaviku sibi . </s> </p>
<p> <s> Veerand tunni pärast jõuab ta otsusele , ajab end jalule , tõmbab pintsaku selga ja lipsab tänavale . </s> </p>
<p> <s> – No kurat ! </s> <s> Kui see keskamoor mulle nüüd pudelit ei müü , näitan , et klient on kuningas , lõvi ! </s> <s> Ajan talle uue valitsuse kaubandustegelastega vallandamishirmu nahka . </s> </p>
<p> <s> Ühest hoovist läbi minnes kuuleb ta lällamist . </s> <s> Viiekordse elumaja trepi ees kraaklevad paar joodikut , juba eemalt võib taibata , et sealgi paikneb mingi pood . </s> <s> Räuskajaid pelgamata võtab ta käigult uue suuna ning astubki väiksesse korterpoodi , milles leidub isegi tumedaid viinamarju . </s> <s> Ta ostab asjaliku müüjamammi käest vahelduseks neljateistkraadise " Kõutsi " , sarvesaia , tüki vorsti ja kobara viinamarju . </s> </p>
<p> <s> Tagasi pruudi köögis , korraldab ta väikese hommikueine , kuigi kell pole veel seitsegi . </s> <s> Viimasest enneseksisöömast on juba viisteist tundi tiksunud . </s> <s> Vorst ja sai veiniga alla loputatud , viinamarjad rinnal , värske kassikorjus pehmeks padjaks ja pudel " Kõutsi " käes , lamab ta seliti kõval asemel ja tunneb , et elul pole viga midagi . – Kriitiku eksistents on alati komplitseeritud , keegi kriitikut ei armasta , ainult nõutakse pärikarva silitamist ja kirutakse nagunii . </s> <s> Peaks selle kunagise pruudi kuidagi üles otsima , mingid andmebaasid on ikka olemas . </s> <s> Võib-olla me hakkame veel hästi sobima ? </s> <s> Mis siis , et mu esimene naine tookord ootamatu rasedusega vahele tuli . </s> <s> Kakskümmend aastat hiljem võib see vana värk hoopis uutmoodi lõkendama hakata . </s> <s> Vahest on temagi abielus olnud , lapsed suureks saanud ja ootab nüüd kusagil üksinda oma printsi ? </s> </p>
<p> <s> Ta kulistab veini , napsab magusaid viinamarju peale ja tunneb , et keha hakkab juba mõnusalt surisema . </s> <s> Aga und ei tule ikka , kell on ka alles kõvasti kaheksa all . – Ei ! </s> <s> Et und saada , peab kolmanda ja otsustava tegema . </s> </p>
<p> <s> Ta tõuseb , joob pudelipära kulinaga tühjaks , paneb kesta teise kõrvale pliidile , tõmbab pintsaku selga ja lipsab jälle alla tänavale . </s> </p>
<p> <s> Korterpoest võtab ta nüüd kaheksateistkraadise , tõelise peedi . </s> <s> Selle intervallidega , pooleldi nagu sunduslikult unerohuna alla kugistanud , tuleb viimaks , pärast kümneid ja kümneid hüplevaid mõtteid sügav , nägemusteta uni . </s> </p>
<p> <s> Kui ta sellest igatsetud kott-olekust ärkvele rebeneb , näitab kell juba veerand üks . – Kurat ! </s> <s> Niisiis on buss juba lännu . </s> </p>
<p> <s> Eristamatult kui tunniseier , on päikese heidetud aknarist tolmusel põrandal libisenud . </s> <s> Ihul ebameeldivat higileemendust tundes tõuseb kriitik , tõmbab pintsaku selga , korjab ajalehe küljed , raputab need ükshaaval prügist , voldib ja pistab ajalehe tasku , sest mõni huvipakkuv artikkel on veel lugemata . </s> <s> Kriitik silitab surnud kassi , nuusutab , pisike roiskumise lõhn on küllap muljumisest juba korjusel küljes . </s> <s> Talle meenub , et varahommikul Tartusse jäänud naine on astroloogia järgi kassi aastal sündinud – ei tea , mida see siin nüüd tähendama peab ? </s> <s> Kriitik tänab surnud kassi ja tõstab raipe uuesti katusealusesse . </s> </p>
<p> <s> Väljas kuumab augusti keskpäev , bussiplatsil tuiutab kannatlikult asjalikke inimesi , maakonnalinn on ellu ärganud . </s> <s> Kriitik sammub joonelt esimesse taksosse , lepib juhiga kokku ja lööb juba sõidu alguses sajaka paneelile . </s> <s> Taksist ärgitab suitsetama , tõmbab ise ka , sõit viib läbi künkliku maastiku , teed palistavad kollases laines viljapõllud , kauguses tumendavad metsad . </s> <s> Eeh , Eestimaa , all kuldse augusti . </s> <s> Kriitik tunneb , et on alles täitsa purjus , aga mitte viljaväljadest , ning tahaks hirmsasti magada . </s> <s> Kuid juba surub kohustus kukile . </s> </p>
<p> <s> Alevi kultuurimaja ees taksost välja astunud , tervitab ta oma kolleege , tehes seejuures Maa ootamatus külgetõmbes tahtmatult mitu tugevasti vaaruvat sammu . </s> <s> Peedid on kenasti latva tõusnud ; ta on üldse pika süütega mees . </s> </p>
<p> <s> Aga kohe ootab esimene läbivaatuse voor . </s> <s> Ei või iial teada , mis geeniused siia iga-aastasele festivalikesele oma teosed võivad esitada . </s> <s> Lõuna-Eestist on kerkinud noorte ja metsikute grupp , oma põlve otsas nikerdavaid friike elab Põltsamaal ja pärapõrgus , Tartus ketrab raske esteetikaga videokamp . </s> <s> Uusi sähvatusi ei tohi maha magada , pealekauba kuulub ta ju žüriisse . </s> </p>
<p> <s> Kriitik pigistab ühe silma kinni ja püüab pimedas kinosaalis jooksvate filmijuppide kohta märkmeid kritseldada . </s> <s> Viimase lahtise raha eest sai ta ainult kaks üleval hoidvat õlut , teine ongi juba otsakorral . </s> </p>
<p> <s> Lõunasöögiks on ta kapi , kuid oskab end seejuures ülal pidada . </s> <s> Kriitikute svipsusolemised kuuluvad asja juurde ; pole ju enam parteikomiteed , kuhu kaebama liduda , ainult ei tohi laiama hakata , vastupidi . </s> </p>
<p> <s> Kolleegilt sada krooni laenanud , suudab kriitik kahe õlle najal oma silmi kordamööda lahti hoides õhtuse läbivaatuse üle kivide ja kändude vastu pidada . </s> <s> Ees ootavad veel lisaetendused , aga õnneks pole need kohustuslikud . </s> <s> Kaks poolhullu perhvormansikunstnikku püüavad paisupealset jõge põlema süüdata . </s> <s> Võtnud veel kaks õlut , tuiab ta varasematest festivalidest tuttavasse öömajja ja langeb suure toa diivanile raskesse unne . </s> </p>
<p> <s> Esimest korda ärkab ta hilisõhtuse kära peale : kolleegid ja nende elevil kaaskond pritsib värskeid muljeid , tögavad heatahtlikult , patsutavad õlale ja pakuvad kangemat kraami . </s> <s> Varsti langeb kriitik melust häirumata uuesti unne , mida rebestavad öised kilked ja paukuvad uksed , kusagilt uhab tõmbetuul , nahkdiivanil vähkremine ajab higistama . </s> </p>
<p> <s> Ao ajal läntsib talle laenanud kolleeg mingilt simmanilt ja küsib kriitikult õlut . </s> <s> Õnneks seisab tal üks pudel diivani taga korgi all . </s> <s> Kahe peale teevad nad sellele kiiruga päkad . – Kurat teab , kus siit lisa saaks ? </s> </p>
<p> <s> Nad tuiavad varavalges mööda alevit ja trehvavad ühe kakerdava valvejoodikuga , kes teab , kus müüakse salaviina . – Ei , meid huvitab ainult õlu . </s> <s> Metsik janu on . – Siis jooge jõest . – Mine putsi , lammas ! </s> </p>
<p> <s> Joodik vaarub hirmsa kaarega pervelt pervele , nagu tahaks maanteed pooleks lõigata . </s> <s> Käega lüües tuiavad nad tagasi öömajja , kus lõõtsutatakse vastu hommikut rasket und . </s> <s> Kriitik laseb vanni poolenisti kuuma vett täis ja liguneb selles pool tundi , juues selle aja jooksul ära kolm liitrist vaasitäit kraanivett . </s> <s> Magu lähkrina loksumas , vajub ta magusasse unne . </s> </p>
<p> <s> Alles enne kümmet hakatakse end jalule ajama , trahteris neelatakse pannkooke , parandatakse pead , kiirustatakse seansile . </s> <s> Kriitik tunneb töiselt rasket , põhiliselt vaid ajudesse rusuvat pohmelli . </s> <s> Kaks õlut mahendavad kuplis närimist . </s> </p>
<p> <s> Lõunavaheajal trahteri ees istudes märkab kriitik , kuidas talle kusagilt kuidagi nagu väga tuttav ettekandja õllesid ja praade tassib . </s> <s> Seejuures veel nii koketselt naeratab , paarikümneaastaste filmipoistega käigult flirdib , seelikuäär pooles priskes reies lainetamas . – Kus ma teda küll näinud olen ? </s> <s> Kriitik rüüpab , ühe kõrvaga žüriiliikmete arutlusi kuulates . </s> <s> Kui ettekandja uuesti trahteriuksest laudisplatvormile kõnniskleb ja talle korraks otsa vaatab , taipab mees – see on ju toosama , mu kahekümne aasta tagune pruut !! </s> <s> Oi sind , elu ! </s> <s> Korraga lööb kõik kolbakaane all keema , kriitik kaalub palavikuliselt variante , kuidas töiselt seotud pruudile läheneda . – Näe , on teine priskeks läinud , oot-oot , kohe ma äratan su mäletama ! </s> </p>
<p> <s> Rahvas vajub tagasi kinosaali viimasele seansile , aga kriitik jääb trahterisse passima . </s> <s> Pruut hakkab talle kergelt ülelibisevat pilku heites just mööda astuma . – Kadri ! </s> </p>
<p> <s> Vilksti , seisatab , vaatab mõistatavail , neilsamuseil silmil , oo , ikka neil samuseil silmil otsa . </s> </p>
<p> <s> – Kas sa mäletad mind ? </s> <s> Kakskümmend aastat tagasi , Jõgeval ja Kärknas ! </s> </p>
<p> <s> – Rudolf ! </s> <s> Sina ! </s> <s> Milline kohtumine ! </s> <s> Ja samas tavalisse askeldusse jahtuva töise , veidi ehmunud emanda pilk . </s> </p>
<p> <s> – Sul on kiire . </s> <s> Ka mina pean sinna saali tööle minema , aga pärast räägime . </s> </p>
<p> <s> – Tea , kas ma täna aega saan ? </s> </p>
<p> <s> Midagi justkui häbenevad silmad . </s> <s> Pettumuse nüri nuga rõhub kriitiku südamele , juba ta läheb , must seelikuäär päikeses põlenud reitel tantsisklemas ja valge seksikas põll ees . </s> <s> Temaga paaris töötav plika pole sellest pooltki , aga tea , kas ta aega saab . </s> </p>
<p> <s> Kriitik läheb viimasele seansile ja on lõppu lülitatud kobedamate linateoste suhtes üpris kriitiline . </s> </p>
<p> <s> Pärast seanssi veedab žürii pingelise pooltunni oma hääletuspunkte lugedes , teine pooltund kulub võitjate autasustamisele , banketti peetakse rahvamaja saalis valge kinolina ees . </s> </p>
<p> <s> Kriitik aga närveldab trahteris istudes , õlletoop juba otsakorral . </s> <s> Tema ei tule ega tule . </s> <s> Viimaks viipab kriitikut hoopis korraldaja onkel , kutsub kantseleisse , vaja allkiri anda ja žüriiraha ümbrikus käes . – Aitäh ! </s> <s> Selle eest võib nüüd nädala vaikselt elu tiksutada . </s> <s> Aga kuule , ütle mulle , kas trahteri Kadri elab kah teie alevis ? – Kust sa teda tunned ? – Oh , ammusest ajast , vana tuttav . </s> <s> Mis ta siin teeb ? – Meie valla autojuht on Kadrile juba neli last teinud , elavad juba seitse aastat armsasti koos , teadustab nende üle uhkust tundev onkel . – Ah soo . </s> <s> Lootuse pühkinud pettumuse nuga vuhiseb kriitiku südamest läbi , kuid laeb selle samas uue selguse impulsiga . – Vaat kus tubli emand , oleks selliseid tuhat , võiks terve Jõgevamaa Itaaliaks muutuda . </s> </p>
<p> <s> – Kadri vend tapeti kevadel linnas ära , terve köök oli verd täis , kuid mees oli ise ka vägivaldne . </s> <s> Esimesest abielust on Kadril kaks täiskasvanud poega . </s> <s> Üks on kaitseväes , teine ülikoolis . </s> <s> Tublid poisid mõlemad , täiendab kõiketeadev onkel . </s> </p>
<p> <s> – President peaks Kadrile ordeni andma . </s> <s> Ilma naljata , teen komisjonile avalduse . </s> <s> Saada mulle iimeiliga rohkem tausta . </s> </p>
<p> <s> – Ikka tõsiselt mõtled ? </s> <s> Aga miks ka mitte , hoiame ses asjas sidet ! </s> </p>
<p> <s> – Hoiame , kindlasti . </s> </p>
<p> <s> Kriitik läheb tagasi trahterisse ja silmab köögis kartuleid koorivat Kadrit . </s> <s> Palub baaridaamil teda kutsuda . </s> <s> Kadri pühib käed rätti ja astub kuidagi vastutahtmist kriitiku juurde . </s> </p>
<p> <s> – Tead , ma olen abielus . </s> </p>
<p> <s> – Tean . </s> <s> Palju õnne , siirast südamest . </s> <s> Ma ei taha sind üldse ahvatleda . </s> <s> Aga ma tahan sulle ühe väikese asja anda . </s> <s> Kriitik võtab põuetaskust rahakoti ja õngitseb selle vahelt pisikese foto , ulatab selle Kadrile . </s> </p>
<p> <s> – Issand ! </s> <s> Kust sa selle said ! ? </s> </p>
<p> <s> – Olen seda kogu aeg oma südame lähedal hoidnud . </s> <s> Kahju , et mul tookord Tartus mujale kiskus . </s> <s> Elu on sihuke ja ma olin siis noor ja rumal . </s> </p>
<p> <s> – Ruudi , paneb ta oma köögisooja käe mehe randmele – ma olen sulle juba ammu mõttes kõik andeks andnud . </s> <s> Oli , mis oli , ja see oli ilus . </s> <s> Aga nüüd on see möödas . </s> <s> Kuidas su laps elab ? </s> <s> Kas poiss või tüdruk ? </s> <s> Ja naine , kellega abiellusid ? </s> </p>
<p> <s> – Tüdruk sai kevadel üheksateist , naisest olen seitse aastat lahutatud , elan üksinda , töötan ajalehe juures , olen sihuke asi nagu kriitik . </s> </p>
<p> <s> – Olid juba siis selliste kalduvustega . </s> </p>
<p> <s> Ta niisked ja uue asise soojusega täidetud silmad vaatavad veel viivu kriitikule otsa . </s> </p>
<p> <s> – Nüüd ma pean minema . </s> </p>
<p> <s> – Järgmisel suvel näeme jälle , olen siin juba neli aastat järjest käinud . </s> </p>
<p> <s> Ettevaatlikkust peitev naeratus . </s> </p>
<p> <s> – Ela hästi ! </s> </p>
<p> <s> – Sina samuti . </s> </p>
<p> <s> Ja juba ta lähebki oma peidetud õnnes , seelikuäär reitel lõikamas , nagu joodik maanteed . </s> </p>
<p> <s> Kriitik aga astub pärast venivat banketti koos paari kolleegiga läbi pargi kauplusse , õiendab kolleegiga võla , tee peale ostetakse pudeleid ja närimist . </s> <s> Autojuht veel põõnab kainenevat und , kibelevad kolleegid krutivad oma pudelitel korgi pealt ja testivad aega parajaks tehes . </s> </p>
<p> <s> Õhtueelne sõit viib neid üle lõikuskuldse , taevatuldse , matsimuldse Eestimaa vooremaastiku . </s> <s> Rüübatakse , vahetatakse muljeid , hooti süttitakse ägedasse vaidlusse , kust ei puudu roppused . </s> <s> Peetakse plaane , järeldatakse , nõnda on kümneid kordi sõidetud ja selles on oma võlu . </s> <s> Aga kriitiku hinges on nukker , ent samas ka justkui mingile uuele ülestõusmisele viitav valu . </s> <s> Ta ei viitsi eriti vaielda . </s> </p>
<p> <s> Tartu–Tallinna maanteele jõudes meenub purjakil kolleegile , et – siit , ei siit , oot-oot , ei siit ikka veel edasi , voh , siit-siit ! </s> <s> Vasakule ! </s> <s> Keera , kurat ! </s> <s> Ütlen ma sulle , elas kunagi mu vanaisa , just siit läheb see tee ja keerab kolme kildi pärast uuesti maanteele välja . </s> <s> Kurat , olen siit sada korda läbi sõitnud , tahate ma näitan , kus kõrtsis mind valmis on tehtud . </s> </p>
<p> <s> – Tavai , lähme vaatame , kusta ka vaja , soostub juhtiv kolleeg . </s> </p>
<p> <s> Sõidetakse natuke mööda kruusateed , läbi lompide ja peetakse siis mingite varemete ees kinni . </s> <s> Lapikust paekivist seinad on ülevalt varisenud , katus täiesti pealt kadunud , seest kasvavad pajud üle ääre , seinaääred kõik võsa ja tiheda maltsaga kaetud , ainult koonilis-nurgeline korstnajalg sirutub veel uhkelt pilvede poole . </s> </p>
<p> <s> – Vot siin , kusagil tagakambris , mind neljakümne kuuenda aasta jõulude ajal idanema pandigi , püüab ühe käega umbrohtu kõrvale suruv ja teise käega kusemiseks püksist riista õngitsev kolleeg osutada . – Kas pole kihvt paik ? </s> </p>
<p> <s> – Kurat ! </s> <s> See on ju mantelkorsten ! </s> <s> See värk lõhnab vähemalt seitsmeteistkümnenda sajandi järele , satub varemetesse astunud kriitik viimaks tõelisse vaimustusse . </s> </p>
<p> <s> – Aga mis sa's mõtled , uhkustab kolleeg , riista otsast tilku raputades – see oli mõisa kõrts ja pärast kolhoosi ait , kus mu vanamees öövahiks käis . </s> </p>
<p> <s> Kriitik astub lõhutud avast mantelkorstnasse ja vaatab läbi püramiidja , ülalt aheneva korstna taevaruudukest . </s> </p>
<p> <s> – Kas te ei kavatsegi ära tulla , hõikab juhtiv kolleeg , kes pole viitsinud läbi võsa rahmida , end kraavi tühjakskusnult . </s> </p>
<p> <s> – Tuleme , tuleme , kostab võsas ragistav kolleeg . </s> </p>
<p> <s> Aga kriitik ei tule . </s> <s> Vaatab , pudel käes , läbi sajandite seisnud mantli , nagu nõiutud . </s> </p>
<p> <s> – No mis sa molutad seal . </s> <s> Me sõidame minema , kui sa ei tule . </s> </p>
<p> <s> – Sõitke . </s> </p>
<p> <s> Autopasun üürgab . </s> </p>
<p> <s> – Minge persse , täitsa ausalt , mul on teist kõrini , kaduge minema , kuradi idioodid . </s> </p>
<p> <s> – Aga vaat kui kaomegi . </s> </p>
<p> <s> – Jumala pärast , kaduge siis ometi ! </s> <s> Aa-nun teid , tehke sääred , taipamatud tainapead . </s> </p>
<p> <s> – Tead , ta ongi vahest selline imelik . </s> <s> Katus sõidab pealt ära . </s> </p>
<p> <s> – Küll ta oskab tee peale hääletama tulla . </s> </p>
<p> <s> – Oma asi , on juhtiv kolleeg kergelt solvunud – sõidame , las luuletab , kui tahab . </s> </p>
<p> <s> Auto vurab läbi lompide pritsides minema . </s> </p>
<p> <s> Kriitik tuiab varemeis ragistades , katkub aseme jaoks puhmaid , leiab ühe kuue-seitsmekümneaastase kapi , tassib selle mantli ava ette , barrikeerib end , heidab mantliseina äärde pikali . – Kuradi mõnus on , käed taskus , ilma paberipahnata reisida . </s> <s> Ainult mõned pudelid ja mõttevoogu viljastavad hotellid . </s> </p>
<p> <s> Ta rüüpab ja vahib ülal sinerdavat taevaruudukest , mille katab aeg-ajalt üle ujuv rünkpilvepiim . </s> <s> Ta uneleb poolteadvuses vahelduvas mõttevoos , seosetult plõksib silme ette igasuguseid pilte . </s> </p>
<p> <s> Korraga kostub ülevalt rabinat . </s> <s> Silmi lahti tehes märkab ta mantlitipus platsi võtnud toonekurge . – Mis lapse ta mulle toob ? </s> </p>
<p> <s> Kurg aga klõbistab nokka , ihub punakaid sääretorusid , nagu mõõgaga märgistust määrides . </s> <s> Kriitik naeratab oma segases õnnes ja kallab endasse joovastavat lisa . </s> <s> Varsti vajub ta unne . </s> </p>
<p> <s> Öösel virgub ta ulgumise peale ja võdistab õlgu . – Vist hunt . </s> <s> Pikaldane ulgumine kordub . – Jah , hunt . </s> <s> Ilmsi on see parem märk kui unes , kriitik rüüpab . – Natuke jahe on . </s> <s> Mul polegi vaja mingeid unesid näha . </s> <s> Tao mungad peavad elama pingelisi ja samas teadvust tühjendavaid päevi , et olla öösel kindlalt mustas kotis . </s> <s> Aita mind , pudel ! </s> <s> Kulistan kõik ära . </s> <s> See peab nüüd sisse jääma ! </s> <s> Vastu pumpsib , raisk . </s> <s> Nii , nüüd jäi vist pidama . </s> <s> Teine , pisike lapik , hea mark , on ju veel varuks . </s> <s> Korralik külmarohi mistahes kriitikule . </s> <s> Sooh , keeran nüüd magama . </s> </p>
<p> <s> Prrrrr , jahe on , peaks kapi tekiks kummuli peale keerama . </s> <s> Aga see , türa , ju ei mahu siit august vist sisse . </s> <s> Ah , las ta , sitt , olla . </s> </p>
<p> <s> Ei , liiga jahe on , pole veel korraliku munga koolitust . </s> <s> Peab selle kapi ikka peale võtma . </s> <s> No nii , otsapidi , kas läheb . </s> <s> Jama , seest tõmmates peaks paremini tulema , mahub vist , ikka millegi taga kinni , raibe , nükerdan , andis järele , tule-tule , raisk , kus sa pääsed . </s> <s> No nii , keeran ta seliti , põhk sisse , ohoh , pikkust jääb ülegi , nüüd sisse ja kaas kinni . </s> <s> Oh , kena , kurat , luks värk , katsun , kas lapik pole taskust välja kukkunud , alles . </s> </p>
<p> <s> On see nüüd kirst või üsk ? </s> <s> Mis vahet sel. </s> <s> Näe , oksaauk külje peal sees , mahub vist läbi selle soele suhu andma ? </s> <s> Ei ! </s> <s> Võib otsast närida ja hoopis isane olla . </s> <s> Kastratsioonihirm ja pornokompleks . </s> <s> Olen korraga mantlis ja kapis , falloses ja vagiinas , intensiivselt elus ja suremas . </s> </p>
<p> <s> Lähebki juba soojemaks . </s> <s> Olen oma hotellimajanduses kolme ööga kvalitatiivse arengu teinud . </s> <s> Aitab ! </s> <s> Mõtlen liiga labaselt , materialiteedi baasil . </s> <s> Üks korralik , must ja nägemusteta uni on vaja veel hommikuni läbi teha . </s> <s> Siis võin kapist ja mantlist edasi minna . </s> <s> Või siia jäädagi ? </s> <s> Kama kaks . </s> <s> Mantel kui õõnes munn ja kapp kui üsk hoiavad keskkonna mu mõtete eest reostamata . </s> <s> Kõik mõtteprügi , mis läbi oksaaugu üles immitseb , napsab kurg endasse ja kannab otse järgmise kriitikujuntsu sisse . </s> <s> Järjepidevus kandub , pole vaja enam sitastes köökides ja vallasohvadel aeleda . </s> <s> Sekundaarsed reministsentsid peavad hea , võimalikult parima muundumisahela saavutama . </s> <s> Muld , kapp , oksaauk , paekivid , taevas , filtreeriv-transformeeriv missioonikurg ... </s> <s> Pean mõtlema lihtsamate sõnadega , aeglaselt tühjenema , oma elitaarset kriitikunussi tegema , musta auku kustuma . </s> </p>
<p> <s> Aga hunt , kurask , teadvustab mu alateadvust , tahab millelegi äratada . </s> <s> Just nimelt millelegi . </s> <s> Tegelt olen sellele juba ärganud . </s> <s> Just nimelt Sellele . </s> <s> Nimetada polegi vaja . </s> </p>
<p> <s> Nüüd aga , prrrrr , pea öökooki ja aitab jamast . </s> <s> Lase , hunt , mind natikeseks unne surra . </s> </p>
<p> <s> 13 . veebruar 2002 </s> </p></div2><div2 type="alaosa"><head> PARA-PONTU PARTEIPOLKA </head>
<p> <s> Merelt huugav loodetuul kaotas Toompea kivimajade vahele suubudes oma jõu ja keerutas mööda tänavaid alla liuglevaid tuisulinikuid . </s> <s> Kõrvad palitukrae vahel ja lõug rinnal , rühkis ülakehast ette kaldu Innar Pont mäest üles . </s> <s> Tüse seanahast portfell kõlkus kindlalt mehe käe otsas ja ehk vaid kõrvalt jälgiv asjatundja oleks eritlenud ta jõudsas sammumises kerget luukamist . </s> </p>
<p> <s> Sellest oli juba üle kolme aasta mööda läinud , kui ta jõuluseikluste käigus Koplis õnnetult veerand paremat jalga kaotas . </s> <s> Invaliidide fondi toel Läänest hangitud elastse pealiskihiga kunstjalg oli seest kerge , kuid tugeva metalliga toestatud ning Innari parema jala sääreluu könt istus hästi vetruvasse pessa . </s> <s> Ainult ümber põlve pitsitavaid siderihmu pidi teinekord natuke lõdvemale laskma , kui päevategemised pika peale venisid . </s> <s> Ja need kippusid nüüd tihti ikka õhtupimedani venima . </s> </p>
<p> <s> Asi oli selles , et Innar Pont töötas juba teist kuud Toompeal ! </s> <s> Ennastki imestama panevail asjaoludel oli ta äkki astunud väga olulise sammu lähemale oma ammusele unistusele . </s> <s> Ei , ta polnud veel riigikogu liige , vaid tervishoiu ja sotsiaalkomisjoni nõunik , kuid ühiskonnas võis sedagi positsiooniks lugeda . </s> <s> Kas just stabiilsemaks , kuid igatahes soodsamaks kui invaliidide ühingu tegevdirektori tooli . </s> </p>
<p> <s> Mõnikord mõtles Innar sandistusjärgse aasta valudele . </s> <s> Tahtepingutusega oli ta kriuksuva puujala toel uuesti käima õppinud , rutiinsele harjade punumisele käega löönud , invaliidide ühingu spordisektsioonis kelguhoki hoogsalt käima lükanud , ise koondises mängiva treenerina paraolümpial heidelnud , veerandfinaalis Senegeli mustanahalisi peletisi võitnud ja poolfinaalis väga napilt poolakatele kaotanud . </s> <s> Hiljem , kui puuduvate varvaste hulluksajavad närvikihelusid olid taandunud , taandus ta toitvama töö saamise huvis esimese grupi invaliidsuspensionilt teise gruppi . </s> <s> Ja teise grupiga võis juba kas või ministriks tõusta . </s> </p>
<p> <s> Koos parema jala veerandiku kaotusega oli Ponti poliitilisse maailmavaatesse tulnud annus parempoolsust ; mis oli läinud alt , imbus teistviisi pähe tagasi . </s> <s> Pärast mitut aastat parteiliselt surnud hinge staatuses viibimist oli Innar tsentraaldemokraatide parteist liberaalreformistide leeri üle läinud . </s> <s> Seejuures ei ajendanud teda pettumus valimistel tsentraaldemokraatide nimekirja kahesaja seitsmekümne teisel positsioonil kogutud ühest häälest , vaid puhtpraktilised asjaolud . </s> <s> Invaliidide ühingu juhtivamad asjamehed olid mõnest sponsorlepingust tingituna liberaalreformistide nimekirjas , millega liitus ka Pont . </s> <s> Algul oli ta püüdnud loodushoiu , mahepõllunduse ja maksukergenduse liinile rõhuda , siis noorperede soodustamise kampaaniaga kaasa läinud , kuid poole aastaga kadus päevakorralt seegi hoogtegevus . </s> <s> Ühtäkki ei teadnud nõutu Innar enam , millesse oma entusiasmi suunata , pidevalt vahelduvais parteituulis pead kaotades mõtles ta isegi proovida minna tagasi tööle reovete puhastusjaama , kuid sai siis aru , et tema muutumatu isikupära seisneb aktiivses invaliidsuses ning Innu õppis parteiliinis mitte niiväga oma peaga uuendusi välja mõtlema , vaid kuulekalt juhatuse otsuseid ellu viima . </s> </p>
<p> <s> Ja siis hakkasid tsentraaldemokraadid koos liberaalreformistidega koalitsiooni tegema . </s> <s> Pont tundis oma südames pisikest parteikargaja okast , kuid mõningad sidemed endisest erakonnast nihutasid ta varemalt nugade peal olnud , kuid nüüd sõbralikke naeratusi vahetavate parteide tagalaosiste integratsioonis esiplaanile . </s> </p>
<p> <s> Tsentraaldemokraatide ja liberaalreformistidest demokraatide vahe seisnes põhiliselt selles , et nii parempoolsust kui vasakpoolsust pelgavad tsentraalid rõhusid ebamäärasele keskklassile , igas asjas eesti keskmisele , justkui kõike kindlalt mingisuguse keskmise eestlase maitsepilti vormides , aga vabameelsed liberaalid kõikusid vastavalt päevapoliitilisele seisule taktikaliselt laias skaalas igale poole , imbusid kuhu tahes ning integreerusid isamaalaste , põllumeeste , kristlike , sotside ja rohelistega . </s> <s> Ainult radikaalsete iseseisvuslastega ja intellektuaalse skinnheedlusega ei tahtnud keegi koostööd teha . </s> </p>
<p> <s> Koos isamaalaste ja mõõdukate valitsusest minekuga taandus ka riigikoguga seotud nõunikke . </s> <s> Ning usinalt liberaalreformismi teeninud Innar Pontile tehtigi ettepanek hakata sotsiaalkomisjoni nõunikuks . </s> </p>
<p> <s> See tuli nagu välk selgest taevast , Innar tahtnuks rõõmust kohe lakke karata , kuid taipas siiski küsida kaks päeva järelemõtlemiseks . </s> <s> Oma tungi ei tohtinud mingil juhul välja näidata , vaid jätma mulje , nagu tehtaks kõike seda partei- ja ühiskonnatööd mingist missioonist , vastutustundest , oma eraelu ja hobisid ohverdades . </s> </p>
<p> <s> Keegi ei hüüdnud teda enam pasabaasi töökaaslaste nimetatud Sibi-Innuks , kuid ta teadis , et seljataga kutsutakse teda nüüd , tänu paraolümpiamängudel saavutatud neljandale kohale , Para-Pontuks . </s> <s> See häiris teda väga vähe , kõigil juhtfiguuridel olid omad hüüdnimed , mitmeti nimetamine aitas poliitmaastikul silma jääda ja näitas isiku mitmekülgsust . </s> <s> " Ma olen ju mitmekülgne ja töökas , " mõtles Pontu , " tõusin ühingu instruktorist tegevdirektoriks , pääsesin liberaalreformistide volikokku , juhendan kelguhokki , istevõrkpallureid ja koroonamängureid , funktsioneerin vabariiklikus paraolümpiakomitees , õpin bioenergeetikat ja modernset jäätmekäitlust , kureerin pimedate bridži , osalen maksuteaduste seminaris ja tarbijakaitse monitooringus , istun linnaliikluse tariifikomisjonis ja kommunaalameti referentsis , lävin tihti oma erakonna juhatuse liikmetega . </s> <s> Mis neil muud üle jäi , kui tagatipuks mind nõunikuks teha . " </s> <s> Tõepoolest , Pontu oli muidu härraslike maneeridega viilimist harrastavate liberaalreformistide seas üks innukamaid tegijaid . </s> </p>
<p> <s> Kuid kõige selle meeletu sebimise tõttu kannatas ta eraelu . </s> <s> Naisega oli ta paberite järgi veel abielus , kuid elas juba mitu aastat eraldi , väikeses , pangalaenu peale ostetud poissmehekorteris . </s> <s> Üks tütar õppis jälle ülikoolis , teist aga polnud vaja enam toetada , sest see töötas suures toidukaubamajas spetsialistina , sortimendi editeerijana . </s> <s> Tegelikult Pontul õieti mingit eraelu üldse polnudki , sest kõik tema elu koosnes ainult asjaajamisest : kui üks asi lõppes , oli teine , kolmas ja kolmeteistkümneski juba ammu alanud , tihti ajaski ta üheaegselt mitut asja põimunult . </s> </p>
<p> <s> Oma sandiaja alguskuudel ka tripperit ravides oli Pontu püüdnud pealtnäha haletsevast , kuid tegelikult siiski kahjurõõmsast naisest uhkelt üle olla , kuid tagantjärele meenutades tundis ta oma mõne südantlõhestava nõrkusehoo pärast ikkagi piinlikkust . </s> <s> Ühiskondlikult aktiviseerununa ei hakanud Pontu endale salgama , et tema üheks eesmärgiks oli panna ka endine naine tema karjääri üle ohkima . </s> <s> Ka selle ohkimise nimel tuli nüüd hoolikalt tööd rabada , sadat asja ajada , vahel ka oma saladusele järele andma , aga ainult nii , et mitte keegi sellest vähimatki aimu ei saaks . </s> <s> Poliitikute ja riigimeeste eraelu sisaldas ikka väga hoolikalt varjatud saladusi . </s> </p>
<p> <s> Pea olematust Pontu eraelust sada korda rohkem kannatas selle ohkimaajamise nimel rabamise pärast kelguhoki . </s> <s> Suure ühiskondliku koormuse tõttu ei saanud Pontu enam treeninguist regulaarselt osa võtta , mängiva treeneri tiitel ja kaptenipael oli läinud ründaja Molodjonkinile , Narva ja Tallinna segakoondis valmistus parajasti Salt Lake City mängudeks . </s> <s> Pontu koondisse kuulumine polnud enam nii kindel kui varemalt , aga tema kaasalöömisega siiski veel arvestati . </s> <s> Teda peeti sünteetiliseks mängijaks , kes integreeris kelguhokki lauatennise , koroona , vene kabe , keegli , kung-fu , pitsiheegeldamise ja ikebana võtteid , mida tuli juurutada ka uute , andekate ja robustsete noorinvaliidide mängustiili . </s> <s> Üks oli raudteele magama jäänud , teisel kuulipildujaga jalad läbi lastud , kolmas autoga üle katuse känkrasse lennanud , neljas lennukist langevarjuta välja hüpanud , viies valesti tiigrit talitanud – elu oli koos kapitalismiga karmiks kätte läinud . </s> </p>
<p> <s> Tuisuuhk limpsas jäidet torkava keelega üle Innari palge , aga Pontu süda verdas rõõmsat tungi – tal oli põuetaskus kutse presidendi vastuvõtule ! </s> <s> Tont teab , mis asjaoludel see talle välja oli saadetud , juba luuvalupäevaks postkasti kantud . </s> <s> Pontu aimas , et kutse taga võis olla uue presidendi nõunik , kes oli viisteist aastat tagasi pasabaasis partorgina töötanud ja Innut ametiühingu liinis juhendanud . </s> <s> Küllap jaotati lisaks ministritele , riigikogulastele ja tipptegelastele kutseid ka lihtsamatele riigiametnikele , kes mingi erilise küljega neile tuttavatele pittuvalijatele silma olid jäänud . </s> </p>
<p> <s> Tuisulinad lauglesid Lossiplatsilt mööda tänavakallakut alla , Nevski katedraali vasksed sibulkuplid seisid uhkelt taevases lumetormis . </s> <s> Luuvalu- ja vastlapäev olid juba seljataga , käes tuhkapäev . </s> <s> " Keerutabki nagu külma tuhka kraevahele , " täheldas Pontu . </s> <s> Varemalt oli ta juba mitu korda autoga otse Toompea lossi väravate ette toodud , aga täna polnud seda tingivaid asjaolusid . </s> <s> Nõunikuna polnud Pontule isegi taksotalonge ette nähtud , sellepärast piirdusid ta ülessõidud juhtudega , kui mingis riigimajas temaga ühiseid asju ajanud parlamendiliige kui peremees ta kiriku või kõrtsi eest ree peale võttis . </s> <s> Ometi ihkas Pontu üksinda , oma käsutatud autos mäest üles lossi ette sõita , nagu tõeline rahvasaadik . </s> <s> Naine tuli enne lahutust ohkima ajada . </s> </p>
<p> <s> Valimised hakkasidki juba parteimeeste südamele rõhuma , hääletamiseni jäänud nappi aastat pidi usina tööga täitma . </s> <s> Pontu teadis , et eesolijad ei tahtnud karvavõrdki oma positsioonidelt taanduda , üleval oli väga kitsas , uute nägude sissepääs nomenklatuuri väga valikuline . </s> <s> Selleks pidi mingi erilise , parteile möödapääsmatult vajaliku omadusega silma jääma . </s> </p>
<p> <s> Pontugi murdis pead , millele rõhuda . </s> <s> " Riigil on ilma minutagi palju sante kaelas – kuid seda enam , parlamendis peabki siis neid keegi esindama ! " </s> <s> Vahel kahetses Pontu , et ta polnud metsavennana ega Vabadussõja rindel või siis rallisõitjana oma jalga kaotanud , vaid lihtsalt ühes urkas sisselangenud põranda vahele lõksu jäänud . </s> <s> Kuid nüüd oli ta invaühingu tuhandete liikmete seast vaat et kõvimaks poliitiliseks tegijaks tõusnud . </s> <s> Loogiliselt võttes pidi kõike seda ühiskondlikku aktiivsust lõpuks kroonima istekoht riigikogu saali pingireas . </s> <s> " Küll seal siis aega oma ministritundi oodata . " </s> </p>
<p> <s> Pontu seisatas mõneks hetkeks suure sepistatud lossivärava kõrvale jääva uhkest puidust ukse ees ja trampis oma lumiseid jalgu , sisenes siis lossi fuajeesse , kopsis veel talisaapaid , rapsis vanalt palitukraelt lund , vahetas portfelli hoidvat kätt – aeglase isanda väärikusega pidi turvamehe pilgu all oma liigutusi sooritama . </s> <s> Ta võttis põuest plastikkaardi , libistas selle läbi andurisoone ja astus läbi magnetvärava . </s> <s> Midagi küll piiksus , aga turva juba teadis , et see pole mitte kolt ega tääk , vaid Pontu kunstjalas sisalduv eriline metall . </s> <s> " Nagu vanglas või Ameerika lennujaamas , " mõtles nõunik ja liikus läbi fuajee lossi sisehoovi . </s> <s> Garderoob jäi järgmisse esindushoonesse . </s> </p>
<p> <s> " Tere hommikust , " siutsus sekretär paljundatud paberikuhja sorteerides , kann kuuma kohviga purtsus hõõgraua peal . </s> <s> Pontu pani portfelli käest , kallas omale tassi kohvi , istus laua taha , rüüpas ja hakkas mõttes sekretäri riidest lahti koorima . </s> <s> See oli talle tuttav protsess , varemalt kümneid kordi lihvitud toiming , mille kulminatsioon häälestas nõuniku innukalt paberite kallale . </s> </p>
<p> <s> Oli kesknädal , riigikogus istungivaba päev , mil jahvatasid komisjonid . </s> <s> Parajasti ootaski sotsiaalkomisjonis lahendamist ravimikindlustuse seaduse muudatuse kiireloomuline eelnõu , millesse mitmed huvigrupid oma parandusi tahtsid suruda . </s> <s> Uus valitsus püüdis kärpida haigekassa võimu , välismaiseid ravimeid levitavad firmad pugesid ministeeriumile naha vahele , lobistati komisjoni liikmetega , õlitati apteekide liitu , suunistati ravimiametit ja haigekassa spetsialiste , maha võetud peaarstid häälitsesid ajalehtede arvamuskülgedel , uued nõukogude liikmed kuulutasid uusi kriteeriume , teoreetikud nihutasid ainsa suletõmbega sadu ja sadu miljoneid kroone , kuid keegi sellest risti-rästi seotud tervishoiu- ja sotsiaalpuntrast õiget sotti ei saanud . </s> <s> Kõik riigirealised soovisid sotsiaalministeeriumi aastaeelarves ligi kaheksast miljardist kroonist omale võimalikult soodsaid voogusid ja paigutusi . </s> </p>
<p> <s> Paljudes paberites tuhninud ja kümnete spetsialistidega rääkinud nõunik Pont oli omale pildi selgeks teinud : farmaatsiatööstuse suured müügifirmad võitlesid turu pärast . </s> <s> Riik kui headuse maski kandev ja pillavalt hoolitsev lollpea pidi suures osas inimeste haigused ja õnnetused niikuinii kinni plettima , küsimus oli ainult selles , mis institutsioonide kaudu ja mil viisil seda kõige efektiivsemalt ja õiglasemalt teha , mis haigusi ravimisel eelistada ja kes surema jätta . </s> <s> Jaotuspositsioonide nimel suur tervishoiu ja sotsiaalhoolekande nõiaköök podiseski ning selle hiiglasliku katla kohal tiirles palju kaarnaid . </s> </p>
<p> <s> Pontu juuresolek kella kümnesel komisjoniistungil oli formaalne . </s> <s> Huvigruppe sidestava nõunikuna oli ta oma seisukoha komisjoniliikmetele ette kandnud , eelnõu muudatuse variandid olid ette valmistatud , paberid ootasid hääletamist ja see sõltus vaid sellest , kuidas komisjonäärid olid häälestatud . </s> </p>
<p> <s> Üldiselt oli tunda , et tsentraaldemokraatidest ja liberaalreformistidest koosnev värske koalitsioon nagu kiheles seaduses olulist muudatust tegema , kuid enne suures saalis hääletamist pidi eelnõu variant komisjonist läbi minema . </s> <s> Demokraatliku tava kohaselt jagunesid jõud komisjonis üldiselt pooleks , küsimus oli nüüd vaid selles , mille või õigemini kelle poolt Ivan hääletab . </s> <s> Pontu teadis , et Ivanile pidi asja selgeks tegema Ants , kuid just nemad kahekesi olidki veel puudu . </s> <s> " Kus , kurat , nad kooserdavad , venivad , munevad , jobutavad , pläägutavad , molutavad ... " </s> <s> Kõik mõtlesid ühtemoodi , kuid seejuures veidi isemoodi sõnadega . </s> </p>
<p> <s> Komisjonäärid istusid koosolekuruumis , lehitsesid pabereid ja kõlksutasid kohvitassidega , sedastasid ja markeerisid , üpris tihti piiksusid ja kaagutasid mobiiltelefonid . </s> <s> Esimees Logoson , Pontu parteikaaslane , kuidagi väga äkki poliittaevasse lennanud noor ja isekas mees , vaatas juba mitmendat korda kella , kuulas kõrva tulnud teadet , sai selgust ja lasi sekretäril alustada . </s> <s> Nõunikud kui hääleõiguseta asjapulgad istusid lauast eemal seina ääres reas , paberid põlvedel . </s> <s> Pontu oli juba mitu korda sellel rituaalil teeninud – protsessid võisid kulgeda vaid läbi protokollide . </s> <s> Tääkide toetatud demokraatia aeg oli ammu ümber saanud , nüüd hoidsid riiki elus esmajoones paberid . </s> </p>
<p> <s> Kui Ivan koos Antsuga Toompeale komisjoni jõudis , oli istung juba alanud . </s> <s> Ivani BMW seisis kirikuesisel platsil ja selle uksilukustavalt kime hirnatus oli Euroopa riigi pealinna rümasse sumbunud . </s> <s> Mehed olid kõrvalkvartali trahteris väikesed tropid teinud , eeltehingut niisutanud , pliine peale hammustanud ja siis kalamarja teise klõmakaga alla loputanud . </s> <s> Ka hästi köetud ruumide soojus pani mehed näost kergelt punetama . </s> </p>
<p> <s> Pingetest , põlgamisest ja jala tahapanemise himust kergelt hõõguv kabinet lõi hilinejate sisenedes kergelt kahisema nagu hilissügisene kõdu . </s> <s> Kurnatud härga meenutav eeskõneleja vakatas hetkeks ja jõllitas kohale sammujaid nagu oinas enne rünnet . </s> <s> Ivan ja Ants aga võtsid hilinemise pärast mokaotsast vabandades istet , lehitsesid pabereid , nihelesid ja püüdsid päevakorrale pihta saada . </s> <s> Selge oli vaid see , et nad peavad ühe või teise leeri poolt oma hääle andma . </s> </p>
<p> <s> Nagu enamik teisigi , oli ka sotsiaalkomisjon jagunenud kaheks , üldiselt leppimatuks , löögijõult võrdväärseks rühmaks ; just Ivani hääle taga rippus sadade miljonite , kui mitte miljardite kroonide raviraha saatus . </s> </p>
<p> <s> Tegelikult oli Ivanil komisjoni tööst pohui , talle meeldisid hoopis meri ja sadamad ning ta röhatas väärikalt nagu Kopli markkrahv . </s> <s> Ants aga unistas rahulikust pensionipõlvest suures ja vaikses maamajas , mille aknatagusel murul kirendaksid faasanid ja okaapid . </s> </p>
<p> <s> Pärast mitmeid õhinaga peetud , asjalikkusest täis puhutud sõnavõtte ja rituaalset suitsupausi jõuti lõpuks hääletamise protseduurini . </s> <s> Ivani kaupmehe mõõtu magu korises kuuekäigulise lõunasöögi ootuses , kibelust varjav Ants viibis oma kujutluses juba saunalaval . </s> <s> Et Antsu masseeritud Ivanile poldud aga veel mingit boonust variarvele üle kantud , otsustas ta esiotsa oma hääle kaalukust toonitades jääda erapooletuks . </s> <s> Selle tulemusel jooksis aga muudatusettepanek liiva , üks hääl jäi tasakaalust , mida esimees saanuks oma otsustava häälega kallutada , ikkagi puudu , eelnõu jäi toppama . </s> <s> Logoson läks seepeale silmanähtavalt närvi ja püüdis uut hääletust korraldada , kuid menetluse reeglitele viitav opositsioon protesteeris . </s> <s> Asi oli jälle ebamäärasesse tulevikku lükatud . </s> </p>
<p> <s> Kuigi tema partei oli sellega nagu veidi lüüa saanud , tundis Pontu sisimas ikkagi heameelt , sest loogika ütles talle , et kodumaa tuhandete haigete ja invaliidide hõredad rahakotid võitsid veel ehk kuuks-paariks pisikest kokkuhoidu . </s> <s> Kuid seda heameelt ei tohtinud Pontu mitte mingil juhul ega väiksemalgi viisil välja näidata . </s> <s> Üks asi oli parteiline distsipliin , tegelik elu aga hoopis teine laul . </s> </p>
<p> <s> Järgnevail päevil asju ajades viibis Pontu erilises kiheluses , pidevalt sügeles pähe teadmine eesolevast presidendi vastuvõtust . </s> <s> Pilk roomas mööda kalendrit , seljataga olid valentinipäev ja Leedu iseseisvuspäev , aga üks mure aina paisus . </s> <s> Mida selga panna ? </s> </p>
<p> <s> Asi oli selles , et Pontul oli ainult kaks enam-vähem korralikku ülikonda , aga üks neist oli hall ja teine pigem tumesinine kui must ning seegi juba seitse aastat kantud . </s> <s> Ta mõtles fraki üürimise peale , aga selle kandmise nüansid tekitasid kõhedust nagu üle tuhande krooni küündiv laenuhindki . </s> <s> Nõnda hakkas ta juba palvepäeva varahommikul oma tumesinist üles kloppima , kuid märkas ehmatusega , et pükste hargivahe on nii viledaks kulunud , et loe läbi selle või ajalehte . </s> <s> Pontu langes lausa ahastusse . </s> <s> " Mida teha ? </s> <s> Kas tõesti panna hakkama mitu tuhat krooni ja osta uus keskklassiline ülikond . </s> <s> Aga miks ka mitte ? </s> <s> Mõnda meest , ei , paljusid , päris paljusid mehi ja naisi viivad karjääriredelil edasi just riided , oskuslik käitumine ja sihuke väline , enese ülevalpidamise värk . </s> <s> Viimane aeg ka minul sellele rõhku hakata panema . " </s> </p>
<p> <s> Pontu pani oma tumesinise selga , võttis ohates pangaaparaadist viis viiesajast välja , jalutas mööda tänavat edasi ja astus täiesti juhuslikult ühte keldripoodi , mis kandis silti " Hüva Hinna Hilbud " . </s> <s> " Hü-hi-hi , siit ma nüüd küll omale presidendiballi ülikonda ei saa . </s> <s> Aga vaatama peab igaks juhuks ikka , äkki vedeleb siin kelguhoki treeningvarustust ? " </s> </p>
<p> <s> Vedeles igasugust kaltsumaiku riidekraami ja täitsa korralikke , vanaaegse jumega lauanõusidki , isegi veidi sissemängitud " Adidase " jalgpallisaapad olid kõigest kahekümne viie krooni eest saadaval . </s> <s> Hoolimata problemaatilisest proteesist , ostis Pontu need kohe ära , tema peas süttis invajalgpalli innovatiivne idee ! </s> <s> " Kõigepealt saapad , siis ka mäng ! " </s> </p>
<p> <s> Edasi liikus pilk nahktagide peale , nendega ühes reas rippusid pintsakud ja viigipüksid , oli ka täiesti korralikke ülikondi , üks süsimust paistis justkui uus . </s> <s> Pontu näppis seda igalt poolt , leidis numbri väikse varuga natuke suurema olevat , " ülikond peabki natuke avaram olema " , takseeris kuldnööpe , " vist mingi klubiülikond – ei no , täitsa uus , mis uus , inglise või hollandi poolvillane , täiesti esinduslik ja soliidne komplekt " . </s> <s> Ta taatles pükste pikkust , kuid häbenes selga proovida , silma järgi paistis värk hästi klappivat , " saab vist viiesajaga kätte , eks pärast paistab , kas on midagi kohendada " . </s> </p>
<p> <s> Pontu tõstis riidepuul kauba müüjamuti ette . </s> </p>
<p> <s> " Mis see maksab ? " </s> </p>
<p> <s> " Sada krooni , " haugatas mamsel . </s> </p>
<p> <s> " Sada krooni , " imestas Pontu viimasel hetkel siiski häält nii intoneerides , nagu olnuks seda palju . </s> </p>
<p> <s> " Jah . </s> <s> Enamus ülikondi on meil sajaga väljas , aga näete , " liikus käega osutav mamsel ülikonnareale lähemale , " see ja see on kaheksakümmend . </s> <s> Püksid eraldi on nelikümmend ja pintsakud kuus-seitsekümmend . </s> <s> Aluspüksid kaks kuni viis ja sokid samas hinnas . " </s> </p>
<p> <s> " Hea küll , ma võtan selle ülikonna ära . " </s> <s> Pontu tõmbas põuest rahakoti ja ehmatas , et peab viiesajasega maksma . </s> <s> Siiski leidus portmonees ka peenemat , ta luges üheksakümmend ja siis veel ja veel , aga sajast jäi nagu kiuste veel mõni kroon puudu . </s> <s> Pontu kobas palitutaskust münte , neid kilksus hõredalt . </s> </p>
<p> <s> " No hea küll , läheb üheksakümne kaheksaga , " soostus mamsel . </s> </p>
<p> <s> " Oi , suur tänu ! </s> <s> Pärast toon kindlasti ära , peab masinast raha võtma . " </s> <s> Pontu polnud kitsi , vaid ta lihtsalt häbenes kaltsupoes viiesajasega laiutada , mida mamsel ei pruukinudki suuta lahti vahetada . </s> </p>
<p> <s> " Kas pakin sisse ka ? " </s> </p>
<p> <s> " Oleks hea küll " </s> </p>
<p> <s> Mamsli käed hakkasid justkui vastutahtmist ja mitte kuigi vilunult mingit kortsulist , varem kasutatud paberit ümber kokkumuljutud ülikonna mutsima . </s> </p>
<p> <s> Viie minuti pärast astus isand Pont nurga peal paiknevasse kohvikusse , kortsulises paberis pakk kaenla all . </s> </p>
<p> <s> " Kaheksakümmend šoti liidrit ja üks tee . " </s> <s> Baaripoiss sõrmitses kalkulaatorit ja hakkas mensuuriga jukerdama . </s> <s> Pontu maksis ära , võttis lauas istet ja lasi palitunööbid eest lahti . </s> <s> Tal oli Toompealt vaba , mittepakiliste asjade ajamise päev , taskus mobiiltelefon ja sellele viissada krediiti . </s> <s> " Mis viga nõnda elada . " </s> </p>
<p> <s> Viskisurts laienes pisikese tuumaseenena kerre . </s> <s> Kell oli alles pool kümme , nii vara ei sobinud mittepakilisi parteiasju ajada , pealegi soovis ta kohvikus oma staatust varjata , erakondlase väiksemgi avalik kärakagramm võidi mingis kollases lehes laimukella külge riputada . </s> <s> Tavaliselt ta argipäeviti , eriti veel hommikuti , üldse alkoholi ei pruukinud . </s> <s> Kuid nüüd oli nagu põhjust natuke meeliskleda , murega alanud palvepäev oli võtnud ootamatu pöörde . </s> </p>
<p> <s> Pontu elas kesklinnaga külgnevas agulimaiku segaasumis , kus eestiaegsete puitmajade vahel kõrgus stalinistlikke ja Hruštšovi-aegseid kortermaju , moodsalt üles löödud ehitisi , väikseid keldripoode , kioskeid , rohelisi sisehoove , juuksureid , segaärisid ja kohvikuid . </s> <s> Võrreldes Kopliga , kus ta määndunud erakontor varem oli paiknenud , oli see vaikne ja mõnus kant , kust jäi kesklinnani veerand tundi astumist . </s> </p>
<p> <s> Nurgakohvikus istuv isand Pont kibeles kangesti ülikonda selga proovima , kuid lükkas seda toimingut poole tunni jagu edasi . </s> <s> " Eks pärast paistab . " </s> <s> Ta oli endaga rahul . </s> <s> " Niisiis kõva tuhandet poolteist-kaks hoidsin selle hämmastava ostuga kokku , selle eest võiks otsemaid saladust osta , " tärkas Pontus uus kiusatus . </s> <s> " Ei , " rüüpas ta viskit ja teed , " enne töö , suurüritus ja siis lõbud . " </s> </p>
<p> <s> Pangavõlglase Ponti väike korter paiknes ühe Tallinna tüüpi maja kolmandal korrusel . </s> <s> Kena köök ja kaks pisikest tuba , aga ahiküttega . </s> <s> Nõunikul polnud aega puid tassida ja hakatuseks lõmmi lüüa , seetõttu kulus talvel palju elektrit , kuid mõnikord nädalavahetusel pani Pontu pliidile laulu alla , mooris ja hautas . </s> <s> Päevasärkide ja voodipesu eest hoolitses invaühingu naisaktivist , Pontul polnud muud muret kui pamp kohale tassida ja maksta . </s> </p>
<p> <s> Nüüd aga paelus teda hoopis teise sisuga pamp . </s> <s> Hasartselt katkus nõunik paki lahti , laotas ülikonna toolile , võttis parteipintsaku ja püksid jalast , ajas uue musta kesta selga , keerutas peegli ees . </s> <s> Sobis kenasti , ainult võltskullast nööbid läikisid liiga silmatorkavalt , nendega võinuks uhkeldada Briti laevastiku paraadil , aga mitte Eesti presidendi vastuvõtul . </s> </p>
<p> <s> Pontu ei hakanud invaühingu aktivistile helistama , heegeldamist ja ikebanat tundev mees ajas ise nõelale niidi taha , lõikas kullast nööbid eest , aga nende asemele ei leidnud midagi . </s> <s> Nõnda kuluski paljutõotavalt alanud palvepäev mööda linna pudupoe otsimisele . </s> <s> Möödaminnes ajas Pontu käigult ka partei ja ühiskonna asju , aga nööbid olid ta päevaplaanis punkt number üks . </s> <s> Ei võinud kogu aeg riigi- ja invavärki ajada , nahast välja pugedes end katkestada , midagi pidi jääma ka isiklikuks hingamiseks . </s> <s> Viimaks leidis ta poe ja sobivad nööbid , mis maksid rohkem kui ülikond . </s> <s> Kodus võttis ta seinakalendrisse torgatud nõela ja pusis mitu tundi hoolikalt nööpe õmmelda . </s> </p>
<p> <s> Pontu neljapäev ja reede möödusid tavalises töörütmis , mil võis pidevalt pähe kerkivat peomõtet asisesse tegevusse kaotada . </s> <s> Aga laupäeva , Konstantin Pätsi sünnipäeva hommik haigutas tühjalt . </s> <s> Nii palju pikki , aeglaselt venivaid tunde pidi veel ballini kuluma . </s> <s> Seepärast otsustas Pontu laupäeval kodukaunistamisele pühenduda . </s> <s> Kõigepealt küüris ta põranda puhtaks , kloppis mõne vaibanäru , lohistas neid lumel , pühkis tolmu – riiuleid tähtsate riigipaberitega ei võinud aktivisti tuustida jätta . </s> </p>
<p> <s> Pärastlõunal kõndis ta pool tundi suure toidukaubamaja pikkade riiulite ja lettide vahel , ostis leiba , taluvõid , heeringat , hapukoort , sibulat , tomateid , õlut ja igaks juhuks ka pudeli " Viru Valget " . </s> <s> Tal polnud veel tahtmist kärakat võtta , kange pidi igaks juhuks ikka külmas seisma . </s> <s> Pontu polnud mingi ahnitseja ega toidukuhjaja , külmutuskapp oli tal pigem mõõdukalt kui keskmiselt hõre ning selles kasinuses valitses isamaaline reformatiivsus ja kristlik maaliitlus . </s> </p>
<p> <s> Pontu tõstis suured , soolveest nõrguvad heeringad lõikelauale ja asus neid metoodiliselt rappima . </s> <s> Kõigepealt , nagu isasel kombeks , lõikas maha pea ja saba , siis sisikond välja , mari kohe eraldi taldrikule , seejärel kaapida kõhukoopast soolikaniite ja hangunud verd , kõhuääred sirrdi maha , seljalõige ja küljenahad pealt , rootsud välja ja filee selgroo küljest lahti . </s> <s> Ühe kala seest tuli välja valkjaskollane soolaniisk , ka see tuli tallele panna . </s> <s> Mütoloogia järgi ei tohtinud pead ja saba süüa , need pidid kusagil kokku saama ja neist pidi uus kala merre kasvama . </s> <s> Marja ja niiska kõlbas aga inimesel juba mekkida , Pontu viskas viiskümmend viina hinge alla ja näkitses soolast heeringamarja ja -niiska peale . </s> <s> Meeleolu läks aina paremaks , mees lõikas filee tükkideks , hakkis paar suurt sibulat seibideks , võttis liitrise klaaspurgi ja hakkas lappima . </s> <s> Ikka kiht sibulat vaheldumisi rasvaste heeringatükkidega ning lõpuks äädikalahus ja kaas peale . </s> <s> Muist kala koos marja ja niisaga jäi taldrikule järele , Pontu korkis õlle lahti , rüüpas hüva nestet , keerutas kahvli otsa õngitsetud heeringatükki hapukoores ning näkitses rukkileiba kõrvale . </s> <s> 128 aastat vana Kosta oleks seda nähes hauas kadedusest ringi keeranud , aga – vanal Pätsil polndki õiget hauda . </s> </p>
<p> <s> Kuid Pontul polnd häda midagi , ta tegi teleka ja teise õlle lahti , silitas kõhtu ja tundis , kuidas mari ja niisk tema kõhuookeanis uuteks , pisikesteks tuhandeteks ja tuhandeteks kalapojukesteks kokku kihisevad . </s> <s> Enne " Aktuaalse kaamera " lõppu jäi Pontu tugitoolis nohinal magama , vedas end keskööks voodisse , kuid oli enne madisepäeva varavalget jälle jalul . </s> </p>
<p> <s> Nüüd oli see kauaoodatud päev viimaks käes ja Pontul varakult kindel päevaplaan tehtud . </s> <s> Esialgu polnud triiksärgi ja lipsuga suuremat muret , hommikuse lipuheiskamise ajal ei pidanud ju palitut ära võtma . </s> </p>
<p> <s> Toompea lagedas , lumepuudriga kaetud lossiaias seisis sadakond riiginägu inimest parlamendipea kõnet kuulates , ka uus , rotinägu peaminister võttis sõna , ei midagi erilist . </s> <s> Sinimustvalge kerkis hümnihelide saatel jälle Pika Hermanni vardasse , nagu see oli juba tuhandeid kordi varemgi tõusnud . </s> </p>
<p> <s> Vabaduse väljakul kell punkt kümme algava paraadi võttis vastu lambanahast papaahaga president . </s> <s> Partisani moodi habetunud Kaitseväe juhataja lõi talle kulpi ja väeosad alustasid läbimarssi . </s> <s> Viimaks astusid noorkotkad ja kodutütred , poisikesed ronisid soomukitele ja silitasid läikima nühitud rauda , taeva all undas paar Tšehhis tehtud lennukit . </s> </p>
<p> <s> Enne jumalateenistust kohvi rüübates surus Pontu eneses maha soovi võtta pits konjakit . </s> <s> Nõunik mahtus kainelt Kaarli kirikusse , kus muidugi peapiiskop ise koos assisteeriva piiskopiga rituaali etendas . </s> <s> President istus oma daamega esimeses reas ja kuulas nagu hardunud oinas poollangetatud silmil telekaamerate ees . </s> <s> Tegelikult oli ta pärast kommunismist taganemist hoopis õigeusu kerkus arvele võetud , kuid nüüd oli üks kama puha , kus kupli all vabariigile spirituaalset mõõdet anda . </s> <s> Pröökav orel kippus jõuetut koraali matma . </s> </p>
<p> <s> Pärast jumalateenistust oli paar tundi aega enne tähtsaimat vaatust puhata . </s> <s> Koju kõndinud Pontu sirutaski end välja , lasi proteesirihmad lõdvaks ja tukastas tunnikese . </s> <s> Siis aga seadis ta end uuesti jalule ja asus hoolikalt kingi nühkima , viksima ja poleerima . </s> <s> Seejärel otsis ta kapist välja täiesti uued ja kallid aluspüksid . </s> <s> Ega keegi ju ülikonna alla näe , aga ballil pidi kõik viimase pitsi ja satsini okei olema . </s> <s> Pealegi hõõgus Pontus plaan pärast ofitsiaalset pidu talle teada olevas institutsioonis jätkata . </s> <s> Mees lappis lahti lumivalge särgi ja tõmbas uued süsimustad sokid kordamööda jalanaha ja plastiku peale , juba ainuüksi lipsu sidumisele kulus veerand tundi . </s> <s> Siis veel lipsunõel ja mansetid , rätik rinnatasku ja instrumentaarium taskuisse , ka ülikond vajas oma vuuki ja mantel tublit harjamist , juuksed ei tahtnud kuidagi vajaliku nurga all peas seista , aeg muudkui kulus ja kulus , vaata , et veel hiljaks ei jää . </s> <s> Muidugi tuli tellida takso , kes siis läbi lumehangede ballile sumpab ! </s> </p>
<p> <s> Kolmveerand kuue paiku Estonia teatrimaja ees taksoarve tasunud Pontu teadis , mis teda ees ootab . </s> <s> Tuli hoida madalat profiili , kuid kuidagi ikkagi silma jääda . </s> <s> Tänasest tipp-peost võis edaspidises poliitkarjääris paljugi sõltuda . </s> <s> Pontu peamine mure seisnes selles , kas presidendi ja esimese leedi juurde astudes longata või mitte longata ? </s> <s> Ta teadis , et üle Eesti jälgivad teda sajad tuhanded silmapaarid , kes mitu tundi voorinud kätlejate saba lõpu tilkumisest juba tüdinud ja väsinud . </s> <s> Vaid lonkamisega sai oma erakordsust näidata , kuid väga sandina ei tohtinud ka välja paista . </s> <s> Pontu otsustas longata mõõdukalt , kuid reformatiivselt , nii et paistaks isamaalist ja kristlikku indu . </s> </p>
<p> <s> Estonia kontserdisaali säravasse fuajeesse saabusid tähtsad näod , mundrites ja frakkides tegelased , diplomaadid ja ka mõni rahvariietes ahvinimene . </s> <s> Ega Pontu seal erilisi tuttavaid silmanudki ; ta teadis küll neid nägusid , kuid need ei teadnud jälle teda . </s> <s> Sotsiaalkomisjoni esimees Logoson kekutas oma paljaõlgse naisega ja vastas Pontu tervitusele kuidagi vastutahtmist , vaid mokaotsast . </s> </p>
<p> <s> Tuli võtta platsi saali keskel ja tubli tunni kestnud aktusel kõrvad ja mõistus selge hoida . </s> <s> Märkmete tegemine oleks paistnud selge ülepakkumisena , kuid Pontu lootis , et telepilt temal lihtsalt niisama peatub . </s> <s> Ta oli juba mitu päeva varem oma väljavalitusest naisele teada andnud . </s> <s> Presidendi kõne sisaldas oma väikesi ube ja umbmääraseid hurjutusi tegevpoliitikute aadressil , kuid üldiselt oli ju teada , kes selle jura kokku oli kirjutanud . </s> <s> Pontu hakkas tundma , et kunstjala rihmad said natuke liiga tugevasti kinni seotud . </s> <s> Kuid pole viga , ta oli palju hullemaid olukordi välja kannatatud . </s> </p>
<p> <s> Aga see tundide kaupa kätlejate sabas jõlkumine võttis juba tõsiselt lonkama . </s> <s> Seisa paarkümmend sekundit koha peal ja uimerda jälle paari meetri võrra edasi , muudkui lohise ja mökuta nagu topis Leningradi leivasabas . </s> <s> Kümmekond tegelast enne presidenti hakkas Pontu süda ägedamat takti lööma , viimaks tõusis veri lausa kurku nöörima ja presidendi suunas luukav nõunik ei saanudki enam aru , kas ta lonkab loomulikult või väikese rõhuga . </s> <s> Käsi õigeaegselt pikalt ees , astus Pontu nõksakute kaupa riigi esimehe meheni ja ütles oma varakult suhumõeldud fraasi : " Tervist ja õnne vabariigi aastapäeva puhul ! " </s> </p>
<p> <s> Arnold naeratas kuidagi sunnitult , kuid mitte just hapukalt ning Pontu polnud kindel , kas riigipea tema invaliidsusest aimu sai . </s> <s> " Tere tulemast , õnnitlen ! " – nõnda sel õhtul juba vähemalt sajandat korda . </s> <s> Tegelikult olid televaatajad mõnes mõttes presidendist tähtsamadki , Ingridiga kätlevale Pontule lisaks hakkas kaamera juba uut pealetulijat võtma , teleülekande masinavärk oli eelmiste aastatega sisse õlitatud . </s> <s> Esimesest leedist eemalduv ja veel end kaamera vaateväljas tundev nõunik püüdis kuidagi eriti väärikalt luugata , sest just need kaks subtiilse rõhuga astutud sammu võisid ta tuleviku suhtes olla otsustava kaaluga . </s> </p>
<p> <s> " Sooh , " mõtles Pontu kergendusega , " nüüd on see peamine etteaste õnneks läbi . " </s> <s> Ta kahetses , et tal polnud kodus videomakki , millele vastuvõtu lindistust programmeerida . </s> <s> Kuid järgmisel hommikul oli kavas kordussaade , sealt võis oma etteaste efektiivsust kontrollida . </s> </p>
<p> <s> Estonias aga jätkus tippahvide paraad tavatu uuendusega . </s> <s> Nimelt viis uus president oma kaasa parketile ja hakkas isikliku eeskujuga avavalssi keerutama . </s> <s> Alles pärast õukonna mõneti pugejalikku aplausi libisesid akadeemia kadetid oma lihvitud oskusi demonstreerima . </s> <s> Aegamööda lisandusid neile riigikogu esimees ja peaminister oma naisega ning siis läks subordinatsioon segi . </s> <s> Sellega oli peole rahvalik ja lõbus mõõde antud . </s> </p>
<p> <s> Lauad ei olnud just lookas , kuid siiski hea-paremaga umbselt kaetud . </s> <s> Kelnerid sõelusid päris tihedalt , kõlksutati veiniklaase ja näkitseti tiku otsast suupisteid . </s> <s> Selge see , et ega siin passinud matsi moodi sülti vitsutada , ikka sihuke peenem ja pidulikum olemine , riigi sünnipäev on aasta tähtsaim päev . </s> </p>
<p> <s> Pontule tegi muret see , et polnud nagu kellegagi juttu ajada . </s> <s> Ta oli paari tuttava tegelasega fraase vahetanud ja pokaali kilksutanud , kuid pikemalt ei suvatsetud temaga vestlusse laskuda . </s> <s> Pontu tundis , et ta on siin võõras , kuidagi juhuslikult seisusesse upitatud . </s> <s> Ent pole viga , igal Natašal on elu esimene ball . </s> <s> Teistest tihedamini tõstis ta käsi pokaali suu peale ja klaas saigi tühjaks . </s> <s> Pontu pani selle käest , kuid ei tahtnud kohe uut võtta , silma jäi suitsutatud tuur . </s> <s> Tühi valge taldrik ootevalmis käes , nihkus nõunik laua ümber sumisevate inimeste vahele ; positsioonile pidi pressima delikaatselt , vältima müksamist ja ahnitsemist . </s> <s> Pontu hakkaski kalaliuda vaikselt enda poole lohistama , kuid märkas samas lõbusailmelist Logosoni , kes end veidi keeras ja üllatust teeseldes Pontule otsa vaatas . </s> </p>
<p> <s> " Kuidas julgeb üks nõunik komisjoni esimehe eest tuura ära tirida ? " </s> <s> See nali kõlas jämedalt , labaselt ja lausa solvavalt , nii et Pontu jäi lausa keeletuks . </s> <s> Tema käsi vääratas veidi ja üks lahtilõigatud suitsutuura tükk kukkus põrandale . </s> <s> " Vot , selle sa võid nüüd rahulikult üles võtta ja ära süüa , " puhkes Logoson ülbe lahkusega naerma , aga nõunik oli täiesti šokeeritud . </s> <s> Keele peal kiheles väljend " mine persse , raibe " , kuid loomulikult tuli see poliitkarjääri huvides alla neelata . </s> <s> Logoson oli enne parlamenti pääsemist džuudot teinud ja rallit sõitnud , siis vaske , metsa ja autosid vahendanud , omale prisked miljonid tagavaraks nihverdanud , käibe- ja tulumaksu eimiskiks pidanud ega kavatsenudki nüüd sileda riigimehe maski kanda . </s> <s> Oma poliitikuseisust võttis ta ajutise paratamatusena , mida tuli edasise äri huvides kindlasti ära kasutada . </s> <s> Ta oli parteile mõnisada tuhat krooni kantinud ja tõlgendas seda investeeringuna , millelt lootis tulevikus miljoneid lõigata . </s> </p>
<p> <s> " Mida sa ikka sellisest matsist ootad , " mõtles Pontu . </s> <s> Suitsutuura isu oli läinud , kuid suhu kõlbas pista ka mahlaka soolalõhe roosapunaseid viilakaid . </s> <s> Ka punast ja valget veini oli esialgu küll , aga suu seks teinud Pontu mõtles hoopis tantsule . </s> <s> Keda nüüd parketile paluda , sellest valikust sõltus ehk mitte vähem kui lonkamise mõõdukast reformatiivsusest . </s> <s> Muidugi ei tulnud presidendi kaasa kõne allagi , see olnuks äärmiselt avangardne nahaalsus . </s> <s> Logosoni naisega polnud kah midagi mõistlikku peale hakata , noor isaahv , kes oma nõunikku niigi põlguse ja ülbusega suhtus , oleks kindlasti veel rohkem vimma hakanud kandma , vahest sandile nurga taga litakagi pannud . </s> </p>
<p> <s> Pontu silmad liikusid tsentraaldemokraatide naiskaardiväe peale . </s> <s> Üks neist üleõitsevas keskeas daamidest valdas koguni kahte ministriportfelli , teine veelgi aristokraatsema dekooriga oli juba teist puhku sotsiaalminister , kolmas verinoor jälle haridusminister , aga samuti abielus . </s> <s> Pontu kahtles , tsentraaldemokraadid olid värskest valitsusse tulekust silmanähtavalt elevil ja omas pundis tihedalt koos . </s> <s> Innar Ponti silmad peatusid äkitselt hoopis välisministril , keda Brüsselis kord vene litsiks oli peetud . </s> <s> " Voh , see on mu õige valik , tüdruk on vallaline ja ikkagi oma erakonnakaaslane , kõigele lisaks on mind varemalt talle tutvustatud . " </s> </p>
<p> <s> Otsus tehtud , passis Pontu hetke , mil teine igasugustest vahelduvatest vestlejatest veidi vabaneb , liikus üldsegi mitte luukaval sammul tüdrukministri juurde , tegi formaalset juttu ja palus natuke ülepeenutseva fraasiga tantsule . </s> <s> Kohe oli tunda väikest üllatust ja mitte kuigi meelsasti nõustumist , aga kes siis vabariigi aastapäeval sandile korvi hakkab andma . </s> <s> Vastupidi , vähemustega tuli nüüd eriti tähelepanelikult arvestada , igati läbi saada , kõrkus ja ülbus võisid reitingu järsult alla viia . </s> <s> Pontul aga polnud midagi kaotada , tema pidi siin iga hinna eest aktiivsust ilmutama . </s> </p>
<p> <s> Õppinud mehena oskas ta ju korralikult valssi tantsida , aga kunstjalaga polnud ta seda veel teinud . </s> <s> Seepärast tuli tema invaliidsus valsi ajal parajalt esile , kuid sellest polnud miskit paha , osa paare tammus lausa restoranitantsu ; polnudki ruumi hoogsaid pöördeid võtta , ligi kaheksasada inimest oli küllalt tihedalt kokku surutud . </s> <s> Pontu toetus kindlalt oma naturaalsele vasakule ja haaras parema , pooliku kunstjalaga hoogsalt uut tantsupinda , kohe teist jalga toeks appi tuues . </s> <s> Tüdrukminister tundis end nagu kindlates kätes , kuid suurt juttu nad ei teinud . </s> </p>
<p> <s> Pärast tantsu eemaldus välisminister teise seltskonda juttu puhuma , Pontu haaras uue veiniklaasi ja näkitses selle kõrvale mitmeid suupisteid . </s> <s> Nüüd jäi talle silma rahvastikuminister . </s> <s> " Voh , see on ju veel parem ja tuttavam kui europeenutseja , sellest tantsust võib paljugi sõltuda . " </s> <s> Otsus tehtud , palus Pontu vaheldunud naisministri jälle jalga keerutama ja sai sellega päris mõnusale jutusoonele . </s> <s> Ümberringi keerlevad kirevad tantsupaarid meenutasid Pontule mitte liblikaid , vaid kakaduusid ning kingas veidi kriukslevast kunstjalast häirumata ütles ta ministrile : " Te olete nii südamele rõhuvalt võluv ! " </s> </p>
<p> <s> " Aitäh ! " naeratas rahvastikuminister ja Pontu tahtnuks seepeale lausa lendu tõusta ; mees tundis , et selle ministeeriumi liinis on tal nüüd käsi sees . </s> <s> " Aga sitta nüüd sellest ministeeriumist suurt sõltub , kui tegelikult seda ministeeriumi õieti olemas polegi . " </s> <s> Himu käis ikka sotsiaalministri järele , aga see tõeline suurilma daame jäi püüdmatuks , tiheda ja võõravõitu parteisummaga ümbritsetuks . </s> <s> Pealegi soonisid tugevasti pitsitatud rihmad Pontu põlve , veri ei tahtnud enam hästi läbi käia . </s> </p>
<p> <s> Kena punapäine kultuuriminister eksponeeris oma rinnapartiid lausa maikasärgi all , kunstnikuna võis ta erootilise kallakuga efektitseda . </s> <s> Pontu tundis , kuidas veri munadesse pressib , kohe tahtnuks ta ka kolmanda ministriga tantsutuuri ära teha , kuid rahvas eriti jalga enam ei keerutanud ning nõunik tundis , et ei tasu üle pingutada . </s> <s> Enne kohvi ja konjakit pani ta Ivani ja Antsuga kolmandale pokaalile päkad , vahetas tuleviku töö ja karjääri seisukohast olulist informatsiooni ning tundis , et neljas pokaal võib ta juba liiga vindiseks teha . </s> <s> Oli parasjagu lobistatud , nüüd võis natuke hinge tõmmata . </s> <s> Ivan oligi juba silmanähtavalt jokkis ja ega Antski enam kuigi kaine olnud . </s> </p>
<p> <s> Aga põlve soonivatele rihmadele vaatamata tundis Pontu end päris hästi . </s> <s> Tordi , konjaki ja kohvi luristamise ajal pidas ta juba äraminekuplaani , kuid balli magnetiline melu hoidis teda veel kinni . </s> <s> Kummaline ja naljakas oli vaadata seda mesilastaruna sumisevat Eesti eliiti , riigi aastapäeva pühalikult ülev mõõde oli sulandunud inimlikult lõbusasse peomeeleollu . </s> <s> Teist " Hennessy " pitsi haarata olnuks natuke matslik , Pontul oli hea sumin niigi sees ning ta jättis garderoobitädiga kõike head soovides joviaalselt nägemiseni . </s> </p>
<p> <s> Linnatulede kohal mustavast taevast liugles hõredaid helbeid . </s> <s> Pontu lülitas telefoni uuesti võrku , kaalus hetke takso tellimist , kuid hakkas siis rõõmsa ja riigitruu südamega mööda talvist tänavat astuma . </s> <s> Uus siseminister oli politseipatrullid liikvele ajanud , polnud vaja pätte karta . </s> <s> Pontu ostis ööpoest kena brändi ja puuvilju , astus paar kvartalit edasi , maja külaliskorteriga jäi poolele koduteele . </s> <s> Loomulikult helistas Pontu ette , muljus veel välisukse taga kella ja sai trepikotta . </s> <s> Teada korteriuks oli irvakil , hommikumantlis Agnese nägu vaatas poikvel ukse vahelt , Pontu teretas ja astus sisse . </s> <s> Rauduks keerati kinni ja Pontu riputas mantli nagisse . </s> </p>
<p> <s> " Kohvitüdrukud " töötasid kahe-kolmekesi paaritoalises korteris . </s> <s> Tund maksis nelisada krooni , pool tundi kolmsada ja kiiretele , veerand tunniga ülerahmivatele hädalistele anti kahesajaga . </s> <s> Loomulikult võis ka kauem , kas või öö otsa " kohvi juua " , mille eest tuli lisa maksta ning see paindlikult diferentseeritud hinna ja kvaliteedi suhe oli ajapikku kinnistanud stabiilseid kundesid . </s> <s> Loomulikult maksid tüdrukud mingile jõugule katuse eest . </s> </p>
<p> <s> Pontu polnud selles keskmiselt soliidses urkas just sage külaline , kuid invaühingu kamraadiga oli ta kord otsa lahti teinud ja hiljem kuus korra ikka oma tüdrukuga " kohvi joonud " . </s> <s> Tema lemmikuks oli kujunenud blondeeritud nooruke Irina . </s> <s> Nänni köögilauale välja ladunud , lasi Pontu lipsusõlme lõdvaks , võttis istet diivanil , kus ikka kaupa tehti . </s> </p>
<p> <s> " Irinat täna ei ole , " kostis Agnes tema pettumuseks . </s> <s> Ka Agnes oli blond , kuid juba üle kolmekümne , rohkem majaemanda kui teenindaja rollis . </s> <s> " Aga see-eest töötab meil nüüd uus tüdruk , mitte halvem kui Irina , " naeratas lopsakas dispetšer nagu kergelt vabandades . </s> </p>
<p> <s> Kohe eenduski köögilävele Pontule kuidagi tuttav nägu , kohtlane naeratus ees . </s> <s> Tüdrukul polnud häda midagi , Pontu tõmbas ta endale sülle ja kallas tutvumiseks sortsu brändit . </s> <s> Seitsmetärnine " Aramis " mekkis päris hästi , ka soe kohvi oli masinaraualt kohe võtta . </s> <s> Ale taksi teadva kundena maksis nõunik kahe tunni eest kuussada Agnesele pihku ja luukas , tüdruk kaenlas , tuppa . </s> </p>
<p> <s> Punakas valguses laiutas keskmine voodi . </s> <s> Viktorial oli napp pesu ja mingi top ümber ihu , sõnu tegemata hakkas Pontu pintsakut , pükse ja triiksärki maha ajama . </s> <s> Ta tundis , et tüdruk vaatab teda kuidagi imelikult . </s> <s> " Sa ära nüüd kohku , mul juhtus kunagi sihuke õnnetus , " osutas Pontu oma kunstjalale . </s> </p>
<p> <s> " Pole midagi , ma ... " </s> </p>
<p> <s> Pontu oli juba köögis taibanud , et tüdruku eesti keele oskus on veel kasin ja rabe . </s> <s> " Alles nooruke teine , jõuab veel õppida , kuid kus ma küll teda varem näinud olen ? " mõtles Pontu ja osutas käskivalt voodile . </s> <s> " Võta end paljaks ! " </s> <s> Makstud elusa asjaga ei sobinud enam liigselt tunnelda , nõunik oli ses suhtes juba piisavalt kogenud . </s> </p>
<p> <s> Viktoria kooris end lahti ja istus voodile , Pontu lasi proteesirihmad lõdvemaks , kuid jättis kunstjala igaks juhuks külge , esialgu ka kallid aluspüksid , vajus siis siruli ja haaras tüdruku kaissu . </s> <s> Viivuke hingetõmmet ja neli kätt hakkasid vastastikku kahte nahka silitama , triikima , hõõruma , pigistama , patsutama ... </s> <s> Pontu lasi omal Londoni aluskerid maha sikutada , kohe napsas Viktoria öökapikeselt kondoomi , rebis õlise värgi välja , torkas selle omale huulte vahele ja lüpsis Pontu riista kummi pealetõmbamiseks . </s> </p>
<p> <s> Alles nüüd märkas nõunik , et tüdruku vasaku käe kaks väiksemat näppu on poolenisti kadunud . </s> <s> See asjaolu lisas talle mitte just sähvakaga , aga ikkagi paraja lainena uut sugutoonust , südames tekkis solidaarsus ja kokkukuulumise tunne . </s> <s> Viktoria rullis kondoomi peale ja hakkas alles nüüd läbi selle kaitsva kihi innukalt imema . </s> <s> Kõik käis eeskirjade kohaselt , ent Pontu tundis , et tüdruk pole veel eriti professionaalne . </s> <s> Kuid kogemuste nappust korvas õpihimu ja tahtmine asja hästi ajada . </s> </p>
<p> <s> Pontu hakkas nii ja naa nikkuma , tõstis tüdruku vahelduseks oma karvase kõhu peale , kuid keeras ta varsti jälle alla . </s> <s> Kui Viktoria ininat kuulval nõunikul tulema hakkas ja ta tüdruku näolt teeskluse ja tegeliku mõnu astet eritles , sähvatas temas jahmatav äratundmine – see pole ju Viktoria , vaid hoopis Stella ! – see debiilne vargaplika , kes kord aastate eest jõuluööl Koplis mu raadio ja parteipileti pihta pani !! </s> </p>
<p> <s> Nõuniku sugumahlad pidurdusid , kuid liige jäigastus petetu kättemaksu ja Pontu hakkas lausa hullu sõnni vungiga tüdrukusse raiuma . </s> <s> Ta polnud südames üldse valutahtlik inimene , kuid ei hoolinud nüüd Stella-Viktoria karjatustest . </s> <s> Vastupidi , need kiunatused äratasid nõuniku sügavusse peitunud sadistliku tungi , mille väljumiseks oli ometigi põhjust . </s> <s> Ja võib-olla tundis tüdruk ikkagi rohkem mõnu kui valu . </s> <s> Üks kama kõik , tume tung tuli endast välja pumbata , keha mõistuse jaoks puhastada . </s> <s> Ägades kustus Pontu hoog noorde hoora . </s> </p>
<p> <s> " Uuuuh , nii , " keeras ta end jälle selili , koorma alt vabanenud tüdruk ohkas sügavalt , ligane kondoom läikis öötules . </s> <s> " Kuule , sa pole ju mitte Viktoria , vaid hoopis Stella . </s> <s> Mäletad mind , tookord Koplis ? " </s> </p>
<p> <s> " Mjaletan , mjaletan . </s> <s> Kas sul suitsu on ? " </s> </p>
<p> <s> " Ei , jätsin juba ammu maha . </s> <s> Sel ööl , kui jala kaotasin . " </s> <s> Pontu võttis rihmad põlve ümbert lahti ja tõstis proteesi voodi kõrvale vaibale . </s> <s> " Näed – nii on minuga lood . " </s> </p>
<p> <s> " Ma ljaheb toob suidzu ja konjaagi . " </s> </p>
<p> <s> " Mitte konjakit , vaid brändit . " </s> </p>
<p> <s> " Jukskeik . " </s> <s> Plika tõusis ja läks . </s> </p>
<p> <s> Pontu ohkas , tõusis , haaras omale särgi ümber ihu ja hüples ühel jalal mööda koridori vannituppa veidi pesema . </s> <s> Kui ta oli tagasi karelnud , puhus Stella juba selili voodis suitsu , brändiklaas kõhu peal , jalad veidi harali . </s> <s> Pontu maandus ta kõrvale . </s> </p>
<p> <s> " No räägi , mis elu sa vahepeal elanud oled . " </s> </p>
<p> <s> Plika lõi käega , jutt ei võtnud vedu . </s> <s> Nad rüüpasid kordamööda ühest klaasist , Stellal läksid keelepaelad tasapisi lahti ja ta rääkis Pontule vene keeles oma loo . </s> </p>
<p> <s> Juba kolme aasta eest oli tüdruk ühe eesti poisiga tutvunud ja koos elama hakanud . </s> <s> Aivar oli temast ainult kümme aastat vanem ja tõukas äri – ostis , müüs ja vahendas , raha jätkus . </s> <s> Isegi niipalju , et nad tegid uue ehitatava , kolmetoalise korteri eest kõva sissemaksu . </s> <s> Stella oli siis juba rase , kuid Aivari bisnis oli kriminaalne , mitte narkoäri , vaid fiktiivsete firmade loomine , tankistide kasutamine , firmadelt kauba väljapetmine ja mustalt turustamine . </s> <s> Sügisel leiti Aivar äärelinna tänavalt oma autost mahalastuna . </s> <s> Stella arvas teadvat , kes seda tegi – ega Aivar niisama võhivõõrastele oma autoakent alla lasknud . </s> <s> Kuid aken oli avatud ja kaks kuuliauku peas , uurimine muidugi soikus . </s> <s> Pärast seda mõrva tõid Aivari sõbrad Stellale kolmkümmend tuhat krooni valuraha ja võtsid korteripaberid käest . </s> <s> Stella aga läks nädala pärast haiglasse sünnitama , täitis haigekassa kaardi puudumise tõttu mitu kilo pabereid , isegi ema ja isa ei tulnud teda titega vaatama . </s> <s> Ka Aivari vanemad polnud tüdrukust kuigi huvitatud , nõnda pidi Stella endale Kopli mingi toa üürima , töö ajaks titehoidjat palkama ja " McDonald'si " juures kliente passides tööle hakkama . </s> <s> Kuid ta ei tahtnud kontrolliva jõugu brigadirile korralikult andamit maksta ja teiste isepäiste amatööride hirmutamiseks lõigati tal kaks sõrme poolenisti maha . </s> <s> Ühele tüdrukule oli hapet näkku visatud , aga Stella oli korralikult maksma hakanud ja kui näpuotsad kinni kasvasid , sai ta juba " kohvitüdruku " seisusse . </s> <s> Iga paari päeva tagant käis ta Koplis oma pisipoega vaatamas ja sai ka päris vabu päevi . </s> </p>
<p> <s> Pontu heldis , lohutas ja silitas tüdrukut , kes seletas , et mitmed Aivari endised ärikaaslased olid endale legaalsed firmad asutanud , üks koguni kõrgele poliitikasse jõudnud . </s> <s> Seda nime aga ei tahtnud Stella , vaatamata Pontu pinnimisele , välja öelda . </s> <s> Pontu tundis , et tüdruk kardab , milleks oli põhjust küll . </s> </p>
<p> <s> " See radio vettis Bensa era . " </s> </p>
<p> <s> " Ah , mis sest raadiost enam . </s> <s> Mis minu kantoorast on saanud ? " </s> </p>
<p> <s> Pontu sai teada , et Bensa istub seal neela otsas , mjüüb heroiini , aga on jise jalati velgu . </s> <s> Salaviina laket joovad veel vaid viimased alkašid . </s> <s> Noored on keik heroiini peale leinud . </s> </p>
<p> <s> Pontu vaatas öökapil tiksuvat kella , aastapäev oli läbi saanud , aga makstud aega veel tund ees . </s> <s> Tal oli Stellast kahju ja mõtles äkitselt , et võiks temaga abielluda . </s> <s> Selle asemel otsis ta pintsakutaskust rahakoti vahelt viissada krooni ja andis tüdrukule . </s> </p>
<p> <s> " Võta ja ära oma pisipoega unusta . " </s> </p>
<p> <s> " Oi , aiteh . </s> <s> Ta Aivari poeg , temal jeesti kodakondsus . " </s> <s> Stella peitis rahatähe oma hilpude sisse . </s> </p>
<p> <s> " Ka sina saad , kui keeleeksami ära teed . </s> <s> Hakkan sind iga nädal õpetamas käima . </s> <s> Ütle mulle selle Aivari ärikaaslase , poliitiku nimi , ära karda , ma ei reeda sind iial , vaid aitan sind siit välja , kui vaid tahad , edaspidi võime koos elama hakata . </s> <s> Täiesti tõsiselt , ausõna . " </s> </p>
<p> <s> Logosoni nimi tuli talle magusa üllatusena , kiiruga jooksis nõuniku peast läbi paljastamise hiilgav võimalus ning talle kangastus Innar Ponti nimi liberaalreformistide valimisnimekirja esimeses kümnes Logosoni positsioonil . </s> <s> Pontu haaras Stella kaissu ja hakkas emblema . </s> <s> Ta tundis , kuidas armastuse kirg südame ümber sooja lainena laienedes rindu täidab , kuidas noor naine talle täielikult anduda tahab , kuidas see armastuse olend üleni temale kuulub . </s> </p>
<p> <s> " Kallis Stella ! </s> <s> Ole minuga nagu esimesel ööl , ma armastan sind , sa oled mu naine , täna on meie pulmaöö , mis tuleb pärast , pole tähtis , ära mõtle sellele . " </s> </p>
<p> <s> " Jah , jah . " </s> <s> Stella käsi ei kobanud öökapilt kondoomipakikest , vastu eeskirju klammerdusid ka huuled Pontu huulile , nad väänlesid maksuüleses armukires . </s> </p>
<p> <s> Aga koridorist kostis mürtse ja närvilist õiendamist , toauks löödi lahti ja sisse marssis politseinik . </s> <s> Terav valgusvoog suunati voodile , otse armastajate näkku . </s> <s> Pontu tõstis käe kaitseks silme ette ja kargas istuli . </s> <s> " Kurat ! </s> <s> Mis siin toimub ! ? </s> <s> Pange uks kinni ! " </s> </p>
<p> <s> Kuid politseiniku selja tagant sihtis õlale tõstetud videokaamera armastajate alastust . </s> <s> Stella pööras ja varjas oma nägu , haaras hilpe ja surus neid palja ihu katteks rinnale . </s> <s> Pontu võttis voodi kõrvalt kunstjala ja hurjutas sellega vägivaldseid ametnikke , kes andsid neile siiski aega end veidi riide sättida , kuid ühtlasi ka karme korraldusi . </s> <s> Järgnes väga vastik arupärimine , seletamine ja dokumentide kontroll , ühtlasi korraldati läbiotsimine . </s> </p>
<p> <s> Pontu oli väga pettunud ja solvatud , lontispäi lahkudes aimas ta süda halba . </s> <s> Kust võis ta teada , et tema eelmine lemmik Irina oli narkopolitseile sosisklevaks kitseks ja Agnes kanepit kõhvis . </s> <s> Südaöiselt karge jalutuskäik ei hajutanud murepilvi Pontu südamest . </s> </p>
<p> <s> Terve järgmise päeva niheles nõunik justkui süte peal , vaatas kolleegide näkku , kuid ei lugenud sealt midagi välja . </s> <s> Teisipäeval tõusis ta juba öösel , ootas , pani riide , astus kella kuueks kioski luugi juurde , ostis kõik kolm päevalehte ja luukas kiiresti koju . </s> <s> " Postimehe " närvilise kiiruga läbi sirvinud , haaras ta " Päevalehe " ja leidis juba teise lehekülje veerult kolmanda uudise : " Nõunik tabati bordellist " . </s> <s> Nelja-viie kuiva lausega anti tervele Eestile teada , et riigikogu sotsiaalkomisjoni nõunik Innar Pont oli vabariigi aastapäeva tähistanud bordellis , kust leiti ka narkootikume . </s> <s> Pontu tundis , kuidas ta süda puperdab ja lööke vist vahelegi jätab . </s> </p>
<p> <s> Kuid kõige vastikum seisis " Õhtulehe " viiendal leheküljel fotona , kus laiutas alasti , fototoimetaja lõigatud alakehaga ehmunud-erutatud Pont , juuksed sassis , silmad punnis , kunstjalg ähvardavalt käes . </s> <s> Kõik see oli nii jälk ja vastuhakkav , et Pontu ei tundnudki , kuidas ta minestab . </s> <s> Mingi aja pärast köögipõrandal teadvusele tulnud , ei saanud ta esialgu millestki aru , kuid end püsti ajades silmas ta laual vedelevat ajalehte ning taipas kogu oma mõistusega , et tema poliitiline karjäär on igaveseks läbi . </s> <s> Polnud enam mingit mõtet parteikaaslastele värki seletama hakata . </s> </p>
<p> <s> Õnneks oli tal külmkapis viina ja heeringat . </s> <s> Paar klõmakat hinge alla visanud , tundis Innar Pont , et on palju hullematki üle elatud , parteilend on küll läbi , aga tema ühiskondlik seis pole sellest sitasest lõbumajaloost veel sugugi kaotatud . </s> <s> " Tee mängiva treenerina kelguhoki meeskonda on nüüd täie elumehe tulega avatud , küllap , arvestades mu ühiskondlik-poliitilist pagasit , nihkub istumise alla tagasi ka ühingu tegevdirektori tool . </s> <s> Igasuguses sotsiaalses pudi-padis , mida üks lõbumaja seiklus laiali ei puhu , on ju käsi endiselt sees . </s> <s> Mine sa tea , mis liin ajapikku jälle arenema hakkab ? </s> <s> Ja lahkumisavaldusega ma ise ei kiirusta , vaid võtan Logosoni pihtide vahele . </s> <s> Vahest õnnestub temaga seisud viiki rääkida , aga ega see värk üksi temast sõltu . " </s> </p>
<p> <s> Pontu viskas kolmanda klahvi viina hinge alla , keerutas heeringatükki hapukooretassis , näkitses sibulat ja tundis , et tahab luua kindla kodu , korra igal juhul majas hoida ja Londoni aluskerid esialgu kappi jätta . </s> <s> " Vaja võtta naine – mingi taltsas pruta ühingust või kas või see Stella , koos kasupojaga . " </s> </p>
<p> <s> 2002 </s> </p></div2><div2 type="alaosa"><head> RUMESSENI PASS </head>
<p> <s> Tere , armas lugeja ! </s> <s> Mina olen Eesti Vabariigi kodaniku ISIKUTUNNISTUS nr. 011772 , välja antud 8. oktoobril 1991 Eesti Vabariigis Tallinnas . </s> <s> Pealtnäha paistan räsitud , läbikulunud seljaga , murdekohast hoiab kaasi narmendav kileümbris . </s> <s> Kuid minusse on trükitud iskikukood ( just nimelt iskiku , mitte isiku ) ehk d'identification ja selle kohale musta tušiga kirjutatud numbrid 35804180216. </s> <s> Olen oma peremehe taskus ja vahel ihuüksigi läbi käinud tulest , veest ja saastast , kuid senini , tänu Jumalale , ikka hinge jäänud . </s> <s> Mind ja minu esitajat üheskoos ametlikult enam kusagil eriti ei tunnistata , kuid elame edasi . </s> </p>
<p> <s> Et viibin praegu jälle eriolukorras , palun teilt mõistvat suhtumist ja võimaluse korral mõningat abi . </s> <s> Asi on nimelt selles , et viibin juba kolmandat nädalat pandituna kirikukantseleis , mille eriõhustikus suudan , tänu minusse kodeeritud spirituaalsetele võimetele , arvutiklaviatuuri abil kommunikeeruda ja loodetavasti hommikuni kirjutada . </s> <s> Sellest tuleb üks pikem meil mitmete mulle teada isikute ja institutsioonide elektronpostkasti . </s> </p>
<p> <s> Rahvasuu hüüab mind ka Rumesseni passiks , kuna taasiseseisvumisjärgses Eestis , Kanadas ja USA-s ajas minu sünnitamise ja kehtestamise asja innukalt just Vardo Rumessen – sel 1991. aastal Eesti Komitees EV juriidilise järjepidevuse liini tuline pooldaja . </s> <s> Aga Vardo on tuntud ka spetsiifilise kontsertpianistina ja Tobiase " Joonase lähetamise " ämmaemandana . </s> </p>
<p> <s> See selleks , aga minu tegelik peremees on nüüd kadunud . </s> <s> Ei , ma ei kurda eriti , et mõnikord on ta mind ülemeelikus seisundis unarusse jätnud ja nüüd siis lõpuks ka suisa prostituudina kasutanud . </s> <s> Varsti pea juba kümme aastat on ta mind ikka truult oma põuetaskus südame peal kandnud ning selle aja jooksul olen oma vaikiva juuresviibimisega osa saanud paljudest mulle põnevatest juhtumitest , inimestest , maastikest , tunnetest ja mõtetestki . </s> <s> Sest 1918. aasta 24. veebruari vaimus on minusse kodeeritud spirituaalsed võimed , mis võivad teatavates tingimustes aktiviseeruda ning tunnetest ja mõtetest osa saada . </s> <s> Nagu nüüdki , mil ma siin luteruse kiriku kantseleis keset Euroopa riigi pealinna juba kolmandat nädalat 100 krooni eest lauasahtlis pandis vedelen . </s> <s> Homme on Eesti Vabariigi 83. aastapäev . </s> <s> Selle-eelses kriisiseisundis tahan teile allpool pajatada kümmekonnast ergumast juhtumist , mis läbi olen elanud . </s> </p>
<p> <s> Esialgu , 1991. aastal , jagunes Eesti rahvas minu ja mu numereeritud vendade-õdede tunnistamise suhtes laias laastus kahte lehte . </s> <s> Ühed olid kirglikud pooldajad , teised mõnitavad vastased . </s> <s> Riiklikul tasandil meid tõsiselt ei võetudki , kuid Mart Laari esimese valitsuse ajal panime end moraalselt maksma . </s> <s> Enne seda aga käisin punaste passikaante kattevarjus salaja välismaal – läbi Taani Kuningriigi endise Lääne-Saksamaa Kieli linnas , kus mu peremees ühe kaubamaja katusel koos Toomikutega etenduskunsti käigus tulevärki korraldas , kondoome purustas , vett , kipsi ja värvi loopis ning lõpetuseks paar plahvatust pani kärgatama . </s> <s> Telekas mängis ka , veinid voolasid ja lihad aurasid ning ma veendusin läbi taskuriide , et publik jäi rahule . </s> </p>
<p> <s> Siis aga lendasime Hamburgist Peterburi . </s> <s> Mina ikka punaste passikaante varjus , kus mõningaid punaseid Lenini pildiga kümnerublalisigi leidus . </s> <s> Kui buss aga üle Luuga jõe viimaks Ivangorod-Narva piiripunkti jõudis , lõi omanik mind Eesti piirivalvuritele letti . </s> <s> Ja kujutage ette , meid ei tahetud ega tahetud oma kodumaale sisse lubada ! </s> <s> Olin ääretult solvunud ja tulitasin oma sinihallide kaante vahelt tumma protesti . </s> <s> Delegatsioon juba närvitses , viimaks tüdines peremees vaidlemast , näitas selle punase välispassi ette ning meid lasti lupsti Eestisse . </s> </p>
<p> <s> 1992 . aasta juunis vahetati rublad kroonide vastu , aga mind polnud jälle tarvis , sest peremehel polnud , mida vahetada . </s> <s> Kui aga Armeenia-Eesti maalikunstnik Ašot kolmandal vahetuspäeval variisikut otsides juhuslikult minu peremehega trehvas , sain jälle solvumise osaliseks . </s> <s> 1500 rubla 150 krooni vastu vahetamisel nõuti ikka seda punapassi , mille peremees mõni nädal hiljem katlamajas lõõmavasse ahju viskas . </s> <s> Enne tuhastamist aga joonistas ta koos ühe purjutava punkariga selle punapassi ilgeid lõustu ja elundeid kunstiliselt täis . </s> </p>
<p> <s> Sama aasta augustis anti minu tõendusel peremehele Eesti Televisiooni kassast vist mingi 150 krooni ühes maastikuetenduses osalemise eest pihku . </s> <s> Kuid mu rõõm jäi üürikeseks . </s> <s> Elasime siis ühe jalaga juba kesklinnas ühe lahke emanda ja tubli perenaise juures , kellega mu peremees käis vahel linnalähedastel maastikel trimpamas . </s> <s> Ses augustis aga hakkasime juba kesklinnas pihta . </s> <s> Tallinna Sadama aia taga libistati neelu õlitamiseks tühised kolm-neli õlut , pandi päkad ka paarile veinile . </s> <s> Kuid " Pliska " timmimise käigus hakati rannarahnude vahel kakerdades väiksemaid rahatähti põletama ja siis kargas peremees äkitselt mingi hulluse ajel , pea ees , koos pintsakuga liblikat ujuma . </s> <s> Õnneks mitte väga kaugele . </s> <s> Kümmekond meetrit summinud , oli tal võhm väljas ning ta lohistas end üle kere tilkuvana kaldakividele tagasi . </s> <s> Sain oma veeristsed ning lõdisesin takkapihta põuetaskus mitu tundi , enne kui hoopis teisest linna otsast viimaks katlamajja sooja saime , sest niiske isand oli vahepeal valesse bussi uinunud . </s> </p>
<p> <s> Kuid minu paksust kilest kaanekaitse oli siis tubli , ükski tušiga kirja pandud täht laiali ei valgunud , huugava boileri peal sain ilusasti kuivaks ning hommikuni kuumuses piineldes kaotasin oma viimsegi hüdroprotsendi . </s> <s> Nõnda tegin läbi ka tuleproovi . </s> </p>
<p> <s> Sügisel , peremehe onu juubelil , ulatati mind otsekui haruldast õllekannu kordamööda käest kätte ja imetleti kommenteerides . </s> <s> Need olid minu elu esimesed tipphetked . </s> <s> Siis aga , 1993. aasta alul , sigitati mulle konkurent – tumesiniste kaantega Eesti Vabariigi kodaniku pass nr. see-ja-see , kuid peremees peitis ta sahtlisse ja kasutas vaid siis , kui minu kehtivusulatus asjaajamist ei võimaldanud . </s> <s> Päevast päeva tuksuva südame peal soojas ei olnud ma üldse solvunud . </s> <s> Ma ju tunnetasin , et sellesse sinikaanelisse kuldtähtedega kehkenpüksi on hoopis vähem spirituaalseid võimeid kodeeritud kui minusse . </s> </p>
<p> <s> Tulime 1993. aasta 19. mail Kadrioru staadionilt Koplisse . </s> <s> Üks atleetlik tibla oli Eesti nimel jalgpalli maailmameistrivõistluse alagrupis Šoti vastu värava löönud , kuid Eesti kaotas ikkagi 1 : 3. Mu peremees oli juba päeval , sest oli vist palgapäev , end jalgpalliks üles kütma hakanud , kuid šoti fännid ei julgenud ukraina kanget veini maitsta . </s> <s> Pärast mängu , trammis , oli isandal seetõttu aur üleval . </s> <s> Pimedas Koplisse jõudes kõnetas üks vene nolkide esindaja miskipärast inglise keeles . </s> <s> Siis hakati suitsu norima , läks rädimiseks ja löömaks . </s> <s> Nolke oli kümmekond , keegi haaras selja tagant ümber kõri , meid veeti pikali , saime jalgadega sisse . </s> <s> Siis hakati šmoonima . </s> <s> Keegi püüdis randmelt käekella sikutada , aga peremees sai end selle justkui köieveo abil püsti ja pani paremsirge . </s> <s> Tüüp lendas eemale , kuid samas tuli külje pealt jalg kõhtu . </s> <s> Inglise keelt tönkava vene nolgi jalg pole aga kuigi kõva , peremees püüdis selle kahte pihku ja keeras juraka nägupidi lataki asfaldile . </s> <s> Sellega olid karja juhid korraks audis , tekkinud murdemoment , hetkeline tumm vastasseis . </s> <s> Keset laia Sepa tänavat jõllitas jõuk , peremees kargas äkitse ideesähvaka ajel karjatusega neile peale ja vehkis pimedusse kutsuvalt karjudes , justkui kindel olles oma Kopli poiste abiväe koheses saabumises . </s> <s> See petekas mõjus . </s> <s> Tänavariisujate bande pani padavai raginal nagu metsseakari pimedasse Kopli parki plehku . </s> </p>
<p> <s> Tegelikult polnud isandal Koplis mingeid erilisi sõpru , ainult mõned tuttavad . </s> <s> Sellest teadmisest piisas efektiks . </s> <s> Läinud olid võtmed , märkmik , pudel veini , suitsupakk , kuid mina olin alles . </s> <s> Keskööl saime naabri käest laenatud kirve abil tuppa ning järgnevail päevil tõmbus isanda silmaalune sinisemaks kui minu kaaned . </s> </p>
<p> <s> Järgmise aasta augusti viimasel õhtul anti Venemaa sõjaväe lahkumise puhul Vabaduse väljakul rokikontsert . </s> <s> Õlu ja kangemad joogid voolasid nagu kevadveed . </s> <s> Isand kaotas selles melus oma emanda ja läntsis viimaks üksinda koju . </s> <s> Kuid Narva maanteel pidas üks siniste politseikirjadega " Žiguli " raksti kinni ja erariides onklid rebisid meid autosse . </s> <s> Isand istus taga kolme jõmmi haardes , mind aga visati koos rahakotiga ette armatuurlauale . </s> <s> Tundsin , kuidas isand tundis , et nüüd viib sõit lepikusse ja kuul pähe . </s> <s> Ei tea , mille eest . </s> <s> Kuid kallutati ta hoopis Lubja tänava politseimaja vastuvõttu . </s> <s> Isand tariti kongi , mind aga uurisid erariides teist tööd tegevad politseiautosõitjad siit ja sealt ega mõistnud minuga midagi targemat peale hakata kui lõpuks ühte postkasti visata . </s> <s> Vähene järelejäänud isanda raha jäi muidugi nende tasku . </s> </p>
<p> <s> Tegin sadade kirjade vahel läbi mitmed sorteerimised , kuni lõpuks isand mingi telefonikõne peale mind Balti jaama lähedasest postimajast jälle kätte sai . </s> <s> Politseiametile tehtud avaldusest polnud tolku , asi summutati tavatute viisakuste ja asja uurimise lubaduste alla . </s> </p>
<p> <s> Mu 1996. aasta tipphetked saabusid Forekspangas . </s> <s> Marmorpõrandal asetsevale toolile istunud isand ulatas mind tellerile , tüdruk vaatas mind , noogutas kerge naeratusega ja luges kulkast üle kantud 20 000 krooni letti . </s> <s> Sellest piisas , et andekas kunstnik ja veel andekam kirjanik sai oma esimese romaani trükkida . </s> </p>
<p> <s> Kui mu isand pool aastat hiljem " Olivia meistriklassi " Von Krahli teatris esitles , oli ta otsaesine lõhki ja sääretorud kärnas . </s> <s> Saime Koplis kõvasti sisse . </s> <s> Mingit suitsu norimata niitis röövlijõuk meid novembripimedal Sirbi tänaval jalust , mis , tõsi küll , niigi vaevaliselt kandsid . </s> <s> Minutiga tehti puhas vuuk , rebiti nahkjope , kell , pintsak koos instrumentaariumiga , kingadki , aga portfell pataka käsikirjadega jäeti maha . </s> <s> Nägin minema tormava röövli käes kiiruga tagasi vaadates , kuidas jalaga näkku saanud isand jäi keset tänavat lirtsuvais sokis kainenema ja politseid ootama . </s> </p>
<p> <s> Minuga aga ei osatud sel õhtul midagi targemat peale hakata kui jälle kasti visata . </s> <s> Seekord aga prügikasti . </s> <s> Mädanesin seal haisvate jäätmete ja raibetegi vahel mitu päeva , enne kui mind prügiauto massi litsuti ja Pääskülas maha kallati . </s> <s> Sinna tompu ma oleksingi biogaasiks lämbunud , kuid tänu Jumalale koukis üks geoloog mind välja , näperdas vastikute näppude vahel ja andis " brigadirile " üle . </s> <s> Selle käest rändasin ühe piirkonna ülemuse tasku . </s> <s> See esindaja osaks asju ajada – peilis mu isanda välja , helistas ette , marssis büroosse ja esitles end Toompea prükkarite kuningana . </s> <s> Nähes mind veidi narmendavas kunstnahas kenitleva juraka sõrmede vahel , tõstis mu isand lauajala varjust ühe viina , aga väikese viina , ja ulatas " kuningale " . </s> <s> Sellest piisas . </s> <s> Sain jälle omaniku põuetasku tema südamesooja tundma . </s> <s> Ja nõnda üle nelja aasta järjest . </s> </p>
<p> <s> Kui isand mingi teise pintsaku selga panebki , tõstab ta muu tähtsama instrumentaariumi hulgas ka mind teise , eraldi tasku ümber . </s> <s> Olen näinud ta naistuttavaid ja kuulnud , mis jama ta neile vahel ajab . </s> <s> Enne voodisse minekut kipub ta aga enamasti pintsakut maha ajama , kuid olen temaga maganud küll ja küll . </s> <s> Ainult ühte olulisse kohta pole mind veel iial kaasa võetud – see koht on saunalava . </s> <s> Aga loodan sealgi ära käia , kuigi juttudest tean , et seal pidavat valitsema põrgukuumus ja mingite asjadega vastu paljast ihu pekstama . </s> </p>
<p> <s> Eestist väljas pole ma palju käinud . </s> <s> Lisaks Saksamaale ja Taanile korra Lätis , Soomes ja Venemaal . </s> <s> Kui isand selle sinikaanelise kuldkirjalise passi esitas , surusin Ikla , Tallinna , Helsingi ja Narva piiripunktis oma solvumise alla ja nägin see-eest suurepäraseid maastikke , inimesi , sain osa mitmetest seiklustest . </s> <s> Kodumaal olen presidentigi näinud ning polaarjoonetagust elu taskust vaadanud nii Soomes kui ka Venemaal , kusjuures Vene poolel oli palju põnevam . </s> <s> Elasime Valgel merel üle tormi , ekslesime metsades ja soodes . </s> <s> Ja oi-oi , millised uhked ja võimsad joad sealsetel jõgedel olid ! </s> </p>
<p> <s> Möödunud suvel pärast Venemaalt naasmist elasime üle järjekordse röövi . </s> <s> Isandal sügeles siis taskus nagu üleliigset raha , tõmbas Tallinna peaväljakul peldikubaaris juhututtavatele välja käristades ja " Monte Carlo " kasiinos ruletti mängides londi umbe . </s> <s> Bluffis otse ülbe usutavusega , et Kilk ja Luik on ta erilised sõbrad , mispeale niigi sirge turvaülem tolli jagu veel sirgemaks nõksatas . </s> <s> Aga ikkagi juhatati meid lõpuks viisakalt välja , sest isand kippus tuttavat klaverikunstnikku esinemise ajal õpetama , kusjuures ta ise ei oska üldse klaverit mängidagi . </s> </p>
<p> <s> Jõudsime kuidagimoodi Väike-Ameerika viinapoe ette , haakusime ühe eesti tüübiga , võeti mingi pudel . </s> <s> Istuti mingisse aeda lõkkeaseme äärde , rüübati ja räägiti . </s> <s> Ja äkki , keset täiesti sõbralikku juttu , virutas see salakaval tüüp mingi asjaga isandale otse vastu nägu . </s> <s> Sellest hetkelisest šokist piisas , et anda purupurjus vastupunnijale uus poolprofessionaalne kõrilöök , kahmata lahtiselt tagataskusse susatud suuremad rahatähed , õngitseda uimase põuest rahakott ja siis kiiresti sääred teha . </s> <s> Ju see siis oli isandale vajalik õppetund kergemeelsete juhututvuste vältimiseks . </s> <s> Mina aga jäin selgi röövikorral alles , sest isand hoiab mind ju rahakotist eraldi üksusena . </s> </p>
<p> <s> Nüüd aga selline lugu , et uue aastatuhande esimesel kuul istun kirikuvangistuses . </s> <s> Tean küll , et olen siin kindlates kätes ja ega ma siit kusagile kaduma lähe , kuid isu hakkab täis saama . </s> <s> Tahaks ikka tihedamini inimeste , sündmuste , tunnete ja mõtete hulgas viibida . </s> <s> Minusse on kodeeritud Jumalast antud tunnetusvõimet ja mul pole enam mingit huvi pantesemena kiriku tiiva all vedeleda . </s> <s> Palun meili saajail ühendust võtta minu omanikuga ja talle teatada , mis olukorras ma siin igavlen , vahel suisa piinlen nagu jäätmekastis . </s> <s> Armas isand ! </s> <s> Tule appi ja päästa mind siit kantseleist ära ! </s> </p>
<p> <s> Tervist ja selget mõistust ka Vardole ! </s> <s> Riigi sünnipäev on kohe peale tulemas ja meilgi tuleb sel aastal pisike juubel . </s> <s> Kümme tiiru ümber Päikese on mu tuhanded vennad-õed Rumesseni passi nime all vastu pidanud ja peame edasi . </s> <s> Küllap igavikuni välja , nagu minusse kodeeritud spirituaalses olemuses Eesti Vabariikki . </s> </p>
<p> <s> Lugupidamise ja lootusega nr. 011772 </s> </p>
<p> <s> 2001 </s> </p></div2><div2 type="alaosa"><head> KOERA AMET </head>
<p> <s> Mu naine on kahjuks väga ilus , aga õnneks on ta äärmiselt loll . </s> <s> Õhtuti , kui seltskonda lähme , palun mõttes olematut Jumalat , et kallis kaasa oma kauni suuaugu kinni hoiaks . </s> <s> Enne väljumist olen sunnitud tundide kaupa pealt vaatama , kuidas Cornelia end riidesse paneb , meigib , kammib , mukib , ehteid sätib , odöreerib , adoniseerib , aksessuariseerib ... </s> <s> Tavaliselt jääme me alati vähemalt poolteist tundi hiljaks , aga õnneks on siis üritus juba parajas hoos ja minu naise mõtteavaldused on seltskondliku vaimuga samal lainel . </s> </p>
<p> <s> Reedeti leiavad need õhtused peod aset riikliku viinaliidu villas . </s> <s> Aktsiisi reservfondi kulul on alati kaetud delikatessidest ja luksuslikust alkoholist küllastatud lauad , palmide all mängib universaalse repertuaariga kammerorkester . </s> <s> Kui keegi purskkaevu juhtub oksendama , on kelnereil selle tarvis erilise tihedusega kahvad ja vesi tsirkuleerib läbi söefiltrite . </s> <s> Vahekorruse saunalavadelt avaneb läbi paksude klaaside vaade banketisaali . </s> <s> Daamid ja härrad vihtlevad küll eraldi , kuid bassein on ühine ja tavaliselt sinna alasti ei hüpata . </s> <s> Ent vahel tuleb ette ka erandeid . </s> <s> Ülakorruse kambritesse saab tellida igat liiki massaažiteenuseid , kaktusesaalis võib sööta noori alligaatoreid . </s> <s> Kasiino mängulaudade panuse ülempiiriks on tuhat dollarit ja kõik dringid kantakse tasuta kätte . </s> <s> Ametlikult lõpeb bankett laupäeva hommikul kell kuus , kuid alati on võimalus jääda hotelli . </s> <s> Parklat valvavad püstolkuulipildujatega turvamehed , sohvrite ja kopterijuhtide tarvis paikneb eraldi klubi ja motell . </s> <s> Viinaliidu neljasajahektariline park ja golfiväljakud on ümbritsetud kolme tsooniga : esiteks lai veetõke , siis mineeritud riba ja pärast kõrgepingeaeda verekoerte koridor . </s> <s> Kuid riigi president suvatseb viinaliidu bankette väga harva külastada . </s> </p>
<p> <s> Need õhtud said alguse juba mitu aastat tagasi , kui mind valiti riikliku alkoholimonopoli nõukogu liikmeks . </s> <s> Ei , mitte seda , et meie riigis oleks viinatootmise eraettevõtted ära keelatud , vaid seda , et me lõime riikliku alkoholi turustamise võrgu . </s> <s> Kõik litsentsi lunastanud eraettevõtjad peavad oma viina- , veini- ja õlletoodangu meie süsteemi kaudu turustama . </s> <s> Marketingi juhib nõukogu alluvuses töötav turunduskomisjon , kes jagab iganädalase jooksva statistika põhjal uusi kvoote . </s> <s> Kõik meie kümned tootjad on pidevalt oma kauba minekust , ka eksporti , väga huvitatud , tehakse intensiivset lobi , on puhkenud ka pistiseskandaale . </s> </p>
<p> <s> Näiteks kevadel võeti maha turunduskomisjoni esimees , kes olevat saanud kaks miljonit dollarit althõlma . </s> <s> Eeluurimise isolaatori luksuskambrisse nabitud Robertot ootas vähemalt kümneaastane vanglakaristus , kuid juurdlusel hakkasid selguma kahe miljoni jäljed , mis formaalselt viisid valitseva partei kassasse . </s> <s> Ekspertiis tunnistas Roberto vaimselt ebastabiilseks , maniakaal-depressiivseks psühhootikuks , ta saadeti asumaale ravile ning käivad jutud , et järgmisel aastal määratakse ta Nigeeriasse suursaadikuks . </s> </p>
<p> <s> Üldiselt peetakse meie riigis valitsevat korda presidentaalseks demokraatiaks . </s> <s> Põhiseaduse viimase parandusega on üheksakümmend protsenti kodanikest määratud stabiilsesse keskklassi . </s> <s> Kuulume solidaarsuslepingu alusel küll kontinentaalsesse liitu , kuid me pole jäigalt nende majanduspoliitikaga seotud . </s> <s> Paralleelselt dollariga on käibel rahvuslik rahaühik banaano . </s> <s> Ainuüksi paindlikult selektiivse alkoholipoliitika tulemusel laekub viinaturismist riigikassasse tubli viisteist protsenti . </s> <s> Välismaiste rikkurjoodikute kõrval võivad ka oma kodanikud õllelaagreisse ja veinisanatooriumeisse tuusikuid osta . </s> <s> Maailmas tuntakse meid liberaalkonservatiivse ja turvalise tekiilavabariigina . </s> </p>
<p> <s> Aga president on meil peaaegu karsklane ja tema nõudmisel tegidki juhtivad juristid kriminaalkoodeksisse muutuse : iga tabatud salaviina detsiliitri eest ähvardab vangla-aasta , pooliku eest saab viis , läinud sügisel asumaalt smugeldatud vaadiga vahele võetud diiler sai kaks tuhat aastat poolkinnist türmi . </s> <s> Seetõttu on salaviin praktiliselt välja juuritud . </s> </p>
<p> <s> Ajakirjandus pole meil suukorvistatud , kuid kriitilist meelt ilmutanud õhtulehe peatoimetaja , kes julges avaldada artikli " Õhtud riiklikus luksusbordellis " , uppus Lõunamere saartele suunatud puhkusereisil ookeani ja tema autojuht võttis üledoosi . </s> </p>
<p> <s> Ise ma suurt alkoholi , ammugi mitte narkootikume ei tarbi , aga selle eest joob mu naine himukalt nagu noor mära . </s> <s> Tihti tuleb teda banketilt autosse talutada või teenrite kätel numbrituppa magama kanda . </s> <s> On juhtunud piinlikumaidki seiku , kuid need ei ohusta karvavõrdki tema soositust , sest sosistatakse , et meie president on minu naisesse salaja armunud . </s> <s> Räägitakse , et nad kohtuvad vähemalt kord kuus , palee tagaaia roosimajas , kui mu naine paariks päevaks " õele " külla sõidab . </s> <s> Aga mina ei taha nendest kohtumistest mitte midagi teada . </s> <s> Kuigi võib arvata , et presidendi survel mind viinanõukogu esimeheks valitigi . </s> </p>
<p> <s> Niisiis töötan tähtsas riiklikus nõukogus ja hiljuti valiti mind selle esimeheks . </s> <s> Teisipäeva õhtuti , kui tuleb kinnitada järgmiseks nädalaks määratud turustuskvoodid , juhatan istungit . </s> <s> Arutlused turunduskomisjoni määratud kvootide üle puhkevad ajuti ägedateks vaidlusteks . </s> <s> Igal nõukogu liikmel kipuvad ilmnema omad sümpaatiad , statistilised andmed seatakse alatasa kahtluse alla , nõutakse lisaanalüüse ja nädalakvootide lõplik määramine lükkub pahatihti neljapäevale . </s> <s> Ka siis venib pealelõunal alanud istung hiliste õhtutundideni . </s> <s> Konditsioneerile ja külmale allikaveele vaatamata kipun oma paruka all higistama , sajakilone keha leemendab " Armani " ülikonnas . </s> <s> Oma meeter kuuekümne viie sentimeetrise kasvuga pean mängima võimukat , tihti suisa diktaatorlikku meest , kes otsustab hääletusele minevad ettepanekud , mis ei kuulu enam protestimisele . </s> <s> Presidendi usaldusisikuna lasub mul tohutu vastutus ja see tekitab stressi , mida pole võimalik ka saunalaval välja higistada . </s> </p>
<p> <s> Seepärast käin neljapäevaõhtuti salaja ühe teise naise juures . </s> <s> Kahekümne viie aastane Amanda on väga mõjuka ja rikka mehe täiesti iseseisev tütar , rahvusvaheliselt tunnustatud etenduskunsti režissöör . </s> <s> Ta on minust ainult viiskümmend kilo raskem ja kakskümmend viis sentimeetrit pikem , kuid kakskümmend viis aastat noorem . </s> <s> Õnneks pole ta kuigi ilus , aga parajalt tark , taipab hästi ümber kehastuda ja mulle vajalikku rolli sisse elada . </s> <s> Kui ta kõrgekontsalistes nahksaabastes veidi harkisjalu seisab ja mu kiilas pealage silitab , ulatun ma oma koonuga parajasti ta lopsakate rindade vahele nuuksuma . </s> <s> Mu klanitud rõngashabe turritab Amanda siidjate arbuuside vahelises orus , sõrmed võbelevad kaarjatel puusadel , mis tunduvad nagu nahka kängitsetud amfora täis päikeselist kookospiima . </s> <s> Piitsa tinane ots tantsiskleb mu põlveõnnaldel , südamlikult võimukate lühikäskluste peale vabanen riietest , teemantklotserist ja kuldkellast , laskun käpuli ja nuusutan roostevabast kiiskavaid kontsi , tundlen keeleotsaga metalli külma siledust , sest pärast viinanõukogu ägeda istungi juhatamist tunnen vastupandamatult erutavat vajadust olla alandlik ja kuulekas toakoer . </s> </p>
<p> <s> Hele plaksakas vastu tagumikku ja käsklus " Koht ! " löövad mu liikmetes vere kihama , püüan kärmelt üle parketi käpuli oma kohale vudida ja jõuangi vaibale , taga erutavalt nügiv piitsatina . </s> <s> " Sitsi ! " </s> <s> Kükitan kaltsumatil , küünarnukid pekistel külgedel , käelabad ees randmest longus . </s> <s> Olen perenaise truu teener , valmis innukalt ja ülima rõõmuga iga ta käsklust täitma . </s> <s> Käskijanna punases glasseekindas käsi hõõrub nahkset kaelarihma vastu mu nina , metallist needid künnavad sõõrmeid , kohe olengi kaelustatud . </s> <s> " Laku ! " </s> <s> Mu keel asub vilkalt tegutsema , nilpsib võrksukist pakitsevaid ihunaha ruudukesi , aga kapronile puutuvad värisevad sõrmed saavad tagasitõrjuva piitsanähvaka . </s> <s> " Ei tohi ! " </s> <s> Ainult usin keel tohib käskijannat puutuda . </s> <s> Noolin innukalt nagu tõeline koer . </s> </p>
<p> <s> " Tubli ! " </s> <s> Armulik käsi ulatab mulle küpsise , mille ma õhinaga hammaste vahele haaran ja siis ainsa neelatusega alla kugistan . </s> <s> Julgen rõõmust niutsuda , nihelen ja vaatan perenaisele otsa , püüdes talle igati meele järele olla . </s> <s> " Tasa ! " </s> <s> Mind aheldatakse kõliseva metallketiga lauajala külge , mida püüan natuke solvununa hammastega pureda . </s> <s> " Ei tohi ! " </s> <s> Kolm-neli elektriseerivat piitsaplaksu vastu kannikaid lõpetavad mu üleannetuse . </s> <s> " Lama ! " </s> <s> Viskun kuulekalt kõhuli , ühe silmaga vargsi üle toa piiludes , ihu täis hõõgumist . </s> </p>
<p> <s> Võimsa keha õõtsudes tuleb Amanda kontsade klõpsudes tagasi , asetab mu ette kausikese värske piimaga . </s> <s> " Laku ! " </s> <s> Hakkan kohe käpuli himukalt lakkuma , piimatilku lendab parketile , mind surutakse ninapidi kaussi ja see läheb ümber . </s> <s> Tunnen end väga süüdi , vaatan perenaisele andestust anuvate silmadega otsa , niheledes palun oma pattu lunastada , kuid saan kostituseks mitu teravat piitsanähvakat . </s> <s> " Laku ! " </s> <s> Kukun usinalt lakkuma , oma pahandust heastama ning mu seljale ja tagumikule langevad mitmete piitsade erineva mõjuga lakkamatud hoobid . </s> <s> Kiunun , haugatan , urisen ja ulun valu ja mõnu seguses hoos , kuni vabanen mind ahistava võimu koormast . </s> <s> Tänulikult nuuksudes lakun põranda puhtaks , mu keeleots nilpsib käskijanna kaarjaid saapataldu . </s> <s> Tunnen , et olen järgmise neljapäevani end lunastanud . </s> </p>
<p> <s> Südaööl sõidutab autojuht mind koju . </s> <s> Põsekil siidpatja magama vajunud naine on mu neljapäevaöise istungiga ammu harjunud . </s> <s> Mind saatnud turvamees võib teda nüüd karata tingimusel , et peab lõuad . </s> <s> Kuulun juba kolmandat valimist järjest ka parlamenti , olen loomisest peale eliitpartei juhatuses , mitmetes-setmetes komisjonides ja nõukogudes . </s> <s> Tüütud riigitööd vajavad tegemist , ajuti tunnen end tõelise koerana , aga õnneks ei olene meie riigis parlamendist suurt midagi , sest meil valitseb presidentaalne demokraatia . </s> <s> Sirgeselgselt pikk ja massiivne , kuid tainapäine president koob igal nädalal televisiooni vaadatuimal kanalil tundide kaupa verbaalset sokki , mis katab villaselt veniva kondoomina viimsegi puupea , sest neljapäevaste kõnetundide ajal on teiste kanalite eeter suletud . </s> </p>
<p> <s> Kuid presidendi naine on oma närbuvast kaunidusest hoolimata päris arukas . </s> <s> On teada , et ta annab presidendile pidevalt juhtnööre , niite ja lõnga , millest rahvale iganädalasi kõnesid kududa . </s> <s> Kõik riiklikult olulised otsused kuulutab president välja naise heakskiidul , kolm neljandikku rahvast on riigi esimesest leedist siiras vaimustuses . </s> <s> Nende tütar on sisult emasse , kuid vormilt isasse , kaalub minust ainult viiskümmend kilo rohkem . </s> <s> Tema juures ma neljapäeva öiti käingi . </s> </p>
<p> <s> 2001 </s> </p></div2><div2 type="alaosa"><head> LUNASTUS </head>
<p> <s> Tolik passis Tallinna reisisadamas joobnud soome turiste . </s> <s> Häälekad porod sõitsid eskalaatoriga alla , jopehõlmad puhevil lahti , vedades enda järel losakil kapronkotte . </s> <s> Hõõguvate plafoonidega valged taksod ootasid kärsitult üksteise sabas klaashoone ees , sommidel polnud õieti aega suitsu või mobiiltelefoni palgesse panna , kuid ärasõiduga ei kiirustatud . </s> <s> Laia möla saatel lasti tühjad kotid pagasiruumi tõsta , paatkondadesse hargnedes sätiti end lõunanaabrite mail õhtusse . </s> </p>
<p> <s> Turvamees oli Toliku terminalist välja peletanud . </s> <s> Poiss nillis nüüd hämarduva taeva all , nina tatine peas ja lirtsuvad tossud jalas . </s> <s> Novembri-iilid viskasid vastikut vihma vesikaarest näkku , sadamatuled kilgendasid asfaldil , taksokummid sahisesid ülbelt . </s> </p>
<p> <s> Toliku kõht korises ja tuju oli kehv . </s> <s> Ometi igritses temas lootus nuruda välja kümme marka või leida klient . </s> <s> Paar pähetuubitud fraasi , millega ta välismaalastele külje alla püüdis pugeda , ei leidnud mingit vastukaja . </s> <s> Vaevalt sekund vaadati rääbakat kuju kui õnnetut inimtäid , kes ei äratanud almuseks piisavat kaastunnet . </s> <s> Turistid olid teadlikud noorkapitalistlike pättide alatusest , sommidel ei paistnud hulkurpoisiga mingit asja olevat ning taksod viisid nad minema . </s> </p>
<p> <s> Tolik ohkas ja vaatas lootuskiirt kaotamata uute saaktüüpide järele . </s> <s> Neid aga ei paistnud enam kusagilt tulevat . </s> <s> Hoopis Pets ja Ats ilmusid korraga nurga tagant ja märkasid Tolikut koos tema kohkumisega . </s> <s> Keset lagedat polnud tal enam kuhugi jalga lasta , paar sammus joonelt tema juurde . </s> </p>
<p> <s> " Nii , vennike . </s> <s> Millal sa oma võla tagasi maksad ? " küsis Pets , nagu Tolik oligi kartnud . </s> <s> " Laenasid viiskümmend , aga tagasi plekid juba sada . </s> <s> Selge ! ? " </s> </p>
<p> <s> Tolik kössitas laternaposti all , manas haleda ilme ette ja otsis sobivaid sõnu . </s> <s> Petsil oli juba pass käes ja ta oli sellega juba korra üle lahe Helsingi kaubamajadesse varastama pääsenud . </s> <s> See asjaolu andis talle autoriteedi , millest ka teised poisid unistasid . </s> </p>
<p> <s> " Kui sa hiljemalt homme seda asja ära ei õienda , siis parem ära siia oma nägu enam näita . </s> <s> Ja ülehomme tood juba kakssada . </s> <s> Muidu lüüakse sind kasti ja visatakse prügimäele , " mängis Pets laia lehte . </s> </p>
<p> <s> " Või lastakse läbi saekaatri , rebastele söödaks , " lisas Ats läbi hammaste ähvardava sisinaga ja näitas keskmist sõrme . </s> </p>
<p> <s> Pets pani Tolikule põlvega müksu kubemesse . </s> <s> " Ja nüüd lase siit jalga ! " </s> </p>
<p> <s> Higiste ja vihmamärgade botaste lirtsudes luukas Tolik üle lageda asfaldi Rotermanni ladude suunas , mille taga kõrgus unelmate " Viru " hotell . </s> <s> Sinna olid mõned vanemad poisid sisse pääsenud , aga nemad enam sadamas ei passinud , vaid lükkasid kindlamaid diile . </s> </p>
<p> <s> Tallinn , kus Tolik juba kolmandat kuud ringi hulkus , tundus ta vastu küll kõledalt vaenulik , aga samas peibutavalt võimalusterohke . </s> <s> Ta oli põgenenud Kesk-Eesti linnast , kus ta end iga paari nädala tagant noorsoopolitsei inspektori juures registreerima oli kohustatud . </s> <s> Viimased kuud oli ta end registreerimata jätnud ja juba käisid kõlakad , et ta on tagaotsitavaks kuulutatud , sest ta oli kohtus kriminaalselt karistatud . </s> </p>
<p> <s> Seda lugu ei tahtnud Tolik hästi meenutada , kuid nagu läppunud udust kerkisid selle jubeda öö pildid ikkagi hooti silme ette . </s> <s> Ta oli poistekambaga kaasa läinud ja ühe kohaliku kollektsionääri juurde pidu panema sattunud . </s> <s> Öösel püüdsid purjus nolgid peremehe mündikogu pihta panna , puhkes kaklus , välkusid noad ja purunesid pudelid , pritsis kilde ja verd . </s> <s> Maha jäi kruvikeerajaga läbisorgitud laip , tühjad laekad ja lage garaaž . </s> <s> Kohe samal ööl olid nad varastatud autoga kraavi sõitnud , kohtus tehti peamiseks patuoinaks see , kes avariis oli otsad andnud . </s> <s> Tolik pääses kergelt lonkava parema jala ja viie aastaga tingimisi , sest ta oli siis alles neljateistkümneaastane , kuidagi nagu juhuslikult kaasa kistud . </s> <s> Vanemad poisid pandi noortevanglasse . </s> </p>
<p> <s> Ta polnud just puupea , aga kuues klass oli pooleli jäänud . </s> <s> Ometi lootis Tolik kas või tulevikuski mingit tasuvat tööd saada – näiteks mõne miljonäri isikliku autojuhina limusiinirooli keerama . </s> </p>
<p> <s> Siia ilma oli ta sündinud raketiväelase ja poemüüja pojana , isa oli Eesti iseseisvuse taastamise järel Venemaale sääred teinud ning pood , mille kassas ema vanasti aparaati klõbistas , oli uhkeks kaubamajaks ümber ehitatud . </s> <s> Kodus , eriti veel pärast seda tapmisjama , teda näha ei tahetud . </s> <s> Võõrasisa oli talle mitu korda raskelt kere peale andnud ja töötu ema vaatas rohkem pudeli kui noorema poja poole . </s> <s> Toliku vanem vend , õigemini poolvend Leino oli juba kahekümne kuue aastane ning sõitis mingit äri tõugates kaubikuga Soome ja Läti vahet . </s> <s> Vahel harva viskas ta Tolikule viissada või tuhat marka elu kordaseadmiseks , aga see magus ja alati oodatud abiraha kadus tuttavate poistega mööda kauplusi ringi hööveldades juba mõne päevaga . </s> <s> Õigeid sõpru Tolikul polnud , kõik elasid , küüned ja hambad enda poole , ning kui kellelgi priskem päevaraha tekkiski , siis sulas see nagu lörts ligasel tänaval . </s> </p>
<p> <s> Oma poolvenda ootas Tolik nüüdki , aga Leino pidi saabuma alles nädala pärast , seni tuli linnas kuidagi ära elada . </s> <s> Tänavalaste varjupaika ei saanud minna , seal võis ta tagaotsitavate nimekirjas olla . </s> <s> Raudteejaamas konutada oli peaaegu sama ohtlik , võmmid kippusid aru pärima , pokri tassima ja järelepärimisi tegema . </s> <s> Ka oli politsei telefonide ja arvutite süsteemid tööle saanud , kesklinnas varitsesid videovalvekaamerad , keegi ei teadnud täpselt , mis nurga peal võis rahulikumalt töötada . </s> </p>
<p> <s> Tolik seisis laia tänava ääres , uhked sõiduautod sahisesid mööda . </s> <s> Oh , kuidas ta mõnes sellises istuda oleks tahtnud ! </s> <s> Aga külma vesise tuule käes polnud mahti pikemalt fantaseerida . </s> <s> Tühi kõht mõtles , kuhu edasi minna . </s> <s> Ennelõunast , mil ta ühe krooni eest oli heidikute supiköögis oma portsu kätte saanud , oli möödas juba kaheksa tundi . </s> <s> Lobi oli korraks niipalju kõhtu täitnud , et neljapäevase sooduspiletiga võis paariks tunniks kinos elu unustada . </s> <s> Nüüd polnud enam saiarahagi . </s> <s> Sestap otsustas Tolik siiski jaama minna , et seal piruka ostmiseks kroone kerjata . </s> <s> Öömaja oli aga täiesti lahtine , sest tuttav vanamees , kes oli Kalamaja kandis viimase nädala peavarju pakkunud , sai hommikul telegrammi kutsega venna matustele ning tahtis nüüd üksi olla . </s> <s> Tolik mõistis vanameest , paariks-kolmeks päevaks tuli nüüd kusagil mujal ulualune leida . </s> <s> Ta ei teadnud Tallinna varjatud võimalusi , ta oli põhiliselt sadama , kesklinna ja raudteejaama vahet sõelunud ega tundnud veel õieti suure linna geograafiat . </s> <s> Meelde olid jäänud peamiselt kaubamajad , saunad ja hotellid , kusagil künka peal paiknes suurte majakarpidega Lasnamäe ja pimeduse taga mingi Nõmme . </s> <s> Tolik istus trammi ja sõitis paar peatust edasi raudteejaama . </s> </p>
<p> <s> " Palun , kas te võiksite mõne krooni anda , et saia osta ? " lunis ta kätteõpitud lausega alandlikult keskealistele , korralike riietega kodanikele külje alla pugedes . </s> <s> Valida tuli möödujaid , kelle välimus reetis raha lõhna ja näojoontest võis aimata kaastunnet . </s> </p>
<p> <s> Mangudes pidi silmad lahti hoidma , et alaliste kerjuste käest mitte vastu pead saada . </s> <s> Tüütu oli seda teha , aga häda ei andnud häbeneda ja vahel ikka mõni kroon antigi . </s> <s> Kaheksakandilisest plekkputkast , mis sarnanes rohkem kuulutusetulba kui kioskiga , sai Tolik kolm rasvas küpsetatud lihapirukat , mille sisu oli põrandaaluse vorstitsehhi pühkmetest ja lõpnud loomade rupskitest kokku keedetud . </s> <s> Oi , kui hästi see maitses ! </s> <s> Omaette lonkides ja rasvast pirukat mugides nägi ta Igorit . </s> </p>
<p> <s> " Noh , mis seis on ? " küsis Igor tere asemel . </s> </p>
<p> <s> " Ah , jama seis , " lõi Tolik käega . </s> </p>
<p> <s> " Mis mõttes jama ? " </s> </p>
<p> <s> " Türa , kusagil pole ööbida , " ladus Tolik mure välja . </s> <s> " Vend tuleb alles järgmisel nädalal , siis saab tuhat marka ja asjad jälle ära klaarida . " </s> <s> Seda oli Igor paar päeva varem juba korra kuulnud . </s> <s> Kuid Igor oli heatahtlik Tallinna poiss , kes ei norinud . </s> <s> " Türa , oleks kusagil koridoriski pikali visata , " rõhus Tolik semu vastutulelikkusele . </s> </p>
<p> <s> " Seda asja võib täna teistmoodi korraldada . " </s> <s> Igor tegi tähendusrikka pausi , Tolik teritas kõrvu . </s> <s> " Kas sa Jefimi mäletad ? " </s> </p>
<p> <s> Muidugi mäletas Tolik Jefimi , kes oli tema veeni heroiini süstinud ja teda pärast pärakusse trukkinud . </s> <s> Hommikul oli ta uimase peaga pidanud veel suhu võtma , mis talle enam väga vastumeelne polnudki . </s> <s> Raha eest võis selle lutsimisega kuidagi harjuda , võõrasisa oli niisama toppinud ja pärast veel sita töö eest kere peale andnud . </s> <s> Jämeda kuldketiga kiilakas Jefim aga andis süüa , öömaja tarvis ja lõugade pidamise eest taskurahagi . </s> <s> Jefimi karvane kõht ja õnneks mitte jäme riist silme ees , kaalus Tolik mõne sekundi . </s> <s> " Mis ta välja pakub ? " </s> </p>
<p> <s> " Kohe teeme kindlaks . " </s> <s> Igor tõmbas tagataskust kaardi , astus telefonikabiini ja muljus asjalikult numbriklahve . </s> </p>
<p> <s> Venisid viis-kuus pingelist sekundit , Tolik pidas hinge kinni . </s> </p>
<p> <s> " Tere , siin Igor ... </s> <s> Ei , ei , mitte sekki ... </s> <s> On üks teine jutt ... </s> <s> Tolikul pole kusagil ööbida ... </s> <s> No sellel , kes mentide eest maalt Tallinna pakku tuli , mäletad ... </s> <s> Jah ... </s> <s> Balti jaamas ... </s> <s> Okei , ootame ära . " </s> <s> Igor tõmbas kaardi välja ja riputas toru hargile . </s> <s> " Uh , kaksteist krontsi läks nagu niuhti . </s> <s> Jefim tuleb poole tunni pärast , lubas sulle ulualust anda , kui end mõistlikult ülal pead . " </s> </p>
<p> <s> " Tuled ka kaasa ? " </s> </p>
<p> <s> " Kuhu ? " </s> </p>
<p> <s> " Jefimi poole . " </s> </p>
<p> <s> " Ei tea , pole nagu täna õiget tuju . " </s> </p>
<p> <s> " Küll pärast nõelapanemist tuju tuleb , " ässas Tolik õhusolevast seksiküsimusest mööda , teeseldes , justkui oleks ta juba kogenud süstija . </s> <s> Tegelikult oli ta ainult paar korda heroiinikaifis olnud ja sedagi poole seki jagu raks . </s> <s> Mäletades pärast süsti levivat taevalikku hõljumistunnet , oli ta mõne soti eest valmis Jefimile voodipoisiks olema küll . </s> <s> Peaasi , et ööd kusagil trepikojas või kuuris ei peaks lõdisema . </s> <s> Saab süüa ja telekat vaadata , vannis käia ja järgmine päev kinno minna , Petsile ehk võla kah ära maksta . </s> </p>
<p> <s> Poole tunni pärast sõitiski Jefim oma " Mazdaga " ette , lükkas uksed lahti ja võttis poisid peale . </s> <s> Sõit viis läbi õhtutuledes veikleva vesise linna , muusika mängis ja Tolik tundiski seda , mida ta tund aega tagasi korraks nii väga oli igatsenud . </s> </p>
<p> <s> Varsti manööverdas hoogsalt rooliv Jefim juba äärelinna villade vahel ja peatus lõpuks lossi ees , mida valgustasid madalad aialambid . </s> <s> Hämaruses paistis teisigi uhkeid maju , kuhu Toliku jalg polnud varem astunud . </s> <s> Nüüd aga läksid nad mööda suurte plaatidega sillutatud kõnniteed laia trepi poole . </s> <s> Mõlemat kätt seisid tumedad põõsad nagu valvavad tunnimehed . </s> <s> Toliku erutatud süda põksus . </s> <s> Välisuks läks lahti , peremees ja Jefim tervitasid teineteist , kusagilt kostis muusikat . </s> </p>
<p> <s> Poisid juhatati hämarasse halli , mida valgustas mitu põrandalampi . </s> <s> Tolikul oli piinlik oma märgade haisvate sokkide pärast , mida pehme vaip õnneks natuke kuivatas . </s> <s> Peremees Geša oli Jefimist pea jagu pikem ja tükk maad laiem ning rääkis temaga vene keeles kiirete lühilausetega . </s> <s> Kuigi Toliku esimene isa oli raketiväe kapten ja poiss vene keelt üldiselt mõistis , ei saanud ta Geša ja Jefimi vist ärialasest jutust suurt aru . </s> <s> Mehed kasutasid kummalisi väljendeid , mille tagamaad poiss ei taibanud . </s> <s> Niipalju ta siiski teadis , et Jefim on diiler , kes jagab korraliku raha eest soovijaile sekke , mis süstija taevasse viivad . </s> </p>
<p> <s> Geša võttis taskust peeglikese , pani selle teleriesisele klaaslauale ja raputas peeglile valget pulbrit . </s> <s> Teises käes hoidis ta viiesajakroonist , millega ta pulbri siledal pinnal ribadeks jaotas . </s> <s> Poisid polnud puupead , said aru küll , et nüüd läheb triibutõmbamiseks . </s> <s> " Nu poprobujem , " ütles Geša ja keeras viiesajakroonise näppude vahel rulli , torkas pabertorukese ninna , tõstis peeglikese palgesse ja vedas sügavalt sisse hingates ühe triibu oma lihavasse ninna . </s> <s> " Aa-aah . " </s> <s> Edasi liikus peegel Jefimi kätte , kes kordas operatsiooni . </s> </p>
<p> <s> Tolik polnud kunagi varem kokaiini nuusanud ja teda tuli veidi õpetada . </s> <s> Ega Igorgi sel alal veel vilunud polnud . </s> <s> Kordamööda põlvili laua ees maas , said nad asjaga enam-vähem hakkama , kuigi triip jäi lõpuni sisse vedamata . </s> <s> Tolik tundis , kuidas piste lõi ajudesse ja kuum surin jooksis üle keha laiali . </s> <s> Pealejoomiseks oli mineraalvett ja hammustamiseks " Marsi " šokolaadi , mida ta ahnelt matsutama hakkas . </s> <s> Nii hea oli olla , et kõik maailma mured kadusid kus kurat . </s> </p>
<p> <s> Geša pani teleka mängima ja lükkas kasseti videomakki . </s> <s> Jooksma hakkas mingi pornofilm , kus homod vastastikku püksilukke lahti tõmbasid , noolivalt suudlesid ja siis üksteise riista kõvaks triikisid . </s> <s> Kaks läikivate lihastega neegerkoljatit pilastasid valget noormeest , kelle punnissilmne ägamine paistis nagu piin ja nauding korraga . </s> <s> Tolik oli varem mitu korda sääraseid videofilme näinud ja see häbematu rammimine tegi talle juba veidi nalja . </s> <s> Poiss hõljus seitsmendas taevas ja tundis selgesti , et ta on rikaste ja ilusate maailma väljavalitu , kellel pole enam vaja kannatada mingi pensionäri , surnud venda leinava vanamehe kondiste käte mudimist . </s> <s> Pulbri verre lahustuv võim kandis Toliku petliku valguse pilve , kus terendas muretu homne . </s> </p>
<p> <s> " Što zdes pahnet ? " </s> <s> Tolik ei saanud õieti arugi , kui lehkavate sokkide vinu haistnud Geša teda juba alla sauna lohistas . </s> <s> Kõik oli jõle lõbus . </s> <s> Keriseruum hõngas sooja ja rohekas bassein seisis sile nagu küütlev plekk . </s> <s> Siis paiskas Geša ta " akvaariumi " . </s> <s> Otsekui loomapiinaja küüsi jäänud kodutu koerapoeg lartsatas Tolik koos riietega basseini , kuhu Geša möirahärjana järele sumatas . </s> <s> Alguses oli tegu vastastikuse meeldivuse ja vägivalla piiril hullava mänguga , mis kaldus jõuvõtetes rabelemiseks . </s> <s> Siis aga ühekülgse ahistusega , kus mõõdukalt puigelnud Tolik end enam hästi ei tundnud . </s> <s> Kuid ta adus tumeda saatuse kütkes pullerdava kannina olukorra paratamatust , kus resoluutsem protest kõlanuks kui pühaduseteotus . </s> <s> Varsti olid nad mõlemad ihualasti ja Geša sundis talle oma suguliikme sinakaslilla tõru suhu . </s> <s> Tolik polnud veel professionaal , kuid ta oli vähemasti edasipüüdlik . </s> </p>
<p> <s> " Rabotai , bljad , rabotai , horošenko rabotai . </s> <s> Potom ja tebe pjatsot kron dam , " mörises Geša , keerutas poisi endale ette ja surus takka . </s> <s> Ninuli basseiniservale litsutud Tolik karjatas ja tundis oma tagumikus teravalt lõhestavat valu . </s> <s> Nagu võõrasse arhipelaagi eksinud väike allveelaev sai ta oma korpusse tunginud torpeedo . </s> <s> Raske koormus tekitas ülerõhu , kuid rikaste , ilusate ja võimsate maailma kuulumise nimel tuli see mehiselt välja kannatada , helget homset silme ees hoides vapralt ära taluda . </s> <s> Rohekalt veikleva basseini vette immitses verd , Tolik pidi kiunumata oma väljavalitu staatust lunastama . </s> </p>
<p> <s> Tulid Jefim ja Igor , kes ergutasid akti ; varsti oli Tolik samasuguses pinges kui videos nähtud pilastatud noormees neegrite käes . </s> <s> Samal ajal filmis välismaalt tulnud spetsiaalvõtete operaator läbi basseini küljeakna salaja seda brutaalset väge , milles vallandus suguneeduse kütke vangistatud maakera inimnäoline hirm nii vallutajas kui ka anastatavas . </s> <s> Ja mitte keegi peale Geša ei teadnud , et tema sügavkülmikus on jäässe kivistunud inimliha . </s> </p>
<p> <s> Hommikuks oli Tolik suurema kere- ja peatäie välja maganud , Jefim viskas ta ennelõunal " Kosmose " kino ette . </s> <s> Geša lubatud viissada krooni taskus , tundis Tolik end omaealiste tattidega võrreldes kui kangelasteo sooritanud äss . </s> <s> See ei lugenud midagi , et teised paremaid riideid kandsid , ta lutsis nendega samamoodi kinosaali pehmel istmel popkorni ja imes kokakoolat . </s> <s> Mis sest , et ta kannikatel niheles , kevadel saab ta juba kuusteist täis ja võib vabalt Soome sõita , tahtjatele onklitele suhuandmine maksab seal mitusada marka . </s> </p>
<p> <s> Mehe riistas oli Tolikule midagi hirmuäratavat , aga samas ka aukartust tekitavat ja ligitõmbavat . </s> <s> Keelatud ja salajase tegevusega kaasnes raha , mis võimaldas aeg-ajalt lahedamat äraelamist selles viledas olemises . </s> <s> Tolik oli vahekorras olnud tosinkonna mehega . </s> <s> Rohkem hindas ta soomlasi , sest need käristasid lahkelt välja ega teinud nii palju haiget kui venelased . </s> <s> Viimati peavarju andnud eesti vanamehega oli Tolik kimpu jäänud , kuna ei suutnud pensionärile tema soovi mööda taha panna . </s> <s> Kui passiivne pederast teda mudis ja nokslit imes , tundis Tolik end väärt ja taganõutud kaubana . </s> <s> Eriti soomlaste peos olles . </s> <s> Passiivselt trukitava rollis lämmatas valusamail ja ebameeldivamail hetkedel tugevama võim , mis võttis keeletuks . </s> <s> Samas peibutas arvestav teadmine teenuse hinnast , mis kaasnes keelatud tehinguga . </s> <s> Et Tolik oli eikellegi peresse kuuluv , end juba teadlikult välja pakkuv hulkur-homoprostituut , kes leppis vähesega , siis oli teda tarvitamiseks kerge noppida . </s> <s> Looduse olendite hulka kuuluvad pimehimulised ja samasooiharad isasinimesed justkui püüdsid ületada ühiskonna pealesurutud hirmu ja uuendada loodusseadusi , nägemata ette nende vastumõju tagajärgi . </s> <s> Kõik teadsid , et pedofiilia on ühiskonnas eriti põlastusväärne ja kriminaalne ala , kuid mitte keegi ei teadnud , kui laiaulatuslikult selle patu igasugused vormid ja siirded on levinud . </s> </p>
<p> <s> Ohtraid plahvatusi , tagaajamist ja tulistamist täis filmi põnevusega ära vaadanud , lonkis Tolik jälle sihitult tänaval . </s> <s> Harva oli ta tegevusel mingi konkreetne eesmärk , enamasti viibis ta uduiharas seisundis , himustades midagi saada : põhilisteks vajadusteks toit , peavari , meelelahutusega kaasnev lõbu ja vabadust avardav raha . </s> <s> Siht oli ruumiline – kas sadamast jaama või kinost kaubamajja . </s> <s> Tolik oli ettevaatlik , kuid mitte arg ; rumal , kuid eritoiminguis nutikas . </s> <s> Tagaotsitusele vaatamata julges ta tühja kõhu sunnil varastada kauplustest , kus polnud videovalvet . </s> </p>
<p> <s> Jalad kandsid " Stockmanni " suunas , kõht oli täis ja taskus krabisesid sajalised , mis lausa ajasid midagi ostma . </s> <s> Ei enam laps ega mitte veel nooruk , armastas poiss šokolaadi ja viinamarju ning ei öelnud juhuse korral ära ka heroiinist . </s> <s> Aga " Stockmannis " seda veel ei müüdud . </s> </p>
<p> <s> Juhuslikult kohtas ta tänaval Petsi ja õiendas kohe ära võla , nii et pääs sadamasse oli jälle vaba . </s> <s> Toliku viinamarju napsiv Pets aistis vähemal vennal raha lõhna . </s> </p>
<p> <s> " Said mingi otsa vä ? " </s> </p>
<p> <s> " Ma tõukan nüüd oma äri ... " </s> <s> Pets mälus viinamarja , sülitas seemne asfaldile , kuid ei küsinud . </s> <s> Tolik ei pidanud vastu . </s> <s> " Jefimiga ! " </s> <s> See kõlas Petsi jaoks juba argumendina . </s> </p>
<p> <s> " Tahad kerget laenu ? " </s> <s> Tolik julges juba kergelt laiata . </s> </p>
<p> <s> " Viska siis üks sott , ülehomseni . " </s> <s> Petsil polnud midagi sellise lahkuse vastu , alguses oli ta plaaninud teise päris tühjaks pommida . </s> </p>
<p> <s> Tolik krabistas veel ühe sajaka taskust välja ja suskas selle Petsile pihku . </s> <s> Mõlemad ootasid , et teine esimesena midagi ütleks . </s> <s> Paar minutit poisisuud vaid mäletsesid , sülitades viinamarjaseemneid . </s> <s> Viimaks ei pidanud Petsi närvid enam vastu , teda polnud juba terve nädal keegi trukkinud : " Mis äri ka tõukate ? " </s> </p>
<p> <s> " Ah , tead ... pulbriga ... tööd jätkub . " </s> <s> Tolik rüüpas lonksu kokat ja andis ballooni ülekäe kaaslasele , kes teda eile oli mõnitanud . </s> <s> Heitlikus elus oli kõik kiirelt pöörduv , pöörlev , pööritav ... </s> </p>
<p> <s> Pets kummutas januka sõõmu . </s> <s> Samal ajal silmas Tolik tema rinnataskust irvitavat sinise papi äärt . </s> <s> Sedamaid läbistas ta aju justkui väljastpoolt tunginud ja teda silmapilk haaranud plaan . </s> <s> " Joo , joo , pärast proovime muud kraami ka , " ergutas Tolik . </s> </p>
<p> <s> Pets kummutaski veel ühe janu , tõmbas endale kurku ja hakkas läkastama . </s> <s> See oli nagu jumala või kuradi kingitus . </s> <s> Tolik tagus Petsile ühe käega abaluude vahele ja hiivas teisega samal ajal kamraadi taskust Eesti Vabariigi kodaniku sinise passi . </s> <s> Ühtaegu oli see kättemaks , kadedus , omamishimu ja lihtsalt vajadus varastada . </s> <s> Varsti polnud mingi kunst Petsist suvalisel ettekäändel irduda . </s> </p>
<p> <s> Loomulikult mitte sadamasse . </s> <s> Esialgu polnud seal põhjust tööd otsida ega vennaleinalise vanamehe ukse taga koputada , sest järgnevatel öödel magas Tolik narkootilises kaifis pilastanud Jefimi kõrval . </s> <s> Poole ööni Tallinna tänavail närvilist tööd ning vastu hommikut veeni ja pärakusse tõukav isand puhkas tavaliselt lõunani . </s> <s> Et uue päeva diilidele ja võlausaldustele selge , kõiki riukaid läbinägeva ajuga vastu minna . </s> <s> Kuid Jefim ei aimanud , et tema peremehe Geša peas uitles aeg-ajalt mõte eraldada Toliku tuharad sügavkülmiku riiulile . </s> </p>
<p> <s> Kord hommikul vannitoas tagumiku puhtaks pesnud , jäi Tolik mõneks sekundiks end peeglist silmitsema ja nihutas äkki imeliku sisetunde ajel peeglit . </s> <s> Liistude sees libiseva peegli taha oli uuristatud orv , kus seisid valge pulbriga topsid ning mitu patakat saja- ja viiesajakrooniseid . </s> <s> Pulbritopsid Tolikut ei huvitanud , kuid kummiga punti pitsitatud rahapatakaid peos hoides haaras poissi lummus . </s> <s> Segaste ja vastandlike tunnete nõiduslikus tules põledes ta ühtaegu ihaldas ja värises ega osanud selgemat plaani punuda . </s> <s> Samamoodi , nagu temas tekitas aukartust ja hirmu mehe riist , äratas seda ka raha , kuid raha meeldis talle riistast hoopis rohkem ja tekitas temas pöörast himu . </s> <s> Siiski võitsid aukartus ja hirm , Tolik pani patakad tagasi , nihutas peegli ette ja pühkis käterätikuga higised sõrmejäljed klaasilt . </s> </p>
<p> <s> Pool sekki sai Toliku verele vajaduseks , veeni tuubitud ollus andis kirjeldamatu õndsuse . </s> <s> Pärast seda soojast pesast tänavale minna oli teinekord lausa põrgupiin . </s> <s> Kuid peremees ei jätnud Tolikut mitte kunagi üksi koju . </s> <s> Pika pärastlõuna kuni hilisõhtuni hulkus poiss Jefimi antud taskurahaga mööda linna , helistas putkast telefonikaardiga mobiilile , ootas nagu koer määratud kohas , kust närviline peremees ta pardale võttis . </s> </p>
<p> <s> Nädal aega elas ta Jefimiga . </s> <s> Peremees võttis Toliku viimaks õhtustele autosõitudele kaasa , et klientide väljakutseid oodates igavust peletada . </s> <s> Vahest oli selles autosse võtmises veidi haletsust , võib-olla ka tarvidust poisiga natuke hingeliselt liituda . </s> <s> Tolik mõistis kiiresti , et pole vaja püüda Jefimiga vene keelt purssida . </s> <s> Mida vähem ta räägib , seda parem . </s> <s> Isand tahtis armukesega eesti keelt harjutada . </s> <s> Tuli vastata küsimustele , oma minevikust veidi aru anda , ja seda mitte liiga innuka teenistusvalmidusega . </s> <s> Ometi tahtis Tolik vahel sõna sekka öelda . </s> <s> Õnneks ta ei aimanud , millist viha ta hetkiti oma äärmiselt lollide ütlemistega Jefimis tekitas . </s> <s> Hooti oleks too tahtnud poisi lihtsalt maha lüüa . </s> <s> Tolik sobis talle vaid voodisse , et seksuaalselt kompenseerida kuratlikku neelu doosi järele . </s> <s> Diilerina pidi Jefim piiri tunnetama ja seda pidama . </s> <s> Muidu võis ta väga halvasti lõpetada . </s> </p>
<p> <s> Õhtul sõitsid nad Geša juurde . </s> <s> Kuid Tolik ootas sedapuhku pimedas autos . </s> <s> Uut pulbrit saanud Jefim tuli veerand tunni pärast autosse tagasi . </s> <s> Nad ei teadnud , et toll ja piirivalve puistavad parajasti Tallinna sadamas Toliku poolvenna Leino ehk Izvoztšiku kaubabussi . </s> <s> Izvoztšik oli Afganistanist läbi Usbekistani , Kasahstani , Venemaa ja Valgevene tarnitud hermeetilised kuus kilo Lätis oma tagavararattasse ümber muljunud , kuid alates Ikla piiripunktist oli ta pidevalt luubi all . </s> <s> Käiku sisselükkav Jefim ei teadnud , et saja meetri kaugusel seisvast autost fikseeris kriminaalpolitsei inspektor infrapunase öökiikriga ta " Mazda " numbri . </s> <s> Tallinnasse poetatud kilo diileritele väljajagav Geša ei osanud oma kiskjaliku kuuenda meelega peljata , et narkovõrgu kaardistamise huvides on ta villal nüüd alaline silm peal . </s> <s> Tolik ei teadnud , et järgmiseks õhtuks ja ööks on ta Gešale broneeritud . </s> <s> Oli Jefimi õnn , et politseil ei jätkunud sel ööl tema operatiiv-taktikaliseks jälitamiseks isikkoosseisu . </s> <s> Kuid juba poole tunni pärast hakati ilma igasuguse prokurörisanktsioonita ta mobiiltelefoni pealt kuulama . </s> </p>
<p> <s> Sel õhtul otsest leivatööd ei tehtud . </s> <s> Poolpaljalt voodis vedelev Tolik vaatas telerit . </s> <s> Ta oli irvakil köögiukse vahelt näinud , kuidas Jefim väikesel elektronkaalul sekke doseerib – raputab tibakese pulbrit roostevabast terasest alusele , jälgib näitu ja pühib jumaldatud kübemed pintsliga kilekotikesse . </s> <s> See nõudis kindlat närvi ja väga täpset kätt , õieti pärineski taatlusaparatuur ühe juveliiri käest . </s> </p>
<p> <s> Enne töö ja vaev , alles siis lõbu – sellest põhimõttest hoidis Jefim raudselt kinni . </s> <s> Enne ta end sel õhtul ei süstinudki , kui viis grammi viiekümneks sekiks oli jaotatud . </s> <s> Endale olluse naha alla tuupinud , läks ta poolesekise doosiga voodisse . </s> <s> Tolik hoidis hammastega žgutti , pumpas innukalt rusikat . </s> <s> Süstal õieli , otsis Jefim poisi veeni , kohe pidi hakkama õndsus voolama . </s> <s> Kuid just sel torke-eelsel hetkel helises mobiil . </s> <s> Rääkis Geša ja teatas paari blää-blää-blää pettelause sekka : " Izvoztšik gorit ! " </s> </p>
<p> <s> See oli õndsusse tungiv ebameeldiv teade , mida kuulis ka Tolik , kes jäigi süstimata . </s> <s> Poiss teadis , mis hüüdnime tema poolvend kannab , kuid ei julgenud Jefimi käest järele pärida , mis Leinoga oli juhtunud . </s> <s> Ta taipas , et vaevalt Jefimgi seda täpselt teab , ja pidas targu lõuad . </s> </p>
<p> <s> Jefim aga kahestus . </s> <s> Ühelt poolt vallutas teda sõnulseletamatu õndsus , teisalt jõudis ajju halva teatega kaasnev alalhoiuinstinkt . </s> <s> Kaifi allgi oskas ta küllalt selgesti mõelda ja keskendus mõneks minutiks kõige olulisemale . </s> <s> Ta jõudis otsusele , et on vaja poiss välja visata ja homme igaks juhuks kogu kaup avariipinnale toimetada . </s> <s> Ja seda kõike rahulikult , rabistamata . </s> <s> Külili voodis , keeras ta poisi endale ette , rebis tal püksid maha ja hakkas puusadega vastu Toliku tagumikku hõõruma . </s> <s> Seekord Jefim ei jõudnudki tuimalt kuuletuvale tükile sisse pilastada , enne voolas pinge välja . </s> <s> Ta ägas vabanedes ja tõukas siis mängukanni endast eemale . </s> </p>
<p> <s> " Ja nüüd marss , duši alla ! </s> <s> Enne kui sääred teed . " </s> </p>
<p> <s> See oli Tolikule halvaendeline korraldus . </s> <s> Ta sai aru , et ta visatakse nüüd välja nagu tarvitatud kalts öhe . </s> <s> Siiski hellitas ta veel lootust . </s> <s> Nagu ei tea mis pahandust teinud koer vaatas ta ühtaegu mõistmatu ja anuva pilguga oma peremehele otsa . </s> </p>
<p> <s> " No mis sa passid . </s> <s> Riidesse ja minema – selge ? ! " </s> </p>
<p> <s> Pisarad kurgus , loputas Tolik end vannitoas , tõmbas teksapüksid ja uued botased jalga . </s> <s> Paelu sidudes tekkis tal mõte . </s> <s> Süda küll natuke põksus , kuid ta julges seda siiski . </s> <s> Tolik nihutas peegli eest ja pistis kolm topsikest tasku . </s> <s> Paar tükki jäi salaorva veel järele , kuid raha oli vähe , ainult üks nutsakas sajalisi , mis oli mõeldud vahetusrahaks . </s> <s> Kuid seegi oli poisile terve varandus . </s> </p>
<p> <s> Ta seisis toauksel , jope kaenlas , ja ootas väljaviskamist . </s> <s> Jefim ajas end voodist püsti , võttis nahktagi taskust võtmepuntra ja tatsas korteri välisust lahti keerama . </s> <s> Lukke oli mitu , rauduks avanes raskelt , trepikojast hoovas jahedat , veidi kuse järele lehkavat õhku . </s> </p>
<p> <s> " Saad aru , poiss , elu on selline . " </s> </p>
<p> <s> Tolik noogutas , luristas tatti , läks üle läve ja hakkas treppidest alla astuma , üks külg kergelt ees . </s> <s> Tema taga kolksatas rauduks ja ragisesid lukud . </s> </p>
<p> <s> Petsilt pihtapandud pass ning Jefimilt varastatud purgikesed ja rahanutsakas taskus , seisis Tolik kõledal Lasnamäel . </s> <s> Ta ei teadnud , kus ta asub ja kuhu minna , kuid tundis , et peab kiiresti sääred tegema . </s> <s> Samas kartis ta endast vanemaid pätte ja narkomaane . </s> <s> Pimedusest puhuv tuul keerutas suurte majade vahel prügipabereid , pidevalt sinna-tänna vahtides jõudis ohtude vastu silmi lahti hoidev poiss varsti suurele teele . </s> <s> Busse enam ei käinud , kuid ta pidas kinni takso . </s> </p>
<p> <s> Ukse lahti lükanud sohver küsis kohe : " Kas sul raha on ? " </s> </p>
<p> <s> " On küll ! " </s> <s> Aegsasti sada krooni valmis pannud Tolik näitas rahatähte . </s> </p>
<p> <s> " No istu siis peale . " </s> <s> Tolik istus taksosse . </s> <s> " Kuhu sõidame ? " </s> </p>
<p> <s> Venis jupike mõttepausi . </s> <s> " Kesklinna . " </s> <s> Nimepidi teadis Tolik vaid mõnda Tallinna tänavat . </s> </p>
<p> <s> Kesklinnas ei osanud ta minna mujale kui " Viru " hotelli kõrval paiknevasse " Nehatu " toidutarre . </s> <s> Ta sõi šnitsli friikartulitega ja hamburgeri , limpsis jäätist ja imes suure kokakoola . </s> <s> Kell oli vaevalt kaks , edasi minna polnud kuhugi . </s> <s> Ometi oli tal plaan , milleni oli veel aega . </s> <s> Tolik hulkus Postimaja taga , piilus ja puges läbi plangu . </s> <s> Mõned ehitusmehed askeldasid öises vahetuses prožektorite valgel . </s> <s> Kõrge kraana nokast oli mitu valgusvihku alla suunatud . </s> <s> Poiss hiilis seina ligi hoides tööriistakuuri , mille uks seisis irvakil . </s> <s> Ta ronis ühele riiulile , puges nagu kõuts soojustusmaterjali pakkide vahele , vähkres mugavamat asendit otsides ja võis seal siis mõneks tunniks silmad kinni lasta . </s> </p>
<p> <s> Enne agu luukas ta sadamasse . </s> <s> Ostis kioskist pudeli kokakoolat ja pakikese kondoome . </s> <s> Sadamahoone oli juba avatud , kassa veel kinni , aga piletiga polnud kiiret . </s> <s> Esimene laev pidi Soome väljuma kell kaheksa . </s> </p>
<p> <s> Tolik läks WC-sse ja sulges end kabiini . </s> <s> Kõigepealt keeras ta kokakoola lahti ja rüüpas lonksukese . </s> <s> Seejärel potile istunud , koukis ta purgikesed välja ja ladus need ettevaatlikult põrandale . </s> <s> Kondoomidega oskas ta ümber käia , rullis lahti , raputas purgikesest valget pulbrit sisse ja tegi sõlme peale . </s> <s> Nüüd tuli soolikas alla neelata . </s> <s> Õnneks oli see libe , haiglast oli tal sondi neelamise kogemus meeles . </s> <s> Tolik sundis end ja tundis , kuidas klimp mööda söögitoru alla makku vajub . </s> <s> Ta jõi veidi kokat peale , puistas teise purgi sisu uude kondoomi , sõlmis ja neelas . </s> <s> Kolmas ja viimane " Billy Boy " kondoom oli musta värvi . </s> <s> Toliku käed värisesid veidi , viimast kahtekümmend viit grammi preservatiivi kallates pudistas ta muist põrandale . </s> <s> Kuid pole viga , küll ta väljasitutud kauba Helsingi tänavail heade tuhandete eest maha müüb . </s> <s> Või leiab mingi kihvti diileri , kellele terve koguse soodsalt huugama paneb . </s> <s> Tolik ei teadnud , et tema maos ligunevatesse kondoomidesse peidetud heroiini turuväärtus on Tallinna tänavahinnas üle saja tuhande krooni . </s> </p>
<p> <s> Kolmanda kondoomi neelamise ajal hakkasid teised alt vastu , ka öine hamburger ja jäätis hakkasid üles pumpsima . </s> <s> Kuid filmis nähtud operatsioon tuli edukalt lõpuni viia . </s> <s> Raketiväelasest isa oli ta kunagi sooja spermajoa tõukel selle maailma orbiidile lennutanud , lakitud küüsil kassat klõbistav ema polnud munarakku katkestanud , vaid poisslapse üsast karmi elu gravitatsiooni paisanud , nüüd pidi ta oma olemasolu tõestama . </s> <s> Mehiselt kugistas Tolik viimast portsu , võttis end kokku ja ahmas kondoomisoolika hingetorru . </s> <s> Ta tõusis kähku püsti , ajas näpud kurku ja püüdis kummi sabast kinni napsata , kuid see oli liiga sügaval . </s> <s> Hing kinni , tahtis ta lämmatajat välja läkastada , kuid tropp ei liikunud paigast . </s> <s> Tolik tundis , kuidas veri näkku tõuseb ja keha õhupuudusest üleni kuumaks läheb . </s> <s> Silmad punnis , nükerdas ta paaniliselt kabiini riivi kallal ja pääseski viimaks välja , kuid samas kadus pilt eest ja poiss kukkus põrandale tõmblema . </s> <s> Kui üks reisija viie minuti pärast kusele tuli , silmas ta kerge ehmatusega tualettruumi valgele põrandale kägardunud mehehakatist . </s> </p>
<p> <s> Tolik oli juba endast välja läinud ja hõljus WC-põrandal lebava keha kohal . </s> <s> Inimesed sekeldasid ärevuses poisikese maise kesta ümber , turvamees püüdis läbi taskuräti kunstlikku hingamist tehes teda tagasi kehasse tuua , kuid nätskest heroiinijahust klompunud kondoom takistas eluvaimu naasmist . </s> <s> Tolikut haaras meeletu piinlikkusetunne , oma häbiväärse keha kohal paaniliselt hõljudes ei saanud ta aru , milles asi , ega teadnud , mida teha . </s> <s> Kehasse ta enam tagasi ei pääsenud . </s> <s> Kuid selle lõpliku eemaldumisega oli ta oma üürikese ja mõttetu elu juba lunastanud . </s> </p>
<p> <s> 2001 </s> </p></div2><div2 type="alaosa"><head> TÄI PIIR </head>
<p> <s> Päike kandis taevas Stalini nime ning tuhandetes tühjaks põletatud ja täis roojatud kirikutes oleks ikoonide ja küünalde asemel edasi peetud sigu või kanu , kui neid vaid olnuks . </s> <s> Kõik oli ära söödud , puhtaks õgitud , paljaks näritud , olematuks imetud , ainult tee kommunismile õitses edasi . </s> <s> Kümnete miljonite talupoegade kondid olid juba samblaga kaetud ja Siberi okastraataedikutes veritsesid värskelt toodud hingevaakujate külmunud pasahunnikud . </s> <s> Miljonite siia-sinna paisatud hingede üle arvet ei peetud , aga täisid elas selles pahupidises õndsuses veelgi rohkem . </s> <s> Vaevalt et Jumalgi oleks neid suutnud kokku lugeda , sest täi piir jäi määratlematuks – iga hetk litsuti laiaks tuhandeid , kuid samal hetkel sigis ka uusi . </s> <s> Inimestega oli nõndasamuti . </s> </p>
<p> <s> Jumal oli siis parimal juhul kontseptsioon . </s> <s> Aga ideoloog ise , inimene , ei suutnud seda lahti seletada . </s> <s> Mina , Smolenski lähedal elanud mees , kelle mälestuste katkendeid te allpool loete , ei kartnud oma pead pakule panna . </s> <s> Maailmarevolutsiooni teooria või dialektilise materialismi asemel murdsin oma ajusid rohkem selle üle , mis või kes on Jumal . </s> <s> Kuidas teda üles leida , tunnetada , kuidas kõik – lisaks maisele õnnele ja kogu maa elektrifitseerimisele ka taevane õnn – kätte saada , absoluutne harmoonia lauale lüüa ? </s> </p>
<p> <s> Kuid mina – Ivan Kononov on mu nimi – , 1918. aastal kahjuriks ja leivavilja varjajaks tunnistatud ning samas ilma igasuguse kohtuta poodud diakoni poeg , langesin tihti südant närivasse kahtlusse : kas Jumalat üldse ongi olemas ? </s> <s> Ateistidele risti vastu oli öeldud , et kui poleks , siis tulnuks ta välja mõelda . </s> <s> Teisalt tundsin , et kõik , mida üldse välja mõelda annab , on automaatselt kuidagi ka olemas . </s> <s> Varjatud eksistentsist ilmub nähtus , mille peale mõistus sähvatab . </s> <s> Või piitsutab inimese fantaasia nii kaua olemise tumedat poolust , kuni sealt uued hämmastavad fenomenid süttivad . </s> <s> Pole võimalik kujutleda seda , mida pole olemas ; kõik , mida on võimalik kujutleda , kuulub siia , ainsasse maailma . </s> <s> On ainult üks maailm ja selles olemine . </s> </p>
<p> <s> Kuid kes või mis on Jumal – kas ta on kõikvõimsalt täiusliku mõistusega absoluutne isik nagu üliolend või igal pool kõiketäitvalt hõljuv maailmavaim nagu panteistlik entelehhia – , sellele ma enam hästi pihta ei saanud . </s> <s> Kord kaldusin ühte , siis jälle teise tunnetusse . </s> <s> Isikuna oli Jumal kuidagi hirmsam ja armsam , nagu stalinliku jõuga läbistav mõõk . </s> <s> Abstraktne jumalavaim aga pakkus rohkem mõtlemisainet ning siis urgitsesin mina , Ivan , kississilmne ja kaine vandenõulane , justkui trotskistlik täi . </s> </p>
<p> <s> Asi polnud üldse selles , kas kirjutada Jumal suure või väikese tähega , sest kirjutada polnud temast nagunii mitte kellelegi , vaid hoopis selles , et lähenes Oktoobrirevolutsiooni 20. aastapäev , mis langes täpselt kokku minu kolmekümnenda sünnipäevaga . </s> <s> Juba aastate eest olin ma endale tõotuse andnud , et kui kolmkümmend täis saan , lõpetan oma päevikupidamise . </s> <s> Olnuks nii ilus lõpetada see koos ülima kindluse leidmisega ning edasi kogu oma järelejäänud maine elu selle valguses truult teenida . </s> <s> Oli viimane aeg võtta naine , pidada suu , hoida silmad lahti ja osta kusagilt orikas . </s> <s> Aga selle asemel keerasin konservikarbist meisterdatud lambikese tahi jälle kõrgemaks ja kummardusin oma märkmete kohale . </s> <s> Ette rutates olgu öeldud , et oma päritolu salates töötasin NKVD-s ahjukütjana ja koristajana , kuid ei kuulunud otseselt organitesse . </s> <s> Kui mu ankeedis puuduvast minevikust teada oleks saadud , poleks Ivanile raisatud kuulist kahju tuntud . </s> <s> Üheksat grammi kuklasse olnuksin ma spioonist papisigidikuna ikka väärt . </s> <s> Mina aga muudkui kirjutasin . </s> </p>
<p> <s> 1936 . aasta 31. detsembri hommikul seisin kaupluses järjekorras . </s> <s> Talongide alusel müüdi niiti , paberosse ja seepi , rahvas kippus tunglema . </s> <s> Korraga sisenes veidi joobnud , kuid see-eest mundris mees , kelle vaheliti kasukahõlmade all võis selgesti märgata siniseid kante . </s> <s> Saba eirates astus mees uljalt leti ette ja küsis kaupa . </s> </p>
<p> <s> Minu ees seisev eit ütles : " Kuulge , noormees , ärge laske linnukestel sinise huulepulgaga oma revääre määrida . </s> <s> Sinisega värvimine on dekadentlik komme . </s> <s> Partei nõuab teilt punast ja puhast joont , aga teie jooksete kaasa kodanliku moega . " </s> </p>
<p> <s> Mees pöördus , kainenes hoobilt ja puuris oma hiilgava silmavaate vanamutile näkku . </s> <s> Viis sekundit vaatas ta nagu rästik tarakani , vehkis siis tõendiga ja ütles : " Lähme ! </s> <s> Te olete arreteeritud . " </s> <s> Ta haaras eidel kaenlast ja venitas komberdaja kaasa . </s> </p>
<p> <s> Kui ma 1. jaanuari õhtupoolikul kütma ja koristama läksin , oli eit kongipõrandale kinni külmunud . </s> <s> Kamber , mis oli ka talviti kümnetest ja kümnetest kinninabitud inimestest alati tulvil ja seetõttu isegi suuremate külmade ajal vähemalt leige , seisis nüüd uue aasta eel seletamatul kombel äkki tühi . </s> <s> Terve õõnestajate , vastaliste ja mitteteatajate topelttosin oli just tappi kupatatud ning kamber , mis asus ametkondliku tualettruumi all , oli jäätunud , sest lagi tilkus läbi . </s> <s> Lisaks olid uurijad süüdistatavate mõjutamiseks lasknud trellitatud kambriakna klaasid puruks peksta , aga väljas paukus kolmkümmend viis kraadi külma . </s> <s> Villaseis sukis ja tsaariaegses palitus eit oli miskipärast end just selle tilkumise alla sättinud ja järgmiseks päevaks poolenisti jääs nagu harakaraibe külmunud kuses . </s> </p>
<p> <s> Kuigi kambrit polnud võimalik kütta , tundsin end süüdi . </s> <s> Mulle anti korraldus laip jääst vabastada . </s> <s> Kirka ja labidaga oli seda kuidagi ebainimlik teha , seepärast süütasin kongipõrandale lõkke . </s> <s> Suits läks läbi häda aknast välja , kuid tule soojus mõjus rohkem laele kui kõrval olevale hunnikule . </s> <s> Nõnda läkski lae peal miski enne keema , kui laip lõplikult lahti sulas . </s> <s> Tualettruumist levivad aurud jõudsid koridori ja punanurka , kus põõnavad uurijad enne ööd jõudu kogusid . </s> <s> Nad ärkasid läkastades , tõusis metsik sõim . </s> <s> Mind taheti samas maha lasta , kuid enne kutsuti välja tuletõrje . </s> <s> Pritsimeeste saabumise ajaks suutsin läbi kambriakna nii palju lund sisse kaapida , et lõke põrandal enam ei lõõmanud . </s> <s> Sain ise paraja vingumürgituse . </s> <s> Paar hasartsemalt sõimelnud pritsimeest jäeti nõukogudevastase agitatsiooni eest samasse kambrisse seemneks , eidelaip viidi kloostri taha okastraadiga piiratud jäätmaale vareste nokkida , mind aga suunati santehnikute kursusele . </s> </p>
<p> <s> Õhtuti pistsin koduse paksu kardina taga sinise pliiatsiotsa jälle suhu ja hakkasin ruudulisele vihikupaberile oma tähti vedama . </s> </p>
<p> <s> Santehnikute kursuse lööktöölise kommunistliku teadvuse arendamise loengutel tutvusin ma Liidiaga . </s> <s> Ta oli pärit kulakutele kaasatundjate perest , töötas sanitarina ja elas haigla pesulao esiku nurka eraldatud põrandasiilul . </s> <s> Liidia kõhnal tedretähnilisel palgel kahvatas alaline kartus , ta ei osanud kuhugi peita oma vesihalle silmi . </s> <s> Tema isa oli tääkidega surnuks sorgitud , ema vägistatud ja põllule väetiseks jäetud , tükeldatud vend naabrite juures poolenisti söödavaks küpsetatud ja noorem õde vabrikust võetud niidirulli pärast riisujaks tunnistatuna kümneks aastaks orjalaagrisse saadetud . </s> <s> Liidias elas alaline hirm , sest oli ju temagi südamel mõni peotäis mahapudenenud viljateri ja kärbunud rindade vahel põllult minema viidud kartulipabul . </s> <s> Kuid tema õnneks ei teadnud seda mitte keegi . </s> </p>
<p> <s> Ausalt öeldes armusin ma Liidiasse , me jõime õhtuti koos teed , meie vahel tekkis usaldus ja neil õhtuil , kui me söandasime üht-teist oma minevikust rääkida , tikkusid ka minu silmi soolased hingetilgad . </s> </p>
<p> <s> Veebruari keskel valmistusime santehnikueksamiks , Liidia tassis mitmepuudaseid malmtorusid ja mina raiusin ümara kirkaga külmunud maasse trassi , mis pidi jooksma otse NKVD tualettruumi . </s> <s> Olin sisimas otsustanud , et teen Liidiale pärast eksamit abieluettepaneku , kuid saatus tahtis teisiti . </s> <s> Täiesti ootamatult võttis linna kanalisatsiooniinsener Tetšnev Liidia Punaarmee aastapäeval tantsima , ostis puhvetist kommi ja kalja ning saatis ta õhtul koju . </s> <s> Tetšnev oli nohik , aga kuulus parteisse ega öelnud vahel ära sajast grammist . </s> <s> See teda tegutsema julgustaski . </s> </p>
<p> <s> Kuigi komisjonis istus ka Tetšnev , tegime mõlemad eksami ilusasti ära , kuid Liidia paigutati kanalisatsioonivalitsusse abi-masinakirjutajaks ning enne maipühi abiellus ta Tetšneviga . </s> <s> Mina jätkasin ahjukütja-koristaja-santehniku kvalifikatsioonis NKVD allsüsteemi majandis , kus olid 1937. aasta kevadel väga kibedad päevad . </s> <s> Maja oli juba märtsis arreteeritutest nii soe , et kütta õieti polnudki nagu vaja . </s> <s> Tuli rohkem ventileerida , tudeerida turbulentsi ja suunata filtreeritud õhuvooge . </s> </p>
<p> <s> Ma oleksin Liidia unustanud , sest ma ei jõudnud oma puhkevaid tundeid talle ju õieti avaldadagi , kuid saatus tahtis jälle teisiti . </s> </p>
<p> <s> Asi oli selles , et kanalisatsioonivalitsuse komsomoliinstruktor Gadjušina oli juba paar aastat Tetšnevile silma heitnud . </s> <s> Kui ta nüüd nägi , et kulakutele kaasatundja ja riisuja õde on Moskva ülikooli lõpetanud insener Tetšnevi ta nina eest ära napsanud , lõi temas kihama naiselik õelus . </s> <s> Gadjušina kirjutas Liidia peale salakaebuse , mille alusel tüdruk vahistati . </s> <s> Tetšnev käis kikivarvul , silmaklapid peas , ega tahtnud oma naisest enam midagi teada . </s> <s> Kuid varsti hakkas Gadjušina tedagi pigistama , võttis inseneri käsile ja tegi talle ettepaneku naisukesest avalikult lahti öelda . </s> <s> Tetšnev oli alati kidakeelne olnud ega osanud ise asja õigest küljest alustada . </s> <s> Gadjušina pakkus talle igasuguseid variante : astuda üles ametiühingu liinis , partei liinis , ratsionalisaatorite liinis , lööktöö liinis , kahjurite paljastamise liinis , ohutustehnika liinis , viisaastaku ennetähtaegse täitmise liinis või hoopis isikliku valvsuse avaldusega . </s> <s> Ühiskorteri naabrimutt , kes seda vandenõu , kõrv kikkis vastu vaheseina , õhtul pealt kuulas , osutus Tetšnevist väledamaks . </s> <s> Mahalastud parteiveterani Kormoranovi lesk Klavdia sibas juba hommikul postkasti juurde ja saatis teate teele . </s> </p>
<p> <s> Tetšnev ja Gadjušina võeti kinni järgmisel ööl , uurijate hulgas tekkis väike segadus , mis paragrahve siin rakendada . </s> <s> Eksisteerisid terminid : " agitatsioon omakasupüüdlikel eesmärkidel " , " kallutus mittenõukogulikul otstarbel " , " hiiliva mõtlemise juurutamine " jne. , sest oli ju Gadjušina Kormoranova andmetel silmas pidanud vaid oma isiklikku huvi ehk abielu , mitte aga Tetšnevi kommunistliku moraali puhastumist . </s> <s> Õhus kääris väike näidisprotsessi idee , kuid liiga tühiste tegelaste tõttu summutati see mõte oblastikeskuses ära . </s> </p>
<p> <s> Kui verise nina ja ragisevate ribidega Tetšnev oli süüdistusele alla kirjutanud , ent julges siiski piiksatada : " Mille eest ometi ? " vastas uurija : " Te ei räägi mitte midagi , aga teate liiga palju . " </s> <s> Põhimõtteliselt samamoodi töödeldud Gadjušina , keda oli hoitud kolm ööpäeva lutikakapis õrre , soolaheeringa ja napi vee peal , söandas uurijale esitada sellesama küsimuse . </s> <s> Uurija , Samorubin oli ta nimi , vastas armuliselt : " Te muudkui räägite , aga ei tea mitte midagi . " </s> </p>
<p> <s> Nad mõlemad said kümme aastakest : Gadjušina nõukogudevastaste meeleolude haudumise eest ja Tetšnev süüdimõistetud isiku perekonnaliikmena . </s> <s> Ka Liidiale kui sotsiaalselt kahjulikule elemendile väänati kümnekas . </s> <s> Lisaks leiti Gadjušina ema juurest suur tsaariaegne hõbekahvel ning moor sai põrandaaluse relvalao ja tõenäolise mõrva kavandamise eest kuus aastat . </s> <s> Väljapekstud hammastega Tetšnevile oluliste inimestena pandi kirja veel keegi Pascal , Leibniz ja Spinoza , kes sedamaid tagaotsitavaks kuulutati ja on sotsiaalselt ohtliku elemendina tagaotsitavad tänapäevani . </s> </p>
<p> <s> Mina töötan nagu ennegi ahjukütjana , lükkan liikuma torudesse kinni jäänud paska ja kahtlen edasi . </s> <s> Aga kuidas ikka nii saab , Jumal ! ? </s> </p>
<p> <s> Olen arreteerimise , piinamise ja surma suhtes üpris ükskõikne inimene , kuid ei suuda nende igapäevaste asjaolude ees silmi kinni pigistada . </s> <s> Vaevalt suudab keegi teine siin peale minu Jumalat kinni võtta . </s> <s> Või äkki ikka suudavad ? </s> <s> Hoiavad teda hakatuseks paar nädalat kambris paraski kõrval , topivad siis näppepidi sahtli vahele , annavad ahjuroobiga üle turja ja löövad kantsikuga ribide peal tantsu . </s> <s> " Ah sa , raibe ! </s> <s> Tunnista üles , madu , kelle kasuks sa siin töötad ? ! " </s> <s> Jumala asemel on neil aga esialgu nuia all vaid täid . </s> <s> Kuigi tihe kamm neid iga päev meie kubermangu ... , vabandust , oblastilinnast , kümneid ja sadu välja kammib , jääb teisele poole trelle ikka äraarvamatu hulk järele . </s> <s> Pole viga , peame vastu , Jumala otsimise tee pole kerge ja sellel juba iga mats ei astu . </s> </p>
<p> <s> Mul oleksid justkui kõrgemad huvid , rehitsen vahel uurimiselt pudenenud pabereid ja toimetan neid tasahilju kõrvalegi . </s> <s> Kuid sündmuste keskel viibides tunnen , et mu süda oleks justkui kummikott , milles ühtaegu hõõgub ja loksub hingehigist leige narts . </s> <s> Kõrsi langeb nagu loogu ja miski siuhkab ka minu südamesse . </s> <s> Samal ajal uitab mõte hoopis mujal . </s> <s> Ma ei tea , kas see teine koht on mingi ruum või muu aeg , aga sageli ei asu see sulgunud mõtteväli , kus mu abitu vaimukujutlus uitab , neis koridorides , kuhu kostab pekstavate uurimisaluste karjeid . </s> <s> Ja ma julgen muu tähtsama hulgas neid peksmisi ja piinamisi pealiskaudselt kirjeldada kui kõrvalprobleemi . </s> <s> Sest tähtsamat ( aga mis võiks olla tähtsam inimlikust kannatusest ja õnnest ? ! ) ma sõnadesse püüda ei suuda . </s> <s> Nõnda piirdun vahel täheldama ainult neid närve häirivaid kriiskeid ja ebameeldivaid röginaid , mis tungivad inimlikus halas läbi uurijate kabinetiuste . </s> <s> Aga mina , kõrvad justkui pooleldi vatti täis , usun ikka veel , et kui ma suudaksin tabada Jumala – Ta nõnda kinni püüda , nagu NKVD Gadjušina-moori kodust vatiteki alt , siis voolab maailm kohe õnne nagu piima ja mett . </s> </p>
<p> <s> Ma ei teagi täpselt , kas tahan oma Jumala-jahiga päästa eelkõige oma hinge või haakida Tema õnneliku leidmise läbi automaatselt õndsusse ka teised , sajad ja miljonid hinged neis kehades , kelle füüsiline kannatus mind teinekord vägagi nukraks teeb . </s> <s> Kõik tahavad oma nahka päästa , aga mina tahan Jumalat ! </s> <s> Ja see on kõige tähtsam . </s> <s> Küll siis , kui mul Jumal käes , ka teie nahka jõuab päästa . </s> <s> Võib-olla tahan ma Teda või seda liiga otse kirvega tabada või lõa otsa võtta , aga küllap veel otsemini , ilma mõtteta , vaid kehapiinadest tuleneval täisunnil tahavad seda nemadki . </s> <s> Olla ise oma jumalad , aga mitte litsutavad täid . </s> </p>
<p> <s> Aga mis ma neist parem olen ? </s> <s> Kuigi mu hambaid pole veel kurku pekstud , ribisid sisse tallatud , mind nägupidi paraskisse surutud . </s> </p>
<p> <s> Ja ma mõtlen ! </s> <s> Aga mis sellest , täpselt samasugune , oma hinge päästa ihkav täi olen ju tegelikult minagi . </s> <s> Ja kas pole koguni nemad – paratamatu ülestunnistuse eel verinartsuks hakitud hingekandjad – need , kes hoopis minu hinge lunastavad , ära päästavad , enne kui mina neid ? </s> <s> Ah , täi , pane oma käsi südamele – tõesti , mina ju nii põletava kisaga hinge päästa ei taha . </s> <s> Keda , milleks ? </s> </p>
<p> <s> Kui mu mõtlemine täies alastiolekus tänavale tuleks , vaat see oleks juba häbi ots . </s> <s> Aga kus siis nemadki selle Jumala leidnud on ? </s> <s> Ei ! </s> <s> Seda pole kuidagi tunda , oleme ikka ühesugused täipiirilised jumalatahtjad . </s> <s> Sest Jumal , ta peaks ju ometi olemas olema , hoiab piiri – mina ühel pool usterida , nemad teisel pool . </s> <s> Küll esialgu , aga siiski , olgu siis see täi piir . </s> <s> Ja me kõik , põhimõtteliselt võrdsed täid , oleme siin maises pasas . </s> <s> Nemad situvad varsti surmalaagrites verd , mina joon õhtuti mõrkjat ja lahjat teed ning otsin siin tattnina valgel oma ja ka nende Jumalat edasi . </s> <s> Mina otsin edasi , aga teie kondid vedelevad igikeltsal ja tühjagi te seal Teda või seda edasi otsite . </s> <s> Ja kui leiaksitegi , siis eelkõige ja ainult iseenda mitte punktigi väärt täihinge päästmiseks . </s> <s> Mina jälle otsin Jumalat , et koos iseendaga päästa ära kõik maailma täid . </s> <s> Andke andeks , kommunismi sõtkutud orjanartsud , kuid mina olen esialgu siin leige teeklaasi juures ikka veel natuke suurem täi kui teie , täna-homme pöidlaküüne all laiakslitsutavad . </s> <s> Rüüpan terviseks . </s> <s> Ptüi ! </s> </p>
<p> <s> Kui Stalini asemel kellegi parema Jumalaks leiame , siis anname üksteisele teada ja ärme peame viha . </s> <s> Milleks ? </s> <s> Kuid seni las olla Stalin ses maises täipuuris kõige kõrgem täi , kes tuleb ajutiselt ( nii-öelda taktikalistel kaalutlustel ) Jumalaks tunnistada . </s> <s> Munni see sõda , manöövrid on tähtsamad . </s> </p>
<p> <s> Ma polnud tegelikult midagi leidnud , kõik venis samamoodi edasi . </s> <s> Liidia oli viidud , orikas ostmata , pruut leidmata , kuid eluase baraki kamorkas ja töökoht organite ahjude man veel alles . </s> <s> Siis aga vankusid needki . </s> <s> Ja ennäe imet . </s> <s> Tol ajal üldkehtivate arusaamade järgi ikka paremuse poole . </s> </p>
<p> <s> Paar ülekuulaja- või uurijaabi oli meil ( näe , kirjutangi juba " meil " ) ametkonnasiseste mõõdupuude järgi volitusi ületanud , end töövõimetuks joonud , üks kellegi palge peal sõrmenukidki murdnud , nii et enne oktoobripühi ei suudetud enam plaanikohaseid ülestunnistusi välja peksta . </s> <s> Kuid töö vajas tegemist . </s> <s> Nõnda tehtigi mulle ettepanek , millest oli võimatu keelduda . </s> <s> Ma pidin öösiti uurijate moraalset julgeolekut kindlustama ja ülestunnistuste väljapitsitamisel abiks olema . </s> <s> Surnud Jumala jätsin esialgu igaks juhuks tagataskusse . </s> <s> Mine sa tea , millal teda tarvis võib minna . </s> </p>
<p> <s> " Ah sa , raibe ! </s> <s> Ütle , kus su jumal on ! </s> <s> Tunnista üles ! </s> <s> Näita koht kätte , raisk ! " </s> <s> Inimeseks nimetatud tõbras vaatas oma punnsilmadega mulle otsa nagu punetav konn ega teadnud midagi kontrrevolutsioonilise jumala olemasolust , revolutsioonist rääkimata . </s> </p>
<p> <s> Mats , mats , mats – lasin nuudil esialgu kergelt ta ribidel tantsida ja see lõi ta kõriviled ülemisse registrisse üürgama . </s> <s> Kuid ei avardanud mälu . </s> <s> Mina kui uurija abi pidin seda avardama . </s> </p>
<p> <s> Tetšnevi naaber , kräsupäine kingsepp , ei tahtnud mitte midagi rääkida , ainult mõmises nagu karu ja vehkis kämmaldega paberite peale , mida uurija talle allakirjutamiseks nina alla toppis . </s> <s> Muidugi võis see kingsepatümikas teada vahest veel rohkemgi kui ta organisatsioonikaaslane – juba äraveetud Tetšnev – , kuid paistis , et kingsepa teadmised piirdusid üksnes tallutamise ja pealsete spetsiifikaga . </s> <s> Suusata siis kongi , tõbras , seal sul aega küll enne järgmist letti kuritegusid meenutada . </s> </p>
<p> <s> " Vanja , mis jumalat sa siin välja pressid , asi on ju hoopis muus , " imestas uurija Samorubin , kui ülekuulatav oli ära viidud . </s> </p>
<p> <s> Järgmisel ööl jätsingi jumala nii-öelda igaks juhuks targu tagataskusse ning peksin sel kingsepal hinge välja . </s> <s> Samal õhtul asenduseks pokri nabitud naabrite jutust selgus , et kingsepp oli tumm ja lisaks veel kirjaoskamatu . </s> <s> Aga mis läinud , see läinud , ning mu agarus tunnistati organite praagiks . </s> </p>
<p> <s> Enne seda kingsepa kustumise jama olin ma Gadjušina kaasosalisele komsomolineiule , kes ei teadnud üldse mitte midagi , aga kippus Gadjušinastki rohkem rääkima , aina rääkima ja rääkima , vahepalaks tökatise saapaharja suhu muljunud . </s> <s> Ja kohe pärast Tetšnevi naabrit ja naabri naabreid võeti mindki ette . </s> <s> Loomulikult valitud täide killas . </s> <s> Nädalaga vormistati mulle " sotsialistliku plaaniületamise katsel isikliku initsiatiivi üles näidates toodetud praagiga sooritatud kahju " , mille lunastamiseks ma sain kuus kuud paranduslikke töid ühes kahekümne protsendi palga kinnipidamisega . </s> <s> See tähendas seda , et mind suunati Smolenski tapivanglasse täienduskursusele . </s> <s> Seal õppisin konvoiks . </s> </p>
<p> <s> Koerte lõrina saatel pugesid kühmus kogud koperdades tapikongi mustavasse suudmesse . </s> <s> Andsin neile püssikabaga paar ergutavat nähvakat ribidesse , et siis paksu topeltplekiga vooderdatud uks , klõmdi , kinni lüüa . </s> <s> Autokongi uksel kuulutas kiri : " Leib " või " Sovetskoje šampanskoje " . </s> <s> Igasuguste täide himusid osati mõlemal pool plekki üleval hoida . </s> <s> Rattad keerlesid , mootorid mörisesid , relsid hoidsid vaibumatut põhitakti . </s> <s> Südamed tukslesid , hinged kiunlesid , rusikad kiskusid nukki , sitt ja veri külmusid okastraadi ääres . </s> <s> Aga milleks haletseda täisid ? </s> </p>
<p> <s> Öösiti kargasin oma kitsukeses toas üles ja tormasin , rusikad õieli , hõbehalli ahjuplekki peksma . </s> <s> " Ah sa , tõbras , tunnista üles , raibe , kes on kaasosalised , lao välja , madu ! </s> <s> Ütle , kus sa oma jumalat peidad ? " </s> <s> Sõrmenukkide rebenenud nahast pritsiv veri nõrgus mööda leiget plekki ja ma ei tundnud mingit ihulist valu . </s> <s> Tõepoolest , milleks ? </s> <s> Miks oma hinges nii kirglikult jumalat taga ajada ? </s> <s> Imestasin ise ka oma lollust . </s> <s> Hommikul jahutasin oma paistetanud kämblaid külmas pesukausis ja läksin uusi täisid puuri ajama . </s> </p>
<p> <s> Ja siis saadeti Moskvast üks kindral meid kontrollima . </s> <s> Ime küll , aga see kindral osutus naiseks . </s> <s> Vist ainsaks tollase emakese Venemaa , see tähendab NSVL-i peal . </s> <s> Ei , ei , mu tulevane lugeja , sa ei pea arvama , et ma selle kindrali ära võrgutasin . </s> <s> Kaugel sellest . </s> <s> Kontrolliva punapreestrinnana dirigeeris ta revideerivate ohvitseride innukat karja ja see imes kurat teab kust paberitest mu mineviku välja . </s> <s> Selgus , et ma polegi selle mahasalatud ja ülespoodud diakoni lihane poeg , vaid ühe 9. jaanuaril 1905 Peterburis tulistanu sigidik , kes võeti kiriku eestkoste alla , sest too Talvepalee juures tulistanu oli oma abikaasa , see tähendab minu ema kägistanud , ja hiljem jalaraudades Siberisse saadetud . </s> <s> Kolmteist aastat hiljem , pärast diakoni ülesriputamist , kupatasid nõukogud mind lastekodusse . </s> </p>
<p> <s> Mäletan omasuguseid jõnglasi , kes enne söömist kõigepealt mitu korda vesisesse lobikaussi sülitasid , et kaaslased seda enda ette ei kisuks . </s> <s> Mäletan täägimeeste vahel nattipidi kohale taritud kotipoiste mõhnaliseks pekstud kuklaid , millel sibasid hõbedaseks rasvunud täid . </s> <s> Mäletan nepmanist vürtspoodniku soolaheeringast libedat nahkpõlle , mille vastu mu nägu suruti , kui riiulilt krabatud sarvesaiaga vahele jäin . </s> <s> Mäletan oma ribisid vastu kartseripõranda külmi tammelaudu . </s> </p>
<p> <s> Kuid tehasekooli tuulises töökojas ketravad treipingid ei määranud mu tulevikku . </s> <s> Tõsi , mõne aja töötasin katelsepana , siis küttevarustajana ja raamatute sorteerijana . </s> <s> 1930. aastate alguses tehti raamatukogudes suurpuhastust , ahjudele oli hakatust alati kuhjaga . </s> <s> Tsaariajast jäänud näpitsprillidega vanamees , kes oli juba läinud sajandist saati raamatuid laenutanud , sai priiküüdi Solovki täide " sanatooriumisse " . </s> <s> Raamatud huvitasid mind , ma tahtsin ja saingi tema asemele laenutusletti . </s> <s> Viis aastat lugesin päeval ja öösel ning ega kõiki kahjulikke ja iganenud köiteid suudetud korstnasse ajada . </s> <s> Terav lihunikukirves siuhkas küll hommikust õhtuni plaks ja plaks läbi köidete vastu tammepakku , aga lugeda kõlbas ka poolitatud raamatuid . </s> <s> Muist sai tervenagi kõrvale sokutatud , ega keegi nende üle täpset arvet pidanud . </s> </p>
<p> <s> Kolmekümnendate keskel nihkusin ma õigeaegselt organite manu ahjusid kütma , sest raamatukogud sattusid löögi alla . </s> <s> Mu järeltulija raamatukogus nabiti kinni üsna varsti pärast mu lahkumist . </s> <s> Kollete ees askeldades jõudsin kahe aasta jooksul näha veel kolme-nelja sinisilmset laenutajat , enne kui see raamatukogu üldse suleti , sest sinna ei leidunud enam laenutajat ega lugejaidki . </s> </p>
<p> <s> 1937 . aasta oktoobris istusin juba ise kambris , sest mu minevik , millest ma ise täielikult teadlik polnud , oli ilmsiks tulnud . </s> <s> Esimestel ülekuulamistel rääkisin oma arust tõtt , niipalju kui teadsin , kuid see ei päästnud mu esihambaid . </s> <s> Ahjuroop tantsis ka nimmel ning kusi muutus punaseks . </s> <s> Leitud märkmete või päeviku , kuidas soovite , läbilugemiseks kulus uurijal nädal , kõige hullem paistis kontrrevolutsioonilise tegevuse paragrahv , millega kaasnes salaorganisatsiooni loomine ja kahtlustus spionaažis . </s> <s> Muiates paberossi suitsetav uurija arvas , et kui ma kõike puhtsüdamlikult välja ei lao , siis alla kuuli mulle ei anta . </s> <s> Mida oli aga mul neile ( panite tähele , nüüd juba kirjutan " neile " ) veel välja laduda ? </s> <s> Oma tervise nimel olin küll valmis alla kirjutama ükskõik millele . </s> <s> Olin kõigeks valmis , et ellu jääda . </s> </p>
<p> <s> Öö venis hommikusse , istusin taburetil , laest rippuva ereda elektripirni all . </s> <s> Ilmselgelt minust tüdinenud , kuid siiski plaani täita üritav uurija sehkendas paberitega . </s> <s> Üks neist liugles musta , nikerdatud jalgadega laua alla . </s> <s> Kui uurija seda üles võtma kummardus , haarasin kiiresti ahjuroobi ja lajatasin ta hämmeldunult pöörduvasse näkku . </s> <s> Karjatades haaras ta kahe käega palgest ja püüdis end püsti ajada . </s> <s> Mina raiusin talle samas kõigest jõust lagipähe . </s> <s> Uurija varises kokku . </s> <s> Igaks juhuks peksin ma lisaks verele tal kirjapressiga ka ajud välja . </s> <s> Ja hakkasin kohe teostama äkki mu peas justkui välguvalgusena lahvatanud plaani . </s> <s> Ajasin tema riided endale selga , võtsin püstoli ja tõendi , toppisin oma päevikud põue , heitsin viimase lahkumispilgu peeglisse , kohendasin mütsi , tõstsin nahkmantli krae üles ning marssisin koridori . </s> <s> Tulgu mis tuleb . </s> </p>
<p> <s> Õnneks teadsin selle hoone sisekorda ja liikumistavasid . </s> <s> Hooletult paberossi kiskudes möödusin , tõend näpus , valvurist ja kähvasin poolküljetsi : " Homseni siis , Akulin ! " </s> </p>
<p> <s> " Homseni , homseni , aga Akulin läks juba õhtul koju . " </s> </p>
<p> <s> " Läks , läks , kurat , ja mul pole autotki ees ! ? " </s> <s> Kirudes katsusin ühe käega välisukse linki ja teisega relvakaba mantlitaskus . </s> </p>
<p> <s> Autot ma ei saanudki , kuid teadsin , kuhu minna . </s> <s> Kõndisin sel ööl mitukümmend kilomeetrit linnast välja . </s> <s> Idakaares hahetas ao verine triip . </s> <s> Poolteadvusetult marssides jõudsin ühte kirikusse , mis oli täiesti tühi . </s> <s> Seal polnud ainsatki laipa , paljad kondid . </s> <s> Hulkuvad koerad olid paar teerööpmete sopas sinna vankunud talupojajätist ammu nahka pistnud ja küllap oli nende penidegi kasukas juba nülitud . </s> <s> Kõik sõid kõiki . </s> <s> Kotipoisid või end varjavad kulakukäsilased , keda sinikantide kontrollpost polnud suutnud kinni pidada , olid millalgi sinna ikoonide vaimu hõngavasse hoonesse oma pesa jõudnud punuda , kuid ju oli emake Venemaa nemadki neelanud . </s> <s> Või siis oma ääretutesse avarustesse ahminud , kus nahkapanemisest polnud pääsu . </s> </p>
<p> <s> Varisesin selili , vaatasin pikki tunde tumedasse tühjusse , silitasin relvapära , aeg kaotas inimese pealekeeratud mõõdu ja aju sai mõtetest vabaks . </s> <s> Olin pooleldi ärkvel ja pooleldi unes , hämarolekus , mida rebestasid külmavärinad . </s> <s> Tundus juba võimalik , et jäängi igaveseks sinna kirikusse . </s> <s> Ja siis äkitselt ütles Jumal mulle seal tumedate võlvide all : " Mina täisid ei söö . </s> <s> Täi täisid ka ei söö . </s> <s> Aga mõni inimene sööb nii täisid kui ka inimesi ning ajab minugi poole hambad irevile . </s> <s> Aga mind sa kätte ei saa . </s> <s> Ole siis vähemalt mu asetäitja . </s> <s> Jumala asetäitja kui selline sel täide maal . </s> <s> Sellel veripunasel kuuendikul on teil ju vaja korda hoida . </s> <s> Aga mina seda hoida ei taha . </s> <s> Hoia ja ole ! " </s> </p>
<p> <s> Ma olin veidi jahmunud , mõneks hetkeks olin kätte saanud Jumala , aga samas Ta oligi läinud . </s> <s> Aga Ta oli ikkagi olemas ja sellest mulle piisas . </s> <s> Olin saanud kõrgemad volitused ja uue innustuse eluks . </s> </p>
<p> <s> Õhtupimeduses hiilisin jõe äärde , ajasin lodja vette ja lasin sel kuni hommikuni allavoolu triivida . </s> <s> Tühjas lagastatud külas esinesin eriülesannet täitva operatiivtöötajana , ehmunult pugejad kolhoosikaltsakad leidsid mulle isegi leiba ja tüki pekki , päeva veetsin ahju peal . </s> <s> Järgmisel ööl triivisin edasi ja päeval ülbitsesin järgmises külas . </s> <s> Nõnda veel mitu ööd ja päeva järjest , kuni leidsin endaga sarnase aktivisti . </s> <s> Õhtu eel käsutasin ta koos dokumentidega kaasa , lõin paadis uimaseks ja lasin koos kiviga Dnepri põhja . </s> <s> Oktoobripühadeks olin juba uue nime all Ukrainas . </s> </p>
<p> <s> Nägin igasuguseid aegu ja inimesi , olin rindel , sain haavata ja tapsin teisi , sain enne rünnakut kakssada grammi viina ja pärast ordeni rinda . </s> <s> Berliini ma ei jõudnudki , kuid Königsbergis vägistasime kolm päeva . </s> <s> Teate , neil Preisimaa eitedel on samasugused udarad kui Doni-äärsetel baabadel . </s> <s> Käisin ka Immanuel Kanti haual ja kummutasin tema mälestuseks ühe teeklaasitäie , kuigi hauale oli keegi sitaga kirjutanud : " Säh sulle tõde ! " </s> </p>
<p> <s> " Pärast sõda töötasin raudteel pöörmeseadjana , sain kui veteran ühetoalise mugavustega korteri ning nüüd , tänu Jumalale , olen kohe-kohe pensionil . </s> <s> Kuigi Jumalat pole ma tänini uuesti leidnud , usun temasse leidmatagi ning igaks juhuks on ta mul alati tagataskus , sest mine sa tea , millal teda jälle tarvis võib minna . </s> <s> Juba ammu on mulle selge , et inimene on maise sureliku täi ja igavese Jumala sulam – jumalik täi ehk täilik jumal , kui soovite skolastiliselt . </s> </p>
<p> <s> Homme on Oktoobrirevolutsiooni 50. aastapäev ja ma võtan mineviku unustamiseks paar poolikut . </s> <s> Uusaastaks olen ma juba pensionil . </s> <s> Ikka selle aktivisti nime all ega karda enam midagi . </s> </p>
<p> <s> Vormi poolest olen ma inimene , nagu kaaskodanikud arvavad , aga täi on minus kui inimlikus näilisuses Jumalast palju tugevam ning mulle tundub , et Jumal meis ( näete , nüüd kirjutan " meis " ) ainult selleks ongi , et kallutada seda nii neetult tabamatut ja kihudes siuglevat , hetkiti avanevat ja siis jälle määramatusesse sulguvat täi piiri ikka igaviku poole . </s> <s> Et inimene taipaks , kui palju ta ikka on veel täi või juba Jumal . </s> <s> Ükski kraadiklaas ega mõõdulint seda veel ei võta , piir on iga tund siia-sinna vibreeriv ning enamik maapealseid kahejalgseid , keda millegipärast inimesteks arvatakse , pole selle piiri olemasolust üldse teadlik . </s> </p>
<p> <s> Kas inimene ongi ainult selleks maailma loodud , et iga päev eneses kirglikult eritleda Jumala ja täi piiri ? </s> <s> Kas mitte midagi muud algset ja tõelist , peale Jumala ja täi , polegi maailmas olemas ? </s> <s> Kas ilma täita üldse Jumalat olekski ? </s> <s> Inimesest rääkimata . </s> </p>
<p> <s> 2001 </s> </p></div2><div2 type="alaosa"><head> LUULETAJA SÜND </head>
<p> <s> Prillid ninal ja lõdva sõlmega lips veidi viltu ees , istus Valter Västar hullumaja raamatukogus kollakat päevalehte lehitsedes . </s> <s> Riik polnud teda kunagi eriti huvitanud , aga valitsejaid , rikkaid ja kuulsaid kratsivates uudistes oli mingi paheline veetlus . </s> <s> Ta luges pealkirju , toonitatud avalauseid , esiletõsteid ja pildialuseid , pisikest põnevust pakkusid ka mõned politseiteated ja surmakuulutused . </s> <s> Lugemine oli ta töö , aga lehelappamine pigem puhkus . </s> </p>
<p> <s> Paks pikkadest saksakeelsetest liitsõnadest kubisev teadusteos lebas ta ees letialusel laual oma järge oodates . </s> <s> Kuid selle asemel et jälle teoreetilise psühhoanalüüsi keerdkäikudesse sukelduda , paelus Västra tähelepanu raamatukogusse sisenenud neiu . </s> <s> Lugeja tõstis oma silmad üle prilliklaaside ja silmitses naisolevust , kelle liikumisviis meenutas rohkem libisemist kui käimist . </s> <s> Tüdruk võis olla vaevalt kahekümneaastane , tema suurte vesisiniselt läikivate silmadega kahvatut palet raamisid õlgadeni langevad blondid juuksed . </s> <s> Letile läheneva neiu ebalevas ilmes oli midagi kurblikku . </s> <s> Kogenud hingemõistataja Västar tabas hoobilt , et tüdruk kannab südamesegaduse all pulbitsevat valu . </s> </p>
<p> <s> " Vabandage , kas te olete Albert Ahing ? " </s> </p>
<p> <s> Kohe sattus Västar ise kergelt segadusse , kuid loomulikult ei näidanud ta seda üllatuse- ja meelitatusesegust sisevõbelust välja . </s> <s> Mees heitis lohaka liigutusega ajalehe kõrvale ja vastas . </s> <s> " Tõesti on mind ka nii nimetatud . </s> <s> Aga millega ma teile kasulik võiksin olla ? " </s> </p>
<p> <s> " Ma tahaksin teie kirjutatud raamatuid laenutada . " </s> </p>
<p> <s> Üllatus ja meelitatus ei lasknud Västra rinda jahtuda . </s> <s> " Sooh . </s> <s> Vat kus soov . </s> <s> Ei tea , kas neid siin ongi ? " </s> </p>
<p> <s> Tegelikult ta teadis küll . </s> <s> Ahingu nime all seisis tagapool riiulis mitu kodanik Västra teost . </s> <s> Ta oli selle varjunime all kümmekond raamatut avaldanud , aga viimased viis aastat uute köidete produtseerimist teadlikult vältinud . </s> </p>
<p> <s> " Mida te konkreetselt sooviksite ? " </s> </p>
<p> <s> " Jutte ja romaane . " </s> </p>
<p> <s> " Nooh , vaatame siis , mis siin üldse on . " </s> <s> Västar ajas end püsti , astus riiulite vahele , libistas näpuga üle köiteselgade , pomises midagi nina alla , tõmbas paar raamatut välja ja tuli nendega tagasi . </s> <s> " Rohkem ei leidnud . </s> <s> Jutud ja romaan . </s> <s> Nagu soovite . " </s> <s> Raamatud letile asetanud , küsis ta neiu lugejapiletit . </s> </p>
<p> <s> " Ma pole siit enne laenutanud . " </s> <s> Tüdruk vaatas ainiti köitekaasi . </s> </p>
<p> <s> " Paneme siis uue lugeja kirja . " </s> <s> Västar võttis lauasahtlist papist kaardi , paljastas instrumentaalse elegantsiga oma sulepea ja vaatas üle prillide teisele otsa , sugereerides oma pilku mõttes sõnastatud korralduse : teie nimi , sünniaeg ja nii edasi . </s> </p>
<p> <s> Tüdruk ebales viis-kuus sekundit ja ütles siis : " Ülle Ülane . " </s> </p>
<p> <s> Västar kirjutas ja vaatas siis edasi , sugereerimist jätkates , kuid tüdruk vaikis . </s> </p>
<p> <s> " Sünniaeg ? " </s> </p>
<p> <s> " Tuhat üheksasada kaheksakümmend ... seitsmes oktoober . " </s> </p>
<p> <s> " Millest siis teil selline huvi selle Ahingu raamatute vastu ? " kiusas raamatukoguhoidja . </s> </p>
<p> <s> Tüdruk kehitas õlgu ega kostnud midagi . </s> </p>
<p> <s> " Tegelikult on seal üks Ahingu näidendite kogumik ka , " ei hakanud Västar fakti salgama , sest teda huvitas tüdruku reaktsioon . </s> </p>
<p> <s> " Näidendeid ma praegu ei võtaks . </s> <s> Loen need enne läbi . </s> <s> Siis pärastpoole . " </s> </p>
<p> <s> " Palun , kirjutage siia alla . " </s> <s> Västar ulatas kaardi ja sulepea letile ning piidles tüdruku peeneid sõrmi . </s> <s> Tüdruk võttis kaks raamatut ja Västar märkas tema vasakus kampsunikäises valget sidet ümber randme . – Veenid ! mõistis ta . </s> </p>
<p> <s> " Aitäh ! " </s> <s> Tüdruk , kes polnud söandanud talle varem õieti otsagi vaadata , piidles nüüd , enne ümberpöördumist , talle mõne sekundi ebaledes silmi ja küsis areldi , kuid kindla uudishimuga : " Kas te luuletanud ka olete ? " </s> </p>
<p> <s> Nüüd oli Västra kord ebaleda . </s> <s> Kuid esmalt sundis ta teisele peale oma läbitungimatu pilgu , kogus mõtet ja sõnu ning vastas : " Kes meist siis luuletanud poleks ? ! " </s> </p>
<p> <s> Tüdruku viltuses naeratuses helgatas kurblikku selgust . </s> <s> Korraks veel vilksamisi Västrale silmi vaadanud , peitis ta oma pilgu , pöördus ümber ja kadus libiseval kõnnakul ukse taha . </s> </p>
<p> <s> Västar seiras teda uurivalt , kuid ei tuvastanud lohmaka kampsuni alla peitunud torso kontrastset vormi . </s> <s> Mees sihtis oma umbmõttelise pilgu lahkuva neiu õlgvalgete juuste alla jäävasse seljaajju . </s> </p>
<p> <s> Raamatukoguhoidja Västra rahu oli häiritud . </s> <s> Ta ei suutnud enam teoreetilisse psühhoanalüüsi süveneda , silmad neelasid küll teksti , kuid mehaaniliselt haaratud sõnade peal liikus argieluline mõtteahel segi kujutlustega . </s> <s> Tiktakkiv seinakell hakkas talle närvidele käima , ajud töötasid mitmel tasandil korraga . </s> <s> Ohates lükkas ta raamatu kõrvale , võttis prillid eest ja hõõrus käeseljaga silmi . </s> <s> Tühja-tähjaga tegeldes ootas ta sulgemise tundi , et ühe teadusajakirju lappava suurushullu taga viimaks uks lukku keerata . </s> <s> Vähe puudus , et ta ise oleks hakanud mööda lugemistuba edasi-tagasi kõndima . </s> </p>
<p> <s> " Kas ma luuletanud ka olen ? " pomises mees kaabut pähe surudes . </s> </p>
<p> <s> " Kas ma üldse luuletanud ka olen ? " sosistas ta kodus veiniklaasi haarates ja itsitas omaette . </s> <s> Küprose punane vein volksus liitrisest pakist , kuid muist nirises mööda pappi ja klaasi lauale . </s> <s> " Kuradi perse ! " </s> <s> Kirudes kallas ta edasi , et siis lasta sõõmudel hea maitsta . </s> </p>
<p> <s> Ei , Valter Västar polnud üldse hull , kuigi mõned ta kolleegid võisid teda kergelt skisoks arvata . </s> <s> Psühholoogilise kallakuga kirjanikuna ta lihtsalt tundis sügavat huvi hulluse vastu . </s> <s> Kuid seda probleemi polnud kerge endale selgeks teha ; juba viis aastat võttis ta hoogu , et need asjad paberil paika panna , aga polnud ikka veel mingile isiklikule ja samas rahuldavale üldistusele jõudnud . </s> <s> Psühhoneuroloogiahaigla raamatukoguhoidja empiirilised vaatlused ei andnud erilisi tulemusi . </s> <s> Eriskummaliste kehahoiakute , näoplastika ja žestide taga varjus seletamatu vaimuilm , mida oli raske dešifreeridagi , rääkimata fundamentaalsete põhjuste aimamisest . </s> <s> Subjektiivsete erisuste kirjusus ei lasknud midagi üldistada . </s> <s> Tihtipeale paistis talle niinimetatud normaalsete inimeste keskkond palju napakamgi kui hulluaia seltskond . </s> <s> Loomingulise tüübina huvitasid teda normidest kõrvalekalded , mida ta ei tahtnud mõõta sotsiaalse toimetuleku kriteeriumiga , kuigi seda seadis ette skisofreenia üldlevinud määratlus . </s> </p>
<p> <s> Kümneid kordi läbi mõeldud , kuid mitte sugugi rahuldavate skeemide sekka kiusas Västart nüüd lisaks küsimus : " Kas ma üldse luuletanud ka olen ? " </s> </p>
<p> <s> Juurdlemisest parem oli rüübata ja maitsta . </s> <s> Odav vein oli tihe ja tammine , viis tuhat aastat vana jalgsitampimise tehnoloogiaga välja pressitud mahlast kääritatud . </s> <s> " Viis tuhat aastat tagasi põletas mu esiisa siin alet , et vist mingit rukist kasvatada . </s> <s> Viin tuli palju hiljem . </s> <s> Mina selles mõõdustikus viinast veidi hiljem . " </s> <s> Ta oli juba oma sõiduvees , kus mõtted tulid ja läksid veinist kantud assotsiatsioonivoos . </s> <s> Tihti oli ta selles konsistentsis pähekaranud ideid paberile kritseldanud , kuid hiljem enamasti kõik üheksakümne viie protsendiliselt kõlbmatuks jamaks tunnistanud . </s> <s> Vein , viski või džinn lihtsalt kippusid ta ajudesse hõiskama , veenma ja inspireerima . </s> <s> Västar teadis , et meditatsiooni ettekäändel petab ta end , andudes tegelikult salaalkohooliku mõnutungile . </s> <s> Kuid viinaski peitus tõde , mis vahel harva välja sähvas . </s> <s> Tuli lihtsalt end ikka tankida , et seda viite protsenti tabada . </s> <s> Viiskümmend aastat polnud Västra turjal veel vanus , mis keha rõhunud oleks . </s> <s> Mittesuitsetajana polnud ta oma südames kunagi halli jõuetust tundnud , ajutised pisted olid tingitud närvidest . </s> <s> Kui vaid vaim kerele järele tuleks ! </s> <s> Maks ja neerud olid teda seni truult teeninud – nooruses ja üliõpilasena oli ta tublisti ujunud ja suusatanud , siseelunditele kõva krundi alla pannud . </s> <s> Hoopis raskem oli ajusoppidest saladusi välja pressida , alkoholist oli hallolluse kurnamisel vähe abi . </s> <s> Kuid vahel ikkagi oli ! </s> </p>
<p> <s> Esmaspäeva hommikul viis enne kümmet sammus Västar mööda haigla fuajeed , mis eraldas televiisorituba ja sööklat . </s> <s> Ta hakkas just raamatukogu ust lahti keerama , kui nägi laenutajatüdrukut libiseval sammul lähenemas . </s> <s> Mees sai kohe aru , et Ülase Ülle oli teda oodanud . </s> <s> Kaks raamatut kaenlas , jäi ta kohtlase naeratusega seisma . </s> </p>
<p> <s> " Tere hommikust ! " </s> </p>
<p> <s> " Tere hommikust . " </s> </p>
<p> <s> " Lugesin need läbi , tahaks nüüd uusi laenutada . " </s> </p>
<p> <s> " Palun , astuge sisse . " </s> <s> Västar lükkas ukse lahti ja suunas tüdrukut julgustavalt . </s> <s> Ülle kõnniskles oma suusasammul leti ette ja asetas raamatud barjäärile . </s> <s> Västar pani portfelli põrandale , ajas mantli maha , riputas kaabu varna ja silus peoga üle juuste . </s> </p>
<p> <s> " Niisiis uusi raamatuid ? " vaatas ta küsivalt . </s> </p>
<p> <s> " Jah , ikka teie omi ! " </s> </p>
<p> <s> " Andke andeks , aga huvitav , mida te nendes leiate ? " </s> </p>
<p> <s> Venis vaikus , tüdruk ebales sõnu otsides . </s> <s> " Ma lihtsalt pean neid lugema ... kuigi need on nii rasked ja ... " </s> </p>
<p> <s> " Ja ! ... " tingis Västar tungiva pilguga . </s> </p>
<p> <s> " Noh ... nendes raamatutes näidatud inimesed ja nende elu on ... " </s> </p>
<p> <s> " On ? ! ... " </s> </p>
<p> <s> " On ... nii lohutu ja mõttetu . </s> <s> See ei meeldi mulle . " </s> </p>
<p> <s> " Mulle ka ei meeldi . " </s> </p>
<p> <s> " Aga miks te nendest siis kirjutate ? ! " </s> </p>
<p> <s> " Aga miks te neid lugema peate ? " </s> </p>
<p> <s> Tüdruk sattus veel suuremasse segadusse , pale tõmbles ja ta langetas nutuvalmis silmad . </s> </p>
<p> <s> " Ma ei tahaks sellest praegu rääkida , " suutis ta siiski vaikselt öelda . </s> </p>
<p> <s> " Jah . </s> <s> Elu kord juba on selline kummaline ja karm ning raske on sellega harjuda . </s> <s> Kuid ma ei saa elu valusate ilmingute ees silmi kinni pigistada . " </s> <s> Västar ühtaegu lohutas ja seletas . </s> <s> " Mida ma teile siis täna laenutaksin ? " </s> </p>
<p> <s> " Teie teoseid , " sosistas nutu alla surunud tüdruk oma vesisiniseil silmil Västrale otsa vaadates . </s> </p>
<p> <s> " Vaatame siis , mis siin veel on ? " </s> <s> Västar haaras portfelli ja sammus tahapoole riiulite vahele . </s> <s> Mingi sisetunde ajel oli ta kodust kolm oma proosateost kaasa võtnud ja tõmbas need nüüd riiulite varjus portfellist välja . </s> <s> Lisaks haaras ta riiulist näidendite köite . </s> <s> Ta mõtles kümmekond sekundit , sammus siis otsejoones tagasi ja pani raamatud tüdruku ette letile . </s> </p>
<p> <s> " Rohkem praegu pole . " </s> </p>
<p> <s> Ülle tõstis oma habraste sõrmedega köiteid , lehitses ja silmitses ning jäi siis avasilmi küsivalt Västrale otsa vaatama . </s> </p>
<p> <s> " Jah , palun . " </s> </p>
<p> <s> " Kas teil luuletusi ka on ilmunud ? " </s> </p>
<p> <s> Jälle oli kirjanik kergelt rööpast välja löödud , kuid säilitas väliselt tasakaalu . </s> <s> " Ei , veel ei ole avaldanud . " </s> </p>
<p> <s> " Aga te ju kirjutate neid ! ? " hüüatas tüdruk rõõmuseguse kahtlusega . </s> </p>
<p> <s> " Eks mul tuleb igasuguseis žanreis kirjutada . " </s> </p>
<p> <s> Tüdruk ootas leti ees , nagu tahtnuks veel midagi küsida . </s> </p>
<p> <s> " Jah , palun . " </s> </p>
<p> <s> " Allkiri ... " </s> </p>
<p> <s> " Ei , allkirja pole vaja . </s> <s> Ega te nendega ju ahju lähe kütma . " </s> </p>
<p> <s> Ülle , see imetabavalt ülasega sarnanev olevus , pöördus , libises , jäi seisma ja vaatas uuesti tagasi . </s> </p>
<p> <s> " Ma ei julge hästi küsidagi , aga ... " </s> </p>
<p> <s> " Aga ... ! " </s> </p>
<p> <s> " Aga kas te äkki näitaksite mulle neid luuletusi , mida te veel avaldada pole jõudnud ? " </s> </p>
<p> <s> Kurat , see tüdruk ajab mind viimaks hulluks , mõtles Västar endamisi ja lausus : " Üldiselt pole mul kombeks käsikirju kellelegi näidata . " </s> <s> Tüdrukut ei saanud lubada omale pähe istuda . </s> <s> " Vat sihuke lugu , " laiutas Västar käsi , palgel variserlikult mahe naeratus . </s> </p>
<p> <s> Ülane suusatas raamatukogust välja , kaenla all neli köidet Ahingu loomingut . </s> </p>
<p> <s> Päeval suurushullude " teadlaste " ja poolpaljaid beibepilte uurivate seksmaniakikeste lugemissoove rahuldades eksles Västra mõte aeg-ajalt preili Ülasele . – Ah , üks tavaline melanhoolik , hingeliselt ebastabiilne filoloogipreili , kindlasti mõne kuti poolt läbi tõmmatud ja siis maha kantud . </s> <s> Kuid miks ta sellise maniakaalse visadusega just minu teoseid peab lugema ? </s> </p>
<p> <s> Endale ausalt südamesse vaadates tundis ta , et Ülane on seal mingisse erilisse , aastaid nii ummistunud kambrikesse tunginud . </s> <s> " Jaa-jaa ... " näis teda isegi üks sisemine hääl pilkavat . – No kurat , asi nüüd lahti , lase ennast ühest filliplikast loksutada . </s> <s> Nagu siin teisi hulle veel vähe oleks . </s> </p>
<p> <s> Kodus jõi Västar õlle põhjani ja lõi klaasi kolksuga lauale . </s> </p>
<p> <s> " Aga miks sa ikkagi luuletusi pole kirjutanud ? " kiusas ta end , vist oma " mina " , ühe teise häälega . </s> </p>
<p> <s> " Miks , miks , " parastas ta valjusti , läks ajas esikus mantli selga ja sammus viinapoodi . </s> </p>
<p> <s> Sel ööl kirjutas ta purjuspäi oma elu esimesed luuletused . </s> <s> Hommikuni välja ja otse arvutisse . </s> <s> Laupäeva ennelõunal end asemelt üles ajades märkas ta tumedal kuvaripõhjal konfigureerivat sümbolollust . </s> <s> Teksti uuesti ette klõpsanud , hakkas Västar oma öist " loomingut " lugema . </s> <s> Üheksakümmend viis protsenti oli tõepoolest jama . </s> <s> Kuid ülejäänud viiegi protsendi üle väikest heameelt tundes läks ja võttis ta nurgapealsest toidukaubamajast liitrise paki Küprose veini . </s> <s> Vaikse veinitempimisega kange viina kõva järelnähtu leevendades ning aloogiliselt hüplevast tekstijahust viit protsenti destilleerides ja seda töödeldes avastas ta veel failid , mille olemasolust tal aimugi polnud . </s> <s> Need oli ta kirjutanud black out-staadiumis , täielikus mäluaugus . </s> <s> Ja isegi neis oli mingi seletamatult maagiline tuum , mis uppus debiilse pudrutamise ja karjuvate kirjavigade lademesse . </s> </p>
<p> <s> – Kas tõesti pean ma luule loomiseks end juuste lõhenemiseni täis kaanima , kunstlikult hulluma , oma maksa , kõhunääret , neere ja südant kaalukausile heites immateriaalset ollust genereerima ? </s> </p>
<p> <s> Siiski otsustas ta selle meetodiga nüüd , eriti nädalavahetustel , eksperimenteerima hakata , mõtlemata , milleni see jama võib areneda või millega üldse lõppeda . </s> <s> Enne ööd võttis ta veel pool liitrit brändit , kuid pühapäevahommikused tulemused polnud enam nii paeluvad . </s> <s> Ta tundis , et tähtis on tabada ja tempida meeleoluga adekvaatseid kvantumeid , tunnetada protsessis viina ja vaimu tasakaalustavat tempot . </s> <s> Ainult nii võis veel orkestreerida oma kurat teab mille alla mattunud tõelise südamesümfoonia . </s> <s> Hinge ei tohtinud uduseks joodud vaimust omapäi ees kappama lasta , vaid vaim kui " mina " pidi kogu aeg protsessuaalselt hingel kui tumedal " temal " seljas istuma ja selge mõistus kui destilleeriv " ülimina " omakorda seljasistujat piitsutama . </s> <s> Freud oli alati varnast võtta ning polnud mitte mingit tähtsust , kas ta paika ka pidas . </s> <s> Niikuinii ei suutnud keegi midagi veenvalt tõestada või ümber lükata , mäng vääris küünlaid ... </s> </p>
<p> <s> " Igasugune kunst , mis ei peegelda igavikku , on kasutu ! " kirjutas Västar musta markeriga valgele paberilehele ja riputas oma kirjutuslaua kohale . </s> </p>
<p> <s> Uue nädala esimesil päevil Ülane oma nägu ei näidanud ja tüdruk meenus talle üha harvemini . </s> <s> Soikusid ka Västra öised luuleteod , " tema " taltsutamine ja " mina " piinamine , viinad pangaarvet ei kratsinud . </s> <s> Reede pärastlõunal kõndis ta vaimuhaigla raamatukogus mõne uniselt istuva neurootiku vahel , heitis pilgu aknast välja ja jäi huviga vaatama . </s> </p>
<p> <s> All aprillipäikese istusid haiglahoovi murul paikneval pingil Ülle Ülane ja üks tundmatu noormees . </s> <s> Minimaalse soenguga nahkjopes tüüp hoidis ühe käega ümber tüdruku kaela ja raius teisega õhku , midagi energiliselt seletades . </s> <s> Västart huvitas isegi väga , mida see lühikeste juustega noormees puiselt kuulavale plikale parajasti pähe tagus , kuid Västart ei häirinud , et dotseerimist lõpetav poiss tüdrukut põgusalt suudles , sest ta oli oma superego hästi treeninud ega lubanud endale vähimatki armukadedust . </s> <s> Salaja teiste hingedes sorimine oli selle kõrval väga väike patt . </s> <s> Kuid kahjuks polnud Västral koera kõrvu ega salateenistuse pealtkuulamisvahendeid . </s> <s> Viimaks suudles poiss juba tõsiselt , kuid mitte kuigi pikalt ja sammus siis otsejoones haigla territooriumilt Maarjamõisa avarusse . </s> </p>
<p> <s> Kaua vaatas Västar nõutult pingil istuvat tüdrukut , kuni viimane otsekui võpatades oma unelmatest ärkas ja raamatukogu akna poole vaatas . </s> <s> Västar nõksatas instinktiivselt ja oli sellest teadvusevälisest liigutusest häiritud . </s> <s> Võimalik , et Ülle isegi märkas midagi . </s> <s> Aga sel polnuks mingit tähtsust , sest ta oli ju tundnud . – Teda saab kontrollida , aga mitte " teda " , mida/keda võiks rohkem usaldada , mõtles Västar . </s> </p>
<p> <s> Enne õhtut Ülle tuli , kaenlas neli köidet Ahingut . </s> <s> Ta teretas ja asetas raamatud letile . </s> </p>
<p> <s> " Loodan , et mu tegelased ei kippunud seekord ahistama . " </s> </p>
<p> <s> " Oh ei , hakkan neid juba mõistma . " </s> </p>
<p> <s> " Kahjuks pole praegu ses liinis täiendavalt midagi käepärast . " </s> </p>
<p> <s> " Ma lähen nüüd nädalavahetuseks koju ja tulen järgmisel nädalal veel arstiga rääkima . " </s> </p>
<p> <s> " Kas te elate Tartus ? " </s> </p>
<p> <s> " Ei , läksin Viljandisse , aga mul on siin hea sõbranna , endine klassiõde , nüüd ülikoolis . " </s> </p>
<p> <s> " Läksite Tartust Viljandisse ? " </s> </p>
<p> <s> " Ei , läksin Võrust Viljandisse ja sõbranna tuli Võrust Tartusse . " </s> </p>
<p> <s> " Ja teie tulite nüüd Viljandist Tartusse . " </s> </p>
<p> <s> Tüdruk sattus jälle segadusse , tahtnuks nagu midagi ütelda , kuid näris huult . </s> </p>
<p> <s> " Vabandage mu uudishimu , aga mis asjus te Viljandisse läksite . </s> <s> Kas kultuurikolledžisse ? " </s> </p>
<p> <s> " Jaa ! </s> <s> Kust te teate ! ? </s> <s> Õpin seal näitlemist . " </s> <s> Tüdruk süttis õhinaga ja kustus samas edasi seletades . </s> <s> " Aga nüüd olen juba akadeemilisel puhkusel , kursusekaaslased lähevad ette ja ... " </s> </p>
<p> <s> Aprilliõhtu valguses venis mitukümmend sekundit vaikust . </s> <s> Västar kuulis selle aasta esimest kärbsesuminat ega jõudnud mõelda pähekaranud idee allikale . </s> </p>
<p> <s> " Laupäeva õhtul esietendub " Vanemuises " " Meister ja Margarita " . " </s> </p>
<p> <s> " Jaa ! </s> <s> Nii väga tahaks seda vaadata , aga alguses on ju võimatu pileteid saada . " </s> </p>
<p> <s> Västar luges Ülle pilgust seal olevat ja ka seda , mida ise lugeda tahtis . </s> <s> Siiski venitas mees selle väljaütlemisega , et neiu silmis olevas veenduda . </s> </p>
<p> <s> " Ma usun , et suudan need piletid hankida , ja kutsun teid esietendusele . </s> <s> Muidugi , kui see teie nädalavahetuse plaanidega sobib . " </s> </p>
<p> <s> " Oi ! </s> <s> Kas tõesti . </s> <s> See oleks nii vahva . </s> <s> Mul on nii piinlik teile tüli tekitada ja ma kohe ei tea , kuidas teid tänada . " </s> </p>
<p> <s> " Pole tänu väärt ja karu on veel laskmata . </s> <s> Kui teil oleks natuke aega oodata , siis saaksin piletite suhtes teile selgust tuua . " </s> </p>
<p> <s> Västar hakkas demonstratiivselt helistama . </s> <s> Üks pilet oli tal niikuinii juba kinni pandud , aga teise saamisega võis probleeme tulla . </s> <s> Ta tahtis , et tüdruk ta kõnelusi kuulaks , kuid teine hakkas ebaledes ukse taha minema . </s> <s> Västar viipas ta paigale ja palus istuda . </s> <s> Demonstreerimise kahjuks ja teistpidi õnneks oli asi juba esimese helistamise peale klaar , Västral kaks piletit kassas kinni , kusjuures otse kassasse polnudki ta helistanud . </s> <s> Västar tundis väga hästi lavastajat ja ka teda ennast tunti teatris . </s> <s> Nad leppisid teatri ees kokkusaamise ning ainuke asi , mida Västar kahetses , oli see , et ta ise seda näidendit polnud kirjutanud . </s> </p>
<p> <s> Etendus oli võimas ja segane . </s> <s> Esimese vaatamise muljete kirju koorma all ei osanud Ülle ega Västar mingit konkreetset sõnumit lavastusest välja lugeda , eritleda võis palju teese ja kontseptikesi , kuid totaalset kaifi nad ei saanud . </s> <s> Aprillipimeduses mööda Tartut jalutades rääkisidki nad peamiselt teatrist , kuid see rääkimine oli kammerlik ja veidi intiimnegi jutlemine . </s> <s> Kohati tundus mõlemale , et nad on juba vanad ja head sõbrad , ning nad ei osanud selle tundmuse üle imestadagi . </s> <s> Viimaks jõudsid nad Ülle sõbranna korteri juurde ja leppisid üldjoones järgmise teatriskäigu asjus kokku . </s> <s> Kui Västar oma ahned huuled ilma igasuguse pikema silmitsemiseta neiu suule muljus , suutis tema vaid tasakesi ohata ega mitte üldsegi vastu rabeleda . </s> <s> Üle kolme sekundi see suudlus ei kestnud . </s> <s> Kohmetult kiirustades jäeti nägemiseni . </s> </p>
<p> <s> Västar sammus jõudsasti koju ega püüdnudki suurt selgusele jõuda , mis see siis nüüd oli . – Oli mis oli , tuleb mis tuleb , küll kõik kuidagi paika loksub , oma ajudesse ma seda tüdrukut küll ei luba . </s> <s> Aga südames – las ta esialgu seal tasakesi hõõguda . </s> <s> Ega ma ta raviarst ole , kes mul keelab neiuga teatris käia jne. , mõtles Västar , justkui pidanuks end kellegi/millegi ees õigustama . </s> </p>
<p> <s> Öösel võttis ta veidi viina ja proovis jälle luuletada ning jõi ja luuletas lõpuks jälle üleliia . </s> </p>
<p> <s> Juba esmaspäeva lõunaks oli Ülane taas krapsti raamatukogus . </s> <s> Västar märkas kohe , et suusasamm oli tüdruku kõnnakust kadunud , kadunud oli ka vajadus haiglas oodata . </s> <s> Kuid Västar pidi seal vähemalt õhtuni passima , siis said nad " Ekraani " ees kokku ja vaatasid " Gladiaatorit " . </s> <s> Mingit vaimselt keerukamat pilti polnudki neile vaja . </s> <s> Kahe Vilde pubis istudes mekkisid nad veidi veini ja läksid siis Västra poole luuletusi vaatama . </s> <s> Västar ei hakanud tseremoonitsema , vaid palus enda meelest justkui valmis luuletustele Üllelt ausat hinnangut . </s> <s> Tüdruk luges süvenenud huviga , aina luges ja luges , samal ajal kui Västar närviliselt edasi-tagasi mööda tuba käis . </s> <s> Nagu hull . </s> </p>
<p> <s> Kuid Ülle ei osanud midagi tarka öelda , ei kiita ega laita . </s> <s> Mulje oli sõnastamatu ja selle verbaliseerimine kukkus välja rohkem kokutamise kui seotud kõnena . </s> <s> Kuid nad olid ka võimsast filmist saadud elamuste kütkes . </s> <s> Äkitselt midagi mõtlemata , lihtsalt kihule järele andes haaras Västar tüdruku oma embusse , muljus , suudles ja sosistas hellitusi . </s> <s> Ta tõstis tüdruku sülle , tassis voodisse , kuid ei kiirustanud tema lahtiriietamisega . </s> <s> Nad emblesid , kusjuures Ülle vastu ei puigelnud . </s> <s> Ent Västar ei tõlgendanud seda täieliku rohelise teena ; ta polnud juba pool aastat ühegi naisega maganud , kuid õhus olev seks polnud talle kõige tähtsam . </s> </p>
<p> <s> " Tänasest oled sa mu täieliku kaitse all . </s> <s> Võid võtta mind nagu oma isa , kuid võid võtta ka nagu naine meest , " seletas sosisklev Västar . </s> <s> " Sa oled nii ilus , kaunis , puhas ja üllahingeline , et ma ei söanda sind väga sügavalt puudutada . </s> <s> Mu süda on sinust äärmiselt liigutatud ja lausa kisendab sinu hoidmise järele . </s> <s> Kõik sinu probleemid on tänasest ka minu probleemid ja sa võid mind usaldada nagu parimat sõbrannat . </s> <s> Tahan sind siiralt aidata ja olen oma võimaliku toe üle äärmiselt õnnelik . " </s> </p>
<p> <s> Ülle ohkas ja Västar tundis teisest hõnguvat kassilikku kiima . </s> <s> Ta kooris tüdruku ja iseenda alasti ning nad pugesid teki alla teineteise kaissu . </s> <s> Västar ei tormelnud , vaid tõstis metoodilise himuga survet , varsti oli ta tüdruku sees , kuid taltsutas hoogu . </s> <s> See oli rohkem embamine ja kallistamine kui nikkumine . </s> <s> Pool tundi rutjus ta tüdrukut , kuid siis sai alakeha kiim sülelevast südamest võitu ning ta jõnksutas end pingevabamaks . </s> <s> Veel rohkem meeldis talle see , et seks paistis ka tüdrukule meeldivat . </s> <s> Västar võttis Ülle oma kaenlasse ja sosistas ta juustesse ühesõnalisi hellitusi ja kolmesõnalist klassikat . </s> <s> Nad suudlesid ja tundes tüdruku siiralt imevaid huuli , lahvatas Västra südames magus valu . </s> <s> See sai olla ainult armastus ning tõik , et ta oli kaotanud aru , võis olla ainult õnn . </s> </p>
<p> <s> Hiljem nad rääkisid . </s> </p>
<p> <s> " Mul polegi tegelikult isa . " </s> </p>
<p> <s> " Ja nüüd sa otsid seda minus . " </s> </p>
<p> <s> " Jah . " </s> </p>
<p> <s> " Ta läks meie juurest ära siis , kui ma olin üheksa-aastane . " </s> </p>
<p> <s> " Sul on õdesid ja vendi ? " </s> </p>
<p> <s> " Õde ja vend . </s> <s> Õde on juba abielus ja mina olen tädi . </s> <s> Vend on veidi noorem , kuid käib juba vanemate meestega metsatööl , kui seda õnnestub leida . " </s> </p>
<p> <s> " Kas su isa jõi ? " </s> </p>
<p> <s> " Siis jõid kõik mehed . " </s> </p>
<p> <s> " Aga ema ? " </s> </p>
<p> <s> " Ema on praegu töötu , peamine toidus tuleb majapidamisest : kartul , piim , munad , aedvili , õunad ja muu . </s> <s> Ega neil seal kerge ole . " </s> </p>
<p> <s> " Sa oled maalaps , kuidas sa teatrit armastama hakkasid ? " </s> </p>
<p> <s> " Meie talu ei ole linnast mitte väga kaugel , olen mõnikord isegi jala käinud . </s> <s> Õppisin linna keskkoolis , käisime ikka " Vanemuises " ja paar korda " Estoniaski " , külalisetendusi toodi ka Võrru . </s> <s> Tegime kooliteatrit ja käisime vabariiklikel ülevaatustel . </s> <s> Ju see sealt ja muidugi ka suurtest teatritest külge jäi . " </s> </p>
<p> <s> " Ja said kohe naksti Viljandisse sisse . " </s> </p>
<p> <s> " Õnnestus jah . </s> <s> Aga ... " </s> <s> Ülle ohkas . </s> </p>
<p> <s> " Armas tüdruk , ma mõistan sind . </s> <s> Aga mingit akadeemilist sa ei võta . </s> <s> Palun usu mind , tahan sind siiralt aidata , ja kui ma seda vähegi suudan , siis olen südamest õnnelik . </s> <s> Kui sa akadeemilisele jääd , siis lähevad su kursusekaaslased tõepoolest nõnda eest ära , et pead heal juhul hiljem teistega liituma . </s> <s> Ja need vist tulevad alles kahe aasta pärast . </s> <s> Teater pole matemaatika ega filoloogia , milles aastaid pausi võid pidada . </s> <s> Mis sest , et sul võib olla materiaalseid probleeme , minul kulub iga kuu viina peale palju rohkem , kui sinul kulub . </s> <s> Ma tõesti tahan sind aidata , õpetada , igapidi toeks olla . </s> <s> Ja palun ära häbene seda . </s> <s> Tänasest olen ma su mees , aga ühtlasi ka isa ja vend . " </s> </p>
<p> <s> " Ning sõbranna . " </s> </p>
<p> <s> " Ka sõbranna . " </s> </p>
<p> <s> " Aga kui ma sinust rasedaks jään . " </s> </p>
<p> <s> " Siis on see Jumala tahtmine , aga kui meie kehad teineteist ihaldavad , siis võime edaspidi selle Jumala tahtmise kontratseptiivse värava taha jätta . " </s> </p>
<p> <s> Ette rutates olgu öeldud , et kondoomide rakendamiseni nad ei jõudnud . </s> <s> Ülle asus uue hooga Viljandis teatrit ja rasedusvastaseid pille neelates õppima , Västar üüris talle omaette toakese ja nad kohtusid korra või paargi nädalas . </s> <s> Mehele oli see võimsaks stiimuliks , tema unine kirjaroti elu oli saanud hoopis teise ja innustava mõtte . – Ainult see on tõeline looming , ainult nii võib midagi igavikulisemat korda saata , ainult vahetu kaemus maksab siin taevatähtedealuses hädaorus . </s> </p>
<p> <s> Maiööl Viljandi hotellis jälle teineteise kaisus , küsis Västar : " Aga mis sul selle poisiga oli ? " </s> </p>
<p> <s> " Millise poisiga ? " </s> </p>
<p> <s> " Sellega , kes sind haiglas kord vaatamas käis . " </s> </p>
<p> <s> " Ah Tarmoga . </s> <s> Meil oli suhe , aga ta ütles , et ma olen rumal , ja käskis mul sinu raamatuid lugeda . </s> <s> Et ma maailma mõistaksin . " </s> </p>
<p> <s> " Ah nii ! </s> <s> Kas sa nüüd siis mõistad seda , mida sa tema arvates varem ei mõistnud ? " </s> </p>
<p> <s> " Kui ma midagi rohkem mõistan , siis , anna andeks , mitte niiväga tänu sinu raamatutele , vaid eelkõige tänu sinule endale . </s> <s> Ausõna ! " </s> </p>
<p> <s> " Ma nägin seda Tarmot täna Viljandis . " </s> </p>
<p> <s> " Ta ajab mingit autoäri ja pendeldab mitme linna vahet . </s> <s> Ma ei salga , et ta püüdis siin mulle jälle läheneda , aga ma ütlesin , et mul on nüüd teine mees ja meie vahel on kõik läbi . " </s> </p>
<p> <s> " Sooh . </s> <s> Ajab autoäri ja soovitab Ahingut lugeda . </s> <s> Kuidagi väga imelik huvipaar . " </s> </p>
<p> <s> " Tartus on selliseid mitmekülgsete ja vastandlike huvidega tüüpe teisigi . </s> <s> Tõmbavad kanepit , ajavad filosoofiat ja kauplevad nagu ärikad . " </s> </p>
<p> <s> " Iga inimene otsib oma . </s> <s> Millal me su luulekogu välja anname ? " </s> </p>
<p> <s> " Aga need pole ju üldse minu , vaid sinu luuletused ! " </s> </p>
<p> <s> " Kuid need kõik on ju sinust inspireeritud . </s> <s> Ainult tänu sinule hakkasin ma luuletama ning ma olen selle üle ääretult õnnelik . " </s> </p>
<p> <s> " Millal sa viimati luuletasid . " </s> </p>
<p> <s> " Eile öösel . " </s> </p>
<p> <s> " Aga kallis Valter . </s> <s> Ma ei saa ju oma nime võõra – mis siis , et nii lähedase ja armsa inimese loomingu alla kirjutada . </s> <s> Anna andeks , kuidagi ei saa . " </s> </p>
<p> <s> " Aga kallis . </s> <s> Ma jälle ei saa nii hilises ... loominguliselt küpses eas enam ometi ju luuletustega debüteerida . </s> <s> See ei loe midagi , et sina neid headeks luuletusteks pead . </s> <s> Kriitikud teevad mind pihuks ja põrmuks . </s> <s> Ainult seda nad ootavadki , et ma mingi uue narrusega lagedale tuleksin . </s> <s> Niikuinii peavad paljud kolleegid mind omaette hulluks või napakaks üksikuks hundiks . " </s> </p>
<p> <s> " Aga mõtle välja mingi varjunimi , lase selle all käiku . " </s> </p>
<p> <s> " Jah , see võimalus ju oleks , aga kui sa minuga luust ja lihast autorit etendades kaasa mängiksid , tuleks mu luule tegelik väärtus palju selgemini välja . </s> <s> Ise õpid ju teatrit , ümberkehastumist , asi see siis nüüd autorit etendada . </s> <s> Kui sind minuga paar korda kohvikus nähakse ja su luuletusi minu võimaliku mõjuga seostatakse , saavutaksime palju suurema efekti . </s> <s> Mis siis , et asi on vastupidi , mitte keegi ei usu ju , et minusugune paadunud prosaist luuletada võiks . </s> <s> Ja luuletused kui sellised luuletusteks , mitte keegi ei suuda neid objektiivselt hinnata , sest objektiivset hinnangut pole lihtsalt olemas . </s> <s> Aga luuletuste tagamaad mängivad kah suurt rolli . </s> <s> Mõni lihtsalt ei saa mitte kuidagi olla luuletaja . </s> <s> Aga mõni võidakse lausa käsist ja jalust tirides poeediks teha . " </s> </p>
<p> <s> " Oh , kuidas ma seda ei taha . </s> <s> Võõrast , anna andeks , et küll sinu , aga ikkagi mitte oma loomingu sära pälvida . " </s> </p>
<p> <s> " Kallis , sa pead seda taluma . </s> <s> Ja ka seda , kui kriitikud mu sinu nahas maatasa teevad . " </s> </p>
<p> <s> " Las teevad . " </s> </p>
<p> <s> " Tont neid teab . </s> <s> Ja mis see kõik meie armastuse kõrval väärt on – tühine kirjanduslik müstika , lihtne pullitegemine . " </s> </p>
<p> <s> " Ja me teemegi selle väikese pulli ära ! " </s> </p>
<p> <s> " Sa oled fantastiline , muidugi teeme , täitsa süütu värk . " </s> </p>
<p> <s> Kui Ülle enne agu uinus , tõusis Västar vaikselt üles , võttis oma luuletused ette ning struktureeris , komponeeris , ühendas , konstrueeris , lahutas , lahjendas , tihendas , silus ja liigendas . </s> <s> Lõunaks oli luulekogu " Südame orgia " käsikiri enam-vähem koos , nende südamlik ja kirjanduslik suhe jätkus ja nad läksid restorani sööma . </s> </p>
<p> <s> Hiljem jalutlesid nad sel tulisel maipäeval Viljandi järve taha ja võtsid ühel aasakesel istet . </s> <s> Välu kollendas nurmenukkudest , eemal põõsaste all vilus valendas ka ülaseid . </s> <s> Västar korjas lilli ja põimis neid Ülase juustesse . </s> <s> Nurmenukke jäi igale poole , ka pintsaku ja tüdruku selja alla . </s> <s> Ülle oli omal kleidi seljast võtnud ja lasi poolpaljale ihule tulitavat päikest . </s> <s> Västar vaatas noort kaunist keha , tundis end kahekümneaastase poeedina ega jäänud sekundikski selle tunde üle juurdlema . </s> <s> Ta sikutas Ülle püksikesed ära , laskus kõhuli ja hakkas keelega vulva ülemist liitekohta erutama . </s> <s> Poeet tundles nagu kevadine nastik erutuvat õit ja tüdruku lihas hakkasid lainetama aasad . </s> <s> Ülle inises mõnust , Västar sikutas omal püksid põlvini , kuid ei katkestanud tundlemist . </s> <s> Küllap oli tüdruk juba tippu jõudnud , sest ta halas ühtaegu nutu- ja naeruseguses rõõmus , mis vältas mitmes registris lausa minuteid . </s> <s> Alles siis kui tüdruk vaiksemaks jahtus , tungis Västar talle sisse . </s> <s> Kohe tulid välule kaks keskealist naist , kostis juttu ja nagu mingeid kommentaaregi suguaktile . </s> <s> Västar vaatas silmanurgast , kuid ei katkestanud tegevust . </s> <s> Ekshibitsionistlikult ta isegi kaifis enese häbitut eksponeerimist ning see maniakaalne demonstratsioon lisas talle erilist , kuidagi vaimset erutust . </s> <s> Kuid kui Västra kõrvu jõudsid sõnad " näe , vana sokk kepib alaealist , peab vist politsei kutsuma " , ta ind rauges , nagu oleks pangetäie külma vett saanud . </s> <s> Mingid kuradi lillekorjajad ei mõelnudki ära minna , vaid jõllasid eemalt nagu lambad uut aeda . </s> </p>
<p> <s> " Tahate ka kampa lüüa ? ! " hõikas Västar . </s> </p>
<p> <s> " Mine persse ! " </s> </p>
<p> <s> Naised tatsasid õnneks minema , aga luuletajate päev oli rikutud . </s> </p>
<p> <s> Kuid see päev oli andnud neile uue kogemuse , mida nad enne ja pärast jaanipäeva veel mitmel Eesti maastikul meelde tuletasid , oma oskusi täiendasid ja vahel lausa päevade kaupa kusagil puude all alasti lamasid . </s> <s> Aeg kaotas neil päevil mõõdu , tunnetatud tunnike oli lausa kümneks veninud , uimane luuletaja Västar oli sest kulust lausa narkootilises joobes . </s> <s> Ülle oli paljuski tänu Västra antud juhenditele kolledžis esimese teatrikursuse lõpetanud ja õppinud tema mamplit hoonima . </s> <s> Noor küpsev naine liibus endast kaks ja pool korda vanema mehe suguelundite vastu sama huviga , nad olid kui polaarsed magnetid , mis tõmbusid kustumatus gravitatsioonis . </s> </p>
<p> <s> Septembris esitleti ühes Tartu kohvikus Ülle Ülase debüütluulekogu " Südame orgia " . </s> <s> Presentatsioonil viibis ka Valter Västar , kuid tema gravitatsioon Ülle Ülasega paistis sel õhtupoolikul üpris nõrk . </s> <s> Hoopis väsimatult pulbitsev ja purskuv Matti Milius mängis hooti esimest viiulit , Ülaselt noolisid tasuta kogu , autogrammi ja musi mitmed teisedki Tartus juba tuntud ja vähem tuntud luuletajad . </s> <s> Kaks linnunimega poeeti jõid end vähesest veinist kiiresti purju ja kippusid räuskama , kuid Tallinnast tulnud , samuti linnunimega prosaist talutas nad kangemate markide jahimaadele . </s> <s> Hämaruses jalutasid Västar ja Ülane minema , küll mitte kaelakuti , nagu too väike kraaklev linnuparv , kuid siiski koos . </s> <s> Nad vältisid liigset lähedust , sest neid võidi jälgida . </s> </p>
<p> <s> Kuid jutud Västra mõjust poetess Ülase loomingule läksid kohe liikuma . </s> <s> Need jutud olid isegi olulisemad kui Ülase luule . </s> <s> Kriitikud võtsidki Ülase debüüdi heatahtlikult vastu , isegi " Looming " avaldas soosiva arvustuse . </s> <s> Nagu ühest suust tõstsid retsensendid esile naise kohta erakordselt jõulist avameelsust erootilises vallas ja isikupäraste kujundite seksuaalset münti ning Ülast hakati pidama nümfomaaniks . </s> <s> Lausa otse ei hakatud Västart Ülase kire objektina välja hõikama , kuid seda tausta nähti ning nii mõnedki kolleegid olid Västra peale kadedad . – Ise , raisk , pole kunagi luuletada suutnud , teab luulest samapalju kui hüljes lõõtspilli mängimisest , aga äratab neiukeses sellist häbematut luulet . </s> </p>
<p> <s> Tegelikult olid kogus ka mõned Ülase enda luuletused , mida Västar oli veidi töödelnud . </s> <s> Autorina Västart siiski keegi ei kahtlustanud , sest teda peeti poeesiast sama kaugel seisvaks kui Veerikut Veenusest . </s> <s> Algaja kohta oli Ülane pälvinud tavatut tähelepanu , kuid neid debüüte oli Eestimaal juba nii palju nähtud , et midagi muud peale järgmise kogu ootuse ei osatud korrutada . </s> <s> Ent Ülane oli juba ühe jalaga eesti kaasaegse luule maastikule lükatud . </s> </p>
<p> <s> Oktoobriks värvusid puukroonid , uduvines järve taga määndusid nurmed , Västar ja Ülane jalutasid tundide kaupa langenud lehis sahistades . </s> <s> Nende suhe oli asjast huvitatud ringkonnale teada , ent vaid sisetunde järgi ühise kännualuse lähedale koonduvad maod adusid sügises neljajalgset kahinat . </s> <s> Mantlihõlmad valla , lõdva sõlmega lips veidi viltu ees ja vasak käsi ümber Ülase õla , astus Västar , kõlgutades paremas poolikut veinipudelit . </s> <s> Tema monoloogidel polnud enam otsa ega äärt . </s> <s> Suvised sõnatud aasal külili tundlemised olid asendunud pikkade jalutuskäikudega . </s> <s> Vaikus rõhus neid , kuid liitis veel rohkem . </s> <s> Voodi ja toalae tumedast tummusest raskem oli taluda looduse petlikku hääletust , kuid pärast pikki pause rääkis Västar mõlemal pool seinu . </s> <s> Toal ja aasal polnud teoreetiliselt mingit vahet : naine oli loodud kuulama meest ning kirjatarikas ei tahtnud noore naisega kaua vaikust taluda . </s> <s> Västra kaenlasse naalduva nõtkuse vaikiv ootus innustas mehe tiraade . </s> <s> Juba veerand sajandit polnud keegi teda nii andunult kuulanud , kuid kirjarotlikest aastakümnetest laetud mehe sõnadele laskus koos sügisega vahekardinaid . </s> <s> Armastuse tarkusega päri , õppis Västar koos noore kauni naisega ka vaikima . </s> </p>
<p> <s> Ei , Västar ei kartnud , et nende südameühtsus puruneb , sest kõik oli juba juhtunud , liitunud , klompunud niikuinii , ilmutust polnud enam kellelgi ega millelgi võimalik purustada . </s> <s> Ta ise jahvatas nagu päevas kaheksa tundi loenguid lugev dotsent . </s> <s> Läbinägelik füüsik oleks öelnud , et neil toimis ühendatud anumate vaheline imendumine . </s> <s> Mehe ajudesse kogunenu ei saanud enam määnduda , hulluilmast paisunud kapatsiteet pidi kas või noore naise kehasse voolduma . </s> <s> See oli nii kaunis ja objektne lahendus , mille peamine veetlus oli subjekt . </s> <s> Noor emane punguv kaunidus . </s> <s> Üks vabanes ja tühjenes , teine laadus ja täienes . </s> <s> Millega , millest , kuidas ? </s> <s> Üks kama kõik , peaasi , et saak hapuks ei läheks . </s> </p>
<p> <s> Vaimses plaanis oli Ülane Västralt poole aastaga õppinud rohkem kui kõikjalt mujalt terve elu jooksul . </s> <s> Voodis või jalutuskäigul kuuldud tuhanded sõnad , fraasid , ideed – kogu see pulseeriva Västra logos imendus naise kõrvust kehasse , tundeilma , mõistusse . </s> <s> Temast kaks ja pool korda vanem mees – ühtaegu isa , armuke ja vend – täitis , tankis , nuumas näitlejannahakatist kui toitev mesilasema . </s> <s> Västral polnud seletades õieti aegagi üllatuda , milliseid mõttekäike tema keha vastas lebav või kõrval kõndiv naine temas äratas . </s> <s> Mees ei osanud kahetseda diktofoni puudumist , tema hinge tiivul vabanevast ajust tulvas vaimselt tihe ja pööraselt seotud lobisemine , millest oleks võinud välja anda online-traktaate ja miks mitte ka luulekogusid . </s> <s> Muist jäi ka meelde nii või teisiti , kuid teineteisest toituv teadlik luuletamine oli mõlemale selle vahetu transmissiooni kõrval teisejärguline sõnapulbitsus . </s> <s> Västar tundis , et Ülaseta oleks ta paljas viltune lips , prille kandev nina , tühituules laperdav sinel , mida – tõsi küll – hoidnuks koos ikka needsamad palju teadvad , kuid vaikivad ajud ja viiekümneaastase suusataja füüsika . </s> <s> Nad armastasid ja austasid teineteist täielikus siiruses , unustamata ümbritseva elu realiteete . </s> <s> Sest nende suhe oli maiselt täiuslik , kuid mitte absoluutne . </s> <s> Inimeseülene janu , tung ja iha kannustas neid edasi , kuid koos sügisega sõid mingid ussid nende kiindunud südameid . </s> </p>
<p> <s> Usside toiduks anti jõulude eel välja Ülase teine luulekogu " Orgia süda " . </s> <s> Esitlus läks nagu septembriski , ainult veini asemel rüübati nüüd brändit , mis sobis paremini ka Ülase luule vängusega . </s> </p>
<p> <s> Kotitäis lilli kaenlas ja Ülane teises käevangus , astus Västar oma muusaga aasta pimedaimasse öhe . </s> <s> Taksode rivi seisis kaldapealsel , kuid enne tõkestas nende tee silmanähtavalt purjus noormees nahktagis . </s> <s> Nagu maa alt ilmunud Tarmo seisis väljakutsuvalt irvitades nende ees . </s> </p>
<p> <s> " Õhtust , noorpaar ! " </s> </p>
<p> <s> Västar ja Ülane vaikisid ja tahtsid edasi astuda , kuid ilatsev Tarmo haakus Västra hõlma . </s> </p>
<p> <s> " Kuhu nüüd kiiret . </s> <s> Oota'nd , pea kinni , tarikas , vaja veidi juttu ajada . " </s> </p>
<p> <s> Ülane ja lillesülem pudenesid Västral kaenlaist , mehed rüselesid lumisel pinnal tantsiskledes . </s> </p>
<p> <s> " Kuulge , noormees , mida te tahate , tulge mõistusele ! " </s> <s> Ent samas libisesid literaadi nahksed tallad ja ta prantsatas selili , lüües kukla valusasti vastu jäidet . </s> <s> Noorem kargas kaksiratsi ta rinnale ja hakkas rusikatega näkku peksma . </s> <s> Teist tõrjuda ja oma nägu kaitsta püüdev Västar tundis , kuidas soe veri palgelt krae vahele nõrgub , ning see kleepjas aisting äratas temas metsiku raevu . </s> <s> Ta haaras ilaselt kiunuval materdajal kõrist ja hakkas metoodiliselt kägistama . </s> <s> Tarmo klammerdus Västra haardesse , püüdes end sellest vabastada , kuid Västar aina pigistas , muljus , otsekui tahaks sellest neetud elukast hinge välja litsuda . </s> <s> Minuti pärast Tarmo lõdvenes , ta vastupanu rauges , Västar keeras end noormehele peale ja kägistas nüüd olukorra peremehena . </s> <s> Kaak korises ja hakkas juba näost siniseks tõmbuma , kui Västar ta pealt lahti kisti . </s> <s> Kaks politseinikku keerasid Västral käed selja taha ja panid salaluuletaja raudu . </s> <s> Patrullmasin seisis sealsamas , kuid välipolitseinikud tõrjusid närviliselt seletavat Ülast . </s> <s> Västar puksiti kongi , meelemärkusele tulnud Tarmo talutati teise kohalevuranud masinasse . </s> <s> Politsei osutus vastutulelikuks , võttis peale ka Ülase ja loomulikult läks sõit jaoskonda . </s> </p>
<p> <s> Viimaks sai Västral kuselõhnalises kongis seismisest villand ja ta istus lavatsile . </s> <s> Juba üle kahekümne aasta polnud ta arestikambris viibinud . </s> <s> Mõttetu olnuks protestida , ust peksta , nõuda , märatseda , seletada . </s> <s> Tuli lihtsalt natukene kannatada , narri olukorra kui ellu ikka sisse peksva paratamatusega kohaneda , interjöörist paar värssi tuletada . </s> <s> Pigem muretses ta Ülase pärast , ega politseinikud teda äkki mõnitama või vägistama kipu . </s> </p>
<p> <s> Västar polnud üldse purjus ja tunnikese pärast lastigi ta välja . </s> <s> Veri oli juba kongis pidama jäänud , kuid alles nüüd suvatsesid võmmid teda plaasterdada . </s> <s> Küllap oli neis vahepeal mingi kodanikuaustus ärganud . </s> <s> Saapapaelad uuesti peale sidunud , käekella randmele kinnitanud ja rahakoti sisu enne taskupistmist üle vaadanud , asus Västar oma sulepeaga seletust kirjutama ja andis allkirja . </s> <s> Seletamisest juba väsinud Ülane istus , vaatas ainiti oma räsitud rüütlit ja ootas vaikides . </s> <s> Lõpuks viis takso nad läbi aasta pikima öö . </s> </p>
<p> <s> Ülane sai sessiooniga maha ja naasis Tartusse . </s> <s> Vana-aastaõhtul kõlksutasid nad pokaale , mekkisid ehtsat šampanjat . </s> <s> Öösel Valteri kaisus sosistas Ülle . </s> </p>
<p> <s> " Kallis , me saame lapse . " </s> </p>
<p> <s> " On see kindel ? " </s> </p>
<p> <s> " Jah , ma käisin kontrollis , augustis peaks sündima . " </s> </p>
<p> <s> " See on nii tore . </s> <s> Sa vist ootad poissi ? " </s> </p>
<p> <s> " Ei tea , ükskõik . </s> <s> Kas sa võtad mind naiseks ? " </s> </p>
<p> <s> " Aga , kallis , sa ju oled mu naine . </s> <s> Vormistamine on formaalsus , kuid me teeme seda kindlasti . </s> <s> Kahju , et sul kooliga vahe sisse peab tulema . " </s> </p>
<p> <s> Västar polnud oma tundlikult mahedast soravusest isegi üllatunud . </s> <s> Ta ei tahtnudki mõelda , mida ta tegelikult mõtleb ja õigeks peab . </s> <s> Kui nii , siis nii , sündigu Jumala tahtmine , meie oleme putukad niikuinii . </s> <s> Beebitõrjepillid polnud sittagi aidanud , tea , kas tüdruk neid korralikult võttiski . </s> </p>
<p> <s> Järgmisel päeval sõitis Ülle emakoju , Västra visiiti sinna lükati esialgu edasi . </s> <s> Öösel Üllele mõeldes jõi ta 0,7 liitrit viskit , piinas arvutit ja oma ajusid ning kirjutas hommikul sulepeaga : " Paljud mehed on saanud geeniuseks tänu tütarlapsele . </s> <s> Paljud mehed on saanud kangelaseks tänu tütarlapsele . </s> <s> Paljud mehed on saanud poeediks tänu tütarlapsele . </s> <s> Paljud mehed on saanud pühakuks tänu tütarlapsele . </s> <s> Aga kellest on saanud tõeline geenius , kangelane , poeet või pühak tänu tütarlapsele , kellest sai tema naine ? </s> <s> Tänu naisele sai temast kaubandusnõunik ... kindral ... pereisa . " </s> </p>
<p> <s> Mis sest , et umbes nõnda oli sada viiskümmend aastat enne teda kirjutanud Kierkegaard . </s> <s> Ta ei osanud ega pidanud vajalikuks sellele enam midagi lisada ja Kierkegaardist pidas ta väga lugu . </s> <s> Oma elu jooksul oli ta juba kolm korda abielus olnud , kuid ta ei süüdistanud neid sidemeid asjaolus , et temast seni geeniust , kangelast , poeeti või pühakut polnud saanud . </s> <s> Temast polnud isegi kaubandusnõunikku , kindralit või pereisa saanud . </s> <s> Kuid põhimõtteid pidi ikkagi järgima ja miks mitte ei võinuks temast veel poeet saada ? </s> <s> Tõepoolest , miks mitte ! </s> </p>
<p> <s> Ei , Üllega ma ei abiellu ! </s> </p>
<p> <s> Õhtuks end enam-vähem kaineks maganud , vaatas Västar Kierkegaardi tsitaati ja naeris selle absoluutse vanamoodsuse peale . – Ei ! </s> <s> Just abielu on ainuke tee veel elada , end inimesena tunda . </s> <s> Just korralikuks kodanlaseks saades võib selle neetud luuletamise kah mõistlikku proportsiooni viia . </s> <s> Just minusugused korralikud pereisad , kelleks ma kindlasti saan , hoiavad maailma ja kõiki neid armetuid luuletajaid üleval . </s> <s> Persse see kunst , psühhoanalüüs ja luule ! </s> <s> Teen Ülasele kolm-neli titte ja küll me kunsti ka jõuame teha . </s> <s> Isamaa vajab lihast ja verest poegi ja tütreid , aga mitte mingisugust haiglaselt subtiilset erootilist luulet . </s> <s> Nagu siin Maarjamaal veel vähe amfi tuupivaid ja kokat nuuskavaid Undereid , Alvereid ja Luiki oleks . </s> </p>
<p> <s> Västar rüüpas siidrit ja tundis siirast rõõmu oma kunstnikuego taltsutamisest . </s> <s> Otse ei söandanud ta sellele mõelda , kuid ta siiski tundis , et on neuroosi algallikaga – selle niinimetatud Jumalaga kuidagi seotud . </s> <s> Et ta on ülimale kuidagi lähemale jõudnud . </s> <s> Et veri käib ta soonist läbi ja uhub ussikesed südamest minema . – Ega's titt või paargi luuletamist sega ning noor naine tuleb minusugusele metafüüsikule enda vormishoidmiseks ainult kasuks . </s> <s> Just lapsi kasvatav , noor kunstist pakatav pereemand on eurojanus ning ikka ja jälle identiteedikriisis vaevleva Eesti võimas märk . </s> <s> Me hakkame koos veel selliseid praktilise väljundiga ditürambe luulendama , et elitaristid vihast roheliseks lähevad . </s> <s> Näiteks : Sind köögis nähes / rasva pritsib mu süda / kuuma panni manu / titelappide vahel / sööstad sokuna mu selga / Eesti üska / Tasujat tooma / viikingite tõugu / uueks looma ... </s> <s> jne. </s> </p>
<p> <s> Süttinud Västar haaras salvräti ja hakkas sellele kritseldama . </s> </p>
<p> <s> * </s> </p>
<p> <s> Prillid ninal , lõdva sõlmega lips veidi viltu ees ja kaagiklotseri arm laubal , istus Valter Västar hullumaja raamatukogus ning lehitses ülemaailmset päevalehte . </s> <s> Poliitmajandus polnud teda kunagi eriti huvitanud , aga võimuladvikuid kratsivates uudistes oli mingi pahelise veetluse magnet . </s> <s> Ta luges pealkirju , toonitatud avalauseid , esiletõsteid ja pildialuseid . </s> <s> Lugemine oli ta töö , lehelappamine pigem puhkus . </s> <s> Paljud teadsid , et ta on üks ühiskonnale miskipärast kasulik kirjarott , kuid mitte keegi ei teadnud , et ta on luuletaja . </s> </p>
<p> <s> Lugemistuppa astus pondunud näoga noormees ja jäi ainiti Västart vaatama . </s> <s> Noore segase pilgus vesiles mingi oinalik taltumus . </s> <s> Västar vaatas noormehele otsa ja taipas siis , et see on ju teda tümitanud Tarmo . </s> <s> Vasak ranne sidemes , astus segaseks kägistatud , psühhofarmakonidest uimane noormees leti ette ja venitas oma kuivast suust sõnu . </s> </p>
<p> <s> " Laenutaks Ülle Ülase luulekogusid . </s> <s> Aga anna enda jutte ka ning ära mu peale viha kanna . </s> <s> Oli mis oli , unustame ära . " </s> </p>
<p> <s> Mõne hetke jõllitas Västar leppimise märgiks üle leti sirutatud kätt , haaras siis selle oma kirglikku raputusse ja tundis väga selgesti , et kui paar kuud siin metoodiliselt selle poisi ajusid üles kloppida , võib ta oma perre kasupojaks võtta küll . </s> </p>
<p> <s> 2001 </s> </p></div2><div2 type="alaosa"><head> TARTU VAIM </head>
<p> <s> Robi polnud enam noor , loll ega roheline , kuid ikkagi seisis ta rinnutsi piirdele toetudes vibu all , keset kaarsilda , otse Tartu ristis Emajõe peal ega osanud mitte midagi teha . </s> <s> Kõige targem olnuks sülitada vette , kuid rohelisena ei võinud ta loodust reostada . </s> <s> Ta võitles oma kange tahtmisega , surus selle maha , sest päise päeva ajal tatistamist võinuks keegi näha ning see olnuks talle häbi . </s> </p>
<p> <s> Aga mitte keegi ei kuulnud Robi tagant kiunatavat peeru . </s> <s> Vahest Jumal vaid . </s> <s> " Illekas " kaanitud kaks potti õlut gaasistusid , Tähtvere mäe peal toodetud allekoki salatuuled igritsesid vaimuilma . </s> <s> Kanti ja Hegeli järgi õlu ainult selleks siia ilma loodud oligi , et inimese soolikatest läbi käies vaimsestuda , peenmaterialiseeruda , pluraliseeruda , lenduda selle – no mis ta nimi oligi , selle , selle , paganama Leibnizi monadoloogia faarvaatris . </s> <s> Filosoofia ainus kunst ongi ju aina , ilmast ilma ja päevast päeva aidata selle neetud materialiteedi koormat kergendada , maist olemisvaeva hõrendada , inimest kergemaks ja rõõmsamaks muuta . </s> </p>
<p> <s> Robi elu polnud kaugeltki rõõmus , ent ta kaldus filosoofiasse ja luulesse , tundis huvi kunsti ja allveearheoloogia vastu , innustus malest ja jalgpallist , aga ikkagi oli Tartu jaoks veel natuke noor – kõigest kolmekümne kolme aastane , ikka veel parasjagu loll , pealekauba veel toores , empiiriliselt roheline , salaja ka isamaalane ning kõigele lisaks veel Tallinnast . </s> <s> Kuid kõigele sellele vaatamata evis Robi Tartu vaimu asjus heade tuttavate näol mõningaid soovitajaid ja suunaandjaid . </s> <s> Ta mõlgutles parajasti Emajõe voolu kohal , kuidas oma missiooni efektiivselt teostada . </s> </p>
<p> <s> Minna võis igale poole , aga samal ajal mitte kuskile ; Robi tundis täielikku vabadust hüpata otse alla jõkke , kuid samas puudus tal võimalus üles tõusta . </s> <s> Eemal uhkeldas " plasku " , mille ülakorrusel võinuks üürida sauna , viissada krooni tund , kuid Robil oli ainult tuhat viissada krooni ja kolm tundi end üksi vihelda olnuks natuke liiast . </s> <s> Selle peale ta lõpuks siiski sülitas , pööras ümber ja läks üle jõe . </s> </p>
<p> <s> Kõigepealt oli vaja võtta kolmas , kontseptuaalne õlu . </s> <s> Ta jalutas piki kaldapealset nii armsasti kevadniiskel alleel vastu voolu . </s> <s> Igasugused üliõpilasehakatised , riides nagu Tallinna paremad prügimikud , sammusid jõle iseteadlike nägudega talle vastu ega teinud suuna üles võtnud Robist väljagi . </s> <s> Kõigil oli oma siht , küllap maailmavaadegi ; ka Robi jõudis kohe selle realiseerimiseni ning võttis toidukaubamajast ühe kontseptuaalse viina , korkis selle rutakalt poe nurga taga lahti ja neelas mitu pisikest lonksu . </s> <s> Viinal oli hea ja meeldiv , koguni mingi magus , organismile oluline maitse . </s> <s> Robi astus hoogsalt , pähe surises optimism tuleviku suhtes . </s> </p>
<p> <s> – Kurat ! </s> <s> Olen ma pime või , aga kus on see Emajõe mensunirinaist ja sotsialistliku ülesehitustöö kusihapetest karastatud pontoonsild ? </s> <s> Selle jäämurdja asemel sirutub kaldalt kaldale mingi betoonikas , mille peal seisab kõrgel keset voolu troonides üks politseiauto ega tee liiklusest väljagi . </s> <s> No ega ma sita pealt ka pole riisutud , risti ette ei löö – lähen nagu vaba kodanik üle vaba vee . </s> <s> Ja mida te , võmmiraisad , keset päist päeva siin üldse passite ? </s> </p>
<p> <s> " No mis värk siin on siis ? " </s> </p>
<p> <s> Võmm vaatles teda hetke klassifitseerivalt ja formuleeris vastust . </s> <s> Käeulatuses kõlgendas teisigi uudishimulikke , detailset infot ei tohtinud anda , kuid samal ajal oli psühholoog soovitanud võmmipoil ka mitte vaikida , sest politsei on loodud kodanike kaitseks , abiks , julgestuseks , teeninduseks , informatsiooniks jne. </s> </p>
<p> <s> " Objektiivselt teostatakse uppunu transporti . " </s> </p>
<p> <s> " Kesse ära uppus ? " </s> </p>
<p> <s> " Juurdlus tuvastab . " </s> </p>
<p> <s> All sogase jõe kalda ääres sehkendasid erkoranžide kummimundritega sukeldujad , tõmmates jääminekust viltu paadisilla vaiade juures mingit objekti . </s> </p>
<p> <s> " Nää , vaata ! </s> <s> Tirivad juba kaldale . </s> <s> Lähme ! " </s> </p>
<p> <s> Kaks tattnina panid padavai üle betoonsilla lõikama ja alles nüüd meenus veidi saki all Robile , et ta oli mitmel aastal juba kordi ja kordi seda uut silda näinud , küllap mööda seda ülegi käinud – aga mitte ei mäleta , mis asjaoludel ja kunas . </s> <s> Tema mälus kangastusid ikka vana õõtsuv pontoonsild , kiira-käära ületatav sotsialistlik soolikas , mida keegi maalida ei viitsinud ning millest polnud ka tegelikus elus järel mitte õhkagi . </s> </p>
<p> <s> Nüüd aga tiriti selle unustuse veeres kaldale mingit suuremat natakat . </s> <s> Teise politseiauto meeskond tõrjus Kroonuaia poolt uudishimutsejaid , värk ilmsistus . </s> </p>
<p> <s> – Ega see , kurat , äkki Mülleri Sassi korjus ole ? </s> <s> Või vahest Varblase oma ? </s> <s> Armastas , koer sihuke , siin vanasti palgapäeviti tuiata , kaanida ja kraagelda , nüüd lõi endisaegne roisuvee tundlemine jälle välja ja sumatas suurest kistud vihast ja ristipilastamise ihast oma viimase vindipadruniga Emajõe korallide manu , Alveri käevõru teed . </s> </p>
<p> <s> Pealtnäha filosoofilise väärikusega , kuid sisemiselt põledes keeras Robi valgel korgi pealt , kummutas ja suskas tasku tagasi . </s> </p>
<p> <s> " No mis värk on ! ? " </s> </p>
<p> <s> Päästeameti junged ja politseimanid tõrjusid üle jõe tulnud Robi eemale , käratsevalt vahtivasse uudishimutsejate parve . </s> <s> Oranžis kummiülikonnas initsiatiivikalt tegutsev munn-inimene lõikas kotinataka lahti ja loendas sealt väljavarisevad üheksa uputatud koerakutsikat . </s> <s> Luksudes dokumenteeriv Robi neelas ilma igasuguse konspiratsioonita veel ühe , teise ja kolmandagi sõõmu , taarus pooleldi šokiseisundis üle tee eemale ning tagus oma lolli ja rohelist tallinlase pead vastu botaaia müüri . </s> <s> Tema silmamunad olid nähtust ja viinast punnis , kuid nutsid vaid süda ja peaajud . </s> </p>
<p> <s> Seisundi üks oluline point oli selles , et Robi oli Tallinna linna kodutute koerte varjupaiga arendusdirektor dresseerija ja instruktori ülesannetes ehk dog trainer , nagu seisis rahvusvahelises adjustaadis . </s> <s> Tartu oli ta väga sitasti , otsekui hinge sülitades vastu võtnud ning vaatamata asjaolule , et ta kaldus filosofeerima , polnud ses seisundis kerge kuhugi edasi minna . </s> <s> Botaaia müür ei pragunenud Robi marrastuva peanaha survest , kuid miski kell lõi vähemalt tagujas . – Kuradi värdjad , kuradi värdjad , kuradi värdjad ... </s> </p>
<p> <s> Tasapisi ta rahunes . – Kuhu minna edasi ? </s> </p>
<p> <s> Ees lösutas sitane , kuid igavesti nii armas Supilinn , üle mille uhkustas punastest tellistest õlletööstuse torni otsas lehviv lipp . </s> <s> Seljataga Peetri kirik , vasakul Jaani ja hüvakätt debiilsed luhad . – No mida sa , raisk , siit tahad , käes juba miski vaim , või mis ? </s> </p>
<p> <s> Ta roomiskles vaiksel faarvaaterkõnnakul mööda botaaia müüri , kalkuleeris edasist kurssi . – Kuhu nüüd minna ? </s> <s> Müller on vist täiesti ahvistunud , oma maja külge sildi kruvinud . </s> <s> Ei , siin pole vist mingit mõtet aega raisata , pealegi ainult pool pudelit järel . </s> <s> Selle lahtise pudeliga ei sobinud Sassi juurde astuda . </s> <s> Kõik Robi Tartu kümmekond head tuttavat olid peaaegu samamoodi materiaalse arengupeetusega , südamelt noored , matemaatiliselt rohelised ja empiiriliselt targad , kuid sel suhtelisel gradatsioonil polnud erilist määravust . – Kõik on ülimalt kõikuv ja kõik maailma inimesed jagunevad kolme põhiklassi : lollid , täitsa lollid ja idioodid . </s> <s> Ent peaaegu kõik neist tahavad aina targemaks saada ja mõned isegi saavad ka pärast ülemeeletuid pingutusi , kuid jäävad kõik surmani ikka lollideks . </s> <s> Vana üliarmastatud idioot number üks aga on Müller ja sellepärast tuleb tast eemale hoida nagu aidsist , hullulehmatõvest , muhukatkust , sarimõrvarist , puupiiritusest ja kuradist korraga . </s> </p>
<p> <s> Ometi maitses Sassi subtiilsus ta meeles palju paremini kui vanatädi ilane musi ning Robis pakitses kange tahtmine sisse astuda . </s> <s> Isegi Brodski oli siin kunagi prassimas käinud , kuid Sassi juurde sisseastumine oli mõnikord lõppenud sellega , et heal juhul enne järgmist õhtut sealt välja ei saanud . </s> </p>
<p> <s> – Ah , persse , võtame . </s> <s> Ikka üksi , iseendaga . </s> <s> Ega's Sass mulle Tartu vaimu jäljekütiks tule , peab ikka ise silmad lahti hoidma ning üksi näeb alati poole rohkem kui kaksi . </s> <s> Pealekauba on Sass üks Tartu vaimu kantud , kuid kulunud kostüüm , mis vanast harjumusest aeg-ajalt ikka kapist välja võetakse . </s> </p>
<p> <s> Paljud olid juba ammu enne Sassi suurteks vaimuliigutajateks saanud , aga kui palju nad Tartu vaimu aduda suutsid , seda Robi ei adunud . </s> <s> Kõikide Tartu vaimukandjate summaarsusega Tartu vaimu seletada tundus Robile liiga triviaalne , Tartul pidi olema mingi linnast kui tervikust õhkuv primaarne genius loci , mis seletamatul kombel segunes katalüseerivate indiviidide vaimuga . </s> <s> Selle katalüüsiastme eritlemise , protsessi sisenemise , ühildumise , väljundi ja mutatsiooni üle andis dog trainer'il nüüd juurelda . </s> <s> Robil polnud selge isegi see , kas Tartu vaim genereerus geograafilisest aspektist või äratasid inimesed selle koha asjad ja kasvud . </s> <s> Mõju vastastikune areng ja segunemine oli selge argument , kuid jälle liiga lihtne ja üldine seletus . </s> </p>
<p> <s> Kerges vaimses ärrituses kooberdas Robert Kroonuaia ja Herne ristis . </s> <s> Ta oli EV kodakondne , taskus pool pudelit kontseptuaalviina , üle õla tolgendavas kotis kümme raamatut ja peas pujääni plaan see Tartu vaim kinni püüda , sest fakt oli see , et mitte keegi polnud varem seda vaimu kinni püüdnud . </s> <s> Robil oli kange tahtmine see vaim nüüd vangi võtta – ta põhjalikult determineerida , dekonstrueerida , verbaalselt kaardistada , võtta see kurask korraks pihtide vahele , vaadata , taadelda , kaeda , anda hinnang , pitserdada oma südant , kerge hellusega peale puhuda ja siis rahumeeli jälle nelja tuule poole lahti lasta . – Ega's keegi Tartu vaimu tappa taha , on lihtsalt vaja teda füüsilisemalt tunnelda , teaduslikult mõõta . </s> <s> Niisama Narva või Riia mäele teda kotti ajama minna on veidi perspektiivitu , aga mine sa tea , kõik sõltub püüdjast , kotist ja ajajast . </s> </p>
<p> <s> Robert lonkis piki Hernet , võttis lonksu , lonkis ja vahtis , keeras Melonile , võttis lonksu ja keeras Oa peale . – Üldiselt on need Tartu vaimust sonijad kõik ühed parajad sitapead ja vaimu devalveerijad . </s> <s> Tea , kas nad , raisad , üldse midagi spetsiifilisemat tunnetada suudavadki . </s> <s> Muudkui jahuvad ja labastavad vaimu , ise veel luuletajad ja muud sellised vaimsemad tüübid . </s> <s> Igasugused inimesed seda vaimu kannavad , ükskõik kui lollid või eriti lollid tahes . </s> <s> Tegelikult iga inimene ongi luuletaja , sest vaim ongi luule , aga puhas vaim ja luule ei tule välja , ei ilmsistu . </s> <s> Kõik see südame , hinge , tunnete ja muu säherdune poeetiline atribuutika on juba pesueht materialism , sest ilma materjalita ei saagi luule nähtavaks , kuuldavaks , tunnetatavaks . </s> <s> Vahest tahab vaim ise ka eriskummaliste asisuste peale maanduda , nii-öelda ilmneda , oma tiibu lehvitada , oma vaimsest eksistentsiumist märku anda , inimesi-luuletajaid innustada . </s> <s> Pane ainult õige sööt välja , küll vaim selle peale miilustama tuleb . </s> <s> Sina aga passid nurga taga ahinguga ja lööd , naksti , selle vaimu parajal hetkel vardasse . </s> <s> Küllap tuleb see vaim just inimese vaimu peale uudishimust oma urust välja . </s> <s> Ole siis vaid mees ja mässi see vaim sõnadest punutud puuri . </s> <s> Jah ! </s> <s> Just sõnadest punutud puuri ma ta siin Tartus püüangi , erutus Robi . </s> </p>
<p> <s> Supilinnas polnud sittagi teha , ta jõudis jälle jõe äärde – küllap see ürgne voolus üks oluline vaimugeneraator siin on . </s> <s> Peab teist ikka silmas pidama . </s> </p>
<p> <s> Räämas prügiluha hallide pajujusside all valendas lumekorba laike , üleujutus võis tulla alles paari nädala pärast . – Iga Emajõe põhjas vettinud känd ja ülikooli all tolmuks määndunud parvepalk kannab kah oma looduslik-atomaarset vaimu , kõik on kõigega kuidagi seotud . </s> <s> Aga see tundus jälle liiga lihtne , kuigi süütas seoste tunnetamisel rinna ja pea erutusest põlema . </s> <s> Viin põles ka , aga just viin oli üks eriti oluline sööt , mille peale vaim ikka ja jälle oma varjatud pesast armastas välja lennata . </s> <s> Sellepärast võttis Robi veel ühe lonksu vaimu soodustavat viina ja pidas aru – kuhu nüüd edasi minna ? </s> </p>
<p> <s> Paremat kätt jäi vana allekoki teenistujate elumaja , milles ladestusid filoloogiliste Untide tuhanded raamatud . </s> <s> Jaaniga võinuks natuke rüübata ja välkmalet lüüa , aga ette helistamata olnuks natuke ebaviisakas ja avatud pudelis loksuva kahesaja grammiga narr kella anda . </s> </p>
<p> <s> Robi lonkis edasi . – Kurat ! </s> <s> Kange leiliga Emajõe saun on mingiks ärimajaks vuntsitud . </s> <s> Kes neist lipsudega kekudest nüüd aimatagi oskab , millist tihedat ja tulist vaimu siin vanasti mustlastega sai pandud ! </s> <s> Pangetäis külma vett visati ahjusuust sisse ja kerisekivide pragina saatel viheldi nii , et Põltsamaa paistis . </s> </p>
<p> <s> Minna tuli jälle üle jõe , Peetri kiriku peale , sest see ruske sakraalmonstrum tsentreeris paljugi neid tundmustest ja ideedest laetud silmavaateid , milles peitus Tartu vaimu . </s> <s> Emajõe vool paistis endassesulgunud – lihtsalt paljas vool , mille taga oli raske midagi enamat näha . </s> <s> Ega Robi ise ka koogi pealt kooritud vesi olnud : tema kodanikunimi oli Robert Rästik , ta evis loomapsühholoogia eriteadmisi ja füüsilisi erivõtteid ning tema kotis oli tema enda kirjutatud raamatu kümme eksemplari . </s> <s> Filosoofilise proosaluule kogumik kandis pealkirja " Neli nädalat nikunälga " . </s> <s> Ka sellega võis kaudselt üritada püüda Tartu vaimu . </s> </p>
<p> <s> Robi helistas , ostis poest banaane , mandariine , keskmise viski ja läks mööda Sauna , Staadioni ja Liiva tänavat Betonaitise poole . </s> <s> Betonaitis oli leedu ja lõunaeesti päritolu luuletaja , kes polnud oma elus viina ega õlut suu sissegi võtnud . </s> <s> Vahel , väga erakorralistel juhtumitel nagu luulekogu esitlus või pulmatoost , oli Betonaitis siiski veini või šampanjaga oma huuli niisutanud , kuid see oli ka kõik . </s> <s> Nüüd elas kaine luuletaja üksi kiriku lähedal ning kõneldi , et üks ta esiisa oli Leedu vürst . </s> <s> Tartu Riiklikus Ülikoolis füüsikat õppides oli Betonaitis seda põlvnemist väga varjanud , sest muidu võinuks dekanaat temalt Lenini-nimelise stipendiumi ära võtta . </s> <s> Rästikule tundus , et Betonaitise pähe mahub vaid kaks peamist mõtet – luuletamine ja naine . </s> <s> Betonaitis oli juba kaks korda abielus olnud , seitse luulekogu välja andnud , kuid üle ühe armukese korraga ta ei pidanud . </s> <s> Just kainest ja monogaamsest Betonaitisest oli mõistlik alustada jahti Tartu vaimule . </s> </p>
<p> <s> Kui Rästik Betonaitise ukse taga kella andis , olid poeedil juba kohvitassid laual . </s> <s> Esimese toa seinal rippus mitu tähelepanuväärset maali ning ka vaade aknast oli meeltrahustav , kuigi aprillialguse puud seisid veel raagus . </s> <s> Kodustes tuhvlites suusatav luuletaja kallas kohvi ja Rästik sortsutas endale viskit lisaks . </s> </p>
<p> <s> Rüübati , räägiti elust ja raamatutest , mis vahepeal juhtunud , kes sitasti või hästi midagi kokku kirjutanud . </s> <s> Rästik kirjutas pühenduse oma esimesse raamatusse ja Betonaitis oma viimasesse , nad vahetasid köited ja surusid teineteisel kätt . </s> <s> Kuigi toas oli palju raamatuid , tundus kollegiaalselt leiges sõbralikkuses vähe Tartu vaimu . </s> <s> Kohe juhtis Betonaitis jutu oma viimasele visiitabielule , mis kippus takerduma linnadevahelisse akommunikatiivsusse ja alafinantseeritusse . </s> <s> Sellest jutust õhkus juba Pärnu vaimu , kuid inertsist meenutasid nad oma ühiseid naistuttavaid , mis kellestki vahepealseil aastail saanud . </s> <s> Korraga , nagu muuseas tuli välja , et Rästikuga pea ühevanune luuletaja Koldas on Betonaitise naaber ! </s> </p>
<p> <s> " Elab lausa siin seina taga . </s> <s> Aga on pidevalt kodust ära . </s> <s> Käib kusagil erakontoris arvutiga töötamas . </s> <s> Naine ootab lapsega kodus . " </s> </p>
<p> <s> " Keda ? " </s> </p>
<p> <s> " Oma meest loomulikult . " </s> </p>
<p> <s> " Aga mitte sind ? ! " </s> </p>
<p> <s> " No kuule , me oleme ju naabrid . " </s> <s> Betonaitise hääles kõlas solvunu tooni . </s> </p>
<p> <s> " Aga Koldasel on noori naisi lisaks enda abikaasale jalaga segada . " </s> </p>
<p> <s> " Sedan'd küll , aga kodus on tal asjad korras ja peres rahu majas . " </s> </p>
<p> <s> Betonaitis rääkis oma närviprobleemidest , mis ebaõnnestunud hambatõmbamise tõttu ta lõualuust alatasa pähe pistsid . </s> <s> Õpetajana töötav Betonaitis oli valuvaigistite mõju all vahel nii uimane , et läks kord hommikul valesse kooli , kuid jäi enne seda suhteliselt õnnelikult auto alla . </s> <s> Kips vedeles veel nurgas . </s> </p>
<p> <s> " Nõnda võib ka naised segi ajada , " ütles Rästik lahkudes ning tal oli kange tahtmine Koldase prouale tere öelda . </s> <s> Siiski surus ta selle kihu maha ja väljus räämas tänavale . </s> </p>
<p> <s> Rästik astus , kuhu sihitud jalad parajasti kandsid , ja vahtis lagunenud agulimaju . </s> <s> Jaama tänaval silmas ta eemalt vastu läntsivat Neppi . </s> <s> Skandaalse kuulsusega Nepp oli kriminaalselt karistatud ja hullumajas peetud koleerilis-melanhoolne luuletaja , kellega Rästik kunagi pool nädalat Mülleris tina oli pannud . </s> <s> Siis veel abielus Rästik oli oma sõrmuse viinarahaks maha müünud . </s> </p>
<p> <s> " Ohhoo ! </s> <s> Keda ma näen ! " </s> </p>
<p> <s> " Tere ! </s> <s> Sada aastat pole näinud . </s> <s> Kuule , anna kümme krooni suitsuraha . " </s> </p>
<p> <s> Rästik võttis taskust pooliku , milles loksus kahesaja grammi jagu valget , ja ulatas Nepile . </s> <s> See takseeris hindavalt , kummutas mitu kena sõõmu ja hingas välja . </s> </p>
<p> <s> " Kuule , sul on raha või ? " </s> </p>
<p> <s> " Bussi jaoks ikka jätkub . </s> <s> Tahan õhtul viimasega Tallinna tagasi sõita , " valetas Rästik . </s> <s> " Aga võime selle sirgeks lüüa , täna on laupäev , kelleltki saab ikka laenata . " </s> </p>
<p> <s> " Davai , lähme ! " </s> <s> Nepp rüüpas veel mitu himukat sõõmu , kuid paistis juba selletagi purjus . </s> <s> " Tahad ka või ? " </s> </p>
<p> <s> " Ah , lase ära , sai juba veidi võetud . " </s> </p>
<p> <s> Nepp tegi viinale põhja peale ja pistis tühja pudeli ühe plangu vahele . </s> <s> " Peab koha meelde jätma , hiljem hea võtta . " </s> </p>
<p> <s> " Misasja võtta ? " </s> </p>
<p> <s> " No taarat ikka , mul on iga kest arvel . " </s> </p>
<p> <s> Nad läksid mööda Jaamat ja keerasid Raatust pidi alla . </s> <s> Kurakätt paistis Pikal tänaval mingi restorani moodi hiinakas . </s> <s> Kivist keerdtrepp viis betoonkasti teisele korrusele , kust kostus tantsumuusikat . </s> <s> Alaealise moodi vene poiss võttis neilt joped ja juhatas saali , kus käis elav tants . </s> <s> Noor naine laulis vene keeles mikrofoni ja vuntsidega kiilakas saatis teda süntesaatoril . </s> </p>
<p> <s> Nepp ja Rästik istusid nurgalauda , takseerisid menüüd , hinnad paistsid päris soodsad . </s> <s> Nad tellisid seljankad , pelmeene ja pudeli viina . </s> <s> Parajalt värvitud ettekandja tõi neile härmas " Stolitšnaja " ette . </s> <s> Võeti vanade heade aegade mälestuseks ja uute paremate terviseks . </s> </p>
<p> <s> " No ütle mulle , kus see Tartu vaim siin on ? " </s> </p>
<p> <s> Nepp luristas seljankat , jõllitas Rästikut ja kostis : " Lolliks oled läinud või ? </s> <s> Vaata parem , kui kenad vene mannid siin üksindust tunnevad . </s> <s> Poleks osanud arvatagi , et siin selline vahva rahvuslik restokas pesitseb . " </s> <s> Nepp kummutas pitsi . </s> <s> " Vaata ! </s> <s> Ma lähen võtan selle noorema blondiini tantsima , aga sina võta see krunnis soenguga punapea . </s> <s> Paistavad paaris lantivat . " </s> <s> Võidunud kampsuniga Nepp ajas end püsti , kuid Rästik ei tundnud punapea vastu mingit huvi . </s> </p>
<p> <s> " Ma käin enne kusel ära , " ütles Rästik , läks fuajeesse , seletas ja andis poisile kakssada krooni , viskas koti üle õla ning tegi sääred . </s> </p>
<p> <s> Piki Raatust kiirelt kaarsilla poole marssides peatas teda justkui maa alt teele ilmunud Sõnnari hõige . </s> </p>
<p> <s> " Hei ! </s> <s> Veli , kuhu tormad ? " </s> </p>
<p> <s> " Ah , tead , on asjaajamisi , " viskas Rästik . </s> </p>
<p> <s> " Ega asjad pole jänesed , et eest ära jooksevad . </s> <s> Aga mis asju ka ajad ? " </s> </p>
<p> <s> " Pean kohe Nepiga raekoja ees kokku saama . " </s> </p>
<p> <s> " Tead , ära sa selle Nepiga küll asju aja , ta on viimasel ajal püsti pööraseks läinud . </s> <s> Läks südaöösel oma esimest naist vägistama , kuid ämm lasi jahipüssist soola persse ja see seda lollust ta ihus nüüd üles kääritabki . " </s> </p>
<p> <s> " Ah soo , siis on targem teistpidi asju ajada . " </s> </p>
<p> <s> " Tead , kõige õigem mees su asjade ajamisteks Tartus olen mina . </s> <s> Maailmas pole asju , mida mina korda ei saa aetud . " </s> </p>
<p> <s> " Aga kuhu jäid need kaks monopolka viina , mis sul juba viiendat aastat mulle toomata on ? </s> <s> Ah ! " </s> </p>
<p> <s> " Tead , tõin ju enne seda kaks ära , aga hommikul kell neli tuli vene nolkide bande mulle kallale . </s> <s> Peksin neist küll pooled hunnikusse , aga üks jõudis kukkumise pealt mu taskust raha ära krabada ja pani lõikama . </s> <s> Ma olin teiste materdamisega käsist-jalust seotud ning ei jõudnud jälitama hakata , " valetas Sõnnar nii et suu suitses . </s> <s> " Nii kui ma nüüd ... homme raha saan , teen sulle kohe need viinad kuhjaga tasa . </s> <s> Mul pannakse " Illekas " kohe näitus üles ja ärimeestest ostjaid on juba sabas nagu muda . " </s> </p>
<p> <s> " Oled kunstnikuks hakanud ? " imestas Rästik . </s> </p>
<p> <s> " Ega siis näitlemine üksi toida . </s> <s> Mul on Soomes kolm last ja vähemalt kahele pean ma iga kuu kuus tuhat marka alimente maksma . </s> <s> Pole sellepärast veel korralikku autotki saanud muretseda , " valetas pidurdamatu Sõnnar nagu viimane koer . </s> </p>
<p> <s> Sõnnaril oli mingi magnetiline omadus igasuguste inimeste külge liimuda , kõikvõimalikesse seltskondadesse imbuda ja alati lahkeid väljategijaid leida . </s> <s> Kõige targem olnuks ta persse saata ja üksi edasi kesklinna minna , kuid mingi vanast ajast siduv solidaarsus hoidis Rästikut paigal . </s> </p>
<p> <s> " Tead , lähme minu poole , vaatad mu ajutise ateljee üle ja räägid oma asjad mulle ära . </s> <s> Mul on Ropkas korter ka , aga seal käib parajasti euroremont , vabad rahad ongi pidevalt sinna pudenenud . </s> <s> Pidin täna kaksteist tonni saama , aga sell vedas mind alt , asi lükkus homsesse . " </s> <s> Lühikest kasvu jässakas Sõnnar käis energiliselt Rästiku kõrval ja aina seletas oma elu , nii et Robi ei osanud enam eristada , mida mitte uskuda ja mida mingi tõehakatise pähe võtta . </s> <s> Sõnnar mekkis Rästiku pakutud viskit , kuid tegi seda mõõdukalt , lausa diskreetselt , risti vastupidi viina kulistanud Nepile . </s> <s> " Võta pakk suitsu ka . " </s> </p>
<p> <s> Rästik ostiski kioskist paki punast " Marlborot " . </s> </p>
<p> <s> " Võta parem kaks , niikuinii peab pärast jälle võtma , " surus Sõnnar oma loogikaga ja Rästik võttiski . </s> </p>
<p> <s> Terve tee Karlovasse seletas Sõnnar aina viskidest . </s> <s> Ta teadis kümneid ja kümneid marke ning oli neid kõiki lausa liitrite kaupa joonud . </s> <s> Sõnnari viskiasjatundlikkust näitas seegi , et ta rüüpas väga väikeste lonksukeste kaupa lapikust " Canadian Goldi " , kuid tegi seda nii tihedalt , et kolmesaja viiekümne grammine saigi varsti tühjaks . </s> <s> Ega's Rästikul muud üle jäänud , kui pidi Sõnnari soovitusel uue võtma ja Sõnnar soovitas " Famous Grouse'i " . </s> <s> Hämaras jõudsid nad kusagil Saekoja ja Purde kandis kohale , vana ja määndunud agulimaja ette . </s> <s> Kitsas , nagisev ja kassikusene puutrepp viis teisele korrusele , kus paiknes Sõnnari avariipind . </s> <s> Peremees tõmbas taskust kilose kimbu võtmeid ja hakkas vandudes lukke ja tabasid lahti keerama . </s> <s> Tulemasinaga leegikest hoidev Rästik kõrvetas näppe ja pidi mõõdetud valgust klõpsutama . </s> <s> Viimaks sai Sõnnar ukse lahti ja nad astusid sisse . </s> </p>
<p> <s> Ateljees polnud väga vigagi , kuid instrumentaalselt sehkendaval Sõnnaril oli Rästiku asjaajamise aitamise suhtes kadunud igasugune huvi . </s> <s> Selle asemel avas ta üksteise järel reas seisvate riiulite ja riidekappide sahtleid ning demonstreeris oma kollektsiooni . </s> </p>
<p> <s> " Kakssada kakskümmend seitse päevasärki ... seitsekümmend kolm paari teksaseid ... nelikümmend kuus pintsakut ... kakskümmend kaheksa kevad-sügismantlit ... üheksa talvepalitut ... viisteist paari talvesaapaid ... nelikümmend üheksa paari kevad-sügiskingi ... kuuskümmend kuus paari suvekingi ... ainul üheksa paari botaseid ja saapaid ... nelisada seitsekümmend viis T-särki ... lipse ma täpselt ei teagi , aga üks mu Adelaide'i armuke loendas neid sügisel üle poole tuhande , " kandis maniakaalne Sõnnar laoseisu ette . </s> <s> " Tead , ma olen riidefetišist . " </s> </p>
<p> <s> " Kust sa seda kõike hankida jõuad ? " </s> </p>
<p> <s> " Tead , raha peab olema , loomulikult ka tutvusi ja kombineerimisoskust . " </s> <s> Muidugi jättis Sõnnar mainimata , et kaheksakümmend prossa sellest korralikult triigitud ja ladustatud lasust oli nii või teisiti igalt poolt kokku varastatud . </s> </p>
<p> <s> " Palju sul raamatuid on ? " </s> </p>
<p> <s> " Ma pole neid siia üldse toonud , need on teises ja kolmandas laos . </s> <s> Aga oma kümmekond tuhat köidet tuleb vabalt kokku . " </s> </p>
<p> <s> " Ja palju sa neist läbi oled jõudnud lugeda ? " </s> </p>
<p> <s> " Noh , jämedalt võttes nii pooled , aga viimasel ajal pole enam õieti aega lugeda . </s> <s> Äri ja perekohustused suruvad peale . " </s> </p>
<p> <s> " Mida sa viimati lugesid ? " </s> </p>
<p> <s> " Saksa keele huvides on mul praegu Nietzsche originaalis käsil . " </s> </p>
<p> <s> " Aga eesti kirjandusest ? " </s> </p>
<p> <s> " Kaplinski esseed , Ehini luuletused ja Krossi proosa , " vastas Sõnnar silmagi pilgutamata ning juhtis jutu kibekähku mujale . </s> <s> " Kas sa Kaidanovskit tead ? " </s> </p>
<p> <s> " Millist Kaidanovskit ? " </s> </p>
<p> <s> " No seda " Stalkeri " näitlejat . </s> <s> Käisin hiljuti tema matustel , mälestasime koos vanade sõpradega ka Tarkovskit . </s> <s> Tegin nendega kunagi koostööd , aga minu roll lõigati KGB nõudmisel kõik välja . " </s> </p>
<p> <s> " Millega sa neid häirisid ? " </s> </p>
<p> <s> " Mu tädil on Austraalias paarikümne milli taala eest kaevanduste aktsiaid , vot sellepärast , et ma Austraalias kuulsaks ei saaks , nad , raisad , mind maha vaikisidki . " </s> </p>
<p> <s> Rästik ei osanud selle peale enam midagi kosta . </s> </p>
<p> <s> " Aga mis asju sa siin Tartus õieti ajad , kui see saladus pole ? " </s> </p>
<p> <s> " Ah niisama . </s> <s> Tartu vaim lihtsalt tõmbab . " </s> <s> Robi õngitses kotist köite ja ulatas Sõnnarile . </s> <s> " Näe , ole lahke , siin on sulle mu raamat . " </s> </p>
<p> <s> " Oo ! </s> <s> Oled ka teosega maha saanud . </s> <s> " Neli nädalat nikunälga " . </s> <s> Oled ka ropendama hakanud , kuid see pole enam modernne . </s> <s> Aga pühendus ? " </s> </p>
<p> <s> Rästik võttis rinnataskust pastaka , mõtles ja kirjutas . </s> </p>
<p> <s> " Tegelikult tahan ma Tartus varsti kirjastuse avada , oma trükikoja ja raamatupoe rajada , välismaalt tuttuued masinad sisse tuua . </s> <s> See tuleb täiesti sõltumatu värk , Austraalia tädi lubas aidata ja kui ta alt ära ei hüppa , on süsteem jõuluks püsti . </s> <s> Avan eraldi pornotööstuse , selle kasumiga hoiab kõikide kõrvalharude tootmise vee peal . " </s> </p>
<p> <s> " Vaevalt et maffia sul seda asja nii lihtsalt püsti panna laseb . " </s> </p>
<p> <s> " Ole rahulik , kõik läheb lahedalt , mul on selles liinis raudsed tutvused , ei mingeid jamasid . </s> <s> Lihtsalt sõna tuleb pidada . </s> <s> Tegelikult on mul eelolevatel valimistel tugevaid väljavaataid saada linnapeaks või vähemalt aselinnapeaks , kui ühiskassa planeeritud kampaaniast kinni peab . " </s> </p>
<p> <s> " Mis parteisse sa kuulud ? " </s> </p>
<p> <s> " Praegu loome täiesti uut nišiparteid – euroskeptikute erakonda . </s> <s> Tuleb organisatoorselt lihtsalt õigel ajal taktikaliselt rahva meeleoludele rõhuda ja hääled strateegiliseks platvormiks kokku ajada . </s> <s> Hiljem on sel baasil väga soodus ärisid arendada . </s> <s> Meie büroo ajurünnakus valmis plaan avada Raadil tuumajäätmete ümbertöötlemise tehas . </s> <s> Selle peale kukub Euroopast ropult pappi . </s> <s> Projektid ongi juba Brüsselis arutlusel . </s> <s> Kui vaid omad oinad riigikogus kadedusest kätt ette ei pane . " </s> </p>
<p> <s> " Mina olen roheline . </s> <s> Tea , kas Eesti seda tuumatöötlust ikka vajab . </s> <s> Niigi laiub Sillamäel üks mürgijärv . " </s> </p>
<p> <s> " Ka see hakkab meie hoolduse alla käima . </s> <s> Kui kõik plaani järgi areneb , võib minust kaheksa ja poole aasta pärast Eesti Vabariigi president saada . </s> <s> Varem ei anna vanus välja , põhiseadus on takistuseks , ainult õige naine tuleb võtta . </s> <s> Valge hobune teeb su eest pool tööd ära . </s> <s> Ma olen näitleja ja oskan rahvaga suhelda , publiku meeleolusid haista . " </s> </p>
<p> <s> " Kas sa kosmosesse ei taha minna ? " </s> </p>
<p> <s> " Voh ! </s> <s> See on juba idee , aga pole kusagilt nii palju vaba pappi võtta , et jänkidele sõit kinni maksta . </s> <s> Tervis juba alt ei veaks , olin poksis meistrikandidaat ja karates on mul must vöö , Tartu maraton kümme korda läbi sõidetud . " </s> </p>
<p> <s> " Kuule , Sõnnar , sa oled geenius , sinus on ennenähtamatut Tartu vaimu ! " </s> </p>
<p> <s> " Aitäh ! </s> <s> Veli . </s> <s> Nõnda pole mulle veel keegi varem öelnud . </s> <s> Südamest aitäh ! " </s> <s> Sõnnar liibus oma jässaka kehaga Rästiku rinnale ja süleles kamraadi . </s> <s> " Ei , ei , ära arva , ma pole üldsegi homo , aga sa , mees , meeldid mulle , sinus on tõelise kunstniku õiglust ja autunnet . " </s> </p>
<p> <s> Nad mõlemad olid parajalt purjus , kuid ei ilastlenud pikemalt . </s> <s> Sõnnari hoog hakkas jahtuma , kuid Rästikul polnud millestki rääkida . </s> <s> Nad mölisesid veel niisama suusoojaks , tegid viskile lõpu , käisid all tähistaeva kusel , pugesid riidekuhilate sisse nagu siilid ega tundnud kütmata katusekambris aprilliöö rõskust . </s> </p>
<p> <s> Kuid hommik ajas nad lõdisema . </s> <s> Piki Kalevit hammaste plagisedes kesklinna marssides kiskusid nad teineteise võidu suitsu ja kirusid , et ükski buss ega takso näole ei anna . </s> <s> Viimaks maandusid nad " Zum Zumis " . </s> <s> Sõnnaril oli kaart , millega sai väikest alet , nad võtsid neli õlut . </s> <s> Rästik tundis , et kisub jälle joomaks . </s> <s> Seda ta aga ei tahtnud , tuli leida mingi ettekääne Sõnnarist vabanemiseks , et siis oma asja edasi ajada . </s> <s> Kella kaheteistkümneks oli tal " Wilde'i " pubisse koosolek lepitud , aga sinna oli veel jupp aega . </s> <s> Äkki nägi ta läbi aknaklaasi Miliust . </s> <s> Rästik kargas püsti , tormas akna alla ja tagus vastu klaasi . </s> <s> Milius peatas rühika käigu , lehvitas vastu , mõtles hetke ja keeras kohvikusse . </s> <s> Teretati ülevoolavalt . </s> </p>
<p> <s> Matti õlut ei tahtnud , kuid ei öelnud ära kohvist . </s> <s> Kohe lõi Robi ka oma teose lauale , Milius oli nomenklatuurne figuur , kellele kõik autorid pidid sundeksemplari pühendama . </s> <s> Mattil oli neist köidetest juba soliidne kollektsioon ning ta isegi luges seda . </s> <s> Tuju tõusis nõka üle keskmise , kuid Milius näis Sõnnarit mitte eriti seedivat ja paistis kusagile kibelevat . </s> <s> Sellepärast asus Rästik kohe otse asja kallale . </s> </p>
<p> <s> " Matti ! </s> <s> Sa oled üks Tartu keskne kuju , kelle ümber paljud loojad koonduvad , kõik on nii või teisiti sinuga seotud . </s> <s> Ütle , mis asi see Tartu vaim on , kust teda leida võib ? " </s> </p>
<p> <s> Milius pahvatas naerma , kuid vaatas siis , et Rästikul on tõsi taga , ja jäi äkitselt väga tõsiseks . </s> </p>
<p> <s> " Kas sa tihti Tartu vaimu tunned ? </s> <s> No ütle , räägi ometi ! " </s> </p>
<p> <s> " Mina olengi Tartu vaim ! " kriiskas pineva tenoriga Milius , kolistas kohvitassiga , kobas taskust piipu , tõusis , ütles aitäh ja läks . </s> </p>
<p> <s> Kümmekond sekundit valitses vaikus , Milius rühkis jälle akna alt läbi oma teed . </s> </p>
<p> <s> " Mina olen ka Tartu vaim , aga selline sünteetiline ja integreeriv , erinevaid tegutsemisvaldkondi siduv dispetšer , õigemini – Tartu vaimu promootor , " kuulutas nüüd Sõnnar . </s> <s> " Kuule , ole meheks , laena pärastlõunani sada krooni , ma pean selle kaheksateistkümne tonni asjus helistama , aga kaart on tühi , " ütles Sõnnar ja vaatas nahhaalselt süütute silmadega Rästikule otsa , nagu küsiks suitsu . </s> </p>
<p> <s> – Persse , mõtles Rästik , kuid ta oli siiski Sõnnarilt öömaja saanud ning mis see sitane sajakas siis ära ei ole . </s> <s> Saab tast vähemalt lahti ning Rästik andiski . </s> <s> Sõnnar haaras , lubas , seletas ja kadus . </s> </p>
<p> <s> Kella kaheteistkümneni jalutas Rästik vanalinnas , vahtis poeaknaid ja luges äride silte . </s> <s> Ta oli viisteist aastat tagasi siia linna füüsikat õppima tulnud , kuid muudest distsipliinidest nakatunud . </s> <s> Selle ajaga võrreldes oli Tartu vaim nagu värske värvi ja siledate pindade alla surutud . </s> <s> Vaim pidi ikka nähtavalt narmendama , vana aja pitserit kandma , mitte uues kipsistuma . </s> <s> Isegi Gustav Adolfi monument paistis kuidagi dekoratiivne . </s> <s> Samas ülikooli taga kohtas ta juhuslikult Katit , kes läks oma pojukesega hambaarsti juurde . </s> <s> Robi oli ilusa Katiga kunagi Lätis käinud , aga see siin polnud Robi poeg ning Kati oli Tartu vaimust vist üpris eemal materialiteeti kinni jäänud . </s> <s> Robi saatis neid veidi , siis jäeti südamlikult nägemiseni . </s> </p>
<p> <s> Varblane oli juba " Wilde'is " platsis , suur õlleklaas nina all ja vuntsid vahused . </s> <s> Juba kümmekond aastat oli Varblane Robile eriline autoriteet . </s> <s> Varsti saabus veel kaks isandat , kelle arvamusi , ideid ja hinnanguid Robi oluliseks pidas . </s> <s> Enson ja Sillus olid mõlemad edukad kirjanikud – mitte ainult Tartus , vaid ka Eestis hinnatud prosaistid , dramaturgid ja esseistid . </s> <s> Neljakesi koliti baarist lauda ja telliti hakatuseks kaks pudelit veini . </s> <s> Kuigi Enson ja Sillus olid perekondlikult hästi toidetud , vajasid nad ka praade , Varblane piirdus mingi salatiga , Robil polnud peale viina- ja viskivõtmist õiget isu ning ta pelgas soliidsete Ensoni ja Silluse vaikivat kainust . </s> <s> Täiesti ootamatult aga ilmus lagedale veel Metsis , habetunud jutukirjanik Tallinnast , kelle loppis pale kinnitas suust välja käivat auru . </s> <s> Tuli üks tool lisaks juurde nihutada . </s> </p>
<p> <s> " Vaata , Konsul , see poiss siin on kahtlase žanriga maha saanud . " </s> </p>
<p> <s> " Neli nädalat nikunälga , ah-ah-ah-aaaa , " naeris Metsis ja sirvis Rästiku kogumikku . </s> <s> Kuid Enson ja Sillus vaikisid kui tähtsad tünnid ja vaatasid Rästikule nagu kirjandusse ronivale debüütputukale . </s> <s> Ainult asjaolu , et Varblane ja Metsis Rästikusse sõbralikult suhtusid , kallutas ka neid oma tähelepanu teritama . </s> <s> Rüübati veini . </s> </p>
<p> <s> Robi oli juba kõigile pühenduse sisse kirjutanud , ekspertide nelik lehitses üksteise võidu kogumikku , tsiteeris siit-sealt ja kõhistas naeru , sest peamiselt otsitigi naljakaid kohti . </s> </p>
<p> <s> " Minu meelest Pärka midagi sellist kord juba tegi . " </s> </p>
<p> <s> " Sa pead silmas " Vaadet orgu " ? " </s> </p>
<p> <s> " Kriitika tampis ta siis maatasa . " </s> </p>
<p> <s> " Kõigil on ju silme ees Baudelaire'i " Väikesed poeemid proosas " . " </s> </p>
<p> <s> Enson pilgutas oma narodnikuprillide taga targalt silmi , Varblase silmad vilasid , Sillus pühkis musta hoolitsetud habet ja Metsis nuuskas tatti . </s> </p>
<p> <s> " Juba ainuüksi selline haruharv žanr ise väärib tähelepanu . </s> <s> Mina küll nii noorelt poleks julgenud sääraste asjadega välja tulla , " nentis Varblane . </s> </p>
<p> <s> " Kes sind siis areenile oleks lasknudki ? " nöökas Metsis . </s> </p>
<p> <s> " Jaa , teos väärib tähelepanu , " möönas Enson , " selles on midagi enigmaatilist , väikest revoluutsijat ja dekadentlikku atitüüdi . " </s> </p>
<p> <s> " Mis sul veel tulemas on ? " </s> <s> Sillus puhus suitsu ja vaatas Rästikule otsa . </s> </p>
<p> <s> " Üht-teist on kirjutamisel , aga vara veel rääkida . " </s> </p>
<p> <s> Vesteldi mitte südamest ega vist Tartu vaimust kantult , vaid kuidagi formaalselt , õhkutäitvalt , pealispindselt , hüpeldes . </s> <s> Siis jälle arutati mingit spetsiifilist seltskonnakroonikat . </s> <s> Rüübati veini ja kui see otsa sai , telliti veel kaks pudelit . </s> <s> Kui ka need otsa said , läksid Enson ja Sillus minema , kuid Rästikut see ei kurvastanud . </s> <s> Vastupidi , ta tundis , et võib nüüd oma kaardi välja käia . </s> </p>
<p> <s> " Tegelikult ma ei palunud teid siia mitte niivõrd oma raamatu seltskondlikule esitlusele kui ühe teise probleemi asjus . " </s> </p>
<p> <s> " Vabanda väga , aga minul polnud au palutud olla , ma tulin ise , juhuslikult , " pistis Metsis vahele . </s> </p>
<p> <s> " Ja tore on , et tulid . </s> <s> Oled ju ka jupp aastaid siin Tartus elanud . </s> <s> Ütle mulle nüüd , kuidas sa seda Tartu vaimu siis tundsid ja nüüd tunned ? " </s> </p>
<p> <s> " Kurat seda teab . </s> <s> Siis olin noor , loll ja innukas , maailma paljudele asjadele avatud nagu uudishimulik vasikas . </s> <s> Nüüd aga olen nagu sammaldunud känd , paadunud käi , kes veel vaid ümber iseenese telje suudab pöörelda ja kellegi tarvis mingeid nugasid ihuda . </s> <s> Vahest Varblane , kes ise siin kolmkümmend aastat passinud ja lubjastunud südame peal viimast vindipadrunit kandnud , on õigem mees sest Tartu vaimust rääkima . " </s> </p>
<p> <s> " Poiss , kas sa nuga ei taha saada ? " </s> </p>
<p> <s> " Olen saand hullematki , " kostis Metsis . </s> </p>
<p> <s> Varblane nälpsas veini . </s> <s> " Kui sa ise pidevalt , päevast päeva siin selle pasa sees sumpad , siis ei oska sa end enam kõrvalt vaadata . </s> <s> Aga ma olen seda linna kogu aeg armastanud ja avastan seda aeg-ajalt hämmastudes ühe juurde . </s> <s> Võib-olla ma ainult nende avanevate vaadete ja hämmastuste nimel veel elangi . " </s> </p>
<p> <s> Telliti veel üks pudel veini . </s> </p>
<p> <s> " Tead , Robi , mul on selline tunne , et siin Tartus on kogu aeg lihtsalt jõle palju igasugust mõtlejat sorti rahvast olnud ja nende vaimuliigutajate tundmused ja ideed on lihtsalt fassaadidele , müüridele , sildadele ja majadele vägisi külge kleepunud . </s> <s> Ega geograafiline iseärasus üksi mingit vaimu sünnita , ikka mõtlevad inimesed äratavad selle genius loci ellu . </s> <s> Tartu on lihtsalt üks ilmekas Eesti paik , kus paar-kolm , ütleme viis-kuus sajandit on toiminud suhteline vaimne ülekoormus , nii et see inimeste vaim on üle nõrgunud ja kohale külge jäänud , " seletas Metsis ning teda kuulav Robi tundis , et on tabanud Tartu vaimu olemuse , kuid mitte vaimu ennast . </s> <s> " Kohal ei saa olla mitte mingisugust puhtalt enda vaimu , ainult inimene , kui ta hakkab ses kohas mõtlema ja selle koha üle mõtlema , võib selle niinimetud koha vaimu üles äratada . </s> <s> Nii et Tartu vaim on tuhandete ja tuhandete siin mõtelnud inimeste summaarne spirituaalne sade , võrgustik , mille setteis tuhnides mõni gnoseoloogiline poeet kadunud aja võib leida . " </s> </p>
<p> <s> " Poiss , kas sa sibiks ei taha hakata ? " </s> <s> Varblase jaoks olid ka Runnel ja Vahing poisid , rääkimata Metsisest . </s> </p>
<p> <s> Robi haaras salvrätiku ja kribis " summaarne spirituaalne sade " . </s> </p>
<p> <s> " Kuid paljuski on see kujutluslik , illusoorne liivakastimäng . </s> <s> Kuidas sa vaimu olemasolu või mõtlemise protsessi teaduslikult tõestad ? </s> <s> Absurd . " </s> </p>
<p> <s> " Tähendab , see vaim võib olla lihtsalt inimese väljamõeldis , paljas kujutlus ! ? " süttis Robi . </s> </p>
<p> <s> " Kõik , mida annab välja mõelda , on automaatselt kuidagi olemas ja küllap on see kujutlus ikka mingist vaimsest ollusest ning olemine on seega paljuski puhtalt vaimne . </s> <s> Tegelikult pole sel mingit tähtsust , kas toomkiriku tellised koosnevad vaimust või veel millestki muust . </s> <s> Tähtis on see , et nad on olemas ja ma seda usun . " </s> </p>
<p> <s> " Aga kas sa usud , et Toome varemed on olemas ? </s> <s> Ma ei näe siin mingeid varemeid , " pistis Varblane . </s> </p>
<p> <s> " See on juba solipsism ja skolastika pole siit kaugel . </s> <s> Ma ei viitsi täna mingit sülloogilist trenni tegema hakata . </s> <s> Lähme võtame parem ühe viina ja vaatame , kas need varemed on olemas või äkki ei olegi . " </s> </p>
<p> <s> Nad kooberdasid kolmekesi Rüütli tänava poodi , kus Koldas oma neiule parajasti šokolaadi ostis . </s> </p>
<p> <s> " Oo , millised mehed . </s> <s> Palun saage tuttavaks – Evelin – Robert Rästik – Anton Metsis , Varblast sa juba tunned . </s> <s> Kuhu lähete ? " </s> <s> Koldas kees nagu allikavesi . </s> <s> Tema näol laius üksainus naerumask , nagu oleks printsessile kolmikud teinud . </s> <s> Lisaks viinale võeti ka õlut ning nüüd juba viiekesi liiguti jõe äärde , tee peal liitus nendega veel linna peaarhitekt . </s> </p>
<p> <s> Kreutzwaldi ausamba juures tehti pudelid lahti , ka noor daam rüüpas , peale murti šokolaadi . </s> <s> Muidugi hakkas Varblane kohe neiu ja Koldase kallal norima . </s> <s> Koldas tunnistas , et Evelin on tema hea sõbratar ja ka tema naisega väga hea sõbratar . </s> <s> Metsis otsustas nad seepeale kihlata , võttis endale erapreestri funktsiooni , lasi noorpaari käed oma käele panna ja enda järel lause-lauselt vannet korrata . </s> <s> Kuid seda akti polnud mitte millegagi kinnitada , neil puudusid kihlasõrmused . </s> <s> Asja päästis Rästik , ta inaugureerus sealsamas preestri abiliseks , kooris end kähku pea ihualasti ja sumatas , pea ees , Emajõkke . </s> </p>
<p> <s> Jääkülm voog tahtis Robi peaajusid ära keeta , kuid Tartu vaim oli tal nüüd sabapidi peos ja kaalul vastse vaimuliku au . </s> <s> Paari minutiga kroolis ta üle jõe , tõmbas end vastaskalda-alusest kiirest voolust läbi ja tuikus tilkuvana kaldast üles . </s> <s> Kroitsu all hõisati ja lehvitati pudelitega , kuid mitte sugugi külma tundev Rästik astus talvest pruunikaks määndunud murul nagu segane . </s> <s> Ta ei hoolinud niiskel alleel astuvatest üliõpilasehakatistest , kes nägid välja nagu Tallinna soliidsemad prügimikud ja kel jätkus nüüd silmi eriskummalise Rästiku jaoks . </s> <s> Tartus tehti ikka pulli , aga mitte iga päev . </s> </p>
<p> <s> Vaimuneiudest mitte hooliv Robi kõnniskles nagu kukk räämas murul ja seisis äkki mingi kuju ees . </s> <s> Keegi pronksist prillipapa seiras teda metallisel pilgul justkui raevuka vaikimisega midagi ette heites . </s> <s> " Friedebert Tuglas , " veeris Robi ja tundis , kuidas Tartu vaim tal kõrist haarab . </s> <s> Rästik karjatas , jooksis Tuglase monumendi juurest minema , võnderdas kibekähku kalda veerest alla ja sööstis , pea ees , Emajõkke . </s> <s> Hing paelaga kaelas , lohistas ta end tagasi , ronis viimaks Kroitsu all kaldale , kummutas mitu lonksu viina ja väänas oma trussikuid . </s> <s> Aina väänas ja väänas , lõdises ja plagistas hambaid ning viskas siis niisked aluskid Kroitsule pähe . </s> <s> Selle peale irdus peaarhitekt seltskonnast , Koldaski hakkas oma neiuga Robist eemale hoidma . </s> <s> Kuid viinapudeliga vehkiv Metsis aina ergutas ja ässitas Rästikut , ise samal ajal midagi Varblasele tõestades . </s> <s> Robi oli kaks korda üle jõe ujumisega kahte kihlasõrmust asendanud ja jalutas nagu ausa südamega oma kohuse täitnud eesti mees täiesti palja persega raekoja platsile . </s> </p>
<p> <s> Oh sa vaene Tardo liin ! </s> <s> Inimesed olid siin mõistvad ja liberaalsed , igasuguse häda , avangardismi ja vaimuga harjunud ning politseis , mis pidavat diskreetselt ka Tardos toimima , oli sel pühapäeval õnneks lahtiste uste ja perepäev . </s> <s> Ja nõnda jalutaski paljaperseline Rästiku Robi arreteerimata Tallinasse välja . </s> <s> Asjasiseeneslik Tartu vaim aga jõlkus tal kogu tee nähtamatult kannul . </s> </p>
<p> <s> 2001 </s> </p></div2><div2 type="alaosa"><head> KELLAMEHE UNIVERSUM </head>
<p> <s> Kesksuvine pärastlõuna hautas Vabaduse väljaku äärses välikohvikus lösutavat tüüpi . </s> <s> Ta laubale tõstetud päikeseprillide alune mõte oli kusagile linnavalitsuse taha sinavasse taevasse lahustunud ja silmasära uneluse vatti mähkunud . </s> <s> Hea meelega oleks ta lendu tõusnud , maailmaruumi ääretusse auranud , kuid mehe kehaline olemasolu ja närvides virdav depressioon hoidsid teda plekist põhjaga toolil . </s> <s> Idealist higistas kapitalismi ja gravitatsiooni needuses . </s> </p>
<p> <s> Ilya Päsmer polnud luuletaja , vaid viiendat kuud tööta astrofüüsika magister . </s> <s> Paar saiapuru nokkivat varblast säutsus naaberlaual leige õllepäraga klaaside vahel ja Ilya rüüpas lonksukese rohelist teed . </s> <s> Teha polnud midagi targemat kui niisama vahtides mõtet kaotada . </s> <s> Ent ikkagi tungisid nähtused ta pähe ja registreerusid tähelepanekuteks . </s> </p>
<p> <s> Tisside vappudes tuli üks paks paljanabaline emand , pani vahutava õlleklaasi lauale ja surus oma torso linnusitasele istmele . </s> <s> Poolaja edukalt lõpetanud jalgpalluri sammul möödus kuulus kunstnik , paljasjalgne tola tüütas turiste , kiriku kõrval saeti puid . </s> <s> Ilya pani silmad kinni ja kuulas Euroopa riigi pealinna ahnet rüma . </s> </p>
<p> <s> Teda äratas õlale löödud pats ja tervituseks lausutud : " Noh , mees , mis uneled ? " </s> </p>
<p> <s> " Oh , tere ! </s> <s> Sind kah vahel näha . " </s> </p>
<p> <s> Linnavalitsuse infotehnoloogianõunik Silman tõi endale õlle , istus Päsmeri kõrvale ja küsis nagu tervituse jätkuks : " Mis uudist ? </s> <s> Kuidas asjad edenevad ? " </s> </p>
<p> <s> Nad olid koos ülikoolis füüsikat õppinud . </s> <s> Päsmer ei hakanud seletama oma observatooriumist lahkumise tagamaid , vaid mainis , et on praegu töötu . </s> <s> Tekkis veidi piinlik paus . </s> <s> Priskusest pakatav emand tõusis uue õlle järele ja koos temaga kerkis maast lahti ka tool , millest ta end käte-jalgade jõul välja surus . </s> <s> Mehed peitsid muiet . </s> </p>
<p> <s> " Ah soo , kuule ! </s> <s> Mul oleks sulle üks ajutine ots sokutada . </s> <s> Teha pole praktiliselt mitte midagi , sihuke valvuri värk , ainult täpne ja kaine peab olema . " </s> </p>
<p> <s> " Milles küssa ? " </s> </p>
<p> <s> " Nonii . </s> <s> Asjalugu on selline , et raekoja kell läks üleeile rikki . </s> <s> Ei löönud enam õiget aega ja siis ei löönud üldse . </s> <s> Aega küll näitab , aga kes see vidus silmi ja vastu päikest sinna kõrgele näeb . </s> <s> Raekoja platsil igal täistunnil kõlavad kellalöögid on meie linnale väga olulised . </s> <s> Et seal õlut kaanivad turistid ei kaotaks ajataju ja saaksid sekundi pealt oma uure kontrollida . </s> <s> Eriti sakslased ja soomlased . </s> <s> Südaöistel ja varahommikustel löökidel on müstiline kõrvalmõju . </s> <s> On tähele pandud , et täistundidel koguneb raekoja ette igasuguseid jaapanlasi ja lunaatikuid , kes kaifivad aja kulgemise sünkroonsust . </s> <s> Linnapea isiklikult peab seda väga tähtsaks , tal on ses asjas mitu positiivset tagasisidet , ka kirjalike tänuavalduste kujul , ning meie ökonomist arvestas koos psühholoogiga välja , et investeeringud kella remonti tulevad kaudse kuhjaga linna positiivsest imidžist tagasi . " </s> </p>
<p> <s> " Ega's mina ometi seda kellamehhanismi parandama hakka ? " </s> </p>
<p> <s> " Einoh , muidugi mitte . </s> <s> Meil Eestis polegi sellist meest , keda sihukese elektroonilis-mehhaanilise kõrgsüsteemi kallale lasta . " </s> </p>
<p> <s> " Aga milles siis asi ? " </s> </p>
<p> <s> " Oota'nd , " rüüpas Silman , " kuula ! </s> <s> Kellavärgi sättis paika üks Breemeni spetsialist , aga ta puhkab praegu Hispaanias . </s> <s> Tead ju , neil seal Saksamaal on vähemalt kuue-seitsmenädalased puhkused , seda katkestada oleks paras häbematus . </s> <s> Nii et tuleb selle Breemeni selli puhkuse lõpp ära oodata . </s> <s> Aga seniks asendame mehhaanilise kellavärgi auditiivse süsteemiga . </s> <s> Täpselt igal täistunnil peab tornis valvav tehnik vastava arvu kellalööke lindilt maha mängima . </s> <s> Nupp sisse – vastav arv lööke – ja nupp õigeaegselt välja , kuni järgmise täistunnini . </s> <s> Lihtne , aga elementaarset täpsust ja kainust nõudev värk . </s> <s> Kellakaja on juba salvestatud , täna sätitakse kõlarid üles ja varahommikul kolme-nelja paiku katsetatakse süsteemi . </s> <s> Kui kõik ladusalt läheb , hakkab kellamees juba homme hommikul pihta . " </s> </p>
<p> <s> " Aga kes see seal kogu aeg valvata jõuab ? </s> <s> Millalgi peab ju magama kah . " </s> </p>
<p> <s> " Kõik on läbi mõeldud , graafikud paika pandud . </s> <s> Lööma hakkavad vaheldumisi kolm kellameest , kuigi seaduse järgi oleks vaja vähemalt neli . </s> <s> Aga me vormistame selle ajutise lahenduse loomuga töövõtu lepingulises vormis , kuni isereguleeriv süsteem jälle korda seatakse . </s> <s> Kaks kellameest on juba värvatud , sina oleksid kolmas . </s> <s> Palk on viis tuhat miinus maksud . " </s> <s> Silman tõstis klaasi huulile ja silmitses Päsmerit . </s> </p>
<p> <s> " Okei . </s> <s> Mis seal vahet , kas vahtida Vabaduse väljakut või Raekoja platsi . </s> <s> Kes need teised kellamehed on ? " </s> </p>
<p> <s> " Mõlemad on ühe abilinnapea sugulased . </s> <s> Mingi tehnikaülikooli sell ja kingsepast pensionär . </s> <s> Lähme kas või praegu personaliosakonda ja vormistame lepingu ära ! " </s> </p>
<p> <s> " Okei , lähme . " </s> </p>
<p> <s> Järgmise päeva pärastlõunal jalutas Ilya Päsmer Raekoja platsil , valis kümnest vabaõhulavast sellise , kus päike kõige vähem silma paistis , ja tellis klaasi õlut , sest tädi oli sõlmitud töölepingu peale talle laenu andnud . </s> <s> Ilya oli viibinud varahommikusel kellakaja katsetusel , saanud instruktsioonid ja pidi ise järgmisel hommikul ametisse asuma . </s> <s> Enne seda oli huvitav vaadata , kuidas jõudeelus lösutav rahvas kellalöökidele reageerib . </s> <s> Mees rüüpas külma õlut , vaatas raekoja kella ja oma ajanäitajat , mis oli sekundi pealt riigiajaga vastavusse timmitud . </s> <s> Osutid üleval paekivimüüris ja Ilya randmel paistsid olevat sünkroonis . </s> <s> Raekoja torni tehtud valveruumis asus kõige täpsem , IT-spetsialistide hangitud aatomikell , mille järgi kellalööja pidi vastavalt instruktsioonile tegutsema . </s> <s> Aga järgmise hommikuni oli veel hulk aega , enne tuli ära oodata mõni täistund . </s> </p>
<p> <s> Ilya oli pikemalt juttu ajanud rae-kojamehega , kes hoolitses peamiselt hoone ümbruse puhtuse eest , aga tegeles veel paljude pisiasjadega ja teadis igasuguseid raekotta puutuvaid seiku . </s> <s> Aastakümneid seda väärikat maja teeninud mees oli Ilyale andnud ülevaate Raekoja platsil tegutsevatest aferistidest . </s> <s> Taskuvargad , petturid ja rahanorijad olid tänu videovalvele viimasel ajal kadunud , nagu ka natuurist portreid joonistavad tänavakunstnikud . </s> <s> Kuid jäänud oli kolm vana tegelast , kellele politsei läbi sõrmede vaatas . </s> <s> Need olid Suupillimängija , Ristinäitaja ja Koninokkija . </s> </p>
<p> <s> Parajasti kõndiski Suupillimängija , kelle nime keegi ei teadnud , mööda vabaõhulavade äärt , valis vaistu ja kogemuse põhjal välja laudkonna , tõstis pilli huulile ja hakkas ülakeha ette ja külgedele koogutades lõbusat viisi puhusklema . </s> <s> See läks peale soomlastele ja sakslastele . </s> <s> Olgu kui tahes palav ilm , Suupillimängija käis ikka rahvusliku mustriga villases kampsunis ja kandis üle selle puusal kasetohust karjasemärssi , milles andis märku mõni väiksem paberraha . </s> <s> Ta oli võrdlemisi pikk , krässus hallide juustega , tihti vindine mees , kes oskas matkida sadu viise , valdas kolmes-neljas keeles suhtlemiseks vajalikke fraase ning pidas koguni eraldi vihikut laulupealkirjade võõrkeelsete vastetega , mida ta pidevalt täiendas . </s> <s> Omal alal oli ta igatahes professionaal , kes jäi haruharva jänni , kuna oskas situatsiooni alati oma kasuks pöörata . </s> </p>
<p> <s> Parajasti tellisidki kõhukad soome jõmmid Suupillimängijalt midagi varem ilmselt juba sadu kordi esitatut . </s> <s> " Hei-juu , tii-radi-rudi-ralla , " kõlas üle poole platsi hoogne jenka . </s> </p>
<p> <s> Ilya sihtis raekoja ülamüüris pesitseva ümmarguse kella minutiosutit , mis hakkas kaheteistkümnele jõudma . </s> <s> Korraga kaikus üle platsi plekine pimm . </s> <s> Ilya vaatas automaatselt käekella ja fikseeris , et seitse-kaheksa sekundit on kolmest veel puudu . </s> <s> Kuid kõik oli õigetel rööbastel . </s> <s> Järelkaja vaibudes tuli kolme sekundi pärast teine löök ja selle vaibudes täpselt kell kolm viimane pimm . </s> <s> Instruktsiooni kohaselt pididki löögid alati enne täistundi algama ja alles viimane löök sekundipealt täistundi kuulutama . </s> <s> Selle tarvis oli tornis omaette tabel , millal täistunni löögitsükkel käivitada . </s> <s> Näiteks kella kaheteistkümne väljakuulutamisega tuli alustada kas kell 11.59 ja 27 sekundit või kell 23.59 ja 27 sekundit . </s> <s> Siis kõlas kaheteistkümnes löök kas täpselt südapäeval või -ööl . </s> </p>
<p> <s> Ilya märkas oma heameeleks , kuidas üks ilmselgete turistitunnustega vanapaar käekella vaatas ja rahulolevalt teineteisele noogutas . </s> <s> Kohe aga paelus ta tähelepanu Ristinäitaja . </s> <s> Tema leivanumbriks oli usulise harduse teesklemine , kaastunde äratamine ja vähimagi tähelepanu pälvimisel oma teenuse pakkumine . </s> <s> Mis seisnes selles , et Ristinäitaja juhatas turisti keset platsi klinkrisillutises pesitsevale suurele ümmargusele kivile , mille kiri kuulutas vana Tallinna nullpunktiks . </s> <s> Kivi mõneti maagiline asukoht tulenes omakorda sellest , et kivilt paistis üle katuste korraga nelja kiriku tipp . </s> <s> Raeapteegi katuseviilus oli parajasti ( või just selle tarvis ? ) väike alanev jõnks , mille taga oli näha Oleviste ots , Pühavaimu seisis lausa kiviviske kaugusel , toomkirik paistis ka selgesti , aga Niguliste tipp ulatus napilt-napilt üle raekoja katuseharja . </s> <s> Ligi meetrise läbimõõduga kivil tammudes tuli välja peilida just see sentimeetri pealt õige koht , kuhu Ristinäitajale meeldis usulise kallakuga inimesi seisma sättida . </s> <s> Ei , ta polnud hõlma kompiv taskuvaras , vaid riisumise eest kirikust lahti lastud vöörmünder , kes nüüd nutust ilmet ette manades kirikuriste püüdis näidata , ja kui see õnnestus , ühtis ta võltspühalik teadustamine " foo tšöötš , foo tšöötš " lunimisega " guud söör , giv fo ze tšöötš " . </s> <s> Paraku olid päevanoosid ebastabiilsed , annetused kaootiliselt kõikuvad ning ta vihkas elurõõmsalt tegutsevat Suupillimängijat . </s> </p>
<p> <s> Kuigi Ilya Päsmeri tuju oli viimase ööpäeva nagu taevast sülle langenud võimaluse tõttu kõvasti tõusnud , ei kasvatanud see väline optimism ta idealismile uusi tiibu . </s> <s> Teda painas oma maailmavaatelise kuulutuse matemaatilis-füüsilise kinnituse puudujääk . </s> <s> Filosoofilises plaanis oli tal oma universumikontseptsiooni esitamiseks materjali küllaga , ent nendel aforistlik-filoloogilistel loosungitel puudus täppisteaduslik kate . </s> <s> Paganama raske oli interdistsiplinaarselt harmooniat sünteesida . </s> <s> Ta poolteadvuses kummitas pidevalt mõttejooksu ummik , universaalsete probleemide lahtised otsad kadusid lõpmatusse . </s> <s> Kuid tihti meeleheite lävele frustreerunud mees ei lükanud oma kosmoloogilise testamendi koostamist nurka . </s> <s> Äkki tuligi tal üks ähmane mõte , uduselt intuitiivne nagu alati , aga selle loori tagant kumas teadvusse ühe tulise päikese selgus . </s> <s> Inimmõistus pidi selle udu kuivatama . </s> <s> Ilya jõi klaasi tühjaks , tõusis ja läks . </s> </p>
<p> <s> Vanaturu kaelas tuli vastu Koninokkija , vilkalt hüpleva kõnnakuga , kitkutud kulmude , värvitud palge ja lilleliselt kireva kleidiga pensionär , kes kandis peas ujumismütsi moodi liibuvat katet . </s> <s> Mutikest hüüti ka Koni-Elviks ja ümbruskonna tänavapühkijad tundsid temast heameelt . </s> <s> Elvi oli sõja ajal plikatirtsuna oma invaliidist isale tänavailt konisid korjanud ja Tallinna märtsipommitamise ajal peast natuke segi läinud . </s> <s> Ta elas luulus , et Tallinna pommitati sellepärast , et ta polnud küllalt usinalt konisid korjanud . </s> <s> Kui isa suri viiekümnendatel tiisikusse , siis Elvi luul süvenes , kuid pikemalt teda vaimuhaiglas ei peetud . </s> <s> Arstid veendusid , et Elvi pole sotsiaalselt ohtlik , vaid temast on koguni kasu , kui ta aitab kojameestel tänavaid puhtamana hoida . </s> <s> Nõnda oli ta juba üle neljakümne aasta oma nappi invaliidsuspensioni korjatud konikuhjadega õigustanud ning Raekoja plats oli Koni-Elvile eriti südamelähedaseks objektiks saanud . </s> <s> Vastupidi tänavapühkijaile rõõmustas Elvi alati , kui keegi suitsuotsa maha viskas , sest siis sai ta selle otsekohe üles napsata , oma süüd lunastada ja ennast teostada . </s> <s> Mõneski suitsumehes oli selline reaktsioon omakorda väikese süütunde tekitanud , kuigi üldiselt Raekoja platsile keegi naljalt koni maha ei visanud . </s> <s> Seetõttu kannatas Koninokkija tööpuuduse all , sihtis oma terava pilguga suitsetajaid ja sööstis kohe napsama , kui keegi poetada söandas . </s> <s> Raekojamees oli veel rääkinud , et Elvi kogus kõik aasta jooksul korjatud konid suurde kilekotti , põletas isa surmapäeval aastasaagi ära ja mattis tuha Rahumäel kalmu . </s> <s> Ilya nägi selles mitte niivõrd luulu kui sümboolset , mõtestatud ja eesmärgipärast tegevust ning kahetses , et tal pole nokkija rõõmuks parajasti ühtegi koni poetada . </s> </p>
<p> <s> Öösel nägi Ilya kummalist ja hirmutavat und : ta läks oma sõbrannale külla , aga see istus köögis , imik süles , nuttis ja tegi Ilyale ülekohtuse suhtumise pärast kibedaid etteheiteid . </s> <s> Mees hakkas naist rahustama , imik kadus nagu kuskile ära , nad olnuksid justkui voodis . </s> <s> Mere kohalt projitseeris päike rannal kasvavate kibuvitsapõõsaste varjud väga detailselt aknaklaasile , kus neid mängitas tuul . </s> <s> " Ahvenapõõsad , " ütles sõbranna , kuid Ilya täpsustas dotseerivalt : " Mitte ahvenapõõsad , vaid ahvenapõõsalehevarjud . " </s> </p>
<p> <s> Siis ta ärkas , tegi suitsu ning oli vähemalt veerand tundi selle kummalise sõnaühendi mõju all . </s> <s> Hiljem uuesti uinudes nägi ta , et on haige , et ta haigus läheb kiiresti surmaks üle , et ta hing hakkab pöördumatult välja minema , et ta peab igaveseks elust lahkuma . </s> <s> Meeletus paanikas ja hirmus , lausa ülimas hädas pöördus ta anuva karjega Jumala poole , andes enda hingelis-vaimse substantsi täielikult Tema hoolde . </s> <s> Samas ärkas ta selle sõnatu " Võta mind ! " peale ja tänas Jumalat , et see oli olnud vaid uni . </s> </p>
<p> <s> Viimastel aastatel oli ta Jumala suhtes üpris leige olnud , Temast rohkem mõistuse kui südamega püüdnud osa saada , aga siiski püüdnud . </s> <s> Midagi analoogilist oli ta näinud juba paarikümne aasta eest , aga siis lendas ta hing nagu ilmaruumis kustuv täht või sööstev meteoor tumeda aine igavesse kaosesse . </s> <s> Siis oli domineerinud hirm hinge igavese kaotuse ees ja hädakarje väljendas abstraktset elutahtet . </s> <s> Jumal tuli aegamisi hiljem , vahest koguni läbi Päikese kehandi , targalt taevast valgust kiirgava üliisiku tunnetuse kaudu . </s> <s> Ilya pidas seda loomulikuks transtsendentsiks , sest tunnetas oma võimetust leida otseukse võtit Jumala juurde . </s> </p>
<p> <s> Sõbranna , keda ta esimeses , hämaralt sümboolses ja natuke ka ilmutuslikus unes oli näinud , töötas ikka observatooriumis nooremteadurina . </s> <s> Eelmisel kevadel oli ta sõbrannaga jõe ääres aasal istunud ja taevaseid asju arutanud . </s> <s> Teaduslikult romantilise tooniga keskustelu sordiini all hõõgus erootiline magnet . </s> <s> Ja just siis , kui nad keset linnulaulu ja nurmenukke suudlesid , tuli põõsaste tagant sõbranna teine austaja , kes oli Ilya Päsmeri sektorijuhataja . </s> <s> Kõik kolm tundsid piinlikkust ja püüdsid mingit asendustegevust leida . </s> <s> Hiljem kolmnurga pinged jätkusid ja kandusid ametialastesse suhetesse . </s> </p>
<p> <s> Üldiselt peeti Ilyat observatooriumis tõusvaks täheks , kelle stažeerimise ja doktoritöö tegemise taotlus oli Smithsoni astrofüüsika observatooriumis põhimõtteliselt vastu võetud , kuid Ilya lend USA-sse viibis mingite lisapaberite vormistamise taga . </s> <s> Ja siis hakkaski doktorist sektorijuhataja magistrile mäkra mängima , kaikaid kodaraisse loopima , plagiaadis süüdistama . </s> <s> Lend viibis ja viibis , lükkus lõpuks järgmisse kevadesse ning pärast jõule sai Ilya koondamisteate . </s> <s> Seeläbi hakkas ta edasine karjäär hägustuma , ta kolis Tallinna , kus pikki kuid vaid koondamise kompensatsioonist elatudes depressiooni langes . </s> <s> Võimalik , et hooti ka mingisse vaimsesse hälbesse . </s> <s> Oli ju Ilya välja otsinud oma ülikooliaegsed kladed , milles sisalduvaid teese enamik inimesi oleks pidanud hullumeelsuseks . </s> <s> Kuid Ilya ei näidanud oma märkmeid kellelegi , tegi süstemaatilisi täiendusi ja püüdis oma teese katseliselt tõestada . </s> <s> Mõnikord harva ka vastupidi . </s> </p>
<p> <s> Ilya esimene tööpäev läks juba lõuna paiku veidi rutiinseks . </s> <s> Polnud mingi kunst õigel sekundil vajutada nuppu puldikesel , mis juhtis salvestatud kellalöökide impulsid võimendisse ja sealt omakorda torni peidetud kõlaritesse . </s> <s> Arvutiekraanil tiksusid sekundid aega , valvav kellamees pidi iga täistunni saabudes manuaalselt märku andma . </s> <s> CD-ROM-i ketas tuhandete üksteise otsa salvestatud kellalöögihelidega peitus sealsamas arvutis , olnuks ju lihtsam kogu süsteem täielikult automatiseerida , kuid linnavalitsuse IT-spetsialistid polnud sisse- ja väljalülituse ühendamises kindlad – nad ei osanud elektroonilist impulssi peenmehhaaniliseks releelülituseks muundada . </s> <s> Targemaid päid ja peenemaid käsi palgata tulnuks kulukam kui maksta ajutistele kellameestele . </s> <s> Ja linna imago vajas täpselt kaikuvat raekella kaja . </s> </p>
<p> <s> Linna katused , tornid , aknad , tuulelipud ja korstnad ära vahtinud , hakkas Ilya kergelt igavlema . </s> <s> Universumi kinnitamine oma tõdedega ei tahtnud vedu võtta , kaheksakandilisse paekivitorni ahistatud kehas muutus vaim kärsitult hüplevaks . </s> <s> Õnneks oli öösel valvanud üliõpilane oma kaasaskantava pisiteleri torniruumi jätnud . </s> <s> Ilya uuris saatekava ja leidis , et kaugelt idast algab parajasti Miss Universum'i valimise otseülekanne . </s> <s> Ta peilis välja õige kanali ja sedastas , et ajavahe on seitse tundi , ning hakkas uurima pisikest ekraani , mis näitas parajasti laval intervjueeritavaid missikandidaate . </s> <s> Äkki selgus parajaks üllatuseks , et maailma kauneima naise tiitlile konkureerib ka Miss Estonia , keegi vene nimega blond kaunitar . </s> <s> Trikoovoor oli huvitavam , ja ennäe imet – ka Eestit esindav Olga pääses sinna ! </s> <s> " Ei tea , palju see niinimetatud integratsioonile kaasa aitab , " mõtles Ilya . </s> <s> Ta ise oli poolenisti juut , kuid juba lapsepõlvest peale eesti kultuuriga ühte kasvanud . </s> <s> Väikese Ilya teadlasest isa oli mingite katsete käigus ühes Venemaa numbritehase instituudis suure kiiritusdoosi saanud ja hiljem Eestis kõrivähki kärbunud . </s> <s> Ja poisina oli Ilya isa surivoodi juures andnud vande teenida teadust ning polnud seni oma lubadusest taganenud . </s> </p>
<p> <s> Parajasti kuulutati teise printsessina välja USA-d esindav mulatitar , selle rassilis-poliitilise korrektsuse järel Venezuelast pärit esimene printsess ning siis hõigati Olga Kozlova – blond imede ime Eestist – maailma kauneimaks naiseks ! </s> <s> Ilya Päsmer vaatas hämmeldunult teleriekraanil toimuvat melu ja märkas äkki kerge ehmatusega , et numbrid arvutiekraanil lähenevad kriitilisele kombinatsioonile . </s> <s> Panterliku sööstuga jõudis ta paar sekundit varem puldini , kuid värisev käsi jäi käivitamisega pool sekundit hiljaks . </s> <s> Sellest polnud suurt lugu . </s> <s> Eksimine sekundi piires oli lubatud . </s> <s> Pimm ... pimm ... pimm ... pimm ... kõlas tornikella ligi peidetud valjuhäälditest nelja ilmakaarde üle vanalinna . </s> </p>
<p> <s> Kolmveerand kaheksa tuli patsiga üliõpilane ähkides trepist üles ja vahetas Ilya välja . </s> </p>
<p> <s> Järgmisel õhtul samal ajal pensionäri välja vahetanud ja kell kaheksa oma paugud ära löönud , keeras Ilya kodust kaasa võetud äratuskella üles , et kõrvaltegevuses , õigemini küll töövälises põhitegevuses mitte sisse magada . </s> </p>
<p> <s> Juba ammu enne observatooriumi teoreetilise astrofüüsika sektorisse tööleasumist oli Ilya hakanud kahtlema suure paugu teoorias , mis võis ju üldiselt tõene olla , kuid universumi päritolu olemuslikku probleemi see ei lahendanud . </s> <s> Universumi tekke esimeste millisekundite saja miljardi kraadine temperatuur , sellele järgnenud ülikiire jahtumine ja deuteeriumituumade teke ühes aine hilisema formeerumisega kosmilises plasmasupis tundus liiga kausaalselt kombineeritud loogilise ehitusena . </s> <s> Ka nende esialgsete protsesside pikaajalisest järelmõjust kaudselt aimu andva reliktkiirguse teoreetikutest sõltumatu avastamine ei hajutanud Ilya kahtlusi . </s> <s> Ilyat ei erutanud kosmoloogia üldised väited , et universum on viieteistkümne miljardi aasta vanune , et galaktikad hakkasid tekkima kümme miljardit aastat tagasi ja ülimassiivsed mustad augud , mille mass vastab miljarditele päikestele , tekkisid protogalaktika tiheda keskosa gravitatsioonilise kokkutõmbumise tõttu . </s> <s> Teda ei veedelnud ka akadeemik Einasto universumi kärgstruktuuri teooria . </s> <s> Pigem paelus Ilyat statsionaarse universumi transtsendentsi teooria , mille kohaselt universum on alati olnud enam-vähem selline nagu praegu , homogeenne ja isotroopne . </s> <s> Kuid see teadusliku aparatuuriga adutav ühtlane universum on mingi suurema tundmatu ja mitteühtlase universumi osa , mis omakorda ... </s> </p>
<p> <s> Ilya meelest paistsid universumi paisumine ja jahenemine vaid kinnitavat seda transtsendentsi , ning kui paisumine ning jahenemine pöörduvad tõmbumiseks ja kuumenemiseks , pöördub ka seni ekspansiivse transtsendentsi loomus . </s> <s> Vähe sellest , Ilya meelest olid universumid üksteisest läbi kasvanud , mida näis kinnitavat varjatud aine ehk " võõra universumi " aimuandva siirde suur hulk meie universumis . </s> <s> Samal ajal võiks meie universum omakorda varjatud ainena täies tükis kohal olla teises , meie suhtes mitteühtlases universumis , kus on varjatud olekus kohal ka palju teisi põhimõtteliselt meiega sarnaseid universumeid . </s> <s> Universumite hierarhilisel alanemisel või ülenemisel polnud erilist tähtsust , sest kõik sisaldas kõike . </s> <s> Mingite arvutuste ja vaatlustulemustega ei saanud seda idealistlikku , metafüüsilist hüpoteesi muidugi kinnitada , kuid mõned kvantfüüsika viimased avastused sobisid skeemi . </s> </p>
<p> <s> Ainult prooton – aineosake , mis eluealt on meie väidetavast suure paugu universumist kolm korda vanem – ei andnud Ilyale rahu . </s> <s> Ta arvas , et hea küll , nn. suure paugu käigus tekkis ainet ja antiainet ning ülipüsiv prooton ongi meie universumis varjatud aine stabilisaator , tasakaalustaja . </s> <s> Neli kilomeetrit pikas vesitunnelis oli eriti tundlike detektorite abil suudetud registreerida prootoni lagunemist positroniks ja piioniks , mis omakorda lagunes kaheks kvandiks ja viimased omakorda kaheks elektron-positron paariks . </s> <s> Just avastused elementaarosakeste maailmas andsid tunnistust universumi evolutsioonist ning ka kaugemast tulevikust . </s> <s> Päikesesüsteemid , galaktikad ja galaktikaparved , mis jäävad ulatuselt elementaarosakeste ja universumite vahele , ei pakkunud Ilyale nii suurt huvi kui äärmused . </s> <s> Aga konks oli selles , et need äärmused olid mõlemas suunas – kas siis hargnedes või paisudes – transtsendentsed , mitte kusagil ei tulnud ette piiri , mida poleks saanud enam ületada . </s> <s> Piltlikult võinuks paisuvat universumit pidada mingi suurema universumorganismi " kopsuks " , mille väljahingamine ja sissehingamine vältab umbes kolmkümmend miljardit aastat inimese mõõdustikus . </s> <s> Kõik pidi olema kas või nihkeliseski tasakaalus , kvantfluktuatsioonide järgi peakski universumi koguenergia olema null . </s> </p>
<p> <s> Miks aga tundmatu organism-universum üldse elab ja hingab , mis mõte sel on ? </s> <s> Gravitatsioon ei lasknud selle küsimuse taha piiluda , kuid väljaülene , igast mateeriabarjäärist läbisammuv mõistus , mida sisaldas ka inimmõistus , vähemalt tahtis ja kujutluseks muutudes ehk suutiski neid saladusi kompida , avastatut inimmõistusse tagasi kodeerida . </s> <s> Ilya oli veendunud , et ainult mõistus hoiab koos üksteisesse suhestatult transtsendentaalseid universumeid , et seda universaalset mõistust leidub ka tema ajus . </s> <s> Ilya ei kartnud hullumeelsust , sest ta teadis , et ongi hull , mitte ühiskonnas toimimise , vaid teadusemaailmas õigekspeetuse suhtes . </s> <s> Aga see teadmine ei häirinud teda põrmugi . </s> </p>
<p> <s> Äratuskell hakkas piuksuma , Ilya jälgis ekraanil plinkivaid numbreid ja vajutas nupule . </s> <s> Üksteise järel kajas üheksa mõõdetud kellalööki , mis pühkisid minema Ilya kosmoloogilise mõttelennu . </s> <s> Ilya astus trepist üles tornikiivri alla , vaatas vanalinna päikesekullaseid katuseid ja tundis , et peab suutma tungida kopsu mõistusest välja , organismi pähe , peab suutma oma mõistusega siseneda lähima varjatud ja ebastabiilse universumi ajudesse , sest sealt võis heal juhul sama meetodiga edasi tungida . </s> <s> See olnuks tõeline transtsendents , esialgse igaviku taha minek . </s> <s> Absoluutses mõttes polnud kellalööjale mingit aega üldse olemas . </s> <s> Aeg oli temale inimese ja igaviku vahelise suhte kehtestamise inimpoolne ettepanek , kusjuures polnud mingeid tõendeid , et igavik seda ettepanekut aktsepteerinuks . </s> <s> Absoluutses mõttes polnud mitte kellegi poole pöörduda , nõnda kellas Ilya kaheksakandilises paekivitornis vastavalt inimkonna omaaja vööndile . </s> </p>
<p> <s> Märkmetest öösel puhates vaatas ta täheteri tintjas taevas , mille algupärast puhtust häirisid linnatuled . </s> <s> Ta tundis end võõras linnas ja samas ka nagu võõral maal ahistatud juudina , kes peab omal käel siirduma Euroopasse või Ameerikasse teadustööd otsima . </s> <s> Enne Eestist äraminekut tahtis ta valmis saada testamendiga , mille kavatses saata oma sõbrannale observatooriumi . </s> <s> Kuigi ta ei näinud selle teaduslik-vaimlis-luulelise testamendi koostamises mingit mõtet , tundis ta , et ainult nii saab ühe inimsuhte lõpuni viia . </s> <s> Hääbumine oli pidurdus ja edasilükkamine , mitte väljapääs . </s> <s> Niisugune asi nagu armastus ja tõenäoline takistus transtsendentse mõistuse teel pidi võimalikult kiiresti üleni ära põlema . </s> <s> Koduse arvuti taga testamendi sõnastamine oli ta mõistusele nagu toniseeriv võimlemine . </s> </p>
<p> <s> Ülejärgmise päeva pärastlõunal hakkas Raekoja platsile rahvast kogunema . </s> <s> Kokkuklopsitud laval esitas folkansambel oma naljakaid numbreid , klouni moodi šõumees küttis massi üles . </s> <s> Kivitorni ülaosas oli kaheksa aknaava , Ilya hoidus ühe varju ja jälgis all algavat melu . </s> <s> Ansamblit viisist küsimata toetav Suupillimängija tuias oma sõiduvees , puhus lõigatud akordidega lookatkeid ning nautis rahva heatahtlikku suhtumist . </s> <s> Küllap polnud teenistus sel päeval talle üldse oluline . </s> <s> Ilya silmas ka Koni-Elvit , kes siblis mööda platsi ääri rõõmsalt konisid nokkides . </s> <s> Noored tarvitasid ohtralt õlut ja suitsetasid vahetpidamata , Elvil paistis tööd jätkuvat . </s> <s> Keset platsi sagis juba tihe rahvasumm ning Ristinäitaja , kes sinna ei mahtunud , oli nügimisest õnnetu , sest mitte keegi ei suvatsenud torne vahtima hakata . </s> </p>
<p> <s> Ilya tundis , et nii Suupillimängija , Koni-Elvi kui ka Ristinäitaja , kes ei tea võimalikust transtsendentsist mitte midagi , on universumis temast palju kindlamal positsioonil . </s> <s> Teadmatuses peitus nende õndsus , Ilya aga tundis universumitest läbisammumise ees ühteaegu hirmu ja erutust . </s> </p>
<p> <s> Äkki sõitis uhket kaart võttes platsile ohtralt lilledega kaunistatud kabriolett , turvamehed ajasid rahva kahte lehte ning alles nüüd taipas Ilya , milles on asi . </s> <s> Miss Universum sõidutati ette ja šõumees juhatas ta ülevoolavate ülistuste saatel lavale . </s> <s> Rahvas huilgas ja karjus vaimustusest , teismelised vehkisid kätega , joobunud mass voogas . </s> <s> Naeratav Miss Universum pidas lühikese , trafaretse , vaevu eristatava aktsendiga kõne , seejärel sai sõna linnapea , sest peaminister lobistas parajasti kusagil Euroopas . </s> </p>
<p> <s> Ilya märkas kerge ehmatusega , et ainult mõni minut puudub neljast . </s> <s> Ta tormas trepist alla ja käivitas õigeaegselt mehhanismi . </s> <s> Kuid kellalöögid jätkusid – viis , kuus , seitse ... pimm ... pimm ... pimm ... </s> <s> Ilya vajutas paaniliselt nupule , kuid vooluring ei lülitunud välja . </s> <s> Küllap oli termosest enne puldile loksunud kohv kleepunud ühendusele ning ummistas lülitust . </s> <s> Pimm ... pimm ... pimm ... </s> <s> Üle platsi ja vanalinna olid kajanud juba kümned löögid . </s> <s> Ilya rabas lauanoa ja nüsis puldist arvutisse jooksva juhtme läbi , kuid löögid ei vaibunud . </s> <s> Ilmselt oli arvutisüsteem statsionaarse akutoitega dubleeritud . </s> <s> Ilya kavatses juba torni kõlareid rammima tormata , kuid taipas siis lihtsamat lahendust ja nükerdas värisevate kätega CD-ROM-i arvuti pesast välja . </s> <s> Mingi plastmassjublakas küll murdus , kuid kellalöögid õnneks katkesid . </s> </p>
<p> <s> Veerand tunni pärast , kui Silman koos linnapeaga torni tuli , kahvatas lahtilaskmist aimav Ilya . </s> <s> Kuid mõlemal asjamehel oli lõbus nägu ees , Silman esitles teda linnapeale , kes innukalt kellamehe kätt raputades kohe tunnustust kukkus jagama . </s> </p>
<p> <s> " See mõte – lüüa pärast kella nelja üleüldist rõõmusõnumit – oli teil lihtsalt geniaalne ! </s> <s> Avaldan täit tunnustust . </s> <s> Muide , Silman , palun vormistage tööülesannete täitmisel ilmutatud individuaalse leidlikkuse ja erakordselt positiivse initsiatiivi ülesnäitamise eest härra Päsmerile eraldi preemia – tuhat ... ei , kaks tuhat krooni . </s> <s> Rahva positiivsed emotsioonid ja rõõm pole küll rahas mõõdetavad , kuid tööviljakuse erakordne kasv oli vaieldamatu . </s> <s> Ainult ei tea , mis kirik selle rõõmusõnumi löömise peale ütleb ? " </s> </p>
<p> <s> Käed taskus , jalutasid nad veel mõne minuti inspekteerides mööda torni ja läksid siis ära . </s> <s> Ilya ohkas kergendatult , all jätkus tramburai . </s> </p>
<p> <s> Kella viit võinuks ka mitte lüüa , kuid Ilya järgis instruktsiooni . </s> <s> Ta proovis ketast arvutisse lükata ega saanud sellega hakkama . </s> <s> Ilmselt oli kettalugemise pesa jublaka murdumisega kuidagi defektseks muutunud , aeg aga lähenes . </s> <s> Ilya nükerdas närviliselt draiviaugu kallal ja surus viimaks ketta jõuga sisse . </s> <s> Kohe hakkasid üle platsi ja katuste kõlama ta testamendi fragmendid : " Universumi moodustab iga hetk kõikjal eimiskiks muunduv väikseim aineosake , mille immateriaalne transformatsioon leiab aset absoluutselt kõikjal . </s> <s> See tähendab , et universum püsib nõelaotsade nõelaotsal – peenimal , väikseimal ja ainsal aineosakesel , mis on parajasti eimiskistuv ja asub üheaegselt nõeludes absoluutselt kõigis lõpmatuis ruumipunktides . </s> <s> Selline ülim kõikjalolek tekitabki ruumi , mis on tegelikult üks nõelaots , ja tekitab selle aktiivse liikumise , mille katkestuspunktideks on harmoonia , mis on hetk . </s> <s> Aega pole olemas ... " </s> </p>
<p> <s> Rahva sumin võttis korraga teise tooni . </s> <s> Ilya taipas , et oli kogemata kellakaja ketta oma testamendi kettaga ära vahetanud . </s> </p>
<p> <s> " Valguse liikumine on kõverdunud , aga valguse otsad tuleb kokku painutada , kaks teineteisele vastu suunatud laserkiirt rõngasse keerata , selle võru ümber tekkinud pööristes vahetavad ruum ja aeg koha ning seal võib igale poole ja igasse sündmusse tagasi minna , sest kui valgussignaal liigub inertsiaalsüsteemi suhtes , siis vee võrdub tseega ja tau on null – see tähendab , et valgussignaali omaaeg on null ja mis tahes inertsiaalsüsteemi seisukohalt on aeg seal tardunud , mille tõestuseks on juba loodud eriline isoleeriv silinder , milles suudeti valguskiir seisma panna . " </s> </p>
<p> <s> Kostis braavohüüdeid , vilistamist ja naeru . </s> <s> Südame puperdades rabistas Ilya arvuti kallal , kuid draiviauk ei andnud ketast kuidagi välja . </s> </p>
<p> <s> " Mõistusega koos hoitavad universumid on üksteisest läbi kasvanud ja omavahel transtsendentaalselt suhestunud , kusjuures transtsendents on samas ka tee Jumala juurde , kes on mõistuse varjuna alati kohal ... </s> <s> Absurd on olemises mitteolemine , mida ei saa olla . </s> <s> Maailmal , mateerial , universumeil pole mõistlikku alget , kuid resultaat on üks , see on universaalne transtsendents . " </s> </p>
<p> <s> Ilya mõistis , et selle eest talle enam preemiat ei määrata . </s> <s> Arvuti lõhkumine oleks talle liiga kalliks läinud ja torni kõlaritesse jooksev massiivne kaabel oli nürile lauanoale liiga tugevalt varjestatud . </s> <s> Nuga siiski õieli , tormas Ilya trepist ülest , komistas ja kukkus nina vastu iidset treppi veriseks . </s> </p>
<p> <s> " Elu ehk inimeksistentsi mõte on Maaga determineeritud , universumist eraldi pole elul üldisemat mõtet , sest seda küsimust ei saa üldisest lahutada ega tõeliselt üldse tekkida , aga kui ikkagi saab , siis selle küsimuse kerkides peitub elu mõte ainult selle otsimise protsessis , mis on täielik mõttetus . </s> <s> Sama mõttetu on otsida mõistuse mõtet , kuna see on universaalselt täiuslik asi iseeneses . " </s> </p>
<p> <s> Kõik see värk oli neetult kompaktselt installeeritud , Ilya käed ei küündinud , ta võttis ämbri jalgade alla ja nüsis paaniliselt kõlarite kallal . </s> </p>
<p> <s> " Sünteetilises evolutsiooniteoorias on darvinism sünteesitud geneetikaga ja uuritakse aktiivselt darvinistliku evolutsiooni põhifaktorit – looduslikku valikut . </s> <s> Fülembrüogeneesiteoorias on evolutsiooniteooria sünteesitud embrüoloogiaga , evolutsiooni faktoreid spetsiaalselt ei uurita . </s> <s> Fülembrüogeneesiteooria põhiliseks ideeks on , et evolutsiooniprotsess ei toimu mitte täiskasvanud loomade tunnuste kuhjumisel , nagu seda arvasid Darwin ja Haeckel , vaid ontogeneesi käigu muutumise teel , muutuvate vormide loodetel ja vastsetel ilmunud muutuste summeerumise teel . " </s> </p>
<p> <s> Ta sai viimaks ühe kõlari vakka , kuid kolme ilmakaarde võimendus ta testament edasi . </s> </p>
<p> <s> " Aafrika Eeva oli inimese kujunemise teel üks ilusaim ülekandejaam , kelle sõlmpunktist hakkas hargnema ka mõistuse diferents ... </s> <s> Rassilised probleemid on universumi kõrval täiesti pseudo ja köömes ... </s> <s> Üks osa aga rändas Jaapanisse ja Kuriilidele ... </s> <s> Aga nüüd te hukkute , sest te ei tee enam midagi , teades , mida oleksite võinud teha ja mis te ikkagi tegemata jätsite . </s> <s> Ja teid piinab , et te rohkem ikka halba kui head olete teinud ... </s> <s> Üks osa aga rändas Jaapanisse ja Kuriilidele ... " </s> </p>
<p> <s> Alt oli kuulda ärritatud hüüdeid , aplaus asendus vilistamisega . </s> </p>
<p> <s> " Mitteabielulised ja armastusvälised seksuaalvahekorrad hukutavad tsivilisatsiooni ja naised on ikka veel ühtaegu kassid ja linnud või parimal juhul lehmad ... </s> <s> Üks osa aga rändas Jaapanisse ja Kuriilidele ... " </s> </p>
<p> <s> Ilya higistas paaniliselt , jäi veel kaks kõlarit , mis aina pasundasid teksti . </s> </p>
<p> <s> " Dialektiku ainus eelis on see , et ta suudab illusionistina kiirelt kahel taburetil korraga sitsides jätta tsirkusepublikule mulje soliidsest tugitoolis istumisest ... </s> <s> Üks osa aga rändas Jaapanisse ja Kuriilidele ... </s> <s> Üks osa aga rändas Jaapanisse ja Kuriilidele ... </s> <s> Üks osa aga rändas Jaapanisse ja Kuriilidele ... " </s> </p>
<p> <s> Ilmselt oli kas plaadil või draivilugejal mingi defekt , Ilyale meenus , et ta oli auditiivsel seansil midagi naljaviluks korrates dubleerinud . </s> <s> Nüüd kippus see nõmedusena aina korduma ja korduma . </s> <s> Jäi veel üks kõlar . </s> </p>
<p> <s> Kuid juba tormas eriüksus hingeldades torni , jõudis kiivri alla ja pumppüssiga sihtiv esiründaja käratas Ilya paigale , käed kuklale . </s> </p>
<p> <s> Ilya kõlkus universumisisest transtsendentsi pakkuvas aknaavas ja kaalus valikut . </s> <s> Ent olukorda õigesti hindava ja adekvaatselt tegutseva eriüksuslase välkkiire sööst katkestas kellamehe lennu universumisse . </s> <s> Tornikiivri välisplekil siplev Päsmer tõmmati üles , talle anti paar nätakat , väänati käed selja taha ja paigutati esialgu hullumajja . </s> <s> Testamendist tehtud lindistused hakkasid mõningates ringkondades levima ja uusi võrseid ajama , aga universum ei lasknud end häirida . </s> </p>
<p> <s> 2001 </s> </p></div2><div2 type="alaosa"><head> SUVEMÕTTED </head>
<p> <s> Suvi on vastik , käib närvidele , loiutab mõtteprotsesse , hautab ajusid , sunnib ühte uimerdavasse olekusse , kus kaob tunnetuse selgus . </s> <s> Adud maailma , nagu tuhnus leiges ja lääges . </s> <s> Kõik aknad on pidevalt lahti , vahel käib korterist läbi isegi tuuleke , millest annavad aimu vaid veidi mänglevad kardinad . </s> <s> Öösel langeb temperatuur jahtuva plekk-katuse all kahekümne kaheksa kraadini , istud ihualasti , leigest veest lige lina ümber ihu mässitud , nagu tola leilis . </s> <s> Aga linnakivide vahelt ära minna ka ei viitsi . </s> </p>
<p> <s> Ma pole iial käinud õllesummeril , lauluväljakul rokikontserdil , ooperigalal ega folgil . </s> <s> Vahest augustis ainult ühel filmifestivalil , aga sedagi pooleldi nagu kohustusest . </s> <s> Eile oli isegi nii palav , et käisin esimest korda üle pikkade aastate ilma pintsakuta ringi . </s> <s> Käe otsas kott asjadega . </s> <s> Sest ilma teatavate asjadeta ei saa siin maailmas enam liikuda . </s> <s> Tegelikult võiks kõik persse saata , pugeda kusagile metsa , istuda mingi puu all allika ääres vilus ja tuulel läbi ajude lasta . </s> <s> Aga kaua sa seal ikka istud . </s> <s> Ega sa sammal ole , millalgi tuleb jälle linna tagasi tulla . </s> </p>
<p> <s> Mõni käib iga päev meres ujumas . </s> <s> Sellest võib kasu küll olla , aga pärast praed ikka omas rasvas edasi . </s> <s> Olin meres viimati eelmise aasta viimasel märtsipäeval . </s> <s> Polnud siis aega läbipaistvas vees liuelda ja müstilist põhjamaailma aduda . </s> <s> Lained lõid üle pea , külm tahtis ajusid ära võtta ja närvid tõmbusid krampi . </s> <s> Pärast sulasin pikalt saunas ning olin ainus sulistaja leiliruumi kõrval külmas basseinis , mis tundus mere kõrval lapsemäng . </s> </p>
<p> <s> Kõik , mida inimene siia maailma välja on mõelnud – konstrueerinud , ehitanud , loonud jne. – , teenib inimese enda heaolu , tema mõnu rahuldamise otstarvet . </s> <s> Isegi igasugused piinariistad , mis mõnele hirmsat kannatust valmistavad , peaksid pealtvaatavale enamusele tooma rahulolu , turvalisust , kinnitama nende paremust . </s> <s> Hetkeks enda ümber ringi vaadates ei leia ma ühtegi looduslikult algset asja – kõik on üldise eksistentsiaalse protsessi , tsivilisatsiooni edasikestmise teenistuseks vajalik , mõeldud kasutamiseks mingis alamahelas . </s> <s> Ei , siiski , siiski , silman raamaturiiulil kahte meritähte , paari-kolme teokarpi ja kivikest , aga need pole siia ise tulnud , vaid inimese käega üles korjatud ja dekoratiivses mõttes millegi teenistusse paika asetatud . </s> </p>
<p> <s> Siit tekib nüüd küsimus : kas inimene ise on looduslikult algne või millegi saadus , nii-öelda kõrgem derivaat ? </s> <s> Kust üldse läheb algsuse ja töötluse piir ? </s> <s> Küllap sealt , kus sekkub inimese käsi . </s> <s> Järelikult on inimene olemuslikult looduses võõras kuju . </s> <s> Või kui ei ole , siis peaksid kõik tema tööriistad ja tooted olema ka algsed ja olemise suhtes puhtad instrumentaalsed objektid . </s> <s> Flopikettad , raamatud , seinal rippuv laevakell ja baromeeter , puuhalud ... </s> <s> Tegelikult ei tohiks rebasesitt samblal ja inimese pask puukuuri taga olemuslikult eriti erineda . </s> <s> Sellest mõtteviisist hakkab südamesse tekkima väike rahu , et kõik on ikkagi üks ja ainsale olemisele taandatav . </s> <s> Võta asja stoiliselt , ära lase neil asjadel üle pea kasvada ; uju ikka omas faarvaatris , soovitavalt vastuvoolu , nagu eesmärgist tulvil lõhekala . </s> </p>
<p> <s> Talvel , kui on külm , vinge või tatine , oodatakse aega , mil enam pole vaja kütta . </s> <s> Säh sulle ! </s> <s> Ei küta ma nüüd loomulikult midagi , aga ikkagi on toas roiutav leitsak . </s> <s> Küll oleks praegu hea näiteks Valge mere ääres istuda , Pulonga jõe kose kohinat kuulda , teed juua ja rasvast lõhepealeent helpida . </s> <s> Aga pole raha , viisat ega sebimise tahet . </s> </p>
<p> <s> Tegelikult pole raha mitte kunagi . </s> <s> Kui vahel isegi veidi on , siis on selle kulutamisega veel rohkem jamamist , kui ilma istudes . </s> <s> Reaalne raha ja samamoodi ka rahast mõtlemine hävitavad inimese algset kosmilisust , tsiviliseerivad teda rotina ühte homogeensesse tarbimise struktuuri , mille universaalne sidus on raha või selle puudumine . </s> <s> Sellest pole nagu võimalikki üldse välja tulla . </s> <s> Aeglaselt võib sellest süsteemist end siiski kuidagi võõrutada . </s> <s> Kuid kuradi loodud raha üleilmne võrk mässib sind ikka ja jälle oma salaniitidesse , nii et sa ise sellest arugi ei saa . </s> <s> Ilma rahata pole kuigi hea elada , aga raha omades ja seda kulutades pole palju parem . </s> <s> Raha kui ainet peab oskama läbi töötada , mina seda ei oska ega vist tahagi õppida . </s> <s> Rahaga võib palju head teha ning selles mõttes võib ta geniaalse rakendaja käes mõneti pühakski osutuda . </s> <s> Aga neid geeniusi pole ma veel kohanud . </s> </p>
<p> <s> Nägin öösi unes , et minu juustesse on imbunud troopiline tõrv , mille väljapesemiseks kulub seitse aastat , nagu üks kaitseväe alamohvitser või rivilippur mulle teatas . </s> <s> Veel nägin , et " Viru " hotell on arhitektuuriliselt aegunud , häbiplekk keset Tallinna , õliste peldikuseintega kökats , mille asemel tahetakse ehitada uut Kristiine kaubanduskeskust . </s> <s> Selle kampaania vastu aga olid seinale oma protestiallkirja andnud mitu kaubandustegelast , kes soovisid " Viru " kui rahvuslikult olulise ehitise säilitada , selle ümber struktureerida , teha " Virust " ööpäev läbi ja aasta ringi avatud suure viinamüügi keskuse . </s> </p>
<p> <s> Viimasel ajal pole ma enam uneski viina võtnud ja kui kokku rehkendada , siis täna on täpselt üheksakümne esimene päev ilma igasuguse alkoholi tilgata . </s> <s> Pärast sauna ja kuivatatud kala kõrvale joodud alkoholivabad õlled ei loe , need pole keefirist kangemad . </s> <s> Kas ma hakkan vanaks ja haigeks jääma , ei suuda enam , kardan midagi ? </s> </p>
<p> <s> Jah . </s> <s> Ma kardan oma elu pärast ja mõnes mõttes päris otseselt . </s> <s> Et keegi võib mind kusagil pimedas nurga taga maha koksata või lasta . </s> <s> Sest mokka märjaks tehes ei oska enam piiri pidada . </s> <s> Nii kui pool pudelit kanget õlut sisse neelad , lööb kohe sumina üles , tekitab janu kangema järele ja enne pidama ei saa , kui pilt jälle eest ära . </s> <s> Küllap tangin ka pildi eest oleku ajal juurde . </s> <s> Tegelikult olevikus vist polegi pilt eest ära , aga ajud ei suuda viina sees loksudes lihtsalt midagi mällu kinnistada , ei sünteesi olustikku ja jama . </s> <s> Vahel , mõni päev või nädalgi hiljem , meenuvad ainult mingid üksikud killud teravamatest ja konfliktsematest olukordadest . </s> <s> Näiteks mäletan üldjoones , et läksin enne pildi kustumist nn. peldikubaari , aga et ma seal märatsema hakkasin , klaase lõhkusin ja vastu seina kusin , enam ei mäleta . </s> <s> Käekell – juba kolmas sel aastal – oli järgmisel hommikul kadunud . </s> <s> Kaks nädalat hiljem meenus mulle enne uinumist läbi udu üks pilt . </s> <s> Kakerdasin mööda Kaarli puiesteed kodu poole , keset esplanaadi tuli mulle vastu üks kilekotte tariv prükkar ja küsis , mis kell on . </s> <s> Tegin end sügavalt imestama : " Vabandage , söör , kas teil kella polegi ? </s> <s> Palun , olge lahke , siin on teile kell . " </s> <s> Tõmbasin oma odava masstoodangu randmelt ja ulatasin üheksakümnekraadise jaapanipärase kummardusega mehele , ise manitsedes : " Vaadake , et te seda ainult kolmekordse vastu ei vaheta . " </s> <s> Suu ammuli jäi mees minust puiesteele maha . </s> <s> Kuidas koju sain , ei mäleta . </s> </p>
<p> <s> Või siis kirjanike liidu aastakoosolek ja juhtide valimised . </s> <s> Läks kõik päevakorda mööda , vaheaegadel ei joonud isegi õlut , kuigi Varblane lausa tungivalt peale käis . </s> <s> Aga häälte lugemise ajal sai ots punase veiniga lahti tehtud , hiljem veel liitrike peale rüübatud ; üldiselt " Sirkli valitsus " veiniga ei koonerda . </s> <s> Siis valguti eufooriliste kampadega " Ku-Kusse " , söödi , joodi , küllastuti , valguti pimeduse piiril laiali . </s> <s> Aga mina jäin tuiama : esimene saal pandi mõne tunni pärast kinni ja millagi öösel visati ka baarist välja . </s> <s> Mäletan , et hakkas sadama . </s> <s> Trehvasin Viru tänaval Mare Trallaga , kes arvas , et ma teda ära ei tunne , aga tundsin , sest meid seovad mälestused Koplist ja mujalt . </s> <s> Läksin ööklubisse , maksin sada krooni , välkuv värvusmuusika tahtis ajudest läbi peksta , mass väänles tihkelt tantsupõrandal koos . </s> <s> Läksin kaardiruumi bläkk-džäkki lidistama ja tellisin tütrelt kannu õlut . </s> <s> Ta töötab seal kahesaja krooni eest öiti ettekandjana . </s> <s> Mängisin vist oma viis-kuussada maha , tellisin manitsevalt tütrelt veel ühe õlle ja kakerdasin minema . </s> <s> Väljas sadas paduvihma , " Viru " ees pakkus mingi neljane tume vene jõuk heroiini müüa , oleks ehk võtnudki , aga ma ei süsti ega kavatsegi . </s> <s> Võtsin kioskist veel õlut ja suitsu , oli mingi plaan kuhugi minna ... </s> <s> ( Miks ma sellest üldse kirjutan , keda see huvitab ? </s> <s> Aga , et ma seda oluliseks pean , siis hoiatavas mõttes ikkagi . ) </s> <s> Ärkasin hommikul kella üheksa paiku ristseliti madratsil , lige pintsak seljas , silmnägu terve , uks ristseliti lahti , muist rahagi alles . </s> <s> Pead ei parandanud , jõin siidrit , õhtul hakkasin kollast ja rohelist rögastama , tulid kartused , hirmud ja ahastus . </s> <s> Millagi lüüakse mind kusagil lihtsalt maha ja asi ants . </s> <s> Ei , nii see enam edasi kesta ei saa ! </s> <s> Otsustasin lõpu teha , käristasin kolm nädalat bronhiidis ja käisin AA-st moraalset tuge saamas . </s> <s> Siiani , selle hautava suveni , olen implantaadita vastu pidanud , turi torpeedost puhas . </s> </p>
<p> <s> Tean juba viis aastat , et olen alkohoolik . </s> <s> Kuid lootsin vahepealseil aastail ikka kuidagi " võtma õppida " . </s> <s> Mõnikord isegi tundus , et oskan , aga siis kadus pilt jälle eest ära , tekkisid jamad , kaod , ahastused , kuid eluratas veeres ikka nagu edasi . </s> <s> Viimaks andsin hirmule järele , hirm on ju kõige hõlpsamini konverteeritav substantsiaalsuse fenomen . </s> <s> Ajusid peab ka natuke hoidma , ega need igavesed ole . </s> <s> Ei tea , kaua viinata vastu pean , igatahes mingit tärminit pole seadnud . </s> <s> Ei võta ja kõik ! </s> </p>
<p> <s> Kainus tuleb nüüd millegi muu kui õlle ja viinaga täita . </s> <s> Aga millega ! ? </s> <s> Millega on võimalik kainust täita nii , et sa ilma viinata purjus oleksid ? </s> <s> Kas aga peab inimene ikka millestki joovastunud olema ? </s> <s> Küllap vist , sest kogu maine elu ja inimese eksistents on ju heaolule , meelelistele naudingutele , ihulisele mõnule rajatud . </s> <s> Aga seda epikuurluse värki mõistetakse valesti , ihulisest küljest lähtudes . </s> <s> Peab hoopis vaimsed naudingud kõrgemaks eesmärgiks asetama , aga seda on paganama keeruline ja raske ellu viia . </s> <s> Mis vaimset naudingut sa igapäevases Eesti Vabariigis talitamisest saad , kui kõik on hoopis muule rajatud . </s> <s> Hakkad oma idealismiga kohe vastu igasuguseid takistusi loksima ja langed narrina luuserite liigasse . </s> <s> Eesmärgid on ka ebapüsivad , hägused , muutuvad , trendidest mõjutatud , asisest solgist alatasa läbi imbunud . </s> <s> Omaette kunstmaailma kapselduda ei saa , sest ma pole järjepidev eraku tüüp . </s> <s> Oma sfääri sulgudes võib ju meelepetteid luua , kuid kuidagi peab ju ühiskonnas osalema . </s> <s> Ei julge lihtsalt sildu põletada , peab edasi funktsioneerima . </s> </p>
<p> <s> Naisevõtmine poleks mingi lahendus . </s> <s> Pigem vastupidi . </s> <s> Igavene armastus ühes harmoonilise abieluga kestab täpselt poolteist nädalat . </s> <s> Siis hakkab naine kitsas korteris närvidele käima , vahest isegi rohkem kui suvine lämb . </s> <s> Muidugi on hea , kui keegi su särke peseb ja natuke paremat süüa teeb , su geniaalsust imetleb , kaasa kiidab ning loomulikult need voodiasjad . </s> <s> Seksuaalsus on tüütu , sest otsib alatasa väljapääsu . </s> <s> Onanism on küll kujutlusvõimet avardav , kuid teisalt jälle liiga kitsas sektoris . </s> <s> Käsikiimlus paisutab ajumahtu , aga pärast on seda kapatsiteeti raske millegi sama kvalitatiivse ja intensiivsega täita . </s> <s> Mahakäiatud iha ei saa enam sublimeeruda , sest vaimust kannustatul puudub algse tungi hoog . </s> <s> Teisalt aga spetsiaalselt sublimatsioonile välja minna pole ka mõtet . </s> <s> Pingeid tuleb lahendada hooti , tujuti , paiguti , hetketi , kohati , vahelduva muutlikkusega , kuid kõige parem on koguda äikest . </s> </p>
<p> <s> Kõik on habras . </s> <s> Pole mõtet lisadagi , et muutuv , salaniitidega seotud jne. </s> <s> Kriitiline periood lõpeb koos eluga : kui pudel tühjaks saab , visatakse see eemale . </s> <s> Nõnda ka inimesega , teda siiski matusel kombekohaselt mälestades . </s> <s> Peaks õppima olema nagu vesi , arendama endas ülimat kohanemisvõimet , absoluutset pugemisoskust , püsima pidevalt kelle tahes soovitud vormis . </s> <s> Siis saaks asendamatuks , nähtamatuks ja vajalikuks nagu õhk . </s> <s> Aga kui ma kusagil maailmas pean olema , siis ainult ruumis , kus mu keha , aga mitte üle kolme päeva . </s> <s> Pärast seda viskab vedru sirgu ja kihutan mülgastesse . </s> <s> Neist meil Tallinnas puudu ei tule , üks on siin kambris 84–9 , kus juba üle poolteise aasta aset võtan . </s> </p>
<p> <s> Sain pooled raamatud suure tüütusega eelmisel suvel riiulisse seatud , aga kõik ajakirjad , " " Loomingu " Raamatukogu " jms. pudi-padi istub seniajani kastides . </s> <s> Milleks asju ühest kohast teise tõsta , las need olla kompaktselt , ekspositsioon kutsub haarama , peibutab süvenema , tekitab liigmõtteid selles kirpudena hüplevas ideekoses , mida ei anna kuidagi struktureerida . </s> <s> Postmodernism on jõuetuse manifest , minnalaskmismeeleoludest tingitud individuaalse kaose vastuhakk üleüldisele kaosele . </s> <s> Sitahaisu veel suurema sitahaisuga äravõtmine . </s> <s> Umberto Eco ju kirjutas , et kui su suu hirmsasti lehkab , siis aja ta pärani , kummardu jälgilt haiseva pasahunniku kohale , hästi lähedale ja oota , kuni roe su suu puhtaks tõmbab . </s> </p>
<p> <s> Tegelikult on see inimese elu ühest ruumist teise minek . </s> <s> Lähed näiteks kööki , paned teevee keema , teed suitsu ja tuled tagasi raamatut lugema . </s> <s> Absoluutne ruum on tinglik ja raske on öelda , kui lõpmatu on niinimetatud lõpmatus . </s> <s> Kuidagi mannetu on hiljem avastada , et sinu geniaalsed sähvatused on kellegi sulega juba ammu fikseeritud . </s> <s> Näiteks Blaise Pascal kirjutas ( " Mõtted " , 231 ja 232 ) juba 350 aastat enne mind ühest kõikjal lõputu kiirusega liikuvast punktist , mis on tervik , terve maailm . </s> <s> Punkti kõikjal üheaegne kohalolu loob kogu olemasoleva . </s> <s> Minu arvates peaks aeg sel juhul mõttetuks muutuma , võib-olla ka ruum . </s> <s> Kirjutasin transtsendentaalsest Universumist " Kellamehe universumis " , aga vaevalt , et keegi peale mõne astrofüüsiku seda tõsiselt võtab . </s> <s> Iga teine mõtleja võib Seewaldis selle peale tulla , põhimõtteliselt on kõik vettpidavad ideed enamikus mõtlemisvõimelistes inimestes nii- või naamoodi mõeldavad . </s> <s> Nähtamatu olemine surub oma rastri lihtsalt psüühilistesse protsessidesse , inimese mõtlemisvõime registreerib mingi looduse seaduspära ning pole tähtis , kas see olemine ja mõtlemine on nii-öelda materiaalne või ideaalne , sest neil pole sügavuti võttes mingit olemuslikku vahet . </s> <s> " Kõik on üks " õhkub vaimselt labiilsele samasuguse palsamina nagu usklikule " Jumal on olemas " . </s> <s> Aga kauaks see oletus ja lohutus hingerahu ei too . </s> </p>
<p> <s> 2001 </s> </p></div2><div2 type="alaosa"><head> SELLE SUVE MÄNG </head>
<p> <s> Bony astus ostukeskuses ja tundis , et teda vaadatakse . </s> <s> Mitmete vastukõndijate pilk uuris tema jalgu , nägudel võis märgata kerget hämmeldust . </s> </p>
<p> <s> – Mis mus siis nii erilist on , täiesti tavaline naine ja ka seljas mitte midagi erilist . </s> <s> Vahest paeluvad tähelepanu triibuga dressipüksid või originaalsed , klõpsuga tossud ? </s> <s> Ja kelle asi ! </s> </p>
<p> <s> Laia klaasukse juures aga rabas üks nokkmütsiga poiss teisel varrukast ja juhtis selle tähelepanu näpuga Bonyle näidates . </s> <s> Ka teise poisi nägu venis laiale irvele ja nad naersid suisa kõhtu kinni hoides . </s> </p>
<p> <s> – Fakk , idikast narkarid , jäi Bony endale kindlaks . </s> </p>
<p> <s> Ta töötas medõena ning oli nii tossud , dressipüksid kui ka nahktagi Skandinaavia riideabi kuhjast hiljuti välja sorteerinud . </s> <s> Heaolumaade inimesed kippusid täiesti uusi ja kvaliteetseid kaupu ära viskama , aga need koguti seal targu kokku ja üks ports kvartalis läkitati ka haiglale , kus Bony töötas . </s> </p>
<p> <s> Koju jõudes viskas ta tagi varna , tõmbas tossud maha ja sättis kohvimasina kohisema . </s> <s> Kohe tuli sõbranna Ene laupäeva pärastlõunaseid jutte pajatama . </s> <s> Erilist kõneainet andis neile üks õnnetu pulmapidu Iisraelis , kus seitsesada inimest läbi põranda oli kukkunud ja mitukümmend kohe surma saanud . </s> <s> Eesti naised arutasid igasuguseid variante , varsti kaldus jutt isiklikule elule ja uutele moetrendidele . </s> <s> Nad mõlemad olid hiljuti suitsetamise maha jätnud ning kavatsesid koos vastu pidades ka kaalu jälgida . </s> </p>
<p> <s> " Tervislik , kaine ja sportlik eluviis on selle suve peasuund . " </s> </p>
<p> <s> " Jaa ! " rüüpas Bony , " tead , kuidas mind täna ostukeskuses juba vahiti . </s> <s> Oleks ma siis midagi rabavat kandnud . </s> <s> Kaugel sellest : lihtlabane tagi , dressid ja klõpsuga " Adidase " tossud , millel on sellised erilised reljeefse mustriga tallad . " </s> </p>
<p> <s> " Näita mulle neid klõpsuga " Adidaseid " , " läks Ene kärsituks . </s> </p>
<p> <s> Bony tõi esikust spordijalatsid ja ulatas need sõbrannale . </s> <s> Selle nägu venis pikaks . </s> </p>
<p> <s> " Aga Bony , need pole ju tossud , vaid jalgpallisaapad ! " </s> </p>
<p> <s> " Mis sa räägid , kas tõesti ? " </s> </p>
<p> <s> " No muidugi ! </s> <s> Ega's nendega tänaval käida . " </s> </p>
<p> <s> " Aga kus nendega siis käiakse ? " </s> <s> Spetsiifilise moeartikli omanikuna tundis Bony loomulikult rakenduslikku huvi . </s> </p>
<p> <s> " Ikka jalgpallistaadionil , murul , palli löömas . " </s> </p>
<p> <s> " Aga seal käivad ju mehed , " hüüatas pettuv Bony . </s> </p>
<p> <s> " Ei , mitte ainult mehed . </s> <s> Viimasel ajal aina tihedamini ka naised . </s> <s> Muide , jalgpall ongi meie selle suve eritrend , " kuulutas Ene moest kõiketeadjana . </s> </p>
<p> <s> " Fui ! </s> <s> Kuidas see küll võimalik on ? " </s> </p>
<p> <s> Mitmetest ajakirjadest kokkuloetut seletava Ene suust kõlasid sõnapaarid " feministlik vastulöök " ja " uute territooriumide hõlvamine " , mille sisu Bony hästi ei tabanud . </s> <s> Kuid asi hakkas talle huvi pakkuma . </s> </p>
<p> <s> Laupäeval läksid nad mängu vaatama . </s> <s> Ene sõbranna Agnes , keda hüüti ka Audi-Agneseks , mängis Tallinna " Tiigrite " ridades . </s> <s> " Tiigrid " olid Eesti naisteliiga kevadringi avamängus Pärnus sealsetelt " Piraajadelt " kolm-üks sisse saanud ja treenisid nüüd revanšihimuliselt neli korda nädalas . </s> <s> Lastestaadioni koduväljak polnud " Tiigrite " tüdrukutel kiita – muru asemel tolmas liivapudrune songermaa , väravad olid ette kaldu , riietumine lageda taeva all , pesemine järgmises kvartalis , kuid olude üle polnud kombeks kurta . </s> </p>
<p> <s> Bony istus pingil ja vaatas edasi-tagasi randaalivaid tüdrukuid-naisi , kellest mitmed olid juba mitme lapse emad . </s> <s> Võimeldi ja hüpeldi , venitati ja painutati , hõigeldi ja hööritati . </s> <s> Alles siis , kui liikmed-kondid soojad , raputati pallid suurest võrgust välja ja hakati neid läbisegi üksteisele lööma . </s> <s> Ikka mats ja vuhh , mats ja vuhh , ka Ene vibutas väljakul jalga . </s> <s> Üks pall veeres Bony juurde ja selles oli midagi vastupandamatult kutsuvat . </s> <s> Mingi iseenesliku tõmbega oli Bony , krapsti , pingilt püsti , virutas pallile , lõi natuke varba ära , kuid nahkkera lendas päris soovitud suunas ja selles kaares oli midagi veetlevat . </s> <s> Kunagi varem polnud ta ehtsat jalgpalli puudutanud . </s> <s> Täis ehtsuse saavutamiseks võttis ta botased jalast ja otsis kotist oma klõpsuga " Adidased " välja . </s> </p>
<p> <s> " Tubli , Bony ! </s> <s> Tule aga väljakule ! " hõikas Ene . </s> </p>
<p> <s> Kõheldes hõõrus Bony lüüasaanud varvast . </s> <s> Kaitse-Kaie tuli värki uurima . </s> </p>
<p> <s> " Issand jumal ! " karjatas Kaie , " kes siis selliste lakkidega mängida saab ? </s> <s> Tahad oma küüsi kahekorra lüüa ? </s> <s> See on ehtne masohhism , " vangutas Kaie pead . </s> </p>
<p> <s> Sealsamas võeti tangid välja ja pisaraid neelav Bony näsis oma küüned maha . </s> <s> Mängu nimel tuli paljugi ohverdada . </s> </p>
<p> <s> Sel laupäeval " Tiigrid " üle väljaku mängu ei teinud . </s> <s> Ühe värava all harjutati kombinatsioone , tsenderdusi , pealelööke ja penalte . </s> <s> Söödutäpsust treeniti kogu aeg niikuinii . </s> <s> Nahkkerad muudkui matsusid , nokkmütsiga Värava-Varjel olid käed-jalad tõrjetööd täis . </s> <s> Dressid ammu poriga koos , viskus ta ikka vapralt palli ette mauh-ja-mauh maha , kord külili , kord kõhuli , otse nokkapidi mutta . </s> <s> Bony ei jõudnud ära imestada , kuidas ta küll haiget ei saa . </s> <s> Samas aga õpetas Söödu-Saima talle löögi aluseid . </s> <s> Nad seisid suurest melust veidi eemal , juba ehmestunud võililledega murujäänuste peal passi toksides . </s> </p>
<p> <s> " Vaata , löö nõnda küljega – nagu golfipalli veeretades või harjaga pühkides , " õpetas Söödu-Saima Bonyt . </s> <s> " Tähtis pole löögi tugevus , vaid söödu täpsus . </s> <s> Ja ära hoia jalga krambis . </s> <s> Suuna mõte koos jalaga palli sisse . " </s> </p>
<p> <s> Harjutusväljak oli hõikeid , matse ja kilkeid täis , kuid rahandusministeeriumi peegelklaaside taga suitsetades muigavad ametnikud ei kuulnud mitte midagi . </s> </p>
<p> <s> Pommi-Maret sättis palli trahvikasti joonele , astus viis sammu tagasi , tõmbas kopsud täis , sööstis nagu tank ja pühkis palli . </s> <s> Kera kihutas põiklatti riivates üle värava , tõusis rikošetist üle staadioni piirdevõre , lendas langevas kaares üle tänava ... </s> <s> Hinge kinni pidades jälgisid " Tiigrid " , kuidas jalgpall neljakordse maja ühte akent tabas ja klaas mõranes . </s> <s> Samas kukkus pall alla , potsatas " Audi " kapotile , ehmatas selle esikummi varjus peesitanud kõutsi jooksu ja veeres asfaldil . </s> <s> Mingi auto pidurdas kummide vingudes . </s> </p>
<p> <s> " Vitt ! " </s> </p>
<p> <s> " Kümme kätekõverdust ropendamise eest ! " käsutas Audi-Agnes , kes oli kapten , laupäeviti ka mängiv treener , oskas hästi peaga suunata ja viskas audist kõige kaugemale . </s> </p>
<p> <s> Õnneks andis kunstiakadeemia professor , kelle aken natuke kannatada sai , sel laupäeval Tokyos mingit performanssi , jama jäi ära , abivalmis poisike viskas palli väljakule tagasi ja trenn läks rahulikult edasi . </s> </p>
<p> <s> " Vot-vot , juba hakkab tulema ... </s> <s> Aga ära tantsi kikivarvul nagu baleriin , lase raskuskese kindlalt täistaldadele ja liigu hööveldades nagu rästik , " õpetas Tripsu-Terje Bony nina all triblades . </s> <s> " No proovi mu käest pall ära võtta ! " </s> </p>
<p> <s> Bony proovis nii ja naa pallile pihta susata , aga Tripsu-Terje mängitas selle ikka viimasel hetkel nagu narritades eest ära . </s> <s> Lõpuks suusatas Bony talle otse kossidesse ja teenis fauli . </s> </p>
<p> <s> Metallist värav kiunatas ja kumises tugevast löögist . </s> </p>
<p> <s> " Vitt ! " </s> <s> Pommi-Maret oli penalti jälle posti saatnud . </s> </p>
<p> <s> " Kümme kätekõverdust ropendamise eest ! " kamandas Audi-Agnes kapten-treenerina . </s> </p>
<p> <s> Võimsa rinnapartiiga Pommi-Maret hakkaski end pumpama , lükkas käed küll sirgu ja puusad üles , aga tisse ikka maast lahti ei saanud . </s> </p>
<p> <s> Mitu minutit järjest , juuksesaba abaluude vahel mänglemas , hüpitas Agnes oma otsakondil roherombilist jalgpalli . </s> </p>
<p> <s> " Kuidas see küll võimalik on ! ? " imestas Bony . </s> </p>
<p> <s> " Jalgpallis on kõik võimalik , " kostis Pommi-Maret . </s> </p>
<p> <s> " Eriti siis , kui ise mängid , " lisas Värava-Varje . </s> </p>
<p> <s> Pärast käidi rahvusraamatukogu saunas , joodi alkoholivaba " Saku Originaali " ja õhtul mindi tõelisele mängule . </s> </p>
<p> <s> Lillekülas oli valminud tuttuus jalgpallistaadion . </s> <s> Pilet maksis küll rasket raha , aga Bony oli oma uuest naiskonnast ja vahvast mängust siiras vaimustuses . </s> <s> Peaminister ja number kaheksaga särki kandev linnapea marssisid tuhandete pealtvaatajate vile- ja ergutuskisa saatel tribüünide ette . </s> <s> Katel kees . </s> </p>
<p> <s> " Kas Mõis ka mängib ? " </s> </p>
<p> <s> " Ei , naljatilk . </s> <s> Mõis ei pääse siin pallipoisikski , " karjus Terje Bonyle kõrva . </s> </p>
<p> <s> Viimaks rivistusid Eesti sini-must-valged ja Hollandi must-oranžid väljakule . </s> <s> Mängiti poolikuid hümne . </s> </p>
<p> <s> – Muist neist paistavad päris neegrid . </s> <s> Aga mängivad hästi . </s> <s> Muudkui suruvad , nikerdavad ja pressivad meie väravale . </s> <s> Hoidke nüüd , poisid , kaitske nüüd , olge valvsad , ärge laske lüüa ! </s> <s> Bony raputas , pöidlad peos ja hambad tangis . </s> <s> Holland , keda Bony koolis kord Belgia pealinnaks oli pidanud , ei osanud kohe mitte kuidagi Eestile väravat ära lüüa . </s> <s> Ja katel muudkui kees . </s> </p>
<p> <s> Teisel poolajal kandusid sündmused teise väljaku otsa , kuhu Bony hästi ei näinud . </s> <s> Ta vaatas oma nina all igavlevat pikka väravavahti Van der Sari ja tahtis näha , kuidas see ka tegutseb . </s> <s> Äkki kargas publik nagu elektrilöögist püsti : sinises särgis ründaja kihutas täie vaardiga , pall ees , oranž mees takjana küljes . </s> <s> Ja siis virutas sinine täie hoo pealt . </s> <s> Bony ei näinud , kuhu pall kadus , kuid rahvas pahvatas möirgama , pall oli võrgus ! </s> <s> Värav ! </s> <s> Eesti oli löönud värava , poisid olid väljakul kuhjas ja katel kees üle ääre : " Eesti ! </s> <s> Eesti ! " </s> <s> Kohe varsti said ka hollandlased jala valgeks , aga peagi lõi Eesti veel ühe värava ! </s> <s> See oli midagi meeletut , mis ümberringi toimus , katel kees täiesti üle ääre , pabinasse löödud võimas Holland võitles jälle viigi eest ning Ene ja Bony hakkasid suurest rõõmust nutma . </s> <s> Pärast tulid aga leinad ja oleksid ... </s> </p>
<p> <s> Bony suureks salasooviks sai lüüa kord Lillekülas ise üks värav . </s> <s> Järgmisel nädalal võttis ta uue tolmuimeja jaoks kõrvale pandud raha ja ostis omale jalgpalli . </s> <s> Bony silitas ja hüpitas läikivat , täiuslikult trimmis kera , sättis kaks taburetti koridori otsa , pani parketil klõpsuvad " Adidased " jalga ja hakkas läbi terve korteri palli veeretama . </s> <s> Ja see veeres hoopis kaunimini kui tolmuimeja . </s> </p>
<p> <s> 2001 </s> </p></div2><div2 type="alaosa"><head> KULDNE ANKUR </head>
<p> <s> Olin sel õhtupoolikul juba pool tundi ühte filosoofi lugenud , kui tundsin erilise selgusega , et XX sajandi kümme viimast aastat on mu ajusid liialt pehmitanud . </s> <s> Sain korralikult tõlgitud tekstist hästi aru ja isegi nautisin seda , kuid koos kirgastusega paisus mu rinnas näriv süü valesti elatud aastate pärast . </s> <s> Tuli kange tuju ja heitsin raamatu kui hingeoksenduslikult mõjuva olemise kõverpeegli vastu külma ahju , samas kostus nõudlikku koputamist . </s> </p>
<p> <s> Imelik , kes see seal on ? </s> <s> Olin kolm-neli kuud tagasi vaiksesse ärklikorterisse elama asunud , vanu sõpru ja tuttavaid sinna mitte vedanud , välisukski seisis all lukus . </s> <s> Läksin ja küsisin läbi oma piilusilmata ärkliukse . </s> </p>
<p> <s> " Kes seal on ? " </s> </p>
<p> <s> " Rahvaloendaja . " </s> </p>
<p> <s> Sooh , see oli mul täitsa meelest läinud . </s> </p>
<p> <s> Keerasin luku lahti – lävel seisab esmapilgul elust natuke räsitud , hallikarvaline , väikest kasvu kõps vanahärra , kes viisakalt oma kiilaspea paljastab : " Tere õhtust ! " </s> </p>
<p> <s> " Tere õhtust , palun astuge edasi . " </s> <s> Olen kergelt segaduses ega tea , kuhu statistikavõimude käepikendust juhatada . </s> <s> Toas võib toolil vedeleda rinnahoidja või veel midagi . </s> <s> Vanake teeb esikus kergelt kekutavaid liigutusi nagu viisakas vedrukukk , upitab soni tagantkätt varna . </s> <s> " Ei-ei , ärge jalast ära võtke , lähme siia kööki , selle suure laua taga saab andmed kirja panna . " </s> </p>
<p> <s> " Ega meil palju aega lähe , kümnekonna minutiga saab kõik ilusti üles tähendatud , oletegi mul siin majas üks viimaseid , " sedastab vanake , asetab oma musta loenduskohvri lauale , võtab istet ja hakkab pabereid sorteerima . </s> </p>
<p> <s> Õnneks on köögilaud minu mõõdupuu järgi enam-vähem Harju keskmises korras . </s> <s> Laotan ta paberimajandusele nädalalehe alla ja märkan äkki , et Bulgaaria brändi " Kuldne Ankur " seisab juba pühapäeva ööst saadik korgi all ja loojangupäike lisab raudteetaguste puude ladvust vedelale tulele kulda . </s> <s> Loendaja kindlat keeldumist ette aimates võtan pudeli ja ütlen kerge kiusuga . </s> </p>
<p> <s> " Võtaks alustuseks ühe suraka ? ! " </s> </p>
<p> <s> " Miks mitte , võtame ! " </s> </p>
<p> <s> Näen , kuidas paberitega sehkendava vanakese silmis süttib lõbus päikesekiir ja nägu naeruseks veab . </s> <s> Taipan , et mees on võtja tüüpi . </s> <s> Urgitsen noaga plastiku kallal , keeran korgi lahti ja valan välja – puhtad klaasid on mul alati käepärast võtta . </s> <s> Vaatame teineteisele silmi ja lööme kokku . </s> </p>
<p> <s> " Teie terviseks ! " </s> </p>
<p> <s> " Eesti rahva terviseks ! " </s> </p>
<p> <s> Neelame selle viiskümmend gramtšikut lompsti alla , puhume koos . </s> </p>
<p> <s> " Peale polegi midagi võtta , " maigutan kergelt nagu vabandades . </s> </p>
<p> <s> " Ah see mahe värk läheb ka niisama , " rehmab asine onkel ja tõstab ankeedi ette . </s> </p>
<p> <s> Vaatan teda külje pealt ja märkan üllatudes , kui väga ta sarnaneb ühe Eesti kuulsa ja kaunikolbalise kunstfotograafiga , kes on filmis isegi Lenini teisikut mänginud . </s> <s> Näojoontes hõõguv mahe tuli on sama , ainult vanake paistab umbes kakskümmend aastat eakam , hallikad habemetüükad hiilgavad kevadõhtu päikeses . </s> </p>
<p> <s> " Niisiis : eesnimi ja perekonnanimi ? " </s> </p>
<p> <s> Hääldan selgesti . </s> </p>
<p> <s> " Siin on algul eluruumi ja leibkonna kohta , kas keegi veel peale teie siin elab ? " </s> </p>
<p> <s> " Ei , elan siin üksi . " </s> </p>
<p> <s> " Nii – maja tüüp , asustus ja omanik on mul teada . </s> <s> Kui suur on eluruumi pind ? " </s> </p>
<p> <s> " Ei tea täpselt . </s> <s> Kas köök ka arvesse tuleb ? " </s> </p>
<p> <s> " Jah . </s> <s> Üks tuba või ? " </s> </p>
<p> <s> " Ei , kaks pisikest . </s> <s> Peale sõda korterikitsikuse ajal ehitati siia pööningule kaks ärklikorterit juurde . </s> <s> Kõrval elab usklik , kes palub Jumalat , et ma üldse ei jooks . " </s> </p>
<p> <s> " Ah soo . </s> <s> Aga nõnda võib ju janusse surra . " </s> </p>
<p> <s> Toon esikunagist koti ja otsin välja ühe arve . </s> <s> " Siin pole pindala kirjas . </s> <s> Näe , rent on küll , aga ruutmeetreid pole . " </s> </p>
<p> <s> " Palju me kirja paneme ? " </s> </p>
<p> <s> " Paneme kolmkümmend üks . </s> <s> Ma pole tegelt siia sisse kirjutatud , aga seal maal , kus ma passi järgi elan – Klooga aedlinnas – , seal on mul küll täpselt kolmkümmend üks . " </s> <s> Vanake vaatab mind terase huviga , tunnen , kuidas seest soojaks võtab . </s> <s> " Ega mul seal paari akna ja rauduksega betoonkastis midagi peale kahe radiaatori , kraanideta vanni ja vene allohvitseri armust jäänud klosetipoti olegi , " vuristan justkui oavarrest . </s> <s> " Teeme veel ühe suraka ! " </s> <s> Vastust ootamata valan jälle sortsud välja ja lasen kolmandasse klaasi kraanivett . </s> </p>
<p> <s> " Tutvuse terviseks ! " </s> </p>
<p> <s> " Terviseks ! " </s> </p>
<p> <s> " Ooo-h , kena , " lõõskab vanake bronhiõhku ja neelab mitu tublit lonksu vett peale , ta paistab juba kenasti ankrus istuvat . </s> <s> " Nii – köögis vesi sees , kanalisatsioon ka , sooja vett ega dušši pole , " laseb loendaja küsides-vastates edasi . </s> <s> " Klosett ? " </s> </p>
<p> <s> " On esikus . " </s> </p>
<p> <s> " Selge . </s> <s> Gaas on ka ja ... " </s> </p>
<p> <s> " Pole veel plommi alt lahti keerata lasknud , " lõikan täpsustuseks vahele . </s> </p>
<p> <s> " Ühesõnaga – on olemas ja ... asi vask ! </s> <s> Kas teil maad põllu- või aiasaaduste kasvatamiseks on ? " </s> </p>
<p> <s> " Õde ja ema potipõllunduse ja lammastega suvel seal saarel tegelevad , aga see jääb must kaugele . </s> <s> Siin tahan nüüd paar peenart võtta , näete , seal all aias , peterselli ja tilli teha , " tõusen , et läbi akna osutada . </s> </p>
<p> <s> " Seda me kirja ei pane . " </s> </p>
<p> <s> " Loomulikult . " </s> </p>
<p> <s> " Isikukood ? " </s> </p>
<p> <s> " Võin ka peast ütelda , " aga võtan igaks juhuks Rumesseni passi ja dikteerin , " neli-viis-kaheksa-null-neli-üks-kaheksa-null-kaks-üks-kuus . " </s> </p>
<p> <s> " Sünniaeg tuleb siit välja , kodakondsus eestlane , kus sündisite ? " </s> </p>
<p> <s> " Kingissepas . " </s> </p>
<p> <s> " Millises ? " </s> </p>
<p> <s> " No Kuressaares , kurat , aga siis kandis see linn Kingissepa nime , " tunnen veidi piinlikkust . </s> </p>
<p> <s> " Seega Saaremaal . </s> <s> Aga ema ja isa ? " </s> </p>
<p> <s> " Mõlemad sünnilt saarlased . " </s> </p>
<p> <s> " Kus viibisite ööl vastu 31. märtsi käesoleval aastal ? " </s> </p>
<p> <s> " Ujumas käisin 31. märtsil küll , aga mitte öösel . </s> <s> Pidasime ühe surnud sõbra sünnipäeva . </s> <s> Osmussaare all oli jõle külm , võttis ajud ära , panin esiotsa liblikat ja pärast krooli takka , kaks aastat pole meres käinud , aga 1. aprillil käisin pikalt saunas vihtlemas . " </s> </p>
<p> <s> Vanake vaatab mind erilise uudishimuga : " Mis saunas ? " </s> </p>
<p> <s> " Kalma saunas , vene mutid jõid kõik mu Itaalia pakiveini ära , sõbrannat polnud kaasas , pärast tegin " Ilmatari " baaris seljanka , kolmsada ja seened . </s> <s> Võtame veel ühe suraka . " </s> </p>
<p> <s> Tunnen , kuidas onkel mu üle normaalseid , kuid langenud tisse piidleb , T-särgi all pole rinnahoidjat , kolm aborti ja 42 aastat on oma töö teinud . </s> </p>
<p> <s> Mekime tasapisi edasi , hoolas vanake kirjutab pomisedes : " Nõnda , eestlane , eesti keel . </s> <s> Mis keeli veel peale eesti oskate ? </s> <s> Sellele ei pea vastama . " </s> </p>
<p> <s> " Venet räägin vanast ajast paremini kui inglist , mõlemas teen kirjavigu , aga lihtsamad asjad saab aetud . " </s> </p>
<p> <s> " Nii-nii , paneme aga kirja . </s> <s> Haridus ? " </s> </p>
<p> <s> " Lõpetamata kõrgem . " </s> </p>
<p> <s> " Praegu kusagil ei õpi , " veab loendur vastust ootamata edasi . </s> <s> " Perekonnaseis ? " </s> </p>
<p> <s> " Lahutatud , ametlikult 1994. aastal . </s> <s> Jah , see oli ka aprillis , täpselt kuus aastat tagasi . " </s> <s> Tunnen , kuidas pildid Liivalaia tänava kohtumaja kantseleist ja " Vikero " baarist mälus segunevad , keha surisema lööb ja pea õitsele pakatab . </s> </p>
<p> <s> " Nii-nii , " nokib loendur-onkel hoogsalt edasi , " mitu last olete sünnitanud ? " </s> </p>
<p> <s> Tunnen endal jälle onkli ainiti põrnitsevat pilku ja ohkan enne pausi . </s> <s> " Tead , " löön usaldusliku patsu ta põlvele , " lapsi mul pole , teeme parem suitsu . " </s> </p>
<p> <s> Onklile paistab see meeldivat . </s> <s> Läidamegi sigaretid , kallutan kohe tuhatoosi prügipange vanadest konidest tühjaks ja võtan uuesti istet . </s> <s> Oleme kenasti ankrus . </s> </p>
<p> <s> Onkel puhub mõtlikult suitsu : " Jaah , selline see elu kord juba on . </s> <s> Öeldi , et saja kuuekümnes korteris on kolmsada inimest lugeda – nüüd aga tuleb välja , et üle neljasaja ajab kokku . </s> <s> Peab kopikat juurde küsima , suuremat tööd praegu polegi , aga suvel tuleb see-eest kõrini . " </s> </p>
<p> <s> " Ah neil seda loenduskulu puru jätkub – aastate peale oma 160 miljonit arvestatud . </s> <s> Mis tööd see suvi ka toob ? " </s> </p>
<p> <s> " Igasugused ehituse ja siseviimistluse tellimused , " rõhutab onkel oma oskusi . </s> <s> " Kõike ei jõuagi rabada , mida välja pakutakse . </s> <s> Nüüd on uued materjalid ja tehnoloogiad , " lisab ta tuhka ripsutades . </s> </p>
<p> <s> " Selge see . " </s> <s> Valan jälle välja ja märkan , et pudelis on juba alla poole . </s> <s> " Võtame . </s> <s> Mina olen Maire . " </s> </p>
<p> <s> " Väga meeldiv . </s> <s> Albert , " surub ta tugevasti mu kätt . </s> </p>
<p> <s> " Rõõm tutvuda . " </s> </p>
<p> <s> " Võtame siis edasi . </s> <s> Kes on teie põhitööandja ? </s> <s> Vastus pole sunduslik . " </s> </p>
<p> <s> Seletan arhiivindus- , ajaloo- ja filosoofiaajakirja tagamaad ega tea ise ka täpselt oma tööandjat nimetada . </s> <s> Jälle irvitab see valesti elatud elu . </s> </p>
<p> <s> " Amet kui selline ? " </s> </p>
<p> <s> " Filosoofiatoimetaja . " </s> </p>
<p> <s> " Oh-oo , " nokutab Albert usinasti kirjutades , " tegin kunagi Teaduste Akadeemia filosoofia eriosakonnale täispuidust riiulid , puhtast karjala kasest . " </s> <s> Mälestusi katkestamata paneb Albert mu toimetuseruumide aadressi kirja , teeb täiskoha staatuse kastikesse ja nädala neljakümne töötunni peale risti . </s> <s> Paistab , et vilunud vend töötab süsteemselt ja ökonoomselt , ning seda otsekui tundes kommenteerib ta samas eneseirooniliselt : " Justkui vabariigi prokurör . " </s> </p>
<p> <s> " Pole viga , kallis mees , selline see elu kord juba on , " panen käe ta õlale . </s> </p>
<p> <s> " Võid mind Alpsiks hüüda , " haarab ta mu pihud oma väikeste sooniliste kämblatangide vahele ning vaatab pikalt ja usalduslikult silmi . </s> <s> Aga viimaks ei kannata ta mu vastupunnitavat pilku enam välja , laseb ankruketi lõdvemaks ja must lahti ning veab jälle paberil järge . </s> <s> " Viimane küsimus : suhe religiooni või usku ? </s> <s> Vastamine on vabatahtlik . " </s> <s> Võtab ise " Kuldse Ankru " ja kallab topeltsurakad stardivalmis . </s> </p>
<p> <s> Püüan midagi seletada , veel seda seletust üle seletada , täpsustada , kuid jään tunnetele õigete sõnade leidmisega aina rohkem kimpu , sõlmun nagu kala võrgus ja puhken ninapidi ta käisesse tihkuma . </s> </p>
<p> <s> " Jah . </s> <s> Jumal on olemas küll , aga kuidas seda kõike kirja panna ? </s> <s> Mingit kindlat usku sa ei tunnista , aga ükskõikne samas üldse ei ole , " nendib Alps , silitab mu juukseid ja libistab koredalt üle selja . </s> </p>
<p> <s> Iseenda peale kergelt raevudes ajan end sirgu , tõmban Alpsi oma rindade vahele ja sõrmitsen ta kukla all turritavat juustekrooni . </s> <s> Näen raudteetaguste haabade harali latvu ja tunnen silmis veritseva loojangu mahla . </s> <s> Mees haarab kahe käega mu ümbert kõvasti kinni , pitsitab patust ihu ja see kevadine haare leevendab hinge . </s> </p>
<p> <s> Öösel hiivasime veel ühe kuldse ankru , kuid haigusteni me sel rahvaloendusel ei jõudnudki . </s> </p>
<p> <s> 2000 </s> </p>
<p> <s> SAAREMAA VALSS </s> </p>
<p> <s> Agu hahetas Rahiku metsa peal . </s> <s> Ants ja Valdek tõukasid lodja kaldast lahti , haarasid aerud ja sõudsid püstjate tõmmetega läbi tumeda vee . </s> <s> Paat libises kõrkjasse kasvanud kraavist järvele , mis oli üleni uduaurus . </s> <s> Valdek pani aerud tullidesse , võttis põiklaual istet ja hakkas piki roostiku äärt rahulikult edelasse tõmbama . </s> </p>
<p> <s> " Täna saab natuke nalja , " ütles Ants ahtripingil sigaretti läites . </s> </p>
<p> <s> " Eks näis , kudas me selle uduga akkama saame . " </s> </p>
<p> <s> " Köigepäält vötame Ristilaiu nukast suure silmaga välja . </s> <s> Sönna jöuame kas vöi pimesilmi . </s> <s> Siis teeme mörrale üks-null ja vaadame edasi . </s> <s> Kui udu järgi äi anna , vöib aavenavörgud ka päävaks sisse jätta . </s> <s> Eks pärast paistab . " </s> </p>
<p> <s> Paat libises rööbiti kaldaga , millest paistis vaid tume metsaviirg . </s> <s> Nähtavus võis olla vaevu paarsada meetrit . </s> <s> Aerupaar sulpsas korraga madalasse vette , jättes pärast jõudsaid läbitõmbeid mullitades paisuvaid ringe . </s> <s> Vahel sahkasid labad mudast vesikasve pinnale kihisema , kohati rüüstas põhjarohtu ka lauge põhjaga paadi kiil . </s> <s> Ants viskas koni üle parda ja sülitas takka . </s> </p>
<p> <s> " Korat . </s> <s> Suurt eemale ka menna äi saa . </s> <s> Kallas kaub kääst äe . </s> <s> Sa tömma natuke välja , muidu jooseme varsi Roosaare juures liiva kindi . " </s> </p>
<p> <s> " Küll ma tian . " </s> <s> Valdek tõmbas paar korda parema aeruga natuke tugevamini . </s> <s> Aoaegses udupiimas libisev paat kaldus ehk kümmekond kraadi järve peale , metsamüür vaevu veel paistis . </s> <s> " Änam rohkem menna äi saa . " </s> <s> Valdek tõmbas tundelise jõuga , võrdselt mõlema aeruga . </s> </p>
<p> <s> Järv oli suur , kuid madal ja mudane . </s> <s> Roostikust palistatud kaldad laskusid pikkamisi , sadade meetrite kaupa , enne kui üldse sai mingist sügavusest rääkida . </s> <s> Üle kahe meetri vett eriti polnudki . </s> <s> Kevadine sulavesi ujutas luhad ja metsaalused laialt üle , nii et järvepind kasvas mõneks nädalaks pea kolmandiku võrra . </s> </p>
<p> <s> Aga haugid enam silmanähtavalt pulmapidu ei pidanud . </s> <s> Või möllasid sellistel luhtadel , kuhu inimsilm nägema ei ulatanud . </s> <s> Kadunud olid ka siig , säinas , koger ja latikas , rääkimata angerjast . </s> <s> Ainult aprillilõpu särje ja juuni-juulise ahvenaga võis veel kuidagi rahule jääda . </s> <s> Jaanieelsel valgeimal , sirelirooste ajal rõhuti " latimeerijale " ehk linaskile . </s> <s> Kala oli aastatega muidugi vähemaks ja väiksemaks jäänud , kuid vanad püüdjad teadsid kohti , aegu ja püügiviise , kuidas kas või vähestki välja meelitada . </s> <s> Linaskile koitis parajasti viimane püügipäev enne keeluaega . </s> </p>
<p> <s> Puupaat sahises liival , Valdek tõmbas hoogsalt aerudega , nii et vesi pahises , kuid minek jäi vaevaliseks . </s> </p>
<p> <s> " Sooh . </s> <s> Vist joosime kindi . " </s> </p>
<p> <s> Mehed võtsid aerud välja , tõusid püsti ja hakkasid kõigutades paati lahti tõukama . </s> <s> Alus lohises nõksakute kaupa , kuni jõudis jälle vee kanda . </s> <s> Roostik ja madal männimets tumendasid vaevu läbi udu . </s> </p>
<p> <s> " Sa tömma tunde järgi . </s> <s> Varse tuleb Roosaar , selle järgi saab juba kurssi oida , kuni raavisuudme roo-ots paistma akkab , siis saame kohe liini käde . " </s> </p>
<p> <s> " Tian , tian . " </s> <s> Valdek läitis sigareti ja hakkas jälle tõmbama . </s> <s> Vana , välku ja jääd näinud lodi libises läbi suvehommikuse järveauru . </s> </p>
<p> <s> " Veel kolmsada meetert , siis oleme Kadaka raavi suudme pääl . " </s> </p>
<p> <s> Päramootorit polnud neil juba kolmandat suve . </s> <s> Vana võll oli läbi ja uued poe omad liiga kallid . </s> <s> Hommikuti maksis vaikus rohkem kui surisev " Yamaha " või plärisev " Veterok " . </s> <s> Lihtsam oli kondijõul viis-kuus kilomeetrit läbi tõmmata . </s> </p>
<p> <s> " Poole tunni pärast on päiksetöus . </s> <s> Siis piaks natuke laarimaks töukama . " </s> </p>
<p> <s> " Mine sa tia . " </s> </p>
<p> <s> " Ükskord akkasime uduga otse üle tulema . </s> <s> Juhan tömbas nagu obuserauda mööda Parila alla tagasi . </s> <s> Viimaks läksime ikka piki äärt . </s> <s> Kui laariks äi puhu , vöib täna aavenavörkudega veel nalja saada . " </s> </p>
<p> <s> " Eks näis . </s> <s> Muidu ole nigu tumm leilis . " </s> </p>
<p> <s> " Ägas päti mörd sellepärast vaadamata jää . " </s> </p>
<p> <s> " Äärt kaudu vötaks seda pimegi . " </s> </p>
<p> <s> " Lapsemäng . " </s> </p>
<p> <s> " Uttu kusta . " </s> </p>
<p> <s> " Nigu sitt nummer seitse . " </s> </p>
<p> <s> " Ümber lesbilise lesta . " </s> </p>
<p> <s> " Sa tömma natuke paremaga . </s> <s> Varse piaks lipp paistma akkama . " </s> <s> Ants sihtis pilukil silmi uttu ja Valdek kiikas aeg-ajalt üle vasaku õla . </s> <s> Liinimärgi esimesena märkamine oli alati väiksel viisil auasi ja muidugi oli ahtris istujal seda kergem silmata , kuna aerutaja lähenes , selg ees . </s> <s> " Nää ! </s> <s> Sial ta ongi . </s> <s> Las ta jooseb selle parda alla , " patsutas Ants vastu kaarelauda . </s> </p>
<p> <s> Varsti kolksataski lipuvarras vastu parrast , Valdek tiris märgi veest ja vinnas raskuse paati . </s> <s> Ants sättis end ühe põlvega ahtripingile , haaras võrguselisest , tõmbas , rapsti , sõlme lahti ja hakkas lina lappama . </s> </p>
<p> <s> " Pole tunda midagist . " </s> </p>
<p> <s> " Äi no medad piaks ikke tulema . " </s> </p>
<p> <s> " Kus ta pääseb . " </s> </p>
<p> <s> Pea viltu , tõmbas Valdek tasakesi piki liini , nii et selis jooksis vasaku aeru alt Antsu pihku . </s> </p>
<p> <s> " Üks juba paistab . " </s> </p>
<p> <s> " Nigu pörsas , ennast kenasti sisse pakkind . " </s> </p>
<p> <s> " Esimene kääs . " </s> <s> Ants hiivas end võrgulinasse mässinud rohekaskollase linaski nagu rippuva vormileiva pardale . </s> <s> Kala rabistas sabaga vastu põhjalauda . </s> </p>
<p> <s> " Üiab teisi . " </s> </p>
<p> <s> " Toine paistabkid . </s> <s> Kolmas ka ! </s> <s> Latimeerija . " </s> </p>
<p> <s> " Esimese vörgu kohta kenasti . " </s> </p>
<p> <s> " Löpeb ka . " </s> </p>
<p> <s> " Pia nüid oogu . </s> <s> Oia , opp , ja valmis . " </s> <s> Ants sidus väljalapatud püünise pealt kinni ja lasi selle tühja kasti . </s> <s> " Sedasi . </s> <s> Lääme nüid edasi . </s> <s> Öiged rohuaugud alles tulevad . </s> <s> Siit on ikka saadud . " </s> </p>
<p> <s> " Kui nüid ka äi saa , mellal siis veel saab . </s> <s> Präägust on köige öigem aeg . " </s> </p>
<p> <s> " Tasa , tasa , aug vist saadab telekramme . </s> <s> Pane serbak valmis . " </s> </p>
<p> <s> " Aug jah , aga nörgalt sihes , varaoomikune värske menek . " </s> <s> Haug tungis nagu torpeedo ninaga võrku , seda meetri jagu looka tõugates . </s> <s> " Vähemalt kahekilune . " </s> </p>
<p> <s> " Lase tasa , ää vehi aeruga ! </s> <s> Ainult ninaluud pidi kindi . " </s> <s> Hasarti täis Ants kähises , haaras serbaku pihku ja sihtis kohta , kuhu alla panna . </s> <s> Ent kala keeras end tagasi , lõi korraks sabaga ja sööstis vabasse vette kasvude vahele . </s> <s> " Läks menema , raibe . " </s> <s> Ants sülitas järele ja viskas serbaku paadipõhja . </s> </p>
<p> <s> " Meri annab , meri vötab . </s> <s> Aug ikka menema kipub . " </s> </p>
<p> <s> " Las ta , sitt , läheb . </s> <s> Oome tuleb tagasi . " </s> </p>
<p> <s> " Vöi saadab vanaisa . " </s> </p>
<p> <s> " No vaadame edasi . </s> <s> Metu vörku me siia lasime ? " </s> </p>
<p> <s> " Kuus . " </s> </p>
<p> <s> " Kas pole mette viis olnd ? " </s> </p>
<p> <s> " Kuus ikka . </s> <s> Lühiksed . </s> <s> Oma püüseid äi mäleta vöi . " </s> </p>
<p> <s> " Juu siis oli . </s> <s> Liiga piale lääme , tömma natuke eemale . " </s> </p>
<p> <s> " Nää , möni ikka tuleb ka . " </s> </p>
<p> <s> " Kus ta pääseb . </s> <s> Oia . " </s> <s> Ants pusis seliseaasa sõlme kallal . </s> <s> " Sooh . </s> <s> Lääme nüid edasi . " </s> </p>
<p> <s> " Öhtal saab suitsuahju röömsaks . " </s> </p>
<p> <s> " Nää , koger ennast kotti visand . " </s> </p>
<p> <s> " Koger ikka üle örre kotti viskab . </s> <s> Vanasti , tsaariajal , lasti nändel Moskva linna peenemates resturanides pääv otsa piima sihes ujuda , änne kui panni piale tösteti . </s> <s> Piim vöttis muda maitse ää . " </s> </p>
<p> <s> " Äks siingid täna üks piim ole . " </s> </p>
<p> <s> " Aga muda maitset ää äi vöta . " </s> </p>
<p> <s> " Las ta , sitt , löhnab terviseks , kopsu rohi . " </s> </p>
<p> <s> Veerandtunniga olid neil püünised tosinkonna " latimeerija " , mõne ahvenaküüraka , säinajuraka ja kogrepunniga kastis hunnikus koos . </s> <s> Kassile kamaluga punauimseid roosärgi veel pealekauba . </s> </p>
<p> <s> " Sooh , nüid piaks ölled lahti tegema . " </s> <s> Valdek võttis kotist kaks kanget õlut , nükerdas korgid pealt ja ulatas ühe pudeli Antsule , kes lasi kohe mõnuga pika janu . </s> <s> Ja ega Valdek temast maha jäänud . </s> </p>
<p> <s> " Ääh , kena , lööb kohe latva . " </s> </p>
<p> <s> " Nüid piaks ka päige oma palet kergitama . " </s> </p>
<p> <s> " Kus ta , sitt , pääseb . " </s> </p>
<p> <s> " Aga udu ää äi vöta . " </s> </p>
<p> <s> " Sa söua tasakesi , piki rooäärt . " </s> </p>
<p> <s> " Tian , tian . " </s> </p>
<p> <s> Suits suunurgas , aerutas Valdek ühtlaste tõmmetega , kaldajoont silmist laskmata . </s> <s> Sügav edelaäär lubas päris pilliroo lähedal liikuda . </s> <s> Eksida polnud võimalik . </s> <s> Varsti hakkaski mõrra tiivas ja karjaaed paistma . </s> <s> Kevadel keskkonnaametis peetud koosolekul oli vastu võetud otsus sel aastal järve mitte ühtegi mõrda sisse lasta . </s> <s> Aga nüüd oli keegi kavalpea ikkagi ilma ühegi omanikumärgita püünise roostiku äärde paigutanud . </s> <s> Mõni mees oli koosolekul isegi selle poolt olnud , et järv aastaks-paariks üleni keelu alla panna . </s> <s> Et sugukalad rahulikult kasvada saaksid . </s> <s> Aga enamus oli neile ohvrimeelsetele entusiastidele selgeks teinud , et ega väikese , nelja-viie-kuuekümne millimeetrise silmaga värk seda õiget sugukala kätte annagi . </s> <s> Välja püütakse just keskmikud . </s> <s> Ja palju neid püüdjaid enam järel oligi . </s> <s> Pealegi oli võrgulubade limiit ja püüniste arv piiratud . </s> <s> Kuid ega neist normidest keegi täht-tähelt kinni pidanud . </s> <s> Lisaks hiilisid võrgule ka ilma igasuguse loata salapüüdjad . </s> <s> Ja et kalakaitseinspektorid harva vetel patrullisid , pidid järvekalurid ise üksteisel silma peal hoidma ja kehtestatud reegleid enam-vähem järgima . </s> <s> Ent nii püügiterritoorium kui ka möödahiilimise võimalused olid avarad . </s> </p>
<p> <s> Suurest järvest viis üks kraav väikesesse mudasesse järve , aga sealt võis parimal juhul saada vaid kokri või särgi . </s> <s> Teine , sõja ajal sakslaste kamandatud vene sõjavangide kaevatud , hiljuti kopaga uuesti süvendatud kraav viis teise suuremasse , samuti madalasse järve , kust voolas välja , aga vahel ka vastupidi , suur jõgi , mis viis merre ja oli kevaditi kalarikas . </s> <s> Kalurid maksid jõe mõrrakohtade eest rasket raha , kuid kevadel , kõige magusamal ajal , oli mõrrapüük jões üldse keelatud . </s> <s> Merel kehtisid jälle teistsugused seadused . </s> <s> Kaluritel oli aina raskem raha teenida , pankroti lävel virelev kokkuost kippus hindu alla laskma ja viivitas väljamaksudega . </s> <s> Suvel , kui saagid meres ja jões kahanesid , tungisid mere- ja jõekalurid vahel järvekalurite tavasid eirates oma püügiriistade ja -viisidega järvedesse seiklema . </s> <s> See ei meeldinud järvekaluritele mitte üks põrm ning ega mere- ja jõekalurid kevadel nende vetele tulnud järvekalureidki hea pilguga vaadanud . </s> <s> Nüüd siis seisis kellegi laotatud mõrravolask linaskipüügi viimasel päeval roostiku ääres nagu tont udus . </s> </p>
<p> <s> Ants ja Valdek olid selle mõrra juba eelmisel õhtul võrke lastes avastanud , kuid polnud kohe lähemale vaatama läinud . </s> <s> Oma viis kilomeetrit pikal ja kaks-kolm laial järvel hulpis mõni paat , kas õngitsejate või landiloopijatega , sealt võidi binokliga silma peal hoida . </s> <s> Pimeduse eel olid nad siiski korra mõrrapära märgi juurest mööda aerutanud ja aru saanud , et tegu on täieliku isetegevusega . </s> <s> Lühikesel pööriööl , kui paadikuuri põrandal kahe laia madratsi vahel silm tunniks-pooleteiseks kinni lasti , oli neis küpsenud plaan sellele mõrrale üks-null ära teha . </s> </p>
<p> <s> Paat libises vaikselt märgini , Valdek peatas hoo , haaras korgitüki ja sikutas ankrunööri . </s> <s> Ants tõusis püsti ja vahtis roostikku . </s> </p>
<p> <s> " Korat . </s> <s> Kui nüid äkist antasse jahipüssiga rattidele , pauh ja pauh . " </s> </p>
<p> <s> " Kesse siin muda pääl öösi ikke passida jöuab . </s> <s> Äks nad ise need ratid olegid . </s> <s> Latimeerija läheb täna öhta keelu alla ja mingit mörda pole siia üldse sisse lubatud lasta . </s> <s> Nagu sa isegid tiad . </s> <s> Tömma üles , ma pian paadi vagusi . " </s> </p>
<p> <s> Ants haaras nööri , vinnas ankru koos põhjamuda nõristavate rohtudega pardale ja sikutas nagu köit vedades paati mõrrapära poole . </s> <s> Juba pära paati tarimisega oli tal paras tegu , veelgi raskemini lohisesid üle parda esimene ja teine pujus , kaared kippusid parda taha kinni jääma , ent viimaks oli ka kolmas pujus paadis . </s> <s> Päras siplesid mõned pisemat sorti linaskid , pujustes paistis särgi ja muud prügikala . </s> </p>
<p> <s> Valdek võttis taskust liigendnoa ja tõmbas tera lahti . </s> <s> " Säh , " ulatas ta Antsule , " ää akka sölmega vaiva nägema . " </s> </p>
<p> <s> Ants võttis noa pihku , tõmbas päralina pingule ja siuhkas pikalt läbi võrgusilmade . </s> <s> Kalad libisesid rebendist paadipõhja ja sapsisid üksteise võidu . </s> <s> Kirdekaare poolt uhkas järvelt külma . </s> </p>
<p> <s> " Anna pujusesse ka , et kilud kaarte vahelt välja pääseksid . </s> <s> Esimese ja teise ribi vahele . " </s> </p>
<p> <s> " Sul teine nagu vikat kohe , vötab , nii mis loogu . " </s> <s> Ants tegi tera kiites oma lõikustööd , kallutas siis lõhkilõigatud pujuse ja pära vette ning heitis ankru järele . </s> <s> " Äks püia nüid , töllmokk . " </s> </p>
<p> <s> Valdek noppis paadipõhjast visklevaid kalu ja loopis üle parda . </s> <s> " Sooh , menge vanaisa juure . " </s> </p>
<p> <s> " Ää seda viska , see ju möödukala . </s> <s> Kölbab omal panni piale panna . " </s> </p>
<p> <s> " Aga see lääb vanaemale oomikumusi tegema . " </s> </p>
<p> <s> " No ia küll , aga see akkab suitsuahjus orkesterit tirigeerima . </s> <s> Pista see Nöukogude Liidu rahvakunstnik kotti . </s> <s> Pole sii pattu midagist . </s> <s> Varajane vares luiskab nokka . " </s> </p>
<p> <s> " Kes iljaks jääb , see ilma jääb . " </s> </p>
<p> <s> " Seisku vöidupüha lipu auvahtis . " </s> </p>
<p> <s> " Saba pial , nigu paleriin . " </s> </p>
<p> <s> " Sa vaada , akkab nigu laarimaks puhuma . " </s> </p>
<p> <s> " Tösi ta on . </s> <s> Nüid lääb söit otsejoones aavenavörkude piale . " </s> </p>
<p> <s> " Ole aga mies tullidele röhuma . " </s> </p>
<p> <s> Juba viis aastat pensioni peal Antsust poole noorem Valdek andis aerudele valu ja paat libises läbi hõrenevate uduaurulinade . </s> <s> Järvepind virvendas kergelt , võis juba poole kilomeetri taha näha . </s> <s> Varsti hakkasid paistma mõlemad kaldad ja päike kerkis kaugema järvesopi taga Kellamäe metsa kohale . </s> <s> Ahvenaliini kergelt laperdav lipp mustendas keset järve sügavama joome peal . </s> <s> Kiiresti võtsid nad neli väiksesilmalist , kuid pikka võrku välja ja said paar tosinat justkui silma järgi tellitud vaksapikkust vöödilist ahvenat . </s> <s> Kui nad otsejoones paadisadama poole aerutasid , hakkas udu jälle järve matma ja ka kaldaid sisse pakkima , kuid Valdek jõudis ühes pealetungiva uduga kaldale aina lähemale . </s> <s> Puud paistsid kogu aeg nagu vine sees . </s> <s> Ime küll , aga päikesetõusuaegne puhang oli neil parajasti lubanud keset järve oma ahvenatreti ära teha , et siis ilma soojenedes järv jälle mitmeks tunniks uduga katta . </s> </p>
<p> <s> " Nii kud otse kümnesse . " </s> </p>
<p> <s> " Sada protsenti . " </s> </p>
<p> <s> " Sada viiskümmend . " </s> </p>
<p> <s> " Parem juba pool liitert . " </s> </p>
<p> <s> " Aga sellest mörrast mette kellelegid mette pooltki söna . " </s> </p>
<p> <s> " Mes sest sitast rääkidagid . " </s> </p>
<p> <s> Jõudsatest tõmmetest nihkus lodi läbi puhteudu ja libises viimaks kõrkjate vahele kraavi . </s> <s> Mehed tõstsid aerud tullidest , tõukasid ja vöör sahises kaldarohtu . </s> </p>
<p> <s> " Nää , kellu vaivalt pool neli . " </s> </p>
<p> <s> " Varajane vares luiskab nokka . " </s> </p>
<p> <s> " Kes iljaks jääb , see ilma jääb . " </s> </p>
<p> <s> Kiiruga viisid nad aerud ja serbaku paadikuuri , tõstsid võrgukastid vana " Moskvitši " pagasnikusse ja poristasid minema . </s> </p>
<p> <s> Ants elas sealsamas järve ääres , isa kunagises popsitalus . </s> <s> Eit oli ennast kolhoositöö ja hiljem koduse potipõllundusega ära katkestanud , sest Antsul ei kõlvanud mulda tuhnida . </s> <s> Nüüd toimetas tema majapidamist tütar . </s> <s> Võrgusilmadest välja nopitud kalad antigi Maretile rookida . </s> <s> Ants tõi tagakambrist pooliku , lõi selle kolksuga aialauale . </s> </p>
<p> <s> " Noh , vötame siis suve akatuseks ühe löuatääve . </s> <s> Sa , Maret , vaada medad piale ammustamist . " </s> </p>
<p> <s> Maret tõi kiiruga vorstilõigud taldrikul . </s> </p>
<p> <s> " To-oh tonti ! </s> <s> Kas siis kala majas polegid ? " </s> </p>
<p> <s> " Äi , no selle asja saab kohe ää korraldada . </s> <s> Ole ia tüdrik , vaada natuke jämesoola . " </s> </p>
<p> <s> Valdek võttis taskust noa , otsis kastist säina , rookis rapid , lõikas kala piki selga kaheks , eemaldas selgroo , pea ja uimed . </s> <s> Kass tuli , saba püsti , end vastu Valdeku säärt hõõruma , kuni mees talle rasvased säinarupskid poetas . </s> <s> " Ögi terviseks . " </s> <s> Kohe riputas Valdek veripunase kalaliha ohtra soolakorraga üle . </s> <s> " Viie minuudi pärast on säina äkine valmis . " </s> </p>
<p> <s> " See on öige tegu , aga oodama me äi jää . " </s> <s> Ants oli topkad täis valanud ja mehed kummutasid need tilgatumaks . </s> <s> " Sa , tidrik , too ikka vett ka . " </s> </p>
<p> <s> " Mis asjaga ? " </s> </p>
<p> <s> " Suuga . " </s> </p>
<p> <s> Järgmine klaasitõst lõppes juba säinamekkimisega . </s> <s> Suurem sool rapsiti kalalt maha , pisteti värsked lõigud hambatüügaste vahele ja mäluti mõtlikult . </s> </p>
<p> <s> " Kena . </s> <s> Kölbab vötta küll . " </s> </p>
<p> <s> " Korradi kena , mes sa ing etemat ihaldad . </s> <s> Miravoi värk . " </s> </p>
<p> <s> " Puhas telikatess . " </s> </p>
<p> <s> Maret tundis tööd , poole tunni pärast olid kalad roogitud , aga soolama hakkasid mehed . </s> <s> Väikese vaidluse saatel tehti lihtsalt üks kange soolvesi ja kalad pandi likku . </s> </p>
<p> <s> " Sooh . </s> <s> Tösta see siia jahedasse . </s> <s> Küll nad pärastlöunaks silmad valgeks tömmavad . </s> <s> Seni piaks natuke pikutama . " </s> </p>
<p> <s> " Ristiinimesed pole linnas veel ülesse töusendki , kut medel juba töö tehtud . " </s> </p>
<p> <s> " Näh . </s> <s> Viska see viimane soru ää . " </s> </p>
<p> <s> " Soh . </s> <s> Nüid ma lähen sauna . </s> <s> Sial naa vaiksem , pole kärpseid äga askeldamist . " </s> </p>
<p> <s> " Ägas kärbes pole krokutill , et ammustab . " </s> </p>
<p> <s> " Pole küll krokutill , aga käib nii kud ull koer palet lakkumas . " </s> </p>
<p> <s> Mehed vajusid kumbki ise taresse puhkama ja Maret püüdis tasem talitada . </s> <s> Loomi polnud neil palju jäänud . </s> <s> Lehm oli juba ammu tapamajja viidud , sest selle pidamine ei tasunud vaeva ära . </s> <s> Peeti paari lammast , kanu , kukke , mõnda küülikut , kassi ja koera . </s> <s> Kartul , peet , kapsas , juurikad , kõrvits , kurgid , tomatid ja puuviljad olid kah sügisel ikka oma maa pealt võtta ning need aitasid tublisti hinge sees hoida . </s> <s> Maret oli varem suures farmis lüpsjana töötanud , aga nüüd puhus tuul läbi lageda lauda seinte ja kõik loomad olid juba ammugi lihaks tehtud . </s> <s> Maret käis üle õhtu kümne kilomeetri taha vallamajja koristama ning selle pisku poole koha pärast oli ümberkaudsete naiste vahel igavene sõda ja rebimine olnud . </s> <s> Mehest oli ta ammu lahutatud , kaks last elasid eraldi ja nende kunagine korter ühes kolhoosimajaga oli maatasa lükatud . </s> <s> Sest jõeäärne krunt oli väärt rohkemat kui mingit telliskivikasarmut . </s> </p>
<p> <s> Päike alles kergitas lepiku tagant oma hõõguvat laupa , hommikuvarjud kahanesid , aknaraami ristvari libises tasa mööda toapõranda laudu , aampalkide alt kuuldus norinat . </s> </p>
<p> <s> Samal ajal sõudis Muraka Peeter piki rooäärt oma mõrra poole . </s> <s> Hommikune udu oli mõne tunniga hajunud , järv lainetas kerges puhtes , kuid ääres oli vaiksem . </s> <s> Peeter oli vana vankritee suvist kandvust teades üksi sõitnud , oma auto kõrval kummipaadi täis pumbanud ning seda pool kilomeetrit seljas mööda luhta ja läbi roostiku tassinud . </s> <s> Lootusrikkalt sulpsis ta mõrra poole . </s> <s> Normaalsed inimesed ei käi kummipaadiga mõrda nõudmas , aga Muraka Peeter oli vintske vend ja oskas omi nippe rakendades mõrraperse üles kummikünasse sikutada . </s> <s> Aga täna taipas ta ankrut välja tõstmata , et midagi on mäda . </s> <s> Hirmsa pusimise , kirumise , tarimise ja vandumise saatel sai ta viimaks sotti , mis mäkra on keegi siin talle mänginud . </s> <s> Ta polnud kolm päeva mõrda vaatamas käinud ja mõistatas nüüd , millal püünist rüüstati . </s> <s> Vihaga sülitades otsustas ta esialgu kõik sinnapaika jätta ja alles hiljem mõelda , kas laenata jälle suurem paat , kutsuda Kalle appi ja mõrd korda teha või hoopis välja võtta . </s> <s> Niipalju ta taipas , et inspektoritega polnud siin tegu , aga tuju oli ikkagi terveks päevaks rikutud . </s> </p>
<p> <s> Lõunaks olid mehed jälle jalul . </s> <s> Ants sorkis soolvees ligunevaid kalu ja pistis näpu suhu . </s> </p>
<p> <s> " Silmamunad valged neh . </s> <s> Aeg ahjule laul alla panna ja lepalömmist liistu lüia . </s> <s> Vaja ka vardaid vaadata . " </s> </p>
<p> <s> Valdek tõstis suure kausi ahju manu ja Ants tegi tule alla . </s> </p>
<p> <s> " Latimeerijaid me üles äi riputa . </s> <s> Kukuvad kuuma kääs kailakondid puruks . </s> <s> Aavenad ripuvad kenasti . </s> <s> Vöta nad käsile . " </s> </p>
<p> <s> Valdek torkiski ahvenad ükshaaval silmadest läbi ja asetas kolm varrast vöödilisi ahju nõrguma . </s> <s> Ants hõõrus reste tahmast puhtamaks ja pani linaskid neile lebama . </s> </p>
<p> <s> " Ahju oiame esialgu lahti , las vötab sooja üles , tahenevad enne suitsu äe . </s> <s> Muidu jäävad vesiseks . </s> <s> Kas sul ölleraha on ? " </s> </p>
<p> <s> " Oome piaks saama . " </s> </p>
<p> <s> " Oomseks vöib janusse kärvata . </s> <s> Tule , ma anna soole , vaada ainult , et sa autuga raavi äi söida . " </s> </p>
<p> <s> " Äi söida medad . " </s> </p>
<p> <s> Valdek muljus parsale hääled sisse ja jukerdas laudatagusele lepikuteele . </s> <s> Poole tunni pärast oli ta õlledega tagasi . </s> <s> Ants oli juba suitsuahju ukse kinni lükanud ja kuumapannile mitu lepapilbast suitsema pannud . </s> <s> Korsten vedas ja suits hajus vana õunapuu krooni peale . </s> <s> Mehed joristasid õlut ja pidasid vaikselt plaani . </s> <s> Valdek oli Antsu vennapoeg , tegi siin-seal juhutöid ja oli onule nagu sulaseks . </s> <s> Isa oli tal juba mitukümmend aastat tagasi kalurina tormis ära uppunud . </s> <s> Peamiselt onu oligi ta igasuguste tööde , võtete ja nippide peale välja õpetanud . </s> <s> Millalgi ammu oli Ants kivilaevas madruseks olnud – Vasalemma vangilaagris marmorit murdnud – ja ka Valdek oli vene ajal varguse pärast paar aastat vangis istunud . </s> <s> Aga sellest ei räägitud kunagi . </s> </p>
<p> <s> Mõlemad Pirni perekonnanimega mehed mekkisid mokaotsast õlut , mõnusam neelamine ootas ees . </s> <s> Varsti hakkasidki kalad küpseks saama . </s> <s> Ants näkitses maitseks ühte krõbedat ahvenat ja pruuniks tõmbunud linaskit . </s> </p>
<p> <s> " Kena . </s> <s> Kölbab vötta küll . " </s> </p>
<p> <s> Valdek näkitses ja kiitis kaasa : " Miravoi telikatess . " </s> </p>
<p> <s> Ahju uks jäeti järelküpsemiseks ja kergeks jahutamiseks lahti , kuid kaua ei mallatud oodata , sest suitsukambrist õhkuv soe ja rammus lehk kihutas süljenäärmed tööle . </s> <s> Kandik laoti kalu täis ja tõsteti aialauale . </s> </p>
<p> <s> " Maret , ae , " hõikas Ants , " tule kala proovima . </s> <s> Soojalt on see köige parem . " </s> </p>
<p> <s> Mehed nokkisid sooja mahlakat kalaliha ja tõstsid õllepudeleid suu peale . </s> <s> Luud-kondid visati laua kõrval seisvasse pange . </s> </p>
<p> <s> " Äga's suitsuangerjas ja lest linaskist suurt etemad olegid . </s> <s> Ühed kompud köik . </s> <s> Kui Kostja veel koloosi esimees oli , marineeris ta angerja ja linaski ikka segiläbi pooleks . </s> <s> Kui varustaja mandrimeeste kääst tagavaraosi käis nuiamas , ei saand keski midagist aru . </s> <s> Ögisid köik angerja pähe ää . </s> <s> Ägas ma isegid saand . </s> <s> Kostja mutt tegi oma köögis peenikest tööd . </s> <s> Nüidsel aal äi tiata änam sihukesi asju teha . " </s> <s> Ants kulistas hambatüügaste vahelt " Sarvikut " . </s> <s> " Angerjas on merest päris ää kadund . </s> <s> Taani angerjakuningad püidvad köik kindi . </s> <s> Merepöhi on risti-rästi ilektrikaableid täis veetud , kala tunneb kiirgust , pelgab üle ujuda . " </s> <s> " Aga latimeerija tuhnib järvemudas edasi nigu pörsas poris . " </s> </p>
<p> <s> " Oome õhta teeme veel ühe reti , vöidupühaks uue laari . </s> <s> Ölut piaks ka oomseks valmis saama . " </s> </p>
<p> <s> Nad joristasid , tuiasid , soristasid , kõhvisid ja põõnasid . </s> <s> Õhtu eel tõi Ants rauad lae pealt alla ja otsis ka padrunid välja . </s> <s> Vene vintpüssi laadile oli ta optilise sihiku monteerinud , Valdek sai kukkedega kaheraudse , mille rauas täpendas rooste . </s> <s> Pirnid panid end sääskede vastu tihkemini riidesse , tõmbasid kummisaapad jalga ja luusisid piki lepikuäärt jahimaadele . </s> <s> Irase Mart oli ülemineval aastal Unimäe äärde natuke ristikut külvanud , metskitsed armastasid seal päikseloojangu ja -tõusu ajal söömas käia . </s> <s> Pidi varakult välja minema ja luuret tegema , kas õhk on puhas . </s> <s> Sest ka linnamehed võisid ju oma jahimaadele passima tulla ning kellelegi süllejooksmine oleks selge sissekukkumine ja jama veel takkajärele . </s> <s> Enne jaani passiti ikka sokku ning jahilubadest suurt ei hoolitud . </s> <s> Ants , rääkimata Valdekust , polnud ametlikult mingi jahimees , kuid salakütina oli ta ikka mõne sõralise ära nokkinud ning seni ikka puhtalt välja tulnud . </s> </p>
<p> <s> Vahel justkui dispuuti kalduv Valdek küsis : " Mes sa teeksid , kui intspektur Korjus vöi Pulga Allan sulle präägast vastu tuleksid ? " </s> </p>
<p> <s> " Annaksin vastu abet . " </s> </p>
<p> <s> " Allanil pole mengit abet . " </s> </p>
<p> <s> " Ää pabista . </s> <s> Äi tule ta kedagist . </s> <s> Püiab Pilgusel vaasaneid ja aitab jaanalindudel aududa . </s> <s> Ja Korjus on oopistükkis Ameerikas . </s> <s> Mool on keik järgi uuritud . </s> <s> Naad pole sii sada aastat käind . </s> <s> Oopis Rebase Priidu ja Singi Kalevi pundist piab eemal oidma . </s> <s> Kui need kuradid sulle arja akkavad , siis on pool ilma lärmi täis . " </s> </p>
<p> <s> " Piibur vöib ka mäkra mängida . " </s> </p>
<p> <s> " Piibur on präägast Talinas aktusel , tidrik löpetas tal ülikooli . </s> <s> Mool on keik järgi uuritud . </s> <s> Ole nüid tasem . </s> <s> Vaada , ma lähen sönna nuka piale ning sa mene sönna ja ole vait kud sukk . </s> <s> Enne liikuma äi akka , kud ma märku annan . " </s> </p>
<p> <s> " Selge pilt . " </s> </p>
<p> <s> Pirnid hargnesid ja võtsid varitsuspositsiooni sisse . </s> <s> Ants seisis ühe tüsedama kadaka kõrvale , sättis hargi paika ja toetas püssi peale . </s> <s> Nõnda oli kergem hoida ja võis ka täpsemini sihtida . </s> <s> Valdek jäi niisama molutama . </s> </p>
<p> <s> Ristikulapist polnud järel suurt midagi , kuid kohati õienutte ikka valendas . </s> <s> Eemal muutus põlluke rannaheinamaaks , mille ääres jooksis iidamast-aadamast pärit longuvajunud okastraat , sest kunagi oli metsaäärsel künkal seisnud Vene sõjaväe lokaator . </s> <s> Barakikõkats oli ammu maha lõhutud . </s> <s> Rannaheinamaa lõpus kõrgus lai ja tihe roostik , mille taha jäi järv . </s> </p>
<p> <s> Laskuv päike mähkus kiudpilvedesse , valgus hajus ja varjud kaotasid piirjooni . </s> <s> Aeg venis üksluises ootuses , milles oli pinget . </s> <s> Mehed seisid vagusi oma kohtadel , keerates vaid aeglaselt pead . </s> <s> Äkki silmas Ants , kuidas Ristilaiu poolt rebane lagedale jooksis . </s> <s> Rääbakas saba taga , traavis reinuvader piki heinamaad , aeg-ajalt peatudes ja ninaga õhku vedades . </s> <s> Parila poolt puhus nõrk õhtutuul , hiiri nuuskiv ja kamarat kraapiv rebane seisis Antsust sadakonna sammu kaugusel . </s> </p>
<p> <s> " Ikka vastu voolu . </s> <s> Poegind emane , paistab kärnas teine , äi akka sita piale pauku raiskama . </s> <s> No kau minema , mis sa siin kitse äirid , " mõtles Ants . </s> </p>
<p> <s> Kuid rebane ei tahtnud ära minna , kraapis nagu urukoer , innukalt , nii et mullatuustid esikäppade alt lendasid , oli vist mõne mutikäigu või hiireuru leidnud . </s> <s> Meestel oli , mida vaadata , aga päike hakkas juba Parila suurte puude latvade taha vajuma , oli magusaim aeg . </s> </p>
<p> <s> Korraga hakkas järvelt luugutamist ja kimedalt vihisevaid tiivalööke kostma . </s> <s> Kohe kerkiski luigepaar roomüüri kohale ning lendas laia madala kaarega üle heinamaa ja Kurgu kraavi teise järve peale . </s> <s> Rebane tõstis koonu , sihtis ihaleva pilguga kättesaamatuid linde ja traavis siis põiki üle rohulapi metsa . </s> <s> Heinamaale hakkasid roomama udulinikud , hämarik andis endast esimest aimu , jahenev rohi tõmbas alla kastet . </s> </p>
<p> <s> Äkki kostis röögatus ja korskav puhkimine . </s> <s> Jõuliste nõksakutega kappas loom metsast välja ja peatus alles poolel ristikulapil . </s> </p>
<p> <s> " Sokk ! </s> <s> Ikka kiiresti jooseb pöldu sisse . </s> <s> Kardab metsaserva ohtusid , " mõtles Ants otsekui elektrilöögist virgutust saades . </s> <s> Veri hakkas tal kiiremini ajudest läbi käima . </s> <s> Sokk näkitses rutakalt mõne tuusti rohtu ja vahtis valvsalt , pöörates pead sinna-tänna . </s> </p>
<p> <s> Vahakujuna sokku jälgiv Valdek sügeles ühesainsas paugupanemise himus . </s> <s> Kuid loom jäi esialgu kaugele ja oli liiga valvas . </s> <s> Nüüd ei tohtinud kulmu ka liigutada , kuigi üks sääsk parajasti ta põsel imes . </s> <s> Mees kirtsutas nina , kuid sääsk kaanis edasi . </s> </p>
<p> <s> " Piaasi , et Valdek nüid asja kihva äi keeraks . </s> <s> Las sokk rahuneb , küll ta einamaa poolt mahlakama ala piale akkab liikuma . </s> <s> Aiga on , kus ta pääseb , päris kenad sarved teisel ka , " mõtles raidkujuna tardunud Ants . </s> </p>
<p> <s> Aga tihti pead tõstev ja ringivahtiv sokk ei tahtnud eriti lähemale tulla . </s> <s> Peagi hakkasid järvelt tihedamalt voogavad uduloorid looma enda sisse mässima . </s> <s> Kohati kadus sokk auru ja astus sellest jälle välja nagu tont hämara eel . </s> </p>
<p> <s> " No tule nüid , tule ometi , pagan vötaks . </s> <s> Mes sa vahid , astu veel viis-kuus sammu ja söö rahulikult , keera end , tolgus , tulen'd ometi , " anus Ants . </s> <s> Kui loom näksamiseks pea langetas , kummardus Ants vaikselt sihtima . </s> <s> Ent kohe , otsekui midagi aimates , tõstis sokk pea . </s> <s> Ants aga lõdvestus nagu eimillekski , sest sel pingelisel murdemomendil , mil sihik polnud veel paigas , ei tohtinud vastaspinget tekkida . </s> </p>
<p> <s> Pikalt vaatas sokk metsa poole ja langetas siis aeglaselt pea . </s> <s> Ants nihutas veidi kiikuva püssiraua tipunipli soku abaluu taha ja vajutas aeglaselt päästikule . </s> <s> Kõrvumatva lajatuse saatel käis sokust läbi äge nõksatus ja mälumiselt niidetud loom prantsatas ristikheinale . </s> <s> Ants ohkas ja vaatas rahulolevalt , kuidas Valdek hasardis põllule jooksis . </s> <s> Vana salakütt toetas püssi õlale ja astus ligi . </s> </p>
<p> <s> " Kenad sarved , kenad sarved , kena poiss , " kiitis Valdek looma . </s> <s> " Kas laseme soolikad siinsamas välja ? " </s> </p>
<p> <s> " Äi nää änam nülida . </s> <s> Piab koju kandma . </s> <s> Vaada , et tal persest su turjale paska ei purtsa . " </s> <s> " Pole medad , puhas poiss , kompu kääs . " </s> <s> Valdek heitis sooja korjuse turjale , võttis koodid pihku ja hakkas Antsu järel astuma . </s> </p>
<p> <s> " Ma lähen paarkümmend sammu ees . </s> <s> Kui medad on , siis köhatan oiatuseks . " </s> </p>
<p> <s> Vahemaad hoides astusid mehed teineteise kannul rohtukasvanud roobastega metsateel . </s> <s> Sammud sahisesid kastes , hämarik laskus puude vahele , kusagil huikas öökull . </s> </p>
<p> <s> Kodus tõmmati sokk rehala lae alla rippuma , Ants päästis koodinahad , tegi hargilõike , venitas ja kooris ning tõmbas viimaks naha lõualuuni maha . </s> <s> " Suine nahk , sitt , äi kölba sia perse ka pista . " </s> <s> Ka sisikond lasti kärusse kukkuda , aga maks tõsteti eraldi taldrikule . </s> <s> " Maret , pane pannile ja ää sibulaga koonerda . " </s> <s> Süda , kops , kõhunahad ja verisemad tükid sorteeriti suuremasse kaussi . </s> <s> " See on Pontu jägu , olgu talgid kord pidupääv . </s> <s> Käruta soolikad peldiku taha ja too paar pange vett . " </s> </p>
<p> <s> Ants juhatas toimetusi . </s> <s> Külma veega uhati rümp paar korda üle . </s> <s> Ants võttis väikse kirve , raius täpsete hoopidega lihakeha piki selgroogu pooleks ning eraldas siis kintsud , selja- ja ribitükid . </s> <s> Kaheksaks löödud sokk vedeles võrgukastis , sarvine pea jõllitas klaasistunud silmil , vereveed neelas rehala muld . </s> </p>
<p> <s> " Jaah , kenad sarved , " takseeris Ants trofeed , " vaja puhtaks keeta ja laua külge lüia . </s> <s> Oome tuleb kibe tööpääv . " </s> </p>
<p> <s> " Mool ka . " </s> </p>
<p> <s> Järgmisel päeval võttis Ants liha soolast , ladus pool sokku ahju ja suitsetas kolm tundi tasasel tulel . </s> <s> Vahepeal käis ta aidas ja lasi õlleankrust kena kannutäie prooviks . </s> <s> Mekkides oli lõbusam askeldada . </s> <s> Õhtuks kavandatud võrgulaskmine võeti õnnestunud sokujahi pärast plaanist maha . </s> </p>
<p> <s> Enne bussi istumist oli Valdek linnas lõpetanud ühe rootsieestlase vannituba . </s> <s> Juhuotstena pakutavad ehitustööd olidki tema pärisleib . </s> <s> Kaine peaga oskas ta kenasti plaatida ja mõistis ka muid sisetöid . </s> <s> Tavaliselt maksti oskajatele ehitusmeestele kolmkümmend krooni tunnist , aga rootsieestlane Lennart Viks maksis kolmkümmend viis . </s> <s> Normaalses tempos töö lõpetamiseks kulunuks neli-viis tundi , aga Valdek tegi aegamisi , et kaheksa välja vedada . </s> <s> Viks ise kohapeal järele vaatamas ei käinud , tiirutas asju ajades autoga ringi . </s> <s> Esiisade maal kanda kinnitav Lennart oli mitmeid mere- , jõe- ja järveäärseid maid kokku ostnud , noolis vaesemate omanike käest magusaid krunte ja linnas oli tal kaks korterit . </s> <s> Lisaks korjas ta taludest vana mööblit , kirste , tööriistu , õmblus- ja muid masinaid , igasugust träni , mida ta kopsaka vaheltkasuga Rootsi maha müüs . </s> <s> Õhtul töö üle vaadanud , oli ta visanud Valdekule kolmsada krooni , kuid head suitsu ei olnud pakkunud . </s> <s> Valdekul oli selletagi hea meel , ta neelas " Tormiankrus " kaks kannu kanget õlut ja sõi grillitud kanakoibi , pärast ostis veel suure pudeli viina ja " Õhtulehe " . </s> <s> Aga päikeseloojangu eel maitses ta juba onuga suitsusokku ja rüüpas koduõlut kõrvale . </s> <s> Laar polnud eriti kange saanud , kuid ikka lõi kenasti latva . </s> <s> Viinapudelit hoiti veel targu korgi all . </s> </p>
<p> <s> Järgmise päeva , võidupüha varahommikul päikest tervitades lasi Ants põie vastu kiviaeda tühjaks ja otsis koitanud kapist sinimustvalge välja . </s> <s> Õiget masti tal maja ees polnud , kuid uksest vasakut kätt oli vaskne mürsuhülss poolviltu seinale kinnitatud . </s> <s> Ants surus jämeda lipuvarre pesasse ja kuulutas suvised pühad alanuks . </s> </p>
<p> <s> Pärastlõunal tehti tuli saunaahju , pandi vihad likku , visati leili , hautati konte ja nuheldi turjad tümaks . </s> <s> Viinapudel sai tühjaks , aga õlut jätkus ; Jõekülla jaanikule sammudes oli Antsu astumine pehme ja Valdekul valjem hääl sees . </s> <s> Sangaga õllepunsu kõlkus tal käe otsas . </s> </p>
<p> <s> Peoettevalmistusi oli tehtud ka Jõekülas . </s> <s> Kunagine kolhoosiesimees Raaperi Kostja ja jõujuurikast külavanem Kusta Timm olid umbrohuse jaanikuplatsi puhtaks niitnud , uue valge lipuvarda ja lastele kiige üles pannud ning kolm-neli propsi istepinkideks paigutanud . </s> <s> Lõkkematerjaliks oli kuhjatud igavene hunnik kände , kuivanud oksi ja igasugust vähegi põlevat prahti . </s> <s> Rahvast oli veel hõredalt , aga seitsmekümne seitsme aastane Seeni keerutas oma kergelt sotu , kuid kakskümmend viis aastat noorema pruudiga juba tantsu . </s> <s> Nad olid vaid kerges vines , aga tants paistis ikka rohkem kakerdamisena , sest Seeni puus oli haige ja reis tõmbas ajuti krampi . </s> <s> See aga ei kahandanud indu . </s> <s> Amanda tõmbas lõõtsa , keegi peale Seeni ja Külvi esialgu tantsima ei kippunud . </s> </p>
<p> <s> Küladevaheline kruusatee lookles jaanikuplatsi äärest mööda , mõned autod jäeti seisma . </s> <s> Kusta Timm tegi oma " Fordi " ukse lahti ja lasi automakist rahvuslikku simmanimuusikat . </s> <s> Lõõtsahelid ja kassetimuusika segunesid . </s> <s> Pinkide vahel oli lina murule laotatud , Ants pani oma suitsukalad üldise sakusmendi kõrvale , Valdek valas õllepunsust kannu ja lasi sel ringi käia . </s> <s> Kõigil oli juba kilk peas , keegi ahnelt ei kummutanud , kuid õlut kiideti ikka ja avaldati maitse kohta arvamust . </s> <s> Oodati nagu stardipauku . </s> </p>
<p> <s> Siis astuski Raaperi Kostja tuikudes esile ja kuulutas enda avakõnelejaks . </s> <s> See oli täiesti seosetu ja katkendlik , juua täis inimese jutt . </s> <s> Vaevaliselt sõnu otsides hoidis kõikuv Kostja käega lipumastist kinni , et mitte ümber kukkuda . </s> <s> Mõni , kes kuulas , sai ehk niipalju aru , et Kostja ja Timm on hirmsat vaeva näinud , sinimustvalge lipu üles tõmmanud , ja kui see ära kaob , siis kaob ära terve Jõeküla . </s> <s> Ning Eesti riik takkapihta . </s> </p>
<p> <s> " Ja sial on meite vabaduse löke . " </s> <s> Kostja osutas vaba käega laias kaares jaaniku poole , tuigerdas taskust tikke otsides lähemale ja kukkus näoli risuhunnikusse . </s> <s> Aga Timm aitas ta püsti ja kraapsis ise hakatust . </s> <s> Tuli ei tahtnud kuidagi vedu võtta , elevil poisikesed suskisid siit ja sealt , kuni viimaks tõi keegi suraka bensiini ja lõke läigatas lõbusamad leegid üles . </s> </p>
<p> <s> Pidu hakkas tuure tõstma . </s> <s> Tee ääres seisis juba kümmekond sõiduautot , kostis kilkeid ja lõõtspillimängu , pudelid ja õllekannud käisid käest kätte , tantsiti . </s> <s> Seeni oli oma valulise reie juba krampi keerutanud ja triikis istuli maas oma lihast . </s> <s> Külavanem viskas jämeda köie ja paar jõuveokaigast murule . </s> <s> Prooviti rammu . </s> <s> Timmu saja viiekümne kilone ja kahekümneaastane õetütar võttis köie pihku , paar poissi hakkas teise otsa külge , kuid noor naisraskekaallane lohistas nad ninuli . </s> <s> Kohe kargas kaks poissi lisaks ja tõmbejõud tasakaalustusid . </s> <s> Viimaks , kui viies ka appi tõttas , pidi üksiküritaja alla vanduma . </s> <s> Mingeid tõsisemaid meeskondi ei tekkinud . </s> </p>
<p> <s> Kuid kaigast veeti innukalt . </s> <s> Laasi Helle istus üksi ühe pintsakuga linnamehe vastu , toetas temaga tallad kokku ja sikutas niikaua , kuni härral tagumik maast tõusis . </s> <s> Lisaks jooksis ka isanda kingatald liimist lahti ning ta võttis ennast hoopis paljajalu . </s> <s> Külavanemast keegi jagu ei saanud . </s> <s> Isegi kurikuulus Karuks hüütud löömamees ja jõujuurikas pidi Timmule alla vanduma . </s> <s> Timm oli politseist juba viiendat aastat pensionil , politseis oligi teda peetud jõu pärast , mis sundis ka ülbeimad pätid vaiki nagu hiired , sest kord oli Timm ühe tagaotsitava ja noaga vehkiva tegelase rusikahoobiga maha löönud . </s> </p>
<p> <s> Timmu noorem vend , laulumees , maadleja ja isetegevuskunstnik Voll oli koos uue vabariigiga kolmandiku jagu kõhnunud , kuid ta sajakilone kere jaksas veel suupilli puhuda küll . </s> <s> Tegelikult noolis Voll soomlase Anti käest peenemat viina . </s> <s> Jõekülas oli juba neli soomlast endale suvised kohad ostnud , kuid stjuuardi ametit pidav Anti oli neist ainsana jaanikule tulnud . </s> <s> Voll lõpetas Urjala jenka puhumise ja teenis juba viienda lõuatäie selget kuuekümnekraadist " Koskenkorvat " . </s> </p>
<p> <s> Jõeküla kõige kõvem viinamees Arbuusi Kalev aga lonkis ringi , kaljapudel pintsakutaskus kõlkumas , tema ei võtnud pärast hullumaja linade vahel higistamist enam tilkagi alkoholi , sest kevadel oli ta end tahtnud aidakatusel kuu külge üles puua ja hiljem kirvega mööda kiviaeda iseennast taga ajanud . </s> </p>
<p> <s> Autosid tuli juurde ja muist kimas minema . </s> <s> Korraks pidas ka Viksi Lennart oma " Audi " kinni , puhus Antiga rootsi ja eesti segakeeles mõne lause ärijuttu ja sõitis kõnetamisväärseid seisusi leidmata edasi . </s> </p>
<p> <s> Mõned ühistutegelased seisid omaette kekutades , lihtsamast külarahvast lahus , sest töötud maamehed ja naised neid varanduste ärastajaid ja kantijaid ei sallinud . </s> <s> Paljud olid koos kolhoosi kadumisega töö kaotanud ja vaatasid nüüd igaüks , kuidas juhuotsi leida . </s> <s> Raha polnud kunagi kellelgi , ometi oldi kogu aeg purjus . </s> <s> Toidu pärast ei muretsetud , maad ja veed andsid ikka leivakõrvase , kui vähegi liigutada viitsiti . </s> <s> Kanala naised sädistasid lõbusalt , sest neile maksti ligi kaks tuhat krooni kuus . </s> <s> Aga sigalast polnud järel enam haisugi ning üldse hingitses aina kahanevate varadega ühistu juba viiendat aastat , ka ise seda teadmata , mis vägi teda pankrotti minemast hoiab . </s> </p>
<p> <s> Võimas jaanituli joonistas tantsijatest karglevaid varje ja pragistas hooti sädemeid tumeda taeva alla , kus võis märgata üksikuid tähti . </s> <s> Suits suunurgas tossamas , ootas Valdek , et naaberkülast tuleks üks tema kunagine pruut , aga pimedus oli juba käes , mees kaotas lootuse . </s> <s> Valdek kulistas viina selge sooviga end kenasti purju kaanida . </s> <s> Paar tusase ilmega jõe- ja merekalurit istus röötsakil ühe lauakökatsi ääres , vahiti lõpukorral viinapudelit ja elavalt jutlevaid naabrimehi . </s> </p>
<p> <s> Väljaveninud Jõeküla jagunes tegelikult kaheks , suure maanteega pooleks lõigatud osaks , üks mere , teine järve ääres , ning külaga rööbiti lookles jõgi . </s> <s> Mere- ja järvepoolsete meeste vahel valitses igiammune lõõpiv vastasseis , võistlus ja mõneti ka vaen . </s> <s> Vahel saadi ühise laua või poeseina ääres kokku ja vahetati uudiseid , kuid päris omaks üksteist ei peetud . </s> <s> Kostja elas maantee ääres , kolhoosi ajal kokku varastatud hiigelmajapidamises , mis oli viimase kümne aastaga laokile jäänud , nagu oli lagunenud ka Kostja kunagine autoriteet . </s> <s> Uuel ajal tõusid äkitselt hinda hoopis iselaadsed , justkui olematusest esile ujunud mehed . </s> <s> Ent vanad tegijad hoidsid kümne küünega oma positsioonist ja eluviisist kinni . </s> <s> Vene ajal maha surutud võimukirumise tung oli nüüd kartmatult paisu tagant vabanenud ja Eesti Vabariigi valitsejaid kiruti maapõhja . </s> <s> Jommis Ants tuias laua äärde ja pani pooltühja loksuva õllepunsu letti . </s> </p>
<p> <s> " Nooh , merekajakad , proovige mu ölut ka . </s> <s> Kas vötab jalad alt äe vöi ajab oomikuks oopis eide pääl kolmandama kövaks . " </s> </p>
<p> <s> Valdek jõi pooliku kannu pikkade sõõmudega tühjaks ja valas endale Antsu õlut asemele . </s> <s> Ants pani paar varuks hoitud suitsulinaskit lauale . </s> <s> Kann käis ringi . </s> </p>
<p> <s> " Äi no äks ta üks öige isamaaline mödu ole , paras Toompia miestele pakkuda . " </s> </p>
<p> <s> " Korrat , äe räägi , sii kangust sihes küll . </s> <s> Ehmatab surnul auas monni pehmeks . " </s> </p>
<p> <s> " Äks ole neid öluteid sii täna mekitud küll , aga Antsu oma aab löpuks kusele . " </s> <s> Muraka Peeter ajas end püsti ja taarus võsa äärde . </s> </p>
<p> <s> " Kuse terviseks . " </s> </p>
<p> <s> Suitsukalast enam keegi ei hoolinud , seda olid kõik läbi elu söönud küll ja küll . </s> <s> Valdek lõikas hoopis viilaka pekist suitsuliha . </s> <s> Teinegi mees tõusis asjale . </s> <s> Ants koogas laua ääres . </s> <s> Muraka Peeter , kes elas Jõeküla merepoolses otsas ja töötas linnas elektrikuna , tuli tagasi ja räntsatas istuma . </s> <s> Antsu ja Peetri vahel valitses vana , kuid vaoshoitud vaen , sest oli ju Peeter see mees , kes kolhoosis peaenergeetikuna töötades Antsu kui kahtlast ja vangis istunud meest niru töö peal hoidis . </s> </p>
<p> <s> Ants vahtis laual vedelevaid suitsukalu ja lällas omaette . </s> <s> " Kes iljaks jääb , see ilma jääb . " </s> </p>
<p> <s> " Mes asjast sul änam ilma jääda on ? " </s> </p>
<p> <s> " Äi mette punalippudest ja kvardaali reemijast . </s> <s> Äga mette piainerkeetiku ammetist . " </s> </p>
<p> <s> " Mes sa järverott noist asjust ka tiad . " </s> </p>
<p> <s> " Järverotid söövad latimeerijaid ja jätvad mörrad töllmokkadeks . " </s> </p>
<p> <s> " Mesasja ? ! </s> <s> Mes mörrast sa siin ulud ? " </s> <s> Peetris tärkas õieti teadvustamata kahtluseiva . </s> </p>
<p> <s> Ants vaatas Peetrile korraks otsa ja tahtis kuivamaamehest elektrijukule kõva mehena paista . </s> <s> " Üks pasakajakas oli meite järve oma mörranataka sisse sumand . </s> <s> Lasin selle pasapeetri raadakal natuke aadrit , aga miehele jähi vastu iget andmata . " </s> </p>
<p> <s> " Ah sina , vana tarikas , rüüstasidki moo mörra äe ! " </s> <s> Peeter taipas , haaras äkkvihas laualt Valdeku singilõikamisest mahaununenud noa ja torkas selle Antsule külge . </s> <s> " Säh sulle ! </s> <s> Siga . " </s> </p>
<p> <s> Hoolikalt ihutud tera tungis läbi Antsu pintsaku ja särgi pea pidemeni ihusse – täpselt esimese ja teise ribi vahele . </s> <s> Ants kuuksus õõnsalt , hakkas end ägades püsti ajama , kuid kukkus nagu pujuses koperdades põlvili ja karjus kähinal . </s> </p>
<p> <s> " Mes sa , korradi töbras , muga tegid . </s> <s> Vaal-dek ! </s> <s> Aa-ppi ! </s> <s> Nuga antasse . " </s> </p>
<p> <s> Valdek tuligi vaardiga Peetri peale , haaras kannu ja virutas sellega , nii et õlu vastu molu läigatas . </s> <s> Kohe olid mehed rinnutsi koos , madistades jagati hoope . </s> <s> Valdek lõi järsult peaga alt üles , nii et teisel ninast veri tuli , ja andis ühe pooliku lõuahaagi . </s> <s> Aga Peeter püsis püsti . </s> <s> Ants püüdis end jalule ajada ja küünitas laualt tühja pudeli järele . </s> <s> Samas haaras üks mereküla mees Valdekul selja tagant ümber kõri ja hakkas kägistama . </s> <s> Alles nüüd sai ka Peeter aega mõne tou omalt poolt pasunasse anda . </s> <s> Ühe käega külge hoidev ja poolköötsakil Ants virutas Valdeku kägistajale pudeliga kuklasse , kuid löök jäi nõrgaks . </s> <s> Nüüd sõitis külavanem Timm kui vihane pull meestesumma sisse ja loopis kisklejad ükshaaval nagu puhvaikad murule laiali . </s> </p>
<p> <s> Lõke praksus , Amanda tõmbas lõõtsal " Saaremaa valssi " , Jõeküla jaanik oli täies hoos . </s> </p>
<p> <s> 2001 </s> </p></div2></div1>
    </body>
  </text>
</TEI>
</teiCorpus>
</teiCorpus>
