<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Kui Maa ärkab </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Kui Maa ärkab </head>
<p> <bibl> <author> <s> Siim Veskimees </s> </author> </bibl> </p>
<p> <s> Valus algus </s> </p>
<p> <s> Kõik algas peale sellest , et see suur jurakas lennuk , millega ma oma Ameerika-reisilt tagasi pöördusin , kukkus keset ookeani alla . </s> <s> Kudapidi ka asja vaadata , on see äärmiselt nördimapanev ja sügaval südamepõhjas saan ma isegi aru inimestest , kes kohe peale pääsemist esimeseks asjaks tormavad lennufirmat kohtusse kaebama . </s> <s> Ise ma nii ei teeks ... või mine tea ? </s> <s> Oleneb asjaoludest . </s> <s> Kui juhtus mingi loll viga ja miski ütles üles – seda kipuvad kõik asjad lõpuks tegema – entroopiaseaduseks nimetatakse – piisaks , kui firma president aknast välja visata selle eest , et ta vanu risusid nii kaua käigus on hoidnud ; ja see ei ole talle ka loodetavasti surmav , sest selliste tegelaste kabinetid ei asu enamasti teisest korrusest kõrgemal ; ja kui ta süda vastu ei pea , siis paras ! – et mõelgem võrdluseks sellele , mida need tundma pidid , kes ta moosiriiuliga alla kukkusid . </s> </p>
<p> <s> Ma muidugi lõõbin natuke , et paista karusem ja isasem kui ma tegelikult olen . </s> <s> See ei olnud üldse meeldiv elamus ja ma ei saa kellelegi kontrollkatseid soovitada . </s> </p>
<p> <s> Nagu ikka , tüürisid sündmused sinnapoole esialgu üsna märkamatult , ja kui ma poleks parasjagu aknast välja vaadanud , poleks ma vast ehk midagi tähele pannud . </s> <s> Umbes minuti oli ühe mootori juures näha nagu imepeenikest suitsulinti , siis kolises ja rappus miski ja lennuki hääl muutus – jäi kõigepealt pisut vaiksemaks ja mõned sekundid hiljem tõusis toon . </s> <s> Kolin ja ragin ei olnud tõele au andes kuigivõrd suuremad , kui teinekord õhuaukudes ette tuli , ja ka mootorite tooni muutus ei erinenud lennul iga natukese aja tagant tehtavatest korrigeerimistest . </s> <s> Vast viis minut hiljem aga kutsuti stjuardessid etteotsa ning ma panin tähele , et oleme pisut pööranud ja laskume kiiresti madalamale . </s> </p>
<p> <s> Vaatasin oma kaaslase poole . </s> <s> Inglike magas . </s> <s> Ei , ärge saage valesti aru , mitte minu inglike . </s> <s> Ta oli ühe mu vana hea sõbra tütar ja minagi olin enam kui piisavalt nii vana , et talle isaks olla – ta oli 19. </s> <s> Ning kõigele lisaks ei reisinud me üldse koos – oli parajalt suur juhus , et sattusime sama lennukiga koju tagasi tulema . </s> <s> Olin olnud vaid üldjoontes teadlik , et plika ka kusagil Jänkistanis sugulastel külas , nii et silmi peast ära just ei imestanud , kui lennujaamas talle otsa jooksin . </s> <s> Andsime siis piletid check-inn'i korraga ja muidugi saime kõrvuti kohad . </s> <s> Vaadake , ta oli muidugi sihuke pikk ja sale blond nähvits , kellele armeejagu poisse keeled ripakil järele jookseb , ja kuigi mul polnud sõbraga sellest kunagi juttu olnud , ma teadsin , et nad vanamooriga hellitasid salajast lootust talle lombi taga modellikarjäär korraldada – ent minu jaoks oli ta lihtsalt sõbra tütar . </s> <s> Nii et veelkord – mul oli sügavalt ükskõik , kas ta teel mu kõrval istub . </s> <s> Ühest küljest polnud mul eriti midagi ka selle vastu – ikkagi tuttav ja meeldiva väljanägemisega inimene , teiselt poolt aga natuke kartsin , et pean ta lobisemist kuulama oluliselt rohkem , kui raamatu kõrvalt silmade puhkamiseks vaja . </s> <s> Aga ega mehe jaoks pole tõesti vist suuremat tähtsust , mida nii kena naisolevus ütleb , nii et paar esimest lennutundi , kui rahvas siia-sinna rabeleb , niheleb ja süüa ootab , möödusid meeldivalt ja märkamatult . </s> <s> Ja kui viimane tühi kohvitops ja minu viskiklaas olid viidud , haigutas ta nagu laisk mõnulev kodukass , otsis padja ja lülitus välja . </s> </p>
<p> <s> Vahepeal lähenes lennumasin pilvedele ja petlik rahu rappus vähemalt minust välja paari sekundiga , mis oleksid sobinud rohkem vanarauakoormaga aukudes ukerdavale veoautole . </s> <s> Siit-sealt kostis ärevaid hääli ja keegi nõudis stjuardessi , justkui oleks personalile vastikute küsimuste esitamine rohi kogu maailma hädade vastu . </s> <s> Mu kaaslane aga avas ühe silma ja lasi kuuldavale midagi , mis kõlas nagu : " Möhh ? " </s> </p>
<p> <s> Mulle aga hakkas üles jõudma , et asi on tõsine , sest peale seda raksuvat rappumist ei kuulnud ma enam mootorite häält . </s> </p>
<p> <s> " Alla kukume , " teadustasin plikale , ise kaela õieli ajades ja uurides , kus need neetud varuväljapääsud siis on ; igal stardil korduvat pantomiimi " Stjuardess päästevestiga " olin muidugi ignoreerinud , sest peale umbes viiekümnendat korda ei ole see enam isegi mitte naljakas . </s> </p>
<p> <s> " Mis sa ajad ? " tahtis ta teada , silmnähtavalt kaaludes , kas tasub ärgata ühe põrunud onkli lollide naljade pärast . </s> <s> Edasi toimus kõik tegelikult väga kiiresti ja ma ei mäletagi , kas keegi üldse jõudis enamikule reisijatest öelda , mis lahti on . </s> <s> Valjuhääldi küll pomises midagi segast . </s> <s> Jõudsin natuke omi asju õigetesse taskutesse toppida , ise ühe silmaga aknast lähenevat ookeanipinda silmas pidades , tirisin osa reisijate eeskujul ka endale ja tüdrukule päästevesti ümber ja siis olime all . </s> </p>
<p> <s> See asi meenutas võib-olla kõige rohkem plekktünniga allasõitu slaalomi mustast rajast – jõhker raputamine ja loopimine , mis paneb su iga tajutava hetke ootama purunemist ja surma . </s> <s> Kuna ma aga olen siin seda lugu kirja panemas , võib järeldada , et seekord seda viimast kontemurdvat prahvatust ei tulnudki , lõpuks jäi kõik hoopis seisma ja asendus ookeanilainetuse tasase kiikumisega , mida vaatamata olukorra pöörasusele võis tõeliselt nauditavaks lugeda . </s> <s> Paraku aga sisises ja raksus kõik , niipalju kui seda kaasreisijate kisa taustal kuulda oli– nagu ikka , leidus piisavalt neid , kel sõltumatult parasjagu ümberringi toimuvast volume kogu aeg põhjas oli . </s> </p>
<p> <s> Ajasin end nagu vatist jalgadel püsti ja taarusin avariiväljapääsu poole , kättpidi plikat järele tirides ja kartes iga hetk puhkeda võivat paanikat . </s> <s> Õnneks oli enamik selleks liiga uimaseks klopitud , ent esimesed märgid juba paistsid . </s> <s> Lennuki uksi ei ole raske avada ja mehhanismid töötasid suurepäraselt . </s> <s> Pead välja pistes ja ringi vaadates nägin , et ma pole esimene – eespool oli arvatavasti meeskond ühe ava juba lahti saanud . </s> <s> Mõelda polnud ka eriti midagi , libistasin end vette . </s> <s> See oli külm ja soolane , ent tundus , et vähemalt natuke aega suudame me seal vastu pidada . </s> </p>
<p> <s> " Eemale ... " viipasin ja me ujusime kaugemale . </s> <s> Seletada ei olnud aega , aga mul oli selge , mis kohe toimuma hakkab , sest lennukikere vajus silmnähtavalt ja lisaks sellele hüppas nii mõnigi välja ilma päästevestita . </s> <s> Kuigi ma mõtlesin loomulikult esmajoones enda ja mu hoole alla sattunud lapsukese julgeolekule , poleks ma niikuinii saanud millegagi aidata . </s> <s> Lained olid suured ja laisad ning ei kippunud üle pea lööma , küll aga triivisime lausa esimestel sekunditel lennukist mitukümmend meetrit eemale . </s> <s> See oli parim , mis sel hetkel juhtuda võis , sest kui seljatagant oli mõnda aega kostnud kriiskamist , rabelemise mütsatusi ja muud , mis inimmassi meeleheitega kaasas käib , keeras üks tiivaots end korraga natuke veest välja ja siis oli lennuk kadunud . </s> <s> Ma ei tea , paljud said välja ja paljud koos lennukiga põhja läksid , küll aga võin hinnata , et aega välja saada oleks kindlasti kõigil olnud , kui nad vaid oleksid rahulikult tulnud , selle asemel et uste juurde külakuhja ehitada . </s> </p>
<p> <s> Nii me seal siis loksusime . </s> <s> Esialgu ei olnud häda midagi . </s> <s> Mõni ahastas , mõni uppus , keegi vehkis märguraketiga ja keegi puhus kuidas jaksas vilet . </s> <s> Tasapisi hakkas külm . </s> <s> Olin seda kartnud ja kaalunud isegi tekkide kaasavõtmist . </s> <s> Oleksin seda ikkagi pidanud tegema , kuigi meenutasin laiuskraadi ja seda , et on suvi , ning arvasin , et pole vaja ; ei ole minagi eksimatu . </s> <s> Vesi võis olla nii 17-18 kraadi – piisavalt , et eriline talisupleja olemata ujumas käia , ent masendavalt vähe , et pikemat aega vanni võtta . </s> <s> Ookean oli lage ja oli selge , et enne tea mitut tundi ei jõua meieni mitte keegi . </s> <s> Mul oli aga üks teadmiseraasuke , mille baasil tekkinud idee tasapisi veendumuseks muutus . </s> <s> Nimelt olin lennukiaknast näinud saart . </s> <s> Olin püüdnud arvestada , kui kaugel see olla võiks ja tulemus ei olnud eriti rõõmustav – võimaliku vea piires 5 kuni 10 kilomeetrit . </s> <s> Ma teadsin , et basseinis ujuksin ma selle maa ära , ja mäletasin , et plika olla ka mingeid ujumisvõistlusi võitnud . </s> </p>
<p> <s> " Kui pikka maad sa ujuda suudaksid ? " küsisin . </s> </p>
<p> <s> Ta vaatas mind vaikides ja lõgistas hambaid – külmast ja šokist . </s> </p>
<p> <s> " Siit umbes viis kilomeetrit on saar . </s> <s> Siin külmume surnuks . </s> <s> Me peame saarele ujuma . " </s> </p>
<p> <s> Ta jõllitas mind , arvasin juba , et mu sõnad ei jõua temani , ent siis ta noogutas . </s> <s> Hakkasin päästevesti seljast võtma ja uuesti läks ta pilk veidraks . </s> <s> Ent kuni ma – kõheldes , mida täpselt öelda – sõnu otsisin , taipas ta isegi , et päästevestis hulpides ei jõuaks me kuhugi . </s> <s> Selgitasin talle paari napi sõnaga , kuidas kõige hädavajalikumat vöörihmaga selja külge tõmmata , siis vabanesime liigsetest riietest ja jalatsitest ja alustasime oma maratoni . </s> <s> Seal merel ei olnud mingit kollektiivi ega korda ja ma ei tea , kas keegi hüüdis meid või üldse märkas meie lahkumist . </s> </p>
<p> <s> Ma ei taha seda meenutada . </s> <s> Esimene kilomeeter läks hästi , teisel polnud ka veel viga . </s> <s> Saar , mis oli vaid triip horisondil , kasvas jõudsalt , ent oli ikka veel kohutavalt , kättesaamatult kaugel . </s> <s> Kolmas kilomeeter oli kuidagi talutav ja peale seda me puhkasime selili pikemalt , peaaegu liiga kaua , sest külmas vees kippus väsinud keha alajahtuma ja tulemuseks oli uimasus . </s> <s> Meid oli õnneks kaks , nii et suutsime teineteist natuke aidata ja krampideni asi ei läinud . </s> <s> Arvetust pidasin tõmmete arvu järgi – teadsin umbes , palju mul neid kulub sajale meetrile . </s> <s> Me muudkui pressisime edasi ja see kuradi saar oli selgelt nähtav , lausa käeulatuses , kuid ikka lahutas meid sellest mõõtmatu lainetav veeväli . </s> <s> Kord olin mina ees , kord tema . </s> <s> Ta oli tubli . </s> <s> Alguses pidi ta oma tempot minu pärast maha võtma , ent olin eluaeg pikki maid ujunud ja lõpuks lõi see välja . </s> <s> Külma talus ta vaeseke ka kindlasti minust vähem , sest vaatamata kogu oma pikkusele – ta oli üle meeter kaheksakümne , minust vaid paar tolli lühem – oli ta , nagu mõnikord öeldakse , " moesolevat bukhenvaldlikku mannekeenitüüpi " . </s> <s> Me ei rääkinud palju – meil polnud selleks jõudugi ja lõpupoole läks olemine hämaraks . </s> <s> Mäletan vaid tagasi vaadates ta kahvatut nägu , silmis hirm ja kurnatus , ja oma kerget imestus , on see merevesi või pisarad ... </s> </p>
<p> <s> Kui me järjekordselt selili puhkasime , panin õige varsti tähele , et vesi ei tundu enam nii külm . </s> <s> Tahtsin meid kohe taas liikuma ajada , sest arvasin , et see on juba hüpotermia kriitiline staadium , ent plika ajas vastu , et vesi on soojem ja tumedam . </s> <s> Ajasin end korra laineharjal nii kõrgele kui sain veest välja ja tõepoolest , tagapool oli ookean heledam . </s> <s> Puhkasime kauem , ujusime paarsada meetrit ja puhkasime jälle . </s> <s> Nii me edasi rassisime ja ma ei hakka spekuleerima , kaua me veel oleksime suutnud avamerel vastu pidada , kui poleks jõudnud saareümbruse soojemasse tsooni . </s> </p>
<p> <s> Lugematu arv tunde hiljem hiivasime end kaldale . </s> <s> Toetasime teineteist ja vankusime veepiirist kaugemale . </s> <s> Lamasime päikese käes ja ainult värisesime ning mul oli veel niipalju aru , et magama sinna jääda ei tohi . </s> <s> Võtsin kilekotist ja lülitasin sisse oma mobiiltelefoni . </s> <s> Võrku loomulikult ei olnud ( kuigi loota ju võis ... ) </s> <s> Panin igaks juhuks äratuse kolmele tunnile ja vajusime soojale kuivale liivale kaljude varjus . </s> </p>
<p> <s> Muidugi magasime nagu kotid . </s> <s> Kui ärkasime , oli õhtu , päike lähenes horisondile ja kuumus oli natuke järele andnud . </s> <s> Olime välja lennanud varahommikul , alla olime kukkunud kolm tundi hiljem . </s> <s> Ma ei teadnud täpset ajavööndit , ent ligikaudu võisin arvestada , et see oli enne keskpäeva . </s> <s> Olime ujunud vähemalt viis tundi ja olin sättinud äratuse nii , et meil peaks olema vähemalt tund valget aega . </s> <s> Olime näljased ja janused , meie ainsateks riieteks olid pesu ja T-särk , mul oli mobiiltelefon , pastakasse monteeritud taskulamp ja väike taskunuga . </s> <s> Mul oli ka pass , pangakaardid ja mõnisada dollarit , aga tundus , et hetkel me neid ei vaja . </s> </p>
<p> <s> Hakkasime esimest korda tõsisemalt uurima , millisel taustal meie robinsonaad aset saab leidma . </s> <s> Õhust olin näinud saart ikkagi ju vaid vilksamisi , ja püüdnud lennuki kukkumisminutite jooksul peast natuke arvutada , kui kaugel ja kui suur see olla võiks , ent ega ma neid numbreid eriti ei usaldanud , teades suurepäraselt kui palju võib taolistes hinnangutes eksida . </s> <s> Meie olime suhteliselt sirgel ja tühjal rannal , mida kattis kiviklibu ja uhtus ookean . </s> <s> Mõlemal pool vast paari kilomeetri kaugusel rand kaardus , ent kummalgi juhul ma ei teadnud , kas seal taga on laht või lõpebki maa . </s> <s> Meie ees oli madalate karuste põõsaste rida , eemal muutus taimestik tihedamaks , ent niipalju kui näha võis , oli suurem osa saarest vulkaanilise kalju tumedad paljandikud . </s> <s> Mitte üht märki inimtegevusest ei olnud . </s> </p>
<p> <s> Uurisime avanevat vaatepilti vaikides paar minuti , siis vaatasime teineteisele otsa . </s> <s> Kehitasin õlgu ja osutasin eemal , eeldatavasti saare keskel troonivale kõrgemale tipule : " Sinna . " </s> </p>
<p> <s> Hakkasime minema ja avastasime varsti , et see polegi nii lihtne . </s> <s> Oleks olnud , kui meil oleksid olnud mingisugusedki jalatsid , nüüd aga pidime valima siledamaid kohti ja tume liiv kippus taldu kõrvetama . </s> <s> Kuidagimoodi jõudsime siiski edasi ja päike oli horisondile väga lähedal , kui kõrgemasse kohta jõudsime . </s> <s> Vaatepilt oli masendav , kuigi ma teadsin , mida oodata . </s> <s> Sellegipoolest tuli mul oma kümme minutit nuuksuvat tüdrukut kallistada , sest temalgi olid olnud omad lootused ja ta interpreteeris ümbritsevat panoraami õigesti – närune mõnekilomeetrine kaljusaar ja tühi ookean selle ümber . </s> </p>
<p> <s> Õnnetusest alates rääkisime me sel päeval väga vähe . </s> <s> Vahetasime napilt hädavajalikku infot ja ei mäleta , et sinna vahele oleks sattunud mõne tähtsusetu fraasi . </s> <s> Tüdruk tegi kõhklemata ja vastuvaidlemata , mida ma ütlesin , ja kuna oli nii ilmselge , et mõtlemine ja otsustamine on minu ülesanne , kulutasin sellele kogu võimaliku aja , sest sellest sõltus meie ellujäämine . </s> <s> Nüüd kasutas ta mu õla najal vesistamise aega hästi – no tegelikult sattus vaid nina õigele poole – ja kui ta oli natuke rahunenud , pomises : " Hütt . " </s> </p>
<p> <s> Pöördusin , oligi . </s> </p>
<p> <s> Kõndisime sinnapoole ja teel avastasin ka meetrise lipuvarda , mis ilmselt pidi tähistama saare kõrgeimat kohta . </s> <s> Hütt oli hall kokkupandav majake ja keegi oli selle püstitanud sinnasamasse ühte lõhandikku – natuke tuulte eest peitu – lihtsalt nelja nurga alla sätitud kividele . </s> <s> Hüti ees olid rohmakalt tahutud ajupuidust laud ja pingid ja hüti taga raadiomast . </s> <s> Uks oli väljastpoolt riivis . </s> <s> Sisenesime , ja kahekümne sekundiga oli vähemasti mulle kõik selge – see oli automaatne meteoroloogiline jaam . </s> <s> Ühele seinale oli kinnitatud viletsa koopiamasinaga A3-le paljundatud saare kaart , mis juhatas kätte allika . </s> <s> Paberi servale olid veel kirjutatud mõned hispaaniakeelsed laused , kuid me kumbki ei osanud seda keelt . </s> <s> Sain vaid niipalju aru , et teine märgend kaardil tähistab kohta , kuhu häda teha ja vastavad soovitused manitsevad korralikult käituma , kuna seal käivat aeg-ajalt inimesi ; kahjuks polnud vähimatki märget , millal nad jälle tulevad . </s> <s> Sellal kui ma kaardi kallal mõistatasin ja lõpuks selle ettevaatlikult alla võtsin , et allikat otsima minna , oli plika avastanud ühest kapist mõnikümmend pakki kuivtoiduga ja hunniku konserve , nii et vähemasti esialgu olime halvimast pääsenud . </s> <s> Allika leidsime mingi vaevata . </s> <s> Jõime janu täis ja veendusime , et kui kaasavõetud ämbrid õiges kohas alla sättida , saab paari minutiga ka pesemiseks sobiva koguse vett kätte . </s> </p>
<p> <s> Jätsime need siis täituma ja ronisime üles hüti juurde tagasi . </s> <s> Ma muidugi panin tähele , et päike puudutab juba horisonti ja seega tuleb päev lõppenuks kuulutada , ent põhjamaa inimestena ja linnaelanikena ei osanud me arvestada , kui kiiresti langeb troopikas pimedus . </s> <s> Olime veerand tundi uurinud hütti – tüdruk tuulas kappides ja üritas voodit korralikumaks teha , mina püüdsin nurgas troonivast elektroonikast mingit sotti saada – kui avastasime , et hämardub . </s> <s> Otsustasin järgmiseks päevaks jätta mõistatamise , kuidas kohaliku koli kaudu Inimeste Maale signaal saata , tormasime kiiresti allikale tagasi , pesime soola maha , loputasime oma riided läbi , kuivatasime end kuidagimoodi mõne rätikumoodi räbalaga , mille plika kappidest leidnud oli , ja tollesse kokkupandavasse elamisse läksime tagasi tegelikult juba mu taskulambi valgel ... lõgistades hambaid , sest ka jahedaks läks väga kiiresti . </s> </p>
<p> <s> Hütis oli ainult üks ... hm , pooleteiseinimesevoodi – niisugune , mis ühe jaoks meeldivalt laia , kahele aga selgelt kitsas oli . </s> <s> Oli vaid üks kõlblik tekk , ja kui täpsustada , oli " kõlblik " muidugi väga kontekstitundlik mõiste , sest ühes tavalises valge inimese elamises võiks selline vaid lastele mängimiseks või koera all olla . </s> <s> Nii et kui olukorrast veelkord kokkuvõtet teha – valida oli väga vähe ning nii me siis paljalt sinna ühe teki sisse pugesimegi . </s> </p>
<p> <s> Und kohe ei tulnud , sest esiteks olime tegelikult vaid paar tundi tagasi seal rannal maganud ja teiseks olin kavatsenudki pisut üleval olla , sest tahtsin pimedas ringi vaadata , lootes mingeid tulesid-majakaid märgata . </s> <s> Ent vaevalt olin seal teki ja teise keha soojuses paar minutit vedelenud , kui avastasin , et pole mitte nii lihtne vaikselt puhata , külje vastas alasti noor tüdruk . </s> <s> Tasapisi jõudis mu teadvusse , et temagi on nii ärkvel kui üldse olla saab ja kuidagi krampis . </s> <s> Igatahes oli see üks neid kordi , kus ma võin puhtsüdamlikult öelda , et " see lihtsalt läks nii " – mingit algust ei olnud , ühel hetkel võis meie nihelemist – teatud mööndustega muidugi – veel viisakaks asendisättimiseks lugeda , järgmisel me suudlesime ja kallistasime ja kümme minutit hiljem võisime mõlemad oma armukeste nimekirja ühe võrra pikendada ; sest temavanusest daamist võib vaid ta oma isa arvata , et ta ikka veel neitsi on . </s> </p>
<p> <s> Selle meeldiva tegevusega umbes pool tundi aega veetnud , kobisin hütist välja ja tõusin mäetipule – vaid veendumaks , et mitte kusagil ei ole mitte üht tulukest . </s> <s> Oli läinud üsna jahedaks ja meie kuivamapandud riided , niipalju kui neid oli , olid ikka veel läbimärjad , nii et ronisin õlgu väristades kähku teki alla sooja tagasi . </s> <s> Selline verinoor tüdruk on võrratu , ja kui kord rohelist tuld näidatud , täitmatu ja väsimatu ka , nii et enne uinumist tegime veel ühe horisontaalse tango . </s> </p>
<p> <s> Linnud ja ussid </s> </p>
<p> <s> Ärkasin . </s> <s> Oli veel hämar , ent plastikust aknaruudu taga sirutus üle laotuse esimene koiduvalgus , mis vist kuidagimoodi oligi mind äratanud . </s> <s> Sättisin end vaikselt ja hakkasin olukorra üle järele mõtlema . </s> <s> Tähendab , mõelnud olin kogu aeg , ent väga konkreetselt , just nina ees seisva olukorra kontekstis . </s> <s> Olin võtnud vastu otsuseid , mis ilmselt ka peale pikka kaalumist oleksid olnud antud olukorras parimad , kui mitte ainuvõimalikud . </s> <s> Sellega , et tüdruk oli suurepärane ujuja , oli mul lihtsalt vedanud ja vähemasti eilse päeva jooksul ei olnud keegi meile järele tulnud . </s> </p>
<p> <s> Minu ees aga oli sel hetkel probleem , kuidas endast maailmale märku anda ja kuidas vahepealne aeg üle elada . </s> <s> Kindlasti leidub väikehingi , kes arvavad , et mul oli ka eetiline probleem sõbra tütre keppimise pärast , ent omavahel öeldes – see on eksitus . </s> <s> Ei ole mul kunagi kavas olnud just avalikult kuulutada , mis meie vahel seal saarel aset leidis – miks ilmajäänuid ja vaimupimedaid ärritada ? – , ent pean seda tolle nõmeda seikluse ainsaks helgeks küljeks , mis suuresti kompenseerib toimunut ja lubab mul saatusele osaliselt andestada . </s> </p>
<p> <s> Libistasin end teki alt välja ja vaatasin , niipalju kui söandasin – sest pidin ta kiiresti tekiga katma , et külm teda ei ärataks – toda olevust , kellega olin jaganud oma seiklusi ja armastust . </s> <s> Ta nimi oli Kaie , kui see lõpuks ära öelda . </s> <s> Ilus oli ta küll , ja tundsin taas kihelust jalgevahel . </s> <s> Mitte et mu oma vanamooril ka eriti viga oleks , aga kuidas seda seletada ? </s> <s> Tundsin oma abielukale kaasa , kui vaeseke nälgis ja endale igasugu kallist keemiat peale plökerdas . </s> <s> Jah , olin ta üle salamisi uhkegi , ja põhjusega , sest kuigi olin tast vaid nii 7-8 aastat vanem , juhtus teinekordki , et teda mu tütreks peeti . </s> <s> Ent ometigi , isegi kui teiselt poolt arvesse võtta , et ma ei ole kunagi aru saanud Humberti Lolita järele jooksmisest , olin sunnitud tõdema , et kui mu elukaaslane ja laste ema oli igatpidi suurepärane , kuid ikka selle klausliga , et " selle vanuse kohta " , siis too tüdruk oli täiuslik . </s> <s> Võib-olla pisut liiga väikeste rindadega ... nojah , tema ju ei olnud silikoni täis topitud ... </s> <s> Ja mis seal targutada , lõpuks oligi ta ju ideaalses vanuses ; mõne rahva puhul hakkab sealtmaalt juba vananemine ! </s> <s> Ta oli peaaegu minu pikkune ( muide oma emast-isast juba pikem ) ja kui ta seal magas , saledad jalad konksu tõmmatud , nägu varjatud hiigelsuure blondi juuksepahmakaga – poeedid ütleksid , et " näha seda , ja surra " . </s> <s> Mina eelistaksin muidugi põhjalikult seksida ja edasi elada . </s> </p>
<p> <s> Muigasin , tõmbasin kõhu sisse , otsisin oma aluspüksid ja särgi , mis olid kenasti kuivanud , ning libistasin end hütiuksest välja . </s> <s> Hommik oli jahe , ent ma ei tahtnud riideid enne pesemist selga ajada , sest peale meie öist tegevust lõhnasin nagu šampinjonikasvatus . </s> <s> Ma ei ole eriline kangelane , kuid puhtust armastan ma isegi kerge külmetamise hinnaga . </s> <s> Ma ei ole üldse kangelane . </s> <s> Kui see lõpuks ära öelda , olen suhteliselt tavaline keskealine meesterahvas . </s> <s> Olin sellal tollest tüdrukust umbes kaks ja pool korda , kolmkümmend aastat vanem . </s> <s> Olen – hee ! – oma vanuse kohta hästi säilinud . </s> <s> Olen küll oma kunagisest , ülikooli korvpallivõistkonna aegsest vormist oma kakskümmend kilo raskemaks läinud ja juuksepiirgi liigub vaid ühes suunas – taha – ent eluaegseid sõpru ja vanu klassivendi vaadates tuleb peale selline soe tunne – nemad on kliimaksis vaevlevad rasvakotid , keda isegi oma naine enam ei taha , minu armukesed kipuvad minust viimasel ajal nii viisteist aastat nooremad olema . </s> <s> Ka mu amet ei ole midagi rabavalt eksootilist – täidan ühes pangas nahkset tugitooli ja teen üle prillide tähtsat nägu . </s> <s> Olgu-olgu – käin orienteerumas ja muidu palli mängimas , et kõht liiga sügavalt üle püksiääre alla ei ripuks . </s> <s> Ühesõnaga , olles end ka sel teemal niiöelda soojaks rääkinud ja omades piisavalt kriitilist mõtlemist , pean arvama , et peegel , mis iial ei valeta , ei oleks mind tollele tüdrukule sobivaks kaaslaseks pidanud isegi ülevärvimise ähvardusel ; ja minu sisetundele poleks selleski piisanud . </s> <s> Kui ma eelmisel õhtul segipõrutatud plikakese jaoks mehe eest läbi läksin – vaene aeg , mis teha – , siis päevavalges mind paljana näha – midagi nii masendavat ei olnud ta ära teeninud ; ja see oligi põhjus , miks ma arvasin , et puhtakspestuna , aluspükstes ja karvased jalad särgi alt paistmas olen ma loodetavasti vähemalt naljakas , mitte vaid ... noh , selline , nagu mehed ikka välja näevad . </s> <s> Sest naise keha on looduse ülim meistriteos , jumalik nägemus , iluidee võit kaose üle , sellal kui mehe oma on selle utilitaarne derivaat , mis kõlbab kaitseks , toiduhankimiseks ja kõigeks raskeks ning ebameeldivaks , et inimliik ellu jääks . </s> <s> Kuid mitte vaatamiseks ! </s> <s> Ja tänagem , mehed , õnne , et seda on vaja ka puuduva kromosoomikomplekti õigel hetkel juurdetoomiseks ... </s> </p>
<p> <s> Nii ma seal siis püüdsin ust vaikselt lahti lükata ja siis enda järel sulgeda , seejärel pöördusin ja hakkasin üle tolle künka allika poole minema . </s> <s> Asusid asjad õnneks lähestikku – majake oli kõrgel , vaevalt sadakond meetrit seda kõige kõrgemat koht tähistavast vardast , allikas ka sealsamas sügava lõhe põhjas . </s> <s> Eks see , kes need kunagi püstitanud oli , oligi kohad nii valinud , et võimalikult mugav oleks . </s> <s> Igatahes kõndisin sinnapoole , kus lõhandik järsult allika poole laskuma hakkas , lasin teepeal suvalise kalju taha põie tühjaks ja kuna too tipupõndak oli sisuliselt sealsamas , esialgu järsult oma viis-kuus meetrit tõusva veerkivise kalde taga , otsustasin , et kui ma juba niikuinii seal olen , vaatan ka korra " päris " üleval ringi . </s> <s> Aga niipea kui mu vaade kogu ümbritsevale ookeanile avardus , tardusin ja jäin jõllitama , tundes , kuidas seljal jooksevad sipelgad ja juuksed tahavad püsti tõusta . </s> <s> Saare kõrval , nii nelja-viie kilomeetri kaugusel oli teine saar . </s> <s> Seisis seal süütu faktina , nagu oleks kõik korras . </s> <s> Kõik ei olnud kaugeltki korras . </s> <s> Too saar , millel asusime , oli küllaltki igava rannajoonega ja peale paari üsna kalda lähedal veest turritava kalju polnud midagi , ei mingeid abajaid ega laide . </s> <s> Kõrgeim koht , millel seisin , tõusis merepinnast vast kuus-seitsekümmend meetrit , nii et kuigi tegu oli vulkaanilise kaljuga , nagu neid piki mandrilammide lahknemisjoont Atlandi keskele natuke puistatud on , polnud kõrgused suured . </s> <s> Olin eelmisel õhtul näinud horisondil mingeid laike , kuid polnud isegi eriti vaevunud uurima , on's tegu on maa või pilveviirudega , sest niikuinii poleks meil olnud mingit võimalust jõuda vähemalt kolm-nelikümmend kilomeetrit eemal oleva maani , mis pealegi ei pruukinuks küünevõrragi paremaks osutuda kui see , kuhu sattunud olime . </s> <s> Ja mul ei olnud oma asukohast aimu – kusagil keset Atlandi ookeani , nagu ma juba ütlesin ; ei lennuki asukohamonitor ega mu pisike kaart vaevunud selle koha peal üldse mingit maad näitama . </s> <s> Nüüd aga seisis siinsamas kõrval teine saar , silma järgi sama suur kui meie oma . </s> <s> Hõõrusin silmi , saar ei kadunud . </s> <s> Ma ei ole pime , seda saart eelmisel õhtul ei olnud . </s> <s> Veerand tunniga vahtisin isu täis , siis kehitasin õlgu ja läksin pesema . </s> <s> Ma olin muidugi nähtust häiritud ja lootsin , et kui ma järgmine kord ringi vaatama lähen , ei ole taas midagi muutunud . </s> <s> Tegin igasuguseid oletusi , üks jaburam kui teine , ja kaalusin ka võimalust , et pikamaaujumine sellises vanuses mõjub vaimutegevusele halvasti . </s> </p>
<p> <s> Tagasi tulles veendusin , et viirastussaar oli ikka veel alles , ja suundusin hütti . </s> <s> Millegipärast ma ei tahtnud , et plika üksi ärkab – mine tea , ehmatab veel , et olen kadunud . </s> <s> Ta lamas lahtiste silmadega ja pööras end kähku minu poole , kui sisse astusin . </s> <s> Ma ei teadnud hetke , kuidas käituda , ent kui meie pilgud väga lühikeseks hetkeks kohtusid ja ta kiiresti kõrvale vaatas , sain aru , et temal pidi probleem veel hullem olema . </s> <s> Kuidagi andis see mulle õige suuna kätte . </s> <s> Lõpuks maksavad elukogemused ka midagi ja kuigi mul ei ole elus just palju naisi olnud – alla saja kindlasti – , tuli minul see õige rada leida . </s> <s> Istusin tüdruku ta kõrvale , lükkasin tal juuksed näolt ja suudlesin teda kergelt huultele . </s> </p>
<p> <s> " Kuidas magasid ? " </s> </p>
<p> <s> Ta liigutas ebamääraselt üht õlga . </s> </p>
<p> <s> " Tead , " panin oma häälde naeru , " igal seiklusel on oma head küljed – lennukiga alla kukkuda on muidugi ebameeldiv , aga ma ütleksin , et seltskond kompenseerib seda . </s> <s> See on ebatavaline olukord ja kõik mis toimub meie vahel , on ainult meie kahe asi . </s> <s> Nüüd aga vaatame , kuidas siit koju saada . </s> <s> Mina juba käisin pesemas , soovitan sullegi – see on meeldivalt värskendav – ja siis vaatame midagi süüa . " </s> </p>
<p> <s> Seda rääkides olin püsti tõusnud ja tuulasin majas ringi , andes talle võimaluse niiöelda mu selja taga oma riieteni jõuda . </s> <s> Ta tõstis need endale rinnale , kattes end kuidagimoodi ( ebapiisavalt muide ) ja libistas end kähku uksest välja . </s> <s> Lugesin kolmeni ja läksin siis vaatama , kas ta märkab teist saart või läheb otse allika juurde . </s> <s> Muigasin iseenda variserlikkuse üle ja üldiselt oli see suurpärane pilt , kuidas ta seal üle kivide silkas . </s> </p>
<p> <s> Otsisin need toidupakid välja ja vaatasin üle , leidsin ühest lauasahtlist ka mõned noad ja kahvlid , läitsin priimuse ja asusin kohvi tegema . </s> <s> Vast sel hetkel jõudis mulle üles , kuiväga meil on vedanud . </s> <s> Nojah , meil oli selja taga üks suur pingutus , mis oleks võinud ka merepõhja vajumisega lõppeda , kui saar oleks kaugemal olnud , meri külmem või kui meid oleksid oodanud vaid teravad ligipääsmatud kaljud . </s> <s> Me oleksime võinud esimesel ööl surnuks külmuda , natuke hiljem janusse või paari päeva pärast nälga kõngeda . </s> <s> Selle asemel olime mõningate kriteeriumite kohaselt suurepärase öö veetnud , huvitaval kombel polnud eelmise päeva pingutustest isegi mul jälgegi ja seal ma siis valmistasin kohvi , kuni mu unistuste printsess tutti loputas . </s> </p>
<p> <s> Ta tuli tagasi , oli endalegi särgi selga ajanud ja aitas vaikides väljas hüti ees seisvat lauda katta ( oli juba väga soojaks läinud ) . </s> <s> Toit muidugi polnud suurem asi , aga näljased olime mõlemad . </s> <s> Nosisime siis seal vaikselt , ta piilus ikka kahtlevalt minu poole , ilmselt oskamata-söandamata mingit käitumisliini välja mõelda , mina aga hakkasin aina süngemaks jääma ja tasapisi tekkis hirm . </s> <s> Ma ei teadnud veel , milles asi ja surusin seda maha , tundes piisavalt psühholoogiat , pidamaks seda vaid üheks stressistaadiumiks . </s> <s> Ent kusagilt olid sel lool nagu niidid lahti . </s> <s> Oleks virtuaalreaalsus tehniliselt teostatav , oleksin hakanud tõsiselt kaaluma võimalust ja otsima märke , et kas keegi mitte minuga mingit katset või nalja läbi ei vii . </s> </p>
<p> <s> Olime söönud ja vaadanud toiduvaru üle , jagades selle portsudeks ja leppides kokku , et püüame sellega võimalikult kaua läbi saada . </s> <s> Lürpisin end pingiotsale toetades ja päikesel soojendada lastes viimast kohvitilka , kui korraga taipasin , misasi vaikselt mu alateadvuse tiksunud oli . </s> <s> Varjud pöördusid valepidi . </s> </p>
<p> <s> " Lähme ... " kargasin püsti . </s> </p>
<p> <s> Ta oli lihtsalt ringi vaadates mu vastas istunud , nüüd uuris mind üllatunult , ent tuli küsimata mulle järele . </s> <s> Tõusin jälle sinna enam-vähem kõrgemasse kohta ja pidin peaaegu käpuli kukkuma ja kividest kinni haarama , kui toda teist saart nägin . </s> <s> Seekord olid mul küll juuksed püsti . </s> <s> Esiteks oli see saar äravahetamiseni sarnane meie omaga . </s> <s> Võib-olla ma oleksin seda esimesel pilgul tabanud , kui tegu oleks olnud peegeldusega , ent teisik ei olnud mitte pööratud nagu peegelpilt , vaid samapidi ja hoopis keeratud umbes kuuskümmend kraadi . </s> <s> Ent mitte see ei olnud kole . </s> <s> Too saar oli nüüdseks pööranud end veel paarkümmend kraadi ja paar kilomeetrit eemale nihkunud . </s> <s> Tähendab , loogiliselt võttes ei öelnud miski , kumb meist õieti pöördub ja nihkub , aga võimatu tundus uskuda selliseid tegevusi oma jalge all lebava juraka maalahmaka puhul , arvestades pealegi , et pealtnäha oli kõik korras . </s> <s> Hoopis lihtsam oli toda teist mingiks arusaamatult reaalseks miraažiks pidada . </s> <s> Teisel pool ekvaatorit muide käibki päike ju teistpidi ja lihtsam oli oletada , et lennuk , millega lendasime , oli niipalju kursist kõrvale kaldunud , et me hoopis valel poolkeral olime ... </s> </p>
<p> <s> " Naljakas , et me seda eile ei näinud . " </s> <s> Kaie hääl mõjus mulle nagu külm dušš , nii ükskõikselt argine oli see , kui ta leige huviga üle vee vaatas . </s> <s> Kuidas ma talle ütlen , et see lapp maad keerab ennast ja triivib kaugemale ? </s> </p>
<p> <s> Ohkasin : " Vaata läheduses ringi , kas siin veel mingeid inimtegevuse jälgi on . </s> <s> Mina hakkan uurima toda aparatuuri hütis – ehk õnnestub kuidagi signaal saata . " </s> </p>
<p> <s> Ta laskus koos minuga orgu ja koristas kõigepealt laua , sellal kui ma tundmatuid aparaate uurisin ja järjest tusasemaks muutusin . </s> <s> Viie minutiga oli mul selge , et see saab vaid pöörane vedamine olla , kui ma asjad õigetpidi tööle panen , ja poole tunniga oli mul selge , et ma ei oma õrnematki aimu , kust otsast alustadagi võiks . </s> <s> Korra tekkis tahtmine seadmestik isegi puruks peksta , lootuses , et ehk keegi tuleb mõne aja pärast vaatama , miks see vait jäi . </s> <s> Ma ei ole küll üldse tehnikainimene , hariduseltki humanitaar , ent teleka kaugjuhtimispuldiga tulen toime ja ka juhtmete ühendamiseks arvuti taha ei vaja ma abi . </s> <s> Sellel seadmestikul seal minu ees ei leidnud ma isegi sisselülitamisnuppu üles . </s> <s> Mitte üht tulukest või helendavat ekraani , mitte üht kirja või üldarusaadavat märki ja isegi mitte elektroonikaga tavaliselt kaasaskäivat tasast õrinat – mitte midagi . </s> <s> Ainult tumedad pinnad ja mulle tundmatute sümbolitega nupud . </s> <s> Ja muide – paljud teist on näinud täisautomaatset meteoroloogiajaama ? </s> <s> Vahtisin seda , kuni tasapisi avastasin , et millegipärast enam ei näe ... </s> <s> Vaatasin segaduses ringi , sest akna taga oli ikka hele päev ja – niipalju kui läbi tolmukriimulise plastiku paistis – taevas ainsagi pilveta . </s> <s> Järsku on teises küljes tume tormipilv ... kuigi mis see asjasse puutub ? </s> </p>
<p> <s> Tüdruk ilmus uksele ja teatas suhteliselt igapäevase tooniga : " Taevas on nii tume ... ja tähed paistavad . " </s> </p>
<p> <s> Olin kahe sammuga väljas , vaatasin ringi ja tormasin siis künkale oma vaatluspostile . </s> <s> Küll on hea elada nii lihtsakoelistel olenditel , kellele kõik toimuv on üks suur ime ! </s> <s> Kui selgel hommikupoolikul , kui kõik näib tavaline ja rahulik , hakkavad sinitaevas paistma tähed , on maailmaga midagi väga korrast ära . </s> <s> Too teine fantoomsaar oli end veel keeranud ja hulga kaugemale nihkunud , ent mul ei olnud tema jaoks momendil aega . </s> <s> Üritasin läbi sõrmede päikese poole piiluda , et olgugi võimalus kaduvväike , ega ometi varjutus alga ? </s> <s> Ei alanud , päikeseketas oli ümmargune . </s> <s> Siis avastasin , et saan päikest vaadata . </s> <s> Siis avastasin , et tegelikult on läinud hämaramaks ja märganud polnud ma seda vaid seepärast , et seni olid silmad lihtsalt jõudnud adapteeruda tasapisi väheneva valgusega . </s> <s> Varjud olid läinud tumedaks ja läbipaistmatuks ning siis hakkas meri tõusma . </s> <s> Tüdruk oli mulle järgnenud , nüüd tegi ta ebamäärast häält . </s> <s> Ma otsisin kobamisi ta käe , tõmbasin ta enda ligi ja surusin rinnale . </s> <s> Ta põimis käed peaaegu valutegeva tugevusega mu kaela ümber , sellal kui ma õieti tema poole vaatamata toda ülemõõdulist katastroofi jälgisin . </s> <s> Miski kusagil mu teadvusenurgas ütles , et see ei saa võimalik olla , terve suur saar ei saa heast peast lainetesse vajuda . </s> <s> Ma olin lugenud kirjeldusi tsunamitest ja vulkaanipursetest , selle kohta oli toimuv väga rahumeelne , ja liiga suur ja õudne oli toimuv ka , nii et polnudki meil midagi muud teha , kui vaid vaadata . </s> </p>
<p> <s> Vesi prahvatas rannale ja tungis ülespoole . </s> <s> Veel pool tundi tagasi kindlana suvepäevas unelenud saar meenutas pigem mõnd algava tõusuga vee alla kaduvat laidu sügisõhtuses Põhjameres . </s> <s> Tihenevas videvikus lõõtsus jahe rahutu tuul ja ümberringi mühises , kohises ja raksus edasitormav vesi . </s> <s> Ent sedamööda , kuidas saar vajus , jäi kihisev ja pulbitsev keeris aina rahulikumaks , ja kui lained olid juba otse viimase künka all , oli veetõus väga ebareaalne , nagu ei puutukski see enam maaga kokku . </s> <s> Ma ei tea , mida Kaie tegi , aga mina pigistasin silmad kinni kui vesi pidi meieni jõudma , ja kaalusin , kas keeris meid kaasa viib ja kui ei vii , siis kui kaua me pinnal püsime . </s> <s> Ja tegelikult oleksin ma hirmsasti teada tahtnud , mis õieti toimub , sest selle küsimusega oli palju helgem tegeleda kui otse silme ees seisva hukuga . </s> </p>
<p> <s> Nii ma ei tajunudki , kui vesi meieni jõudis , vaatasin ringi alles siis , kui miski nagu imekergelt hinge kinni lõi . </s> <s> Vaateväljast käis üle mingi vari – see oli üle pea lööv laine . </s> <s> Me olime vee all ja ei olnud ka – vesi oli saare neelanud , aga me ei tundnud seda . </s> <s> Muu saarega paistis samamoodi olevat , sest kui ma tüdruku käed lahti päästsin ja maad katsusin , oli see kuiv . </s> <s> ( Miks ma seda õieti tegin ? </s> <s> Enda särk oli ju lähemal . ) </s> </p>
<p> <s> " Kas me oleme nüüd surnud ? " küsis ta , ja millegipärast ajas see mind pööraselt naerma – ilmselt kergendusest , et hing sees , kuigi ma millestki aru ei saanud ; ent elada on ikka hea . </s> <s> Vaatasin ringi – veepind helkles kusagil ülevalpool , meie ümber oli rohekas hämarus ; tähed olid kadunud . </s> </p>
<p> <s> " Läheme hütti , " kohmasin , sest kuigi sellest ei saanud ju mingit kaitset olla , ei meeldinud mulle seal " lagedal " . </s> <s> Jahedaks oli ka läinud ning maailma lõppu ei pea minuarust kividel palvetades vastu võtma , kui on võimalik valida diivan ja head konjakit . </s> </p>
<p> <s> " Kus me oleme ? " tahtis Kaie teada , kui onni poole kõndisime . </s> </p>
<p> <s> " Ehk on see mingi versioon Atlantise hukkumisest ? " kehitasin õlgu . </s> <s> " Ma ei tea . </s> <s> Ootame , mis saab . </s> <s> Senikaua on istuda mugavam kui seista ja mulle tundub , et võime proovida taas kohvi teha ... </s> <s> Esiteks on olukord nii põrunud , et ma ei näe põhjust selles osas kokkuhoiul ja teiseks tahan ma teada , kas siin tuli põleb ja nii edasi ... kuigi ma täpselt ei tea , mis ma selle teadmisega peale hakkan ... </s> <s> Kahju , et midagi kangemat ei ole – kui üldse kunagi üks kõva klõmakas ära kuluks ... " </s> </p>
<p> <s> " Midagi ju oli . " </s> </p>
<p> <s> Naised vist orienteeruvad köögikappides juba instinktiivselt paremini . </s> </p>
<p> <s> " Näita . " </s> </p>
<p> <s> Rumm oli korralik , võtsin paar punnsuutäit – plika keeldus vastikusgrimassiga – ja asja üle järele mõeldes panin ülejäägi kappi tagasi . </s> <s> Elu oli niigi väga kreisiks läinud , polnud mõtet seda veel pohmakaga vürtsitada . </s> </p>
<p> <s> Need pingid hüti ees olid tegelikult päris mugavad , ja kuna meil midagi paremat teha polnud , otsustasime sinna pesa teha . </s> <s> Nagu ma mainisin , oli üsna külmaks läinud , nii et sättisime kohvitassid lauale käeulatusse , voodimadratsi endale alla ja tõmbasime teki ning muud riideräbalad ümber . </s> <s> Natuke aega ei juhtunud midagi . </s> <s> Hämarus ehk tihenes , aga mitte oluliselt . </s> <s> Siis hakkas plika nihelema . </s> <s> Otsa ta mulle ei vaadanud , hoopis peitis pea mu õlale ja tundsin , kuidas keelots mu kaela puudutas . </s> <s> Selge . </s> <s> Sellist tüdrukut , nagu ma vist juba maininud olen , on kirjeldamatu lust kaisus hoida , hellitada üldse midagi mõtlemata – parim ajaveetmisvorm , mis olemas saab olla . </s> <s> Eks ma silitasin siis teda ka siit ja sealt ning lõpuks sättisin ta endale sülle . </s> <s> Nii on väga mugav ja kuigi ma kaotasin ajataju , armatsesime seal vist tundide kaupa . </s> <s> Ma ei ole mingi eriline jäär ja järele mõeldes polnud ma varem elus midagi sellist teinudki . </s> <s> Aga tüdruk oli mulle kuidagi pähe roninud ja teiselt poolt otsisime vist mõlemad pelgupaika ümbritseva eest . </s> <s> Ega ma siis kogu aeg ei jaksanud ka , aga ta toetus mul täpselt õige koha peale ja kui mu väikemees ära vajus , tuli lihtsalt niisama natuke oodata ja muidu ta jalgu või rindu silitada . </s> <s> Ning kui siis mu mõnuvarras otsustas end jälle täis pumbata , polnud muud vaja , kui meid vaikselt kiigutama hakata , sest kogu selle aja ei lahkunud ma ta soojast ja niiskest tupest . </s> </p>
<p> <s> Lõpuks vist tukastasime natuke . </s> <s> Igatahes kui ma ringi vaatasin , oli nagu heledamaks läinud . </s> </p>
<p> <s> " Lähem vaatame , mis uut , ja kas allikas on alles , " laususin tasa ja hellalt , proovides end üles ajada . </s> <s> Ta puges tekkide vahelt välja , väristas õlgu ja ajas särgi kähku selga . </s> <s> Minu poole ta jälle ei vaadanud ja mul jäi vaid mõistatada , mis ta kõigest sellest arvas . </s> <s> Häbenes ta seda , mida tegime ? </s> <s> Ei suutnud ta ohjeldada oma soovi seksida , proovida midagi tema jaoks uut , ent samas suutmata midagi peale hakata tobedas olukorras , kus ma ühtaegu olin justkui ta armuke , reaalselt aga ikka ta isa vana sõber ? </s> <s> Miks peab küll seda nii keeruliselt võtma ... </s> <s> Aga mis ma ise oleksin arvanud üheksateistaastaselt , kui oleksin voodisse sattunud mõne ... ütleme , kena kolmekümneaastase ema töökaaslasega ? </s> <s> Jah , mina võisin seda kergelt võtta , temal arvatavasti polnud lihtne . </s> <s> Peale seda , mis oli meie vahel toimunud , olin mina laetud hellusest ja erootikast , oleksin tahtnud teda taas ja taas kallistada , iga kord möödudes suudluse poetada ... </s> <s> Ent pidi minema aastaid , enne kui ta samamoodi , selgel pilgul ja avatud huulil mulle vastata oleks saanud , kuigi ta seda südamepõhjas üle kõige ihkas . </s> </p>
<p> <s> Me ei jõudnud veel minema hakatagi , kui valgus kasvas nii kiiresti , et see selgelt tajutav oli . </s> <s> Vaatasime korra teineteisele otsa ja lidusime künkatipule . </s> </p>
<p> <s> Meie pea kohal lahvatas veidrat tuhmsinist tooni lõõsk , see laienes pisut ebakorrapärase ringina ja korraga olime lageda taeva all . </s> <s> Silm kohanes kümne sekundiga ja sain aru , et hele oli see tundunud vaid rohelise hämarusega võrreldes . </s> <s> Tundsin tea mitmendat korda , kuidas seest õõnsaks läheb , sest lisaks täiesti tavalise moega päikesele tabasin ühe kiire pilguga veel mingi asjanduse , mis sinakasvalgena laotuses põles , heledus napilt alla selle piiri , et mitte märgatavat varju anda . </s> </p>
<p> <s> Meri langes . </s> <s> Oleksin selle peaaegu maha maganud , sest kulus aega , enne kui vapustatud teadvus suutis ümberringi toimuvat veidrat apokalüpsist hoomata , ja mina vahtisin alles mokk töllakil taevast . </s> <s> Me kerkisime justkui mingist hämust välja ja – nagu ma neid hetki hiljem vaimusilmas uuesti läbi elades ja üle mõeldes aru olen saanud – olime mingi osa ümbritsevast ookeanist kaasa võtnud ning kui nüüd asetusime uude maailma kõrgemale , kui vanas olime olnud , voolas vesi ühe järsu lainena meid ümbritsevasse merre . </s> </p>
<p> <s> Maa vappus . </s> <s> Lisaks jõhkrale raputusele , mis meid jalust niitis , põrusime veel paar korda valusalt nagu herned trumminahal . </s> <s> Universum krigises ja ägises , ebamääraselt kauget kõue meenutav tümin lõppes kõrvulukustava raksatusega . </s> </p>
<p> <s> Ajasime end tasapisi üles ja kui olin veendunud , et meil mõlemal on kondid terved , vaatasin ringi . </s> <s> Olime sattunud mingi saarestiku keskele ja ühele lähemale saarele kuidagimoodi " otsa põrutanud " . </s> <s> Meie saare see nurk oli üles pundunud ja mõranenud , selle kohal keerles paras tolmupilv ja valgeharjaline vesi põgenes koskedena , vajudes rahututesse , kui keedes tormitsevatesse lainetesse . </s> <s> Pilku kaugemale keerates nägin , kuidas hiidlained ümbritsevate saarte randa prahvatasid , siin-seal kaljudel kustudes , teisal jälle suure tüki metsa või kallast kaasa viies . </s> </p>
<p> <s> Taas oli soe ja lõpuks häiritud loodus rahunes . </s> <s> Kui veerand tundi oli mööda läinud , pöördusin lõpuks oma kaaslase poole . </s> <s> Mul ei olnud ideesid ja vist olin seda nii selgelt mu näost näha , et ta turtsatas : " Veel kohvi ? " </s> </p>
<p> <s> Mis mul muud üle jäi , kui kaasa naerda . </s> <s> " Peaksime ehk vaatama , mis seal suuremal saarel on , aga ma eelistaksin heameelega vähemalt mõni tund oodata . " </s> <s> Laskusime oma hüti poole ja vist mõtlesime mõlemad murega , mida põrutused meie pelgupaigale , nii vilets kui see ka polnud , teinud on . </s> <s> Paraku oli kõik terve , isegi kapid polnud lahti , kuigi mõned väiksemad asjad olid põrandal laiali . </s> </p>
<p> <s> Sügasin oma tärkavat habemetüügast ja võtsin järgmise punnsuutäie rummi . </s> </p>
<p> <s> " Saapaid pole meil ka , nii et ma ei tea , kuidas me üle kaljude saame , kui minna tuleb . </s> <s> Teiselt poolt ei ole ma kindel , et meil üldse minna tuleb . </s> <s> Miski ei ütle , kus me õieti oleme ja et kui see idiootlik saar veel sõitma hakkab , siis kas meil on parem peale istuda või maha jääda . " </s> </p>
<p> <s> " Kus me siis sinu arvates oleme ? " </s> </p>
<p> <s> " Atlantis see vist nüüd igal juhul enam ei ole , " kehitasin õlgu . </s> <s> " Eks valime järgmise SF-stsenaariumi – paralleelmaailm . </s> <s> Seletab see kuidagimoodi ka Atlantise legendi – et järsku see nende maa libiseski kuidagi kuhugi mujale ... ja see siin ongi Atlantis , " panin ka enda jaoks asjad kokku . </s> </p>
<p> <s> " Aga see pool , mis maha jäi ? " </s> </p>
<p> <s> Väljend polnud korrektne , kuid arusaadav . </s> <s> " Ehk hajub kuidagi ise , kui lahjaks jääb ... noh , osa minema triivib ? " mühatasin ja taipasin alles siis , et mu killutsemise pärast öeldud lauses võib ka midagi peituda . </s> <s> Ent üks oletus ei olnud parem kui teine . </s> </p>
<p> <s> Meil ei olnud oma ajaga seal tol hetkel midagi peale hakata ja niisama ootamise asemel kipub inimene siis igasuguste rohkem-vähem mõttetute tegevustega aega viitma . </s> <s> Meie hakkasime tegelema majapidamistöödega . </s> <s> Vedasin madratsi hütti tagasi , plika koristas laua ja siis otsustasime allikal ära käia , haarates kaasa niipalju tühje ämbreid-pangi , kui seal oli ( kaks suurt ja mõned väiksemad ) . </s> <s> Kaljud olid siin-seal lõhenenud , nii et rajal oli kive . </s> <s> Olin muretsenud , et ega see maavärin veesooni muutnud ja nii meid janusse määranud ning see vaatepilt häälestas kõige halvemateks kartusteks . </s> <s> Kuid allikaga oli kõik korras , ehkki nii kümmekond meetrit eemal , madalamal on avanenud üks uus lõhe . </s> <s> Igaks juhuks ronisin seda uurima ja kui seletamatuid nähtusi koguda , siis pettuma ma ei pidanud – tumepruuni tuffi sisse tekkinud praost paistis helevalge mäesüdamik . </s> <s> Too valge kivi oli nii kaugel , et ma ei ulatunud seda puudutama , ja lõhe nii kitsas , et ma ei mahtunud sisse . </s> <s> Üks koht oli nii lai , et Kaie ehk oleks mahtunud – oli ta ju ligi kaks korda minust peenem – ent ma leidsin , et nii tühisel põhjusel pole vaja riskida sellega , et ta sinna tagatipuks veel kinni jääb . </s> </p>
<p> <s> Olime just oma veepunsudega mäeharjale tagasi olime jõudnud , kui tüdruk osutas horisondile : " Meile tuleb külalisi . " </s> </p>
<p> <s> Tal olid nooremad ja tervemad silmad kui mul . </s> <s> Ma ei vajanud igapäevaelus prille , ent ma isegi mitte ei proovi võistelda teismelise terasuse ja kiire reaktsiooniga . </s> <s> Asjandus , mida ta näinud oli , suurenes aegamööda ja hea on , sest nii lasi ta meil endaga harjuda , sest õige varsti tundsin ära pterodaktüluse . </s> </p>
<p> <s> Meil ei olnud vaja sõnagi vahetada , vaevu oma samme rahulikuks seades vupsasime suurima mõeldava kiirusega hütti ja vaatasin ringi relva järele . </s> <s> Enda kaitsmise vajadus oli mul muidugi peast läbi käinud , ent midagi sobivat polnud näppu juhtunud , et seda nii-öelda käepäraselt valmis panna ; ja hiljem , kui olemine pööraseks läks , tundus kuidagi naeruväärne kaelakukkuva taeva vastu kaigast otsida . </s> </p>
<p> <s> Lind oli pterodaktüülus ja ei olnud ka . </s> <s> Tundus , et ta ei ole meid märganud või ei soovinud kohe rünnata , sest ta tiirutas saare kohal ja uuris seda . </s> <s> Varsti tuli teine . </s> <s> Ja mõne aja pärast oli neid üleval tükki kakskümmend . </s> <s> Vahtisin neid suure huviga , sest igaüks oli natuke erinev , kahte päris ühesugust vist polnudki . </s> <s> Enamikul olid küll pea ja kael nahksed ja tuhkjad , suuremal hulgal olid tiivad hõbehallid ja muide tundusid sulised ( mitte lennunahad ) , ent esines ka kõiki muid mõeldavaid värve . </s> <s> Siin-seal tabasin nende peal kummaliselt teravaid , justnagu joonistatud kujundeid ja kord arvasin isegi nägevat joonistatud loomapead , kuid see võis olla silmapete . </s> </p>
<p> <s> Siis tuli veel kaks sellist , kes erinesid teistest tumepunase värvi ja oranžilt luminestseerivate tiivanukkide poolest . </s> <s> Ma ei uskunud oma silmi , kuid nad ajasid teised kaugemale – kuidagi muidu ei oska ma nähtut seletada . </s> <s> Siis tuli veel kaks , kes paistsid nende punastega paremini läbi saavat , kuigi nad olid tavapäraselt hallid , kummalgi vaid üks tiivanukk oranž , ja üks neist laskus kaljutipule meie lähedale maha . </s> <s> Linnud – või tegelikult peaks vist ütlema " sisalikud " – karjusid vastastikku , siis laskus maha ka teine viimasest hallist paarist . </s> <s> Vahepeal tuli linde juurde ja ka neid punaseid tekkis järjest rohkem , nii et nad surusid kõiki teisi kaugemale . </s> <s> Analoogiat oli võimatu mitte märgata – kogunes uudishimulikke , siis tuli politsei korda looma ja keegi spetsialist asus asja uurima . </s> </p>
<p> <s> " Püsi siin ja ära ennast näita . " </s> </p>
<p> <s> Astusin hütist välja ja hüüdsin neid . </s> <s> Nad kargasid õhku , kuid laskusid kohe jälle laperdades maha , uurisid mind ühe silmaga , karjudes midagi vastastikku ja punastele üleval . </s> <s> Kõik jäi rahulikuks . </s> <s> Seisin ja vahtisin neid . </s> <s> Üks neist võttis lõpuks julguse kokku ja tuli lähemale . </s> <s> Astusin talle kaks sammu vastu , tõstsin aeglaselt tema poole tühjad peod , siis lasin käed alla ja jäin teda uurima . </s> <s> Ta nihkus ettevaatlikumalt , järjest aeglasemalt lähemale . </s> <s> Kui meie vahemaa oli umbes viis meetrit , tõstsin keelavalt käe ; ta sai sellest silmapilk aru . </s> <s> Mis seal salata , arvestasin , et ehk suudan veel sisse tagasi hüpata , kui asi teravaks läheb . </s> </p>
<p> <s> Nii lähedalt oli selgelt näha see , mida juba arvanud olin – nad olid riides . </s> <s> Mitte nagu inimesed , pigem meenutas kehakate tippujujate liibuvaid voolujoonelisi kostüüme . </s> <s> Tiivad ja saba koosnesid arusaamatutest nahksetest ribadest , mis vist ikka olid suled , muu nahk oli paljas , välja arvatud tutt peas , ja küünistega jalad olid katteta . </s> <s> Oli ilmne , et lendaval olendil polnud saapaid vaja ja tulemusena pidi ta otsima teed nagu meiegi paljajalu . </s> <s> Või pean ma ütlema paljakäsi ? </s> <s> Ta oli tulnud nagu lind – tiivad seljal , jalad maas ja pilk maapinnal otsimas kohta , kuhu astuda , hetketi kiiresti üles vaadates – ent nüüd toetus ta tiivaotstele ja tagumikule ja pööras jalad ette ja pea üles ja ma võisin selgelt ette kujutada , kuidas tavalises olukorras ta ripub tiibupidi kusagil ja teeb jalgadega tööd , näiteks mängib viiulit või kirjutab arvutil . </s> <s> Sest oli ilmselge – minu ees oli intelligentne olend . </s> </p>
<p> <s> Ma ei osanud mitte midagi peale hakata ja – kätt südamele pannes – ma ei kartnud üldse ja mul oli sigapõnev . </s> </p>
<p> <s> Ta kallutas ülimalt linnuliku liigutusega pead ja tegi : " Kääk . " </s> </p>
<p> <s> " Vabandust , tiivuline , ma ei saa aru . " </s> </p>
<p> <s> " Kr-kääk . " </s> </p>
<p> <s> " Mulle tundub , et sel viisil läheb palju aega , enne kui me teineteist mõistma hakkame . " </s> </p>
<p> <s> " Krääk-kääk-kree-krääk-kääk . " </s> </p>
<p> <s> Me jätkasime nii päris tükk aega . </s> </p>
<p> <s> Siis sai mul villand ja ma otsustasin midagi huvitavamat teha . </s> <s> Silusin aegamööda ühe liivalapi ja joonistasin sinna sõrmega kaks nurkapidi koos ruutu , ühe jagasin üheksaks ja teise kuueteistkümneks ruudukeseks ja siis joonistasin kahe nurga vahele kaldjoone – noh , Pythagorase teoreem , nagu need , kes koolis käinud , juba aru said . </s> <s> Astusin eemale . </s> <s> Ta silmitses kujundit tükk aega , siis nihkus lähemale ja tegi joonise lõpuni – sirutas välja ühe jala küüne , tõmbas kaldjoonele ruudu ja jagas selle kaheksa joonega kahekümne viieks , ise rõõmsalt krägisedes . </s> </p>
<p> <s> Mõtlesin natuke , siis tegin ühe täpi ja selle kõrvale kriipsu , siis kaks täppi ja selle kõrvale " 10 " , siis kolm täppi ja selle kõrvale " 11 " , neli täppi ja " 100 " , viis täppi ja " 101 " ja lõpuks kakskümmend viis täppi ja " 11001 " . </s> <s> Siis joonistasin ringi ja kirjutasin selle kõrvale " 11.001001000011111101101 " . </s> <s> Olin iseenda üle uhke ; see on loomulikult suur juhus , et mäletasin peast kakskümmend kohta π-d binaarkujul . </s> <s> Elukas mõtiskles selle kallal oma viis minutit , siis hakkas vaimustusest lausa keksima . </s> <s> Nad vahetasid teise kaugemale jäänud lendelukaga kääksatusi , koos hakkasid nad midagi joonistama , kuid läksid siis omavahel vaidlema . </s> <s> Sain ka aru , milles asi – liivapinda ei jätkunud . </s> </p>
<p> <s> Nüüd hüüdis üks neist midagi ülespoole , talle vastati ja nii mõnedki laskusid veel maha . </s> <s> Elukas vehkis minu poole ja mul jäi vaid oletada , et tegu on rahustavate liigutustega , sest nii nagu kõnest ja näoilmest , sain ka žestidest aru vaid kõige lihtsamatest ja väga elementaarsel tasandil . </s> <s> Üldiselt kartsin , et asi jookseb umbe . </s> <s> Me olime teineteist veennud , et oleme intelligentsed , kuid mis edasi ? </s> <s> Millal ma saan esitada kõik need küsimused , mis keelel kibelesid ? </s> <s> Poole aasta pärast , kui keel selge ? </s> </p>
<p> <s> Igatahes selleni me ei jõudnudki , sest kohe hakkas taas juhtuma . </s> <s> Korraga haaras elukaid põgenemismeeleolu , järsku põrkasid nad eemale , tõusid tiibu laperdades õhku ja kadusid kaugemale . </s> <s> Vaatasin ringi , et mis neid hirmutas , aga ei leidnud midagi peale selle , et Kaie oli ukse peale ilmunud . </s> <s> Tüdruk heitis põgenevatele lindudele pilgu ja vaatas küsivalt minu poole . </s> <s> Kehitasin õlgu : " Kõik oli hea , kuni sina tulid . " </s> </p>
<p> <s> Ta turtsatas pahaselt , siis tuli minu kõrvale . </s> <s> Taevas kaikus ühe linnu hüüe . </s> <s> Võtsin tüdruku käe ja nii me neid vaatasime , kui nad seal umbes kilomeetrises ringis keerlesid , aeg-ajalt saare kaugemates osades maha laskudes . </s> </p>
<p> <s> Vaatasime seda oma veerand tundi , siis jäi mul taas ohata : " Veel kohvi . " </s> </p>
<p> <s> Läksin lasin põie välja ja panime priimuse jälle tossama . </s> <s> Need kapid hütis olid nagu vanapagana kübar , sest plika oli endale leidnud suhkruasendajat – sest ta kavatses ( kujutage ette ! ) jõudumööda oma tavalise dieediga jätkata – ja mina purgi koorepulbrit , mis vastupidi kõigile ootustele polnudki nii talgimaitseline . </s> <s> Ehk mõjub seismine keemiale kuidagi positiivselt ja kõige hullemad E-d lagunevad ajapikku ? </s> <s> Palja musta kohvi joomine aga – eriti tühja kõhu peale – tekitab mul kõhus luriseva aktiivsuse , kui üks maopool üritab teist seedida . </s> </p>
<p> <s> Ega me eriti süüa ei tahtnud , rohkem näkitsesime niisama . </s> </p>
<p> <s> Vett meil oli , kuid rohkem selleks , et liikuda , läksin ühe tühjakssaanud mannerguga allikale . </s> <s> Poolel teel värises maa . </s> <s> Jalgealune õõtsatas ja miskipärast meenus mulle laev , mida madalikult lahti hiivatakse . </s> <s> Kaotasin tasakaalu ja kukkusin . </s> <s> Mäed pragunesid mu ümber ja ühe rajast madalamale viiva kitsa harukuristiku põhjas avanes pragu . </s> <s> Neid vales suunas minevaid lõhesid kaljude vahel oli siin igal pool , see ei jäänud allikateele ja mul polnud juhtunu vastu vähimatki huvi . </s> <s> Kuid heitsin siiski möödaminnes pilgu sinnapoole , tardusin paigale ja ronisin siis lähemale . </s> <s> Avastasin , et sealtkaudu on avanenud mingi suurem maaalune tühimik ja too valge kalju selle põhjas näis kiiskavat . </s> <s> Minus tärkas uudishimu . </s> <s> Maa enam ei värisenud , kõik oli paigale jäänud . </s> <s> Ootasin igaks juhuks veel paar minutit , siis laskusin piki kuristikku alla . </s> <s> Seinad olid võrdlemisi järsud , kuid olin ettevaatlik . </s> <s> Mulle tundus , et too valge kivi ise helendas pimedas . </s> <s> Ma ei kavatsenud riskida ja kui tundus , et niisama lihtne edasi minna ei ole , loobusin . </s> <s> Kummardusin vaid ettevaatlikult mingist seal kaljude vahel kasvavast madalast viletsast põõsast kinni hoides kaugemale , ent paraku just sel hetkel maapind õõtsatas taas . </s> </p>
<p> <s> " Loll , " andsin endale lühidalt hinnangu , kui pea ees sinna prakku lendasin . </s> <s> Põõsastest ma lahti ei lasknud , nii et korraks jäin rippu . </s> <s> Ent olin lennanud peadpidi vastu kaljut , silme ees lendas sädemeid ja järgmiseks leidsin end alt põhjast , põõsatutid ikka veel peos . </s> <s> Minu pea kohal oli nagu käristatud riba sinist , muidu aga ümbritses mind igast küljest tume mägi . </s> <s> Raputasin pead ja ajasin end jalule . </s> <s> Keha oli valus , kuid katki midagi ei olnud , kuklas aga tõusis jurakas muhk . </s> <s> Ma ei tea , kas tõukeid oli rohkem ja kaua ma teadvuseta olin ; kaldun siiski arvama , et kindlasti mitte üle minuti . </s> <s> Tahtsin muidugi kohe üles tagasi , ent asja uurides avastasin , et see pole nii lihtne – kalju oli sile ja järsk . </s> <s> Kobasin siis teed otsides edasi , lootes et kusagil mujal on see ehk lihtsam . </s> <s> Jõudsin tolle valge kaljuni ja veendusin , et ta tõesti helendas . </s> <s> Paraku polnud mul selle avastusega mitte kuraditki peale hakata , sein oli sile . </s> <s> Turnisin kukkumiskohta tagasi ja leides natuke lootustandvama koha , alustasin ronimist . </s> <s> Õieti – ronida polnud seal midagi , kõrgust oli seal vaevalt kolm meetrit . </s> <s> Väga siledat meetrit . </s> <s> Nägin viis minutit vaeva , siis kukkusin alla tagasi ja puhkasin . </s> <s> Hüüda ja kutsuda Kaie appi ? </s> <s> Vist vihastasin isegi selle mõtte peale nii , et see andis mulle jõudu . </s> <s> Võtsin kaks sammu – niipalju kui lõhe laius lubas – hoogu , sihtisin varbad vaevumärgatavale kühmule ja paiskasin end üles . </s> <s> Esimesel korral põrkasin tagasi , teisel lõin huuled vastu kivi veriseks , ent kolmandal katse haakisin näpud kalju harjale ja seal ma siis rippusin ning kirusin kõiki neid tunde , mida ma jõusaalis või metsas joostes ei olnud veetnud , vaid raamat põlvedel teleka ees tukkunud . </s> <s> Ja nagu sellest veel vähe oleks , hakkas maa taas värisema ja arvake ära – silmanurgast piiludes nägin , et pragu hakkab uuesti sulguma . </s> </p>
<p> <s> Ma ei tea , mis ma õieti mõtlesin . </s> <s> Vist isegi naersin maniakaalselt . </s> <s> Vaadake , olin ainult tsirkuses näinud , kuidas keegi end sellisest asendist üles vinnab . </s> <s> Olin lootnud , et saan varbad kuhugi vahele , paraku rippusin aga vaid käte jõul . </s> <s> Ma vihastasin . </s> <s> Õhutasin seda meelega , et rohkem adrenaliini kätte saada . </s> <s> Kirusin ennast ja seda tobedat kaljut ja rebisin siis ülespoole . </s> <s> Lõug tõusis servani , varbad nagu leidsid midagi toesarnast , heitsin vasaku käe ette . </s> <s> Minu kirjeldamatuks rõõmuks tabasid sõrmed mingit kaljupragu . </s> <s> Veel üks silmeesist mustaks võttev pingutus , ja siis oli ka parem käsi seal praos . </s> <s> Nüüd tirisin juba mõlema käega ja sekund hiljem olin kõhuli kaljul ning hingeldasin nagu kala kuival , higist üleni märg nagu põrandakalts . </s> </p>
<p> <s> Mul oli speleoloogiast kõrini , nii et puhanud minuti , ajasin end üles , võtsin selle neetud püti ja komberdasin allikale ... vaid selleks , et leida viimane madal lomp , mis ei olnud veel kaljudesse voolanud . </s> <s> Keerasin kannal ringi ja läksin aegamööda üles tagasi , proovides teel oma hingamist korda saada . </s> <s> Kui ülespoole jõudes vaade mu ees avardus , märkasin , et olen järjekordse maailmalõpu maha maganud . </s> <s> Saar oli tõepoolest ennast lahti rebinud ja meid ümbritses igast küljest hall märatsev udurõngas . </s> </p>
<p> <s> Mis Kaiega on ? </s> <s> Sammusin kiiresti hüti poole , ta ilmus uksele , karjatas ja tormas siis ehmunult minu poole . </s> <s> Vaatasin ringi , üritades taibata , kust suunast nüüd kollid tulevad , kuid kui ta minuni jõudis , sain aru , et asi on mu lõhkises mokas ( ja sealt habemesse ja särgile nirisenud veres ) , mille tõtt-öelda olin juba unustanud . </s> <s> Paraku vedas ta mu hüti juurde , surus istuma ja hakkas poputama ; tegin veel selle vea , et rääkisin talle ära , mis minuga juhtunud oli . </s> <s> Temalt sain omakorda teada , et niipea kui esimene tõuge oli ära olnud , olid linnud kuidas jaksasid laiali lennanud . </s> <s> Siis oli saar nagu tõusma hakanud , korraks oli ta arvanud , et me lendame , ja siis oli tekkinud see udu või " rõngaspilv " , nagu ta ütles . </s> <s> Ta oli lootnud , et ma iga hetk tulen ja pidanud paremaks hütis oodata – iseenesest parim , mida ta teha võis . </s> </p>
<p> <s> Egas midagi – sättisime end istuma , tohterdasin end rummiga ja ka plika proovis suutäie – nagu ta ütles , et ma üksi selle järele ei haiseks . </s> <s> Paraku pani kange alkohol ta läkastama , nii et lõhna sai ta kindlasti juurde . </s> </p>
<p> <s> Seekord istusime lihtsalt kõrvuti . </s> <s> Hoidsin ta ümbert kinni , ta pea toetus mu rinnale ja vestlesime vaikselt , teinekord ka pikkadeks minutiteks vait jäädes . </s> <s> Paistis , et ta on väga väsinud , ja lõpuks jäi ta magama . </s> <s> Meie ainus kell oli mobiili peal ja kuna akut laadida polnud lootustki , lülitasin seda vaid vahel harva sisse just kella vaatamiseks . </s> <s> Päev oligi tegelikult õhtusse jõudnud . </s> </p>
<p> <s> Tabasin silmanurgast mingi liikumise ja pead pöörates tardusin . </s> <s> Maa oli üsna kaljutipu lähedal lõhenenud ja lõhest roomas aegamööda välja miski , mis meenutas garneeri ja tarantli ristsugutist , ainult et oli umbes kakskümmend meetrit pikk ja helevalge . </s> <s> Järgmiseks tabasin ma kedagi lendamas – ja tõepoolest , see oli üks neist esimesel hetkelt mulle pterodaktüülust meenutanud lindudes , hõbehall ja ühe heleoranži tiivanukiga . </s> <s> Võimalik , et seesama , kellega vestelnud olin , kuid kindel olla ma loomulikult ei saa . </s> </p>
<p> <s> " Mis ? " tahtis tüdruk teada , ju olin ta üles ajanud . </s> </p>
<p> <s> " Rahvarohkeks läheb siin , " pomisesin talle vastu , ja kuigi ütlesin seda vaikselt ja uinutavalt , oli ta muidugi krapsti üleval . </s> </p>
<p> <s> Lind laskus tolle košmaarse peletise lähedale maha ja karjus ta peale . </s> <s> Midagi märgatavat elukas talle ei vastanud . </s> <s> Lind tõusis õhku ja laskus poolele maale meie ja eluka vahele . </s> </p>
<p> <s> " Ega nad meile külla ei tule ? " pani see mind omaette pomisema . </s> </p>
<p> <s> " Mida pakud ootamatule külalisele , " turtsatas tüdruk . </s> <s> " Kohvi ? </s> <s> Neid ei maksa karta . " </s> </p>
<p> <s> Võpatasin ja vaatasin talle teravalt otsa , kui viimase lause tähendus mulle üles jõudis . </s> <s> Ma austan sügavalt naissugu , ma kummardan siiralt nende ees ja kohtlen vähemalt kui võrdset , ent mingi sisuline mõtteavaldus tolle plika suust kõlas umbes sama võimatult , kui näiteks mu bernhardiin ühel hommikul , kui ma hakkan uksest väljuma , mulle möödaminnes haugataks : " Sa unustasid oma diplomaadi . " </s> <s> Võimalik , et taipaksin alles tööl , et shit , see ei saa ju olla ... </s> <s> Kaie oli selles seikluses olnud minu blondiin . </s> <s> Nagu kohustuslik vaatamisväärsus Triatsetaadi Täistegemise Koondises " Hollywood " . </s> <s> Ta oli mulle järgi ujunud , tasse pesnud ja minuga maganud . </s> <s> Ta oli ka osutanud mõnedele asjadele , kui oli esimesena juhtunud sinnapoole vaatama . </s> <s> Rohkemat ma temast ei oodanudki . </s> </p>
<p> <s> Ta ise aga näis oma sõnadest sama kohkunud kui mina . </s> <s> Mulle tundus , et ta tuigub . </s> <s> Hüppasin püsti ja toetasin teda , õigemini tõmbasin enda vastu . </s> </p>
<p> <s> " Mis juhtus ? " </s> </p>
<p> <s> Ta ei vastanud . </s> </p>
<p> <s> " Mis sa nende kohta ütlesid ? " </s> </p>
<p> <s> " Ma ei tea ... " </s> </p>
<p> <s> " Sa ütlesid , et neid ei maksaks karta . </s> <s> Kust sa tead ? </s> <s> Miks sa nii arvad ? " </s> </p>
<p> <s> " Ma ei tea ! " </s> </p>
<p> <s> Ta hääles oli paanikat ja ma jätsin järele . </s> </p>
<p> <s> Seisime oma viis minutit . </s> </p>
<p> <s> " Teeme siis kohvi ? " proovisin uuesti . </s> <s> " Istu , ma teen ise ? " pakkusin . </s> </p>
<p> <s> Ta raputas pead ja läks pani priimuse üles . </s> <s> Garneel oli liikumatuks tardunud , ent lind tuli sel ajal aegamööda lähemale . </s> <s> Kõige veidram tundus , et ta tõesti kardab tüdrukut , sest ta nihkus edasi , kui plika hütis tuustis , taganes aga jälle , kui ta välja tuli . </s> <s> Täielik jama . </s> <s> Uurisin tüdrukut , kui ta laual meie üksluist saepuru meenutavat toitu sättis , ta tabas mu pilgu ja naeratas häbelikult . </s> <s> Täpselt selline , nagu ta kogu aeg olnud oli . </s> <s> Viskasin kogu selle jama peast välja , kuid selle asemel laotas silmapilk end ajukäärudele laiali teine sama hull . </s> <s> See lõhest väljaronimine paar tundi tagasi oli olnud kuidagi liiga lihtne . </s> <s> Olin püüdnud endale sisendada , et näe mida inimene ikka suudab , kui muud üle ei jää , ent selline lähenemine polnud kahjuks kaugeltki ammendav . </s> <s> Saage aru – vast ehk protsent meestest on kunagi elus üldse sellises vormis , et nad suudavad end niimoodi – praktiliselt ilma toetuspunktita ja pool aega ühe käe varal – üles vinnata . </s> <s> Ma oleksin sellega ehk kolmkümmend aastat tagasi hakkama saanud ... või mulle meeldib mõelda , et oleksin . </s> <s> Ent isegi see ei olnud probleem . </s> <s> Maailm oli mulle kuidagi allunud . </s> <s> Iga kord , kui olin kogu jõu kokku võtnud , kõike välja pannes pingutanud , oli ümbritsev järgi andnud . </s> <s> Gravitatsioon oli mind lahti lasknud ja käsi oli tunginud kaljusse kui vahukooki , kui selle meeleheitlikult ette olin sirutanud . </s> <s> Ma tean , mis trikke teadvus ekstreemolukordades mängib , nii et gravitatsioon las olla , aga – kurat ! – kaljus olid mu sõrmejäljed ... </s> </p>
<p> <s> Näksisime taas , sest süüa ei tahtnud meis kumbki . </s> <s> Ega kohvi-rummi dieet ka just isu ei soodusta , igatahes vahtisime konservliha ja kuivikuid kui isiklikke vaenlasi . </s> <s> Arvatavasti oli juba järgmine öö ja me oleksime pidanud magama , kuid und ka enam ei olnud . </s> <s> Vähemalt minul hakkas sellest kõigest küll juba tekkima selline jabur unenäoline olek , mis tavaliselt kipub kaasas käima liiga pikaks veninud peo kolmanda hommikuga . </s> </p>
<p> <s> Seekordne kohv läks aia taha , sest me hakkasime nagu kuhugi jõudma ja meie kivine trammivagun sõitis taas millelegi otsa . </s> <s> Maapind tundus kruusaks pudenevat , mäekülgedelt mürisesid alla laviinid , meie vankusime käpuli nagu lehmad libedal jääl . </s> <s> Priimus lendas ümber ja ühe hetke kartsin , et õli lendab laiali , kuid õnneks pidas korpus vastu ja leek kustus . </s> <s> Ka kuum vesi lendas laiali ja kastrul sai ühe uue mõlgi . </s> </p>
<p> <s> Seekord olime siis kuival . </s> <s> Taevas oli naljakas potisinine , päike rohekas ja kuusid kolm . </s> <s> Niikaugele , kui silm seletas , kattis peaaegu laudsiledat , vaid harvades kohtades kergelt kurrulist tasandikku ereroheline taimevaip ( ma isegi ei proovinud arvata , on see rohi , puud või põõsad ) . </s> <s> Pisut nägi see asi välja nii , nagu oleks keegi kraavipõhjast labidatäie tihedat poolpaakunud kõntsa haalanud ja muruplatsile visanud – saare tuumik püsis päris hästi koos , ainult pragunes , ent kaastulnud vesi tormas mudavooluna laiali ja servmised kaljud ning kallaste liiv-kruus voolasid-veeresid järele . </s> </p>
<p> <s> Vaatasin ringi ja ohkasin : " See nüüd küll enam Maa ei ole . </s> <s> Ei teine aeg ega paralleelmaailm . </s> <s> Milline ulmestamp seekord valida ? " </s> </p>
<p> <s> Hüppasin prooviks ja nagu enesetunde järgi juba oletasin , ei saanud eriti maast lahti . </s> <s> Pea valutas ja rinnus rõhus ja kui ma siis tõmbasin tikku , põles see ereda leegiga ja oleks poole sekundi pärast mu näppe kõrvetanud , kui ma poleks seda kähku lahti lasknud . </s> </p>
<p> <s> " Oleme suuremal planeedil – raskusjõud on suurem , rõhk on suurem ja hapnikku rohkem . " </s> </p>
<p> <s> " Kust sa kõiki neid asju tead ? " </s> </p>
<p> <s> Jah , ka teadus on teatud tasemel maagiast eristamatu ... </s> <s> Lõin käega . </s> </p>
<p> <s> " Kui see asi korduma hakkab , peaks meile varsti külalisi tulema , " ütlesin horisonti uurides . </s> <s> See oli tühi . </s> <s> " Huvitav , kust see hiigelsajajalgne välja ronis ? " püüdsin seejärel pöörduda tagasi tolle varasema probleemi juurde . </s> </p>
<p> <s> Tüdruk ei vastanud , ta uuris horisonti , käsi varjuks silmadel , ja sirutas siis käe välja . </s> <s> Varsti hakkasin ka mina nägema – kümned lendsisalikud . </s> <s> Nad tulid väga kähku ja kuigi ma olin natuke pettunud , et meile mingeid uusi jäletisi-peletisi välja ei pakutud , avastasin , kuna võrdlusmaterjal siinsamas kükitas , et päris samasugused need siiski ei olnud . </s> <s> Erinevused ei olnud suured ja ma pidin meelde tuletama , et viiking ja pügmee näeksid arvatavasti kaugemad välja . </s> <s> Uustulnukad olid pisut väiksemad ja nende tiivad olid lühemad . </s> <s> Pea oli proportsionaalselt õige pisut suurem , ent nokk lühem . </s> <s> Mõned neist laskusid maha tolle meie vana sõbra juurde , teised tuhisesid käratsedes saare kohal . </s> </p>
<p> <s> Osa neist maandus ka tolle valge jalgadega nuudli kõrval ja karjusid ta peale , ja kõik see kestis oma veerand tundi . </s> <s> Lõpuks tulid kolm lindu – kaks viimatitulijat ja see esimene – meie elamist ümbritseva valli harjale ja alustasid oma kägisemist , hoidudes palju kaugemale , kui too esimene alguses . </s> </p>
<p> <s> Kaie vastas neile . </s> <s> Üks väheseid kordi elus , kui ma olen tundnud abitut , äravõitmatut , tarretavat õudust , oli seal seistes , kui tüdruk neile samasuguse inimkurgu jaoks vaevukujuteldava kräginaga vastas . </s> <s> Linnud said sellest vist aru , sest nad vahetasid kaks-kolm lauset , ja siis vajus tüdruk kokku , ta silmad olid poolsuletud ja ta hingeldas , niutsus hirmunult , kobades kätega kive kui pelgupaika otsides . </s> <s> Puudutasin teda ja ta võpatas kui põgeneda proovides , siis klammerdus mu külge . </s> </p>
<p> <s> " Mis juhtus ... ? " </s> </p>
<p> <s> Tema oli see , kes seda küsis – kui ta natuke rahunenud oli ja enam nii hullusti ei hingeldanud . </s> </p>
<p> <s> " Sinuga vist juhtus hoopis midagi ? " proovisin teda pisut pöörata , et talle otsa vaadata , kuid ta vaid värises minust kinni hoides , pea mu rinnal . </s> </p>
<p> <s> " Mis sinuga juhtus ? " küsisin uuesti . </s> </p>
<p> <s> " Mulle viirastus , et ma olen mägi ... " poetas ta lõpuks . </s> </p>
<p> <s> Mu mõte tegi hiigelhüppe ja pani mosaiigi kokku . </s> <s> See kuradi valge kalju ! </s> <s> See pidi olema mingit liiki mõistuslik eluvorm või masin . </s> <s> Ma ei teadnud , kas seda saart ka muul kujul üldse olemas oli , ent olime sattunud ta peale ronima parajasti siis , kui ta meie ajas Maal ookeanis kõhutas . </s> <s> Ütlen nii sellepärast , et mul polnud õrnematki ettekujutust , kuidas ja kuhu me ta harjal reisime – teise aega , teisele universumi otsa või teise reaalsusse . </s> <s> Tähendab , ma ei ole mingi eriline ulmefänn , kuid olen lisaks kõigele muule ka selle ala tippteosed ikka läbi lugenud . </s> <s> Meiega toimuv oli nii ebatavaline , et sain seda kirjeldada vaid ulmetermineid appi võttes . </s> <s> Ega ma just ei ole kunagi keeldunud UFO-sid ja hingede rändamist uskumast , kuid olen alati arvanud , et minul sellega nüüd küll kokku puutuda ei tule . </s> <s> Paraku aga veeti mind ühest sürrist paigast teise ja mu kaaslannat proovis mäejagu mõtlevat valget kivi enda kontrolli alla saada ; ilmselt oli juba algusest peale proovinud ja nood linnud tajusid seda mingil viisil . </s> </p>
<p> <s> Olin ühe silmaga jälginud ümbrust , ent midagi huvitavat ei toimunud , linnud lobisesid omavahel ja hoidusid kaugemale , sajajalgset oli ehk paar lüli rohkem maapinnale kerinud ja maastik meie ümber oli liikumatu . </s> <s> Panin tüdruku vaikselt pingile ja seadsin priimuse uuesti üles . </s> <s> Me loomulikult ei pidanud kogu aeg kohvi lürpima , ent see oli vähemalt mingi tegevus ja kuidagimoodi üritasime vist mõlemad sel viisil väljendada oma üleolekut olukorrast . </s> </p>
<p> <s> Kui kohvi valmis sai , võttis tüdruk ise rummipudeli ja kallas endale sisse paar mehist lonksu , neid kiiresti kohviga alla loputades . </s> <s> Puhkesin naerma . </s> </p>
<p> <s> " Mis sa hirnud ? " </s> </p>
<p> <s> " Ah vabandust ... " </s> <s> Ma ei saanud talle seletada , et peast libises läbi kujutluspilt , kuidas osa sellest alkoholist " alla " mõjub ja siis hakkab purjus mägi jõmisedes mööda galaktikat ringi trallitama ... </s> </p>
<p> <s> Tüdrukul oli tasapisi jahe hakanud , ta oli hütist teki toonud ja istus nüüd selle sisse mähituna . </s> <s> Ka mul oli üsna külm ja nii polnudki mul muud paremat teha , kui taas kohvi ja rumm käeulatusse panna ja tema kõrvale kobida . </s> <s> Vahtisin igavusest kuid , ja nagu minu lõbustamiseks hakkas veel üks hiiglaslik just parasjagu tõusma . </s> <s> See roheline täht – meie päike see vist ikka ei olnud ka ajareisi võimalust arvesse võttes – liikus muide taevas rutem kui päike , ööpäev pidi siin palju lühem olema . </s> <s> Kuudest kaks olid pisikesed , üks tuhm hallikassinine ja teine pruun helklevate täppidega . </s> <s> Kolmas oli silma järgi pisem kui meie Kuu , ent üsna sama karva . </s> <s> Toda suurt jurakat aga olin alguses pilveks pidanud , sest kuigi mul ei olnud mingit võimalust kaugust määrata , paistis see olevat piisavalt suur , et atmosfääri omada . </s> <s> Nägin seal pilvi – või õigemini terveid tsükloneid – ja nende vahelt viirastuvaid pinnavormide kontuure , kõik läbi kahe atmosfääri ähmaselt pastelsed . </s> </p>
<p> <s> Tüdruk uinus , võtsin ta tasakesi sülle ja viisin voodisse . </s> <s> Kõhklesin hetke , ent lasin siis põie tühjaks ja kobisin järgi . </s> <s> Meil olid küll Unistuste Põrgusõidule esireapiletid , ent mis liig see liig – natuke aega pidi show pisut vähema publikuga leppima . </s> </p>
<p> <s> Päevanarmad </s> </p>
<p> <s> Mingil hetkel tundsin läbi une , et maa vappub ja kõigub , ent inimene harjub kõigega ... või õigem oleks vist öelda , et olime ammu ületanud oma normaalsed inimlikud tajumis-talumisvõime piirid . </s> </p>
<p> <s> Niisiis äratas mu seekord mitte raputus , vaid hoopis " gidrobudilnik " , nagu venelased ütlevad – ränk kusehäda ( noh , kõik see kohvi ) . </s> <s> Astusin välja ning avastasin , et dekoratsioonid on jälle vahetunud – meie ümber oli tähine öö ja kuud olid kadunud , ent läbi voogava udu ei olnud ma võimeline eristama , kas meid ümbritses vesi või maa . </s> <s> Aga nagu ma just ütlesin , ei suutnud ma enam reageerida , ja nii ma siis heitsin ümbrusele ainult ühe ükskõikse pilgu ( panin veel ka tähele , et gravitatsioon oli taas nõrgenenud ) ja , kiired asjad lahendatud , vupsasin kähku sisse ja teki alla tagasi , sest oli üsna külm . </s> <s> Kella vaadates avastasin , et oleme maganud umbes seitse tundi . </s> <s> Hütt hoidis siiski õnneks minimaalseltki sooja , ent ikkagi oli ainus koht olemiseks kahekesi tihedalt teineteise kaisus teki all . </s> <s> Plika ärkas , käis ka väljas ära ja peale seda kulus meil umbes poolt tundi arusaamiseks , et jälle pole midagi targemat teha kui seksida . </s> </p>
<p> <s> Sel viisil möödus mingi hulk aega . </s> <s> Natuke ka tukkusime ja vestlesime . </s> <s> Proovisin uurida , kas ta ise üldse mäletab , et linnukeeles rääkis , kuid see teema ärritas teda hirmsasti ja nii ma jätsin ta kiusamise ; andsin endale aru , et ega ma niikuinii ei oskaks teda kuidagi aidata . </s> </p>
<p> <s> Jälle kõikus ja ragises jalgealune , ent me mõlemad ignoreerisime seda , tuiutasime seal voodil edasi . </s> <s> Mõne minuti pärast aga hakkas kiiresti valgenema ja kui märkasin aknast sisse tulvava poolviltuse valgusjoa omapärast erekollast tooni , sai uudishimu minust võitu . </s> <s> Ent piisas mõne jäseme teki alt välja pistmisest , kui hüti jahedus mu üleväsinud keha võdisema pani . </s> <s> Võitlesingi seal parasjagu iseendaga , kui kostis koputus uksele . </s> <s> See oli nii totter , et mõnikümmend sekundit vaatasime plikaga lihtsalt teineteisele otsa . </s> <s> Seejärel ajasin end kiiresti teki alt välja ja tõmbasin riided selga . </s> <s> Selle aja peale koputati aknale ja ma nägi , kes see oli . </s> <s> Millegipärast meenus üks lastelaul : " Tihane aknale koputab ... " </s> </p>
<p> <s> Olin seda vist ümisenud , sest plika turtsatas : " Loodame , et meie need pekitükid ei ole ... " </s> </p>
<p> <s> Heitsin talle pisut häiritud pilgu ja lükkasin ukse lahti . </s> <s> Linde oli neli , ent kolm neist hoidusid umbes kümne meetri peale ja see , kes koputanud oli , hüppas ka korraks tiibu lahti sirutades eemale , kui ma lävele ilmusin . </s> <s> Oli valgeks läinud ja palju soojem , nii et hütis sees oli sel hetkel tunduvalt jahedam . </s> <s> Ent paariks minutiks ma peaaegu unustasin linnud , sest dekoraator oli ilmselt märganud meie süvenevat tülpimust ja taibanud , et tuleb tõsiselt pingutada . </s> <s> Pool mu ringivaatamise ajast kulus tegelikult avaneva panoraami õige mõõtkava taipamiseks . </s> <s> Me olime meres ja veepind ulatus laudsiledana väga kaugele . </s> <s> Just nimelt laudsiledana , sest üks selle paiga veidratest detailidest oli planeedi kumeruse puudumine . </s> <s> Ma nägin sealt hütiukselt tegelikult väga väikest osa silmapiirist , sestap kutsusin Kaie kaasa ja kõndisime käsikäes saare lamedasse tippu ; linnud jäid meile hüti juurest järele vaatama . </s> <s> Meri oli täis saari ja siin-seal horisondil , arvatavasti sadade kilomeetrite kaugusel kerkisid mäed . </s> <s> Ja millised mäed ! </s> <s> Need tõusid sinetavas kauguses aina üles ja üles , nende jalamid olid peene ribana rohelised , siis oli järgmine riba valget , siis veidrat rohekashalli ja edasi peaaegu mustjat . </s> <s> Ülemine osa tundus kuidagi taevasina taga olevat , nii et ma ei suutnud eristada nõlvu , kuhu päike ei paistnud , ja ma taipasin , et nende tipud ulatuvad atmosfäärist kõrgemale . </s> <s> Päike ( või mis iganes täht see oli ) andis teravat , justnagu väävelkollast valgust . </s> <s> Pilvi tundus olevat vaid kusagil kaugustes kallaste lähedal , taevas ei olnud aga kaugeltki lage . </s> <s> Korrapäraste vahedega sirutusid kusagil väga kõrgel üle taeva peened lülilised vardad või pulksirged ketid ja allpool rippus ilma mingi nähtava toeta kõikvõimaliku kujuga , peamiselt valgeid või hõbedasi moodustisi . </s> <s> Üks lähim nendest oli umbes saare kalda kohal ja varju järgi määrasin ta pikkuseks kaks , läbimõõduks veerand ja kõrguseks merepinnast pool kilomeetrit . </s> <s> See oli laias laastus silindrikujuline ja just siis , kui ma seda jõllitasin , eraldus selle ühest otsast kera . </s> <s> Eraldus sujuvalt , nii nagu poolsulanud vaha glütseriinis ( ma arvan , et enamik on neid mänguasju – sihukesi silindreid , lamp all – näinud ? ) . </s> <s> Ühesõnaga – kogu paik oli selgelt tehislik . </s> <s> Meenutasin jälle loetut ja hakkasin otsima taevasse tõusvat kaart , nagu niinimetatud orbitaalil kusagil olema peaks , aga midagi sellist mulle küll silma ei hakanud . </s> </p>
<p> <s> " Krääk-kääk-kr-keek . " </s> </p>
<p> <s> " Mis on ? " tahtis tüdruk teada . </s> </p>
<p> <s> " Linnud . </s> <s> Kädistavad midagi . </s> <s> Ei saa aru , " ja kuigi targem oleks olnud ütlemata jätta , lisasin millegipärast : " Sul tuli nendega rääkimine hulga paremini välja . " </s> </p>
<p> <s> Olime hüti juurde tagasi tulnud ja linnud piidlesid meid kümnekonna meetri kauguselt . </s> </p>
<p> <s> " Errr-krräääeeek ... </s> <s> Kääk-kääk-kärrrr . " </s> <s> See oli Kaie . </s> <s> Inimene harjub kõigega , nii et vaatasin teda võpatamata . </s> <s> Ta toetus uksepiidale ja pilk oli tal igatahes kummaline ... või tundus see mulle nii . </s> </p>
<p> <s> Nad vestlesid umbes minuti , siis hakkas tüdruk mööda piita alla vajuma . </s> <s> Püüdsin ta kinni ja viisin sisse voodile . </s> <s> Üks lindudest üritas sisse piiluda , hoidudes siiski uksest oma neli-viis meetrit eemale . </s> </p>
<p> <s> Umbes viie minuti pärast hakkas tüdruku pilk taas selgima . </s> </p>
<p> <s> " Vett ... " </s> </p>
<p> <s> Tõin talle juua , ta hambad lõgisesid vastu klaasi ja siis ajas ta end istukile . </s> <s> Ta oli ikka veel suuremas osas nagu " ära " . </s> </p>
<p> <s> " Mis nad rääkisid ? " tahtsin teada , kui vaikus taas üle minutite venis . </s> <s> Ma ei oodanud tegelikult vastust , ent kümnekonna sekundi pärast hakkas ta rääkima elutu tumeda tooniga : " Ikka ... jälle ... sii ... " </s> </p>
<p> <s> " Kus – siin ? </s> <s> Ja kes sa momendil õieti oled ? " ei taibanud ma midagi . </s> </p>
<p> <s> Ta nagu ärkas , pilk fikseerus minul . </s> <s> Korraks ta nagu vajus uuesti kuhugi , siis hakkas hingeldama ja silmadesse tekkis inimlik joon – hirm ja ehmatus . </s> </p>
<p> <s> " Minu ... kood ... sõna ... mantra ... sama ... mina ... tema ... " </s> </p>
<p> <s> " Mis mantra ? </s> <s> Kes tema ? " </s> </p>
<p> <s> Ta hääl muutus vaikseks ja segaseks , ta nuuksatas : " Mina ... olen ... </s> <s> Kaie ... " </s> <s> Ta ütles seda viimast nii segaselt , et ma vaid aimasin , et see peab tema nimi olema . </s> </p>
<p> <s> " Kräääk , " kostus ukse poolt . </s> <s> Too lind oli nüüd vaid meeter uksest . </s> </p>
<p> <s> " Mida need linnud tahavad ? " </s> </p>
<p> <s> " Koju ... " </s> <s> Ta hakkas taas ära vajuma ja mul tuli kinni püüda ta sõrmede vahelt lahti pääsema kippuv veeklaas . </s> </p>
<p> <s> " Kas see pole nende kodu ? " </s> </p>
<p> <s> " Osade ... " </s> <s> Ta pea vajus rinnale ja mul ei jäänud muud üle , kui üritada teda mugavamalt sättida . </s> <s> Ent ootamatult hakkas ta uuesti rääkima : " Mina – tema ... </s> <s> Kaie . </s> <s> Kood sama . </s> <s> Säilitan tüve . </s> <s> Taastan . </s> <s> Taastun ... </s> <s> Oodake – sina , linnud ... ... </s> <s> Oodake ... " </s> </p>
<p> <s> Kui ta sellisena , ilmselt siis mingi kummalise substantsi poolt juhituna rääkis , oli ta toon väga veider , kuid suuremas osas arusaadav . </s> <s> Ent oma nime ütles ta kummaliselt ja korraga ma taipasin , et sellel peab hoopis muu tähendus olema : </s> </p>
<p> <s> " Gaia nagu Vana-Kreeka jumal ? " </s> </p>
<p> <s> Taga targemaks läheb ... </s> <s> Aga igatahes oli see esimene asi , mis üldse mingit mõtet omas , ehkki täpselt sama hämaraks jäi , mis need linnud asjasse puutusid ja kes oli too hulkjalgne peletis . </s> <s> Üritasin meenutada , mida tollest jumalusest , Ürg-Maast õieti teadsin , kuid palju seda polnud . </s> <s> Oli sel nimede juhuslikul kokkulangevusel tõesti mingi tähtsus või sündis see vaid tüdruku ajus ? </s> <s> Olime me mingil viisil äratanud mingi muistse jumaluse ? </s> <s> Või oli see mingi eriline eluvorm – maine või tulnukas ? </s> <s> Miks ta meie tuleku peale aktiveerus ( kui sel ikka üldse mingi seos oli ) ? </s> </p>
<p> <s> Ta lamas suletud silmil ja mina istusin ja mõtlesin . </s> <s> Ega ma midagi tarka välja ei mõelnud . </s> <s> Selliseid SF-süžeesid on kümneid ja mul oli liiga vähe infot , et nende vahel otsustada . </s> <s> Siis tõusin ja muigasin , sest tahtsin midagi proovida . </s> <s> Vaatasin ruumis sobiva asja järgi ringi ja pilk jäi peatuma aparaatide taga nurgas seisval trossirullil . </s> <s> See sobis . </s> <s> Võtsin jupi poolesentimeetrist terastrossi ja hakkasin kätte vahel venitama . </s> <s> Tavalises olukorra totaalselt lootusetu üritus , sest selliste trosside tõmbetugevus on ikka tonnides . </s> <s> Esialgu ei juhtunud midagi , ent ma keerasin ennast üles , lõpuks olin üleni higine ja süda lõi sadaviiskümmend lööki sekundis . </s> </p>
<p> <s> Ma pingutasin , pingutasin veel , pingutasin kuidas jaksasin , siis vihastasin juba tõsimeeli ja venitasin endast kõike välja pannes . </s> <s> Tross venis kui kumminöör ja katkes naksatusega . </s> <s> Hingeldasin ja vaatasi kahte otsa käes , teades vastust vähemalt ühele küsimusele . </s> <s> Vaadake , pankuritöös läheb ka vaja kujutlusvõimet ja kardinaalselt erinevaid lähenemisi . </s> <s> Ka keskpärane pankur hoiab pankroti puhuks alati sahtli täis sularaha ja valepasse , hea pankur sööb kohtunikuga lõunat , tõmbab klientidele vee peale ja teeb uue panga , geniaalne pankur aga korraldab valitsuskriisi , viib läbi seadusemuudatuse , mis ta kõigist kohustustest vabastab , ja ta saab uues valitsuses rahandusministriks . </s> <s> Väikesed häirivad detailid tuli vaid õigesse järjekorda panna ja ma teadsin , et kui õieti soovida , leiaksin nurgast näiteks külmutuskapi täis šampanjat ja kaaviari . </s> </p>
<p> <s> " Mis sa hirnud ? " ta lamas patjadel ja ta pilk oli seekord täiesti inimlik . </s> </p>
<p> <s> " Ah , lõhkusin siin jupi trossi , " ei vaevunud ma rohkem seletama ja panin rulli tagasi . </s> <s> Ma olen vähemalt iseenda vastu aus ja teadsin , et kui ma tükki jumalast taskus kaasa ei vii , siis ei seisa mul enam kunagi elus nii , nagu eelmisel päeval tüdrukuga armatsemise ajal. </s> <s> Jah , kuristikust väljaronimine muidugi ka , aga asjad tähtsuse järjekorras ... </s> </p>
<p> <s> " Kuidas sinuga on ? " </s> </p>
<p> <s> " Kohutav nõrkus , pea valutab ... </s> <s> Mis minuga on ? " </s> <s> Ta kibrutas kulme . </s> <s> " Kas ... ma rääkisin midagi ? " </s> </p>
<p> <s> Mis ma talle ütlema pidin ? </s> </p>
<p> <s> " Jah . </s> <s> Sinuga toimub midagi . </s> <s> Kuidas sa end tunned ? " </s> </p>
<p> <s> Ta vaikis pisut . </s> <s> " Halvasti . </s> <s> Kohutav nõrkus ... </s> <s> Ja süda on paha . " </s> <s> Ta sõrmed otsisid mu kätt . </s> <s> " Mis minuga on ? </s> <s> Ma kardan ... " </s> </p>
<p> <s> " Ma ei tea ... " otsisin sõnu . </s> <s> " Kõik toimuv on pöörane . </s> <s> Meil jääb vaid loota , et kui keegi seda vähegi dirigeerib , siis ta saab aru , et inimese talumisvõimel on piirid ... seni ole paigal . </s> <s> Ehk läheb olemine paremaks . " </s> </p>
<p> <s> Ta pilk tuhmus ja laud vajusid alla . </s> <s> " Ma tahan magada ... " </s> </p>
<p> <s> Sättisin talle teki peale ja enne kui ma selle lihtsa asjaga lõpule jõudsin , oli ta juba sügavas unes . </s> <s> Kõhklesin ja juurdlesin seal mõned minutid ( lind piilus mind väljast ) , siis tõusin ja kõndisin ukse poole . </s> </p>
<p> <s> " Ole siin , tulen kohe tagasi , " sosistasin tasa , pigem küll igaks juhuks , sest ta ei saanud kuulda . </s> <s> Lükkasin ukse enda järel kinni ja imetlesin taas ümberringi laiuvat panoraami . </s> </p>
<p> <s> " Kääk . " </s> </p>
<p> <s> Mingil määral olin küll ennast vahepeal haaranud letargiast üle saanud , ent mul ei olnud pisimatki tahtmist temaga vastastikku kägisema hakata . </s> <s> Selle asemel tahtsin uurida , kuidas Gaia ussitas – ehk mida kujutas endast see maa seest väljaroniv peletis . </s> <s> Hütist oli ta ikkagi üle saja meetri eemal ja selle maa pealt nägin peamiselt vaid niipalju , et ta oli sama värvi kui see oletatav tulnukaaju sügavamal mäe sisemuses ja et ta liikus teokiirusel . </s> <s> Kui lähemale jõudsin , tundus ta mulle hoopis vähem peletislik kui kaugelt . </s> <s> Kui see ikka üldse oli midagi elusat , siis igatahes ei olnud sel ei suud ega silmi , nina ega kõrvu . </s> <s> Oli valge kahemeetrise läbimõõduga tanguvorsti meenutav keha ja hobusekere jämedused jalad . </s> <s> Või õigem oleks öelda " kulendid " , sest vaid kaugelt meenutas moodustis midagi maist , lähedalt tundus ta marmorist või kõvemast valgest plastikust torude ja tünnide installatsioonina , mis võib sündida pilvikust kunstniku peas . </s> <s> Jah , ta tundus nagu kergelt helendavat , aga ma ei saanud selles väga kindel olla . </s> </p>
<p> <s> Linnud vahtisid mind kaugelt ja too elukas ei reageerinud mu tulekule kuidagi . </s> <s> Mäletasin ähmaselt , et olen kusagilt midagi lugenud järvest tõusva kõmiseva paljujalgse peletise kohta , ent mul polnud selle teadmisega midagi peale hakata . </s> <s> Tegin ta ümber tiiru ja ei saanud targemaks . </s> <s> Kuigi ma olin näinud ta kiirust , ei julgenud siiski väga lähedale minna . </s> </p>
<p> <s> Olin ületanud mäetipu ja nägin sealt nüüd seda kallast , kust tulles maale roninud olime . </s> <s> Too suurema silindri otsast eraldunud kera oli seal peaaegu veepinnani laskunud ja parv linde keerles seal millegi ümber . </s> <s> Sellelt kauguselt tundus see olevat rannal lebav inimkogu . </s> <s> Tähendab , veepiir oli mitu korda edasi-tagasi liikunud ja lained olid rannajoont muutnud , nii et too kogu lamas umbes sealmaal , kus maises ookeanis oli olnud lainete ülemine piir . </s> <s> Kõhklesin , kas minna seda lähemalt uurima , kuid otsustasin esialgu siiski sellest mõttest loobuda . </s> <s> Mul polnud küll niikuinii midagi paremat teha ja iga järgmise " jaama " vahe oli enamasti pikem olnud , kuid esiteks magas plika hütis ja ma ei tahtnud temast väga kaugele minna ja teiseks – kui saare keskkoht oli põrutustest vaid kergelt mõranenud , olid kõik kaldad , rääkimata tollest esimese " maandumise " ajal ülespundunud nurgast , juba väga narmendama hakanud . </s> <s> Pean siiski veel vaid mainima seda , et hirmu küll ei olnud – oli igav ja olin ületanud teatud loomuliku ettevaatuse piiri , ent paljajalu teravatel kaljudel turnida ei olnud sellegipoolest kuigi kutsuv . </s> </p>
<p> <s> Minu kõhklused aga osutusid asjatuks , sest too kera puudutas korraks kallast ja kui ta kõrgemale tõusis , siis inimkogu kaldal enam ei olnud . </s> </p>
<p> <s> Pöörasin pilgu lähemale ja märkasin alles nüüd , et enam-vähem sellel teel , mida mööda esimesel päeval üles olime roninud , oli ühes kohas terve nõlv alla varisenud ning paljastanud valge mäesisemuse . </s> <s> Neid valgeid elektrirongi mõõtu sajajalgseid oli seal neli-viis . </s> <s> Vaatasin , kuidas nad aeglaselt liikusid , läksin lähemale ja eristasin neid üha rohkem ja rohkem . </s> <s> Mulle tundus , et nad kraabivad endale kuidagi kive peale . </s> <s> Minu silme all rebis üks valge hiiduss nina püsti ja ma eristasin tema all ja ka teiste ümber üksteise vastu liibunud , kokkuvajunud ja üksteise järgi vormunud elukate kontuure . </s> </p>
<p> <s> Sõna " rebis " ei tohi muidugi seostada sündmuste tempoga , sest ma ei olnud neid elukaid kunagi näinud liikumas ( ja ette rutates – ei näinud ka ) üle sentimeetri sekundis , enamasti olid nad palju aeglasemad . </s> <s> Igatahes oli mul aega ja lõpuks lõi mul valgeks , mida ma õieti näen – kogu mägi koosnes üksteise otsa kuhjatud läbipõimunud valgetest hiigelpeletistest ... </s> </p>
<p> <s> Seal nähtut seedides meenus mulle üks teine lapsepõlves loetud tobe ulmejutt , kus kõrbes leiti natuke inimesi meenutavad kujud ja paarikümne aasta tagant tehtud pildid reetsid , et nad liiguvad imeaeglaselt . </s> <s> Olin imestanud seda lugedes , kuidas täiskasvanud inimene võib tõsimeeli midagi nii umblolli kirjutada – minuarust piisanuks minimaalsestki terve mõistuse algest taipamaks , et inimkuju on optimaalne teatud gravitatsiooni-reageerimiskiiruse suhte puhul . </s> <s> Kuidas näeb välja käimine , kui sa kukud miljon korda kiiremini , kui töötab su tasakaalumeel ? </s> <s> Õige vastus on , et enamasti lapiti maas , nii et lihtsam oleks algusest peale roomata . </s> <s> Nende usside maksimaalne kiirus tundus olevat vähemalt tuhat korda aeglasem inimese omast , ent nad olid ka õige kujuga . </s> </p>
<p> <s> Niisiis istusime me suure ussikuhja otsas . </s> <s> Olid nad selle kalju kõik ise endale peale kraapinud või oli see sajanditega tekkinud ? </s> <s> Miks ta üldse sügavamal ei olnud ? </s> <s> Ja lõpuks – kas need , kes hüti ehitasid , teadsid , mida mägi peidab ? </s> <s> Ma ei teadnud vastuseid . </s> </p>
<p> <s> Tundsin taas , kuidas tasapisi apaatia võimust võtab , ent siis läks maailm taas pööraseks . </s> <s> Hulga pöörasemaks , kuigi eelnenud arvestades tunduks see vaevalt võimalik olevat . </s> <s> Mul on tegelikult raske jätkata , säilitades samas õiget vaadet ja proportsiooni toimunu suhtes . </s> </p>
<p> <s> Paratamatult muutub jutustus hektiliseks , kusjuures mõned järjekorda ja kestvust puudutavad aspektid olen suutnud enam-vähem paika panna alles palju hiljem toimunut kümneid kordi üle mõeldes . </s> </p>
<p> <s> Korraga lendasid linnud kisades laiali . </s> <s> Kui nad maas olid , ei olnud raske võtta neid intelligentsete olenditena ; olen isegi imestanud , kui kiiresti ja loomulikult ma leppisin võõraste , hoopis teistsuguste mõistuslike olevustega – oleks eeldanud ehk mingitki šokki , eelarvamusi või lihtsalt uskumatust , ent oli vaid meeldiv , helge äratundmine , et need on samasugused eneseteadlikud olendid kui inimene . </s> <s> Nüüd , rabeledes ja kisades laiali lennates aga meenutasid nad enam vareseparve kui mõistuse kandjaid . </s> </p>
<p> <s> Vaatasin kiiruga ringi , et mis see neid nii ehmatas ? </s> <s> Oi-jaa , oli ka põhjust , sest naljakast kullendavast vinest kerkis või tekkis ( ei saanud aru ) meie kõrvale teine saar . </s> <s> Piisas ainult ühest pilgust , ja mul oli sekundiga selge , et too teine on pealtnäha täpselt samasugune kui see , millel seisin , ehk siis tolle põrunud maalapi järjekordne teisik . </s> <s> Ma ei väsi kordamast , et kõik toimuv oli niigi võimatu ja ebareaalne , nii et selliseid fakte võitsin juba vaevata teadmiseks . </s> <s> Saar liikus meie suunas ja panin tähele , et järjest suureneva kiirusega . </s> <s> Ma ei oodanud kokkupõrget , sest kuidagi tundus , et lahendus peab olema teistsugune . </s> <s> Siiski jalutasin hüti suunas tagasi , kartes et tüdruk võib ärgata . </s> <s> Olin aga tipu lähedal , kui saared kokku puutusid . </s> <s> Järsk tõuge paiskas mu põlvili , mäed vankusid ja krigisesid , kaljud oigasid ja saar kõikus jalge all nagu lahtimurduv jääpank lainetes . </s> <s> Paraku sain end peaaegu kohe püsti ajada , sest juba paari sekundi pärast oli tunda vaid tasast võbinat , siis vaibus seegi . </s> <s> Mul jäi vaid jälgida , kuidas kaks maad teineteise sisse sõidavad ja peab ütlema , et vaatepilt oli nii ebaloomulik ja võigas , et kinoekraanilt vaadates oleksin seda suhteliselt ebaõnnestunud trikiks pidanud . </s> <s> Kõige hullemad olid viimased hetked , ja mitte ainult sellepärast , et maailm nägi välja kui üks joobestaadium , kui kujutis kahestub . </s> <s> Kuidagimoodi hakkasid need kaks maailma teineteisesse sobituma ja ma avastasin , et see nähtus puudutab suuresti ka mind . </s> <s> See oli valu ja valguse kosk , mis mind üle maapinna lohistas . </s> <s> Jõudsin vaid hetkeks – ja hea on ! – märgata teist samasugust hädalist tornaados laperdamas – ja seejärel kustus kõik . </s> </p>
<p> <s> Avastasin end lamamas hütis , pea tüdruku põlvedel . </s> <s> Ta silitas hajameelselt mu juukseid , vedeldes seinale toetudes ja kummalise tühja pilguga kaugusesse vaadates . </s> <s> Kui ma liigutama hakkasin , heitis ta mulle vaid ühe hajameelse pilgu ja panin millegipärast tähele , et ta näojoontes on tabamatu ja väga võõras teravus , mis muutis ta inetuks ja vanaks . </s> <s> Millegipärast meenus üks kunagi loetud raamat , kus kutt avastas , et neiu on kaunis , kui ta juhtumisi unustab karta . </s> <s> On plikal miskipärast hirm ? </s> </p>
<p> <s> " Mis juhtus ? " pomisesin , ent samal ajal pisut mugavamalt sättida üritades . </s> <s> Viga ei paistnud mul midagi olevat peale sihukese ebakindla tunde , mida mäletasin neist paarist korrast elus , kui peale tugevamat elektrilööki pilti uuesti kokku korjata üritasin . </s> <s> Kuidas ma üldse sinna voodile sain ? </s> <s> Tema mind ju tassida ei jaksaks ... </s> </p>
<p> <s> " Kas sa ei mäleta ? " ta toon oli pisut kähe ja kõikuv . </s> </p>
<p> <s> Ja siis tabas see mind haamrihoobina – </s> </p>
<p> <s> Ma olin lõhest välja roninud ja sellal kui plika mind poputas , kadus meie pea kohal tumedaid kaljusid või sulaklaasi meenutav tume pilv . </s> <s> Päike hakkas loojuma ja mitte midagi rohkem ei juhtunud . </s> <s> Tegime veel kohvi , üritasime konservidest ja kuivikutest söödavaid kooslusi välja nõiduda , kuid võimalused piirdusid rohkem kunstipäraselt lauale asetamisega , ja viimases tegevuses andis muidugi Kaie tooni . </s> <s> Kobisime magama ja järgmisel päeval tundsime end mõlemad ühtaegu paremini ja halvemini – ühelt poolt lõi välja eelmiste päevade pinge , teiselt poolt aga olime end lõpuks enam-vähem välja maganud . </s> <s> Käisime oma kuivanud allikat vaatamas ja leidsime , et kohvi saab , kuid pesta enam mitte , ja kui me uuesti reisima ei lähe , tuleb päeva peale kusagilt mujalt vett otsima minna ; kulutasime siiski nii oma paar liitrit , et hädapäraselt lõusta loputada . </s> </p>
<p> <s> Linnud laskusid meie lähedusse maha , jälgisid eemalt ja lõid künkale midagi staabisarnast . </s> <s> Jälgisime neidki oma hüti juurest , söandamata läheneda . </s> <s> Ja mis meil õieti teha oligi ? </s> <s> Paar korda värises maa , kuid väga kergelt , vaevutajutavalt , nii et kuigi me iga kord valmistusime kurat teab millisteks üllatusteks , jäi kõik paigale . </s> <s> Kui pealelõunal allikale suundusime , et viimane vesi kokku korjata , ootas meid meeldiv üllatus – mingid kanalid oid taas paika loksunud , nii et basseinid olid uuesti täis nirisenud , kuigi vesi oli sogane ja juua ei kõlvanud . </s> <s> Pesemiseks aga küll ja nii jäi meil vaid loota , et ehk muutub see varsti ka joodavaks , kui " torud läbi peseb " . </s> <s> Miks ma sellest nii pikalt räägin ? </s> <s> Aga suurt muud sel päeval ei juhtunudki . </s> </p>
<p> <s> Kolmandal päeval sai mul konservidest kõrini , kõndisin lindudele lähemale , nii umbes kümne meetri kaugusele ja tegin ülilihtsa ahviliku žesti – osutasin sõrmega avatud suule . </s> <s> Pool tundi hiljem ootas meid mitu kuhja igasuguseid puuvilju ja juurikaid , neist kaks sammu eemal lebas ka üks suhteliselt värske väljanägemisega metsseapõrsast meenutav korjus . </s> <s> Proovisime ettevaatlikult üht ja teist , sellal kui linnud meid paarikümne meetri pealt huviga silmitsesid . </s> <s> Kas te teate , kui suur ja vastik töö on taskunoaga põrsast lahata ? </s> <s> Noh , kuidagi sain sellega hakkama , kuigi oli momente , mil vaid kartus homo sapiens'ile häbi teha takistas mind asja sinnapaika jätmast . </s> <s> Tulemus väheke kõrbenud šašlõki näol oli aga justkui kompensatsiooniks nähtud vaeva eest täiesti söödav . </s> </p>
<p> <s> Sama päeva õhtul lähenes meile üks lindudest ja sättis meie laua lähedale üles tahvli . </s> <s> Hakkasime keelt õppima . </s> <s> Põhiliselt õppisid küll nemad , sest mul polnud mingeid abivahendeid ja inimene lihtsalt ei suuda võõras süsteemis hoobilt orienteeruda , kõiki seoseid ja mõisteid meelde jätta . </s> <s> Muide , kulus vaid paar minutit veendumaks , et suhelda saame vaid kirja teel , sest veendusime juba tähestiku kirjutamise ajal , et teineteise kõnet me välja hääldada ei suuda . </s> <s> Sellega on seotud veel üks pikantne moment – nimelt seisin kohe esimestel hetkedel raske otsuse ees , mida neile õieti õpetada ? </s> <s> Kas inglise keelt , mida oskavad praktiliselt kõik haritud inimesed maakeral , või oma emakeelt , mida kõneleb napilt miljon inimest ? </s> <s> Ent siis muigasin ja otsustasin , et teen oma elu lihtsamaks , kuigi võib-olla läheb see ajaluku kirja kurioosumina ja sigadusena inimkonna kulul . </s> <s> Minul ei ole inglise keelega loomulikult mingeid raskusi ja ka plika rääkis vabalt , ent sel hetkel ei teadnud me ju , kaua seal suvitama peame ning mõtlesin , et mul endal läheb ehk kiiremini , kui ma ei pea üht võõrast keelt teise kaudu õppima . </s> </p>
<p> <s> Nende endi kiri meenutas ähmaselt egiptuse piltkirja , kuid kuna ma viimasest ei tea rohkem , kui udused mälestused mingitest piltidest algkooli ajalooõpikus ja vast siin-seal raamatutes , oli mul sellest tõdemusest äärmiselt vähe kasu . </s> <s> Kahe nädalaga suutsime elementaarselt tasemel vestelda , kuid katsed teineteisele abstraktseid ja tõeliselt elulisi asju selgeks teha lõppesid totaalse ebaõnnestumisega . </s> <s> Jah , mina suutsin neile selgeks teha oma tsivilisatsioon taseme , osaliselt joonistades ja kogu aeg vastavaid märksõnu lisades-täpsustades olin andnud neile kujutluse aatomirelvadest , kuulendudest ja arvutustehnikast . </s> <s> Nendest sain teada , et põhimõtteliselt nad tunnevad neid asju , aga mingil põhjusel ei kasuta . </s> <s> Jällegi – kui ma õieti aru sain , oli neid mitu rassi , kellest üks lendas kosmoses ... </s> <s> Ent palju hiljem selle üle mõeldes olen arvama hakanud , et kindlasti sain ma väga valesti aru , ehk teisiti öeldes ei saanud millestki põhilisest üldse aru . </s> <s> Nemad omakorda olid saarele üles pannud mõned torud , mis meenutasid hiigelsuuri kraadiklaase ja nad tegid mulle piltlikult selgeks , et kui vedelikusamba moodi substants ( mis loomulikult võis olla kurat teab mis ) tõuseb üle teatud gradueeringute , hakkab saar uuesti sõitma . </s> <s> Sambad olid kerkinud kogu aeg , iga päevaga kiiremini , ja nii nagu sambad kerkisid , kaotasid linnud meie vastu huvi , hakkasid eemale hoidma . </s> </p>
<p> <s> Oli üks suhteliselt tavaline hommik , kui plika teatas mulle , et tal pahad päevad " millegipärast " ei hakka . </s> <s> Ah jaa , nad olid Kaiega leppinud , kuid millegipärast näisid tõesti teda pelgavat . </s> <s> Igatahes ei olnud mul aega teemasse süveneda , sest korraga tulid nad tormates meie juurde , osutasid kraadiklaasidele ja joonistasid paari tõmbega tahvlile pildi , millest lugesin välja , et paari minuti pärast peaksime saarega sõitu minema . </s> <s> Muidugi olin neile andnud maised ühikud , ja kui veel üht veidrat kõrvalist detaili mainida , olin suutnud anda ka täiesti õiged elektriühikud ning nad olid mulle millestki välja võlunud täiesti toimiva mobiililaadija , nii et kellaaega ma teadsin , kuigi otseselt näiduga polnud suuremat peale hakata , sest ööpäev kestis seal 21 tundi ja 6 minutit ... </s> </p>
<p> <s> Siis lendasid linnud minema , saar hiivas end lahti ja kerkis nii tund hiljem tolle triibulise taeva alla , kus ta oma analoogiga kokku sõitis ... </s> </p>
<p> <s> Seedisin seda kõike oma veerand tundi , surudes maha vaimset meeleheidet . </s> <s> Kumb versioon oli " õige " ? </s> <s> Kas üldse oli võimalik küsimust sellisena asetada ? </s> <s> Millegipärast mulle tundus , et see versioon , mida algselt jutustasin , on " õigem " . </s> <s> Ärge küsige , miks , ma ei oskaks selle vastata . </s> </p>
<p> <s> Proovisin ajada plikat süüa tegema . </s> <s> Ta tõusis ja tõepoolest proovis , kuid mõne minutiga oli mul selge , ta ei ole mõtestatud tegevuseks võimeline . </s> <s> Surusin ta siis hellalt sinna voodile tagasi , mähkisin tekki ja üritasin küsida , kas ta tahab midagi . </s> <s> Lõpuks ta raputas vaevumärgatavalt pead , ja muide sellega langes ära ka teine küsimus – mul ei olnud võimalik teda küsitleda , et mis tema sellest kõigest arvab . </s> </p>
<p> <s> Väljusin ja mu pilk jäi pidama vaieldamatul tõendil , et ka see " teine " versioon on piisavalt reaalne olnud – meie õuelauast kümnekonna meetri kaugusel seisis ikka veel tahvel , millel meie keeleõpe ja suhtlemine oli toimunud . </s> <s> Seisis lihtsal harkjalal ja kui välja arvata ulmefilmidesse sobiv disain , oli tegemist kohutavalt argise asjandusega – lihtne valge pind ja allserva rennis pliiatsid ning ketas , millega kustutada sai . </s> <s> Viimastel hetkedel enne lendutõusmist oli üks neist kustutanud mingite jooniste ja sõnade keskele vaba ruumi ja sinna midagi kiiresti kirjutanud . </s> <s> Olin kirja automaatselt lugenud , ent ei pööranud sellele suuremat tähelepanu , pidades seda järjekordseks juhtumiks , kus sõnad on küll loetavad , kuid mõtte üle võib masenduse ja meeleheiteni puurida , jõudmata kuhugi . </s> <s> Tahvlil seisis : " VALI ÕIGESTI ! </s> <s> " . </s> </p>
<p> <s> Saar hiivas end lahti . </s> <s> Merest kerkis udukardin , mis keerles virvendades meie ümber , kuni maailm kadus . </s> <s> Minul aga oli kõigest kõrini . </s> <s> Oli asju , mida ma ei suuda seletada , kuid mis seal supi sees olles olid ilmselged – alates sellest , et tüdrukuga oli midagi väga valesti . </s> <s> Ent mida ma teha sain ? </s> <s> Ma tahtsin koju . </s> <s> Ma tahtsin , et see jama lõppeks . </s> </p>
<p> <s> Niimoodi möödus taas hulk tunde , mil polnud muud teha , kui tüdruku kõrval voodil konutada , tal aeg-ajalt pead silitades ja nii kord veerandtunnis ( kuid muidugi väga ebakorrapäraste vahedega ) aknal piilumas käies , kas midagi uut on sündinud . </s> </p>
<p> <s> Meie järgmine peatus oli avaruumis . </s> <s> Ma ei oska seda teisiti seletada , kui et ilmselt parkis saar end mingi suure ja arvatavasti elamiskõlbmatu planeedi orbiidile . </s> <s> Ka punane täht , mis keset taevast laiutas , oli väga suur ja tuhm . </s> <s> Kerge vine väreles saare äärtel , tormates – muidugi sain ma sellest tagantjärele aru – helikiirusel keskele kokku . </s> <s> Korraks lõi hinge kinni ja ma taipasin keedes laialipaiskuvat kaldavett vaadates , et mingis teises olemise kihis on vaakum , õhk hajus laiali ja meid hoiab elus vaid see ... misiganes seda seni teinud on . </s> </p>
<p> <s> Läksin hütti uurima , kuidas plika järjekordse kohavahetuse üle on elanud , ent ta oli letargiasarnases seisundis ja mulle tundus , et ei olnud üldse märganudki , et taas teel oleme . </s> <s> Ometi paistis ta midagi unes nägevat , sest ta oigas tasakesi . </s> <s> Midagi muud ma teha ei osanud , kui võtsin ta nii kümneks minutiks kaissu , ja mulle tundus , et ta rahunes pisut . </s> <s> Igatahes lõpetasid silmalaud võbelemise ja ta hingamine aeglustus , nii et lasin ta ettevaatlikult patjadele tagasi ja läksin välja seda uut paika uurima . </s> </p>
<p> <s> Valgus oli igatahes nii tuhm , et kui olin paar minutit kätt silmade ees varjuks hoidnud , hakkasin süsimustas taevas eristama tähti . </s> <s> Olin just nende uurimisega ametis – võõrad tähtkujud ei öelnud mulle midagi – kui silm tabas mingit liikumist . </s> <s> Ühes kohas oleks nagu lääts või keeris taevasse tekkinud , tähed näisid pööreldes laiali nihkuvat , seal keskel kasvas nagu peegelkera ( seda sain selle järgi aru , et ta peegeldas ka päikest ja toda suurt planeeti , mille orbiidil olime ) ja siis ilmus virvendavast sädelusest too jurakas kilomeetrine silinder , mis eelmises paigas mere kohal oli hõljunud . </s> </p>
<p> <s> Silindrist eraldus kolm täppi ja kui nad kiiresti suurenesid , tundsin ära juba tuttavad linnud . </s> <s> Nad vuhisesid tiibu liigutamata saarele maha , kaks hüplesid ringi tolle suure tõugu ümber , kes tasapisi maa alla peitu tagasi roomas , kolmas aga laskus minu lähedusse . </s> <s> Mulle tundus , et ta tegi rahustavaid hääli , kuid võisin võõrast intonatsioonist ka täiesti valesti aru saada . </s> <s> Igatahes mulle tundus , et ta tahab , et ma hütti läheksin . </s> <s> Tegin seda , polnud nagu põhjust keelduda . </s> <s> Ta lähenes mu järel hüti ukseni ja silmitses siis pikalt tüdrukut . </s> </p>
<p> <s> Mulle tundus , et teda hüüti – kostis nende krääksuv karjatus ja ta pööras pisut pead , et ühe oma ( nagu lindudel ikka ) kaugele pea kukla taha vaatama küündiva silmaga kaaslaste poole kiigata . </s> <s> Siis sirutas ta minu poole mingi valkja paberi või kile riba . </s> <s> Astusin sammu lähemale . </s> <s> Kaugemalt laotusest kostis uus karje ja ta pööras pead ning vastas seekord , siis vaatas uuesti minu poole ja sirutas tolle paberi kannatamatult minu poole . </s> <s> Astusin veel sammu lähemale ja võtsin selle kõhklevalt kätte . </s> <s> Materjal tundus käe all kerge ja libe , pisut nagu teflonkile , see sädeles teatud nurga all kergelt hõbedaselt ja oli kaetud egiptuse piltkirja meenutavate märkidega , mida ma nüüd tänu tolle esimese paiga topeltmälestusele pisut rohkem tundsin . </s> </p>
<p> <s> Kui ma pilgu tõstsin , oli ta läinud . </s> <s> Kehitasin õlgu , viskasin tolle dokumendi lauasahtlisse ja väljusin . </s> <s> Ma ei mõelnud tol hetkel oma tegevusi väga sügavalt läbi ja seetõttu võin vaid tagantjärele selgitada , miks nii toimisin . </s> <s> Pigem oli tegemist ametiharjumustega – ehk tahtis too lind siiski peamiselt tüdrukule pilku peale visata , kuid kuna ta oli tolle riba andnud mulle hütis , käitusin automaatselt nii , nagu ei tohiks teised seda näha . </s> <s> Igatahes kui ma välja jõudsin ja ringi vaatasin , mõtlesin masendusega , et parem oleks vist olnud sisse jääda . </s> <s> Linnud olid kadunud , arvatavasti juba oma laeva tagasi läinud , ja eemalt kosmosest triivis meie suunas järjekordne saar . </s> <s> Jällegi põrkusid servad jõnksatusega , siis järgnes tasane värin ja siis sulasid kujutised kokku . </s> <s> Lendasin tükkideks ja kui läbi pimeduse ja udu taas pinnale tulin , oli lisandunud uus komplekt mälestusi – </s> </p>
<p> <s> Ma olin jõudnud peale lennuki allakukkumist saare randa üksi , sest mingil hetkel oli tüdruk mu tagant ära kadunud . </s> <s> Olin maganud kaldal ja otsinud teda pimeduse saabumiseni . </s> <s> Siis olin kaljude vahel külmetades öö veetnud ja koidikul leidnud rannalt ta surnukeha . </s> <s> Ma olin tema kõrval ahastanud ja siis oli meri tõusma hakanud . </s> <s> Ma olin põgenenud kuidas jalad võtsid , vesi oli mulle järele jõudnud ja tegelikult aidanud edasi liikuda , siis olin aga sellest läbi vajunud ja muudkui roninud ja roninud , suutmata millegipärast enam ujuda . </s> <s> Olin hinge kinni hoides ja õieti tajumata , et järjest raskemaks muutun ning veetakistus kaob , edasi tormanud , tumedat rõngad silme ees , kuni enam ei suutnud . </s> <s> Siis olin lootust kaotades välja hinganud ja enda arust vett kopsudesse tõmbamise asemel avastanud , et saan hingata . </s> <s> Olin tõusnud mäeharjale ja konutanud seal segaduses , kuni avastasin enda ümber veel kaks saart , mis piimjas vines kui ringmängu mängisid . </s> <s> Igatahes oli mingil hetkel tasakaal kadunud ja üks neist saartest oli minu omaga kokku põrganud . </s> </p>
<p> <s> Avastasin end hütist , mäletasin saarestikku , kuristikku kukkumist , uut maailma paljude kuude ja kuiva tasandikuga ja minu kõrval magas tüdruk . </s> <s> Mäletasin , mis meie vahel oli juhtunud ja nutsin vaikselt õnnest . </s> </p>
<p> <s> Linnud vaatasid meid kaugelt , lähenemata kordagi . </s> <s> Öösiti ulusid tasandikul veidrad loomad , ent siis olid mõned neist hiiglaslikest kolmnurksetest lindudest , mis ikka olid vist mingit liiki robotlennukid , õhku tõusnud ja kohaliku fauna eemale peletanud . </s> <s> Kapp muudkui täitus , leidsime järjest paremaid asju , kuid maailm ei läinudki minu jaoks paika , käisin ringi kui pidevas deliiriumis ning mingil hetkel avastasin , et tähed paistavad tüdrukust läbi ... </s> <s> Vist läks millalgi mulgi peas mingi kontakt lahti , sest ma ei mäleta , kuidas me teele asusime . </s> </p>
<p> <s> Selles " päris " -reaalsuses – mis on rohkem " päris " kui teised ainult tänu mu teadvuse pidevale mälujäljele – olime taas teel läbi halli tühjuse . </s> <s> Tüdruk magas või oli teadvuseta ja , nagu kogu selle viimase aja , polnud mul muud paremat teha , kui voodiotsal kägaras tekki mähitult tuiutada ja oodata , mis edasi saab . </s> </p>
<p> <s> Siis sundisin end tõusma , hakkasin kohvi tegema ja uurisin toda paberit või kilet , mille lind mulle andnud oli – mulle tundus , et kui ma seda ei tee , ei kulu enam palju aega jõudmaks seisundini , kus löön maailmale käega ja keeran end plika kõrvale pikali . </s> <s> Ma sain eraldi võttes ähmaselt aru peaaegu kõigist märkidest seal paberil , kuid sõnumi mõtte mõistmisest olin väga kaugel , tundes end nagu väikesed lapsed , kes just tähed selgeks on saanud , neid ükshaaval veerivad , ent pikemaid sõnu kokku ei saa . </s> <s> Minul oli sellevõrra lihtsam , et oma kirjakeelt ma ju valdasin , seega vajasin paberit , et märkide tähendus omas keeles kirja panna ja proovida niimoodi sellest puzzlest jagu saada . </s> <s> Mäletasin ähmaselt nagu kusagil sahtlis paberit näinud olevat , ja kui ma siis ühe lauasahtlitest huupi lahti tõmbasin , siis oligi seal ülimalt tavaline poolik 500-leheline pakk A4-ja , DataCopy ümbriski veel alles ja pool tosinat pastakat-pliiatsit paberi peale pakki visatud . </s> <s> Järgmisel hetkel läks mul seest külmaks , ent siis kehitasin õlgu . </s> <s> Ei ole vist vaja korratagi – paber oli seal sellepärast , et ma soovisin , et see seal oleks . </s> </p>
<p> <s> Tegin mingi aja , arvata tunni tööd , siis üritasin oma mobiili sisse lülitada , et kellaaega teada saada . </s> <s> Muigasin , sest telefongi oli olnud kahes kohas ja päris huvitav , kuidas masin sellest aru saab ? </s> <s> Rääkimata sellistest pisiasjadest , et kui laetud aku peaks olema ? </s> <s> Minu pettumuseks aga keeldus riistapuu sisse lülitumast ja – ette rutates – kodus paranduses väitsid meistrimehed , et kuigi tehniliselt oli kõik korras , oli kogu salvestatud info mõttetuks pudruks muutunud , nagu oleks telefon kusagilt kõrgepinget saanud . </s> </p>
<p> <s> Kuna mul niikuinii midagi paremat teha ei olnud , veetsin selle kirja kallal palju tunde . </s> <s> Ma ei saanud peaaegu millestki aru , ehkki üldse üritada võisin ju vaid tänu sellele , et ühes neist reaalsusevariantidest olin seda mingil määral õppinud . </s> <s> Mõnd asja taipasin küll peamiselt tänu kirja enda ülimale lihtsusele – tegu oli ju piltkirjaga ja enamiku sümbolite tähendus oli teatud kogemuse olemasolul intuitiivselt taibatav ... ehkki ka seal oli küsitavusi tohutult . </s> <s> Näiteks lause , mille tõlkisin : " Me oskame reisida tähtede vahel " – seal oli tähistaevast tähistav märk , ent sellele oli lisatud veel üks rõngas . </s> <s> Kui see viimane assotsieeruks tolle tähelaeva tekkimisega kerakujulisest valgustmurdvast virvendusest tolles viimases peatuspaigas punase tähe lähedal , siis tähendaks sümbol mitte " tähti " , vaid näiteks " hüperruumi " ? </s> </p>
<p> <s> Mingil hetkel saabus veider hämarolek ( ehk lihtsamalt öeldes jäin ma toolile tukkuma ) , kus nagu unes tallasin ma süngeid ja masendavaid radu , sorteerisin nagu midagi , otsisin nagu mingit ust või väljapääsu labürindist . </s> <s> Kõik viimaste päevade sündmused olid seal tardunud käikude seintele peegeldunud , ma leidsin korduvalt väljapääse , aga ka unes tulin ma kogu aeg tagasi , sest ei tahtnud lahkuda ilma plikata , tema aga hajus niipea , kui valguse kätte sattus , mis sest , et teda kättpidi enda järel vedasin ... </s> <s> Kõige suurem ja selgem kogu seda masendavat labürinti läbiv tunnel , kuhu ikka ja jälle tagasi kippusin vajuma , sisaldas tegevusetut molutamist üksi ja meeleheites peale tüdruku surnukeha leidmist , ent ma proovisin üha uuesti ja uuesti ning lõpuks leidsin raja , kus me näljasena , kuid vähe lõbusamalt aega kasutades seda koos olime teinud ... </s> </p>
<p> <s> Siis võbeles ja õõtsus saar , ma ärkasin ja nägin , et valgus on tugevnenud . </s> <s> Selge , hakkasime kuhugi jõudma . </s> <s> Tüdruk ei reageerinud kuidagi , mina väljusin hütist ja vaatasin ringi . </s> <s> Saare ümber laskus sädelev ring , udu taandus ja siis oli taevas sinine ja kõrge . </s> <s> Päike kodune ja kuldne , merigi kripeldamapanevalt tuttav ning lootsin kogu hingest , et oleme Maale tagasi jõudnud . </s> </p>
<p> <s> Teine saar oli paar kilomeetrit eemal ja me lähenesime kiiresti . </s> </p>
<p> <s> Seekord ma teadvust ei kaotanud , ent võin kinnitada , et midagi võitnud ma sellega polnud , sest kogemus oli ühtaegu palju lihtsam ja õudsem kui ma kujutleda oleksin suutnud . </s> <s> Ühel hetkel liikusin nagu läbi miraaži või raske joobe kahekordne košmaari ja siis ... tundus , nagu oleksin kõigepealt kraasimismasinast ja siis vokist läbi käinud – mind kisti räbalateks ja siis kedrati uuesti kokku . </s> </p>
<p> <s> Avastasin end lamamas kaljudel üsna hüti läheduses ja kui ringi vaatasin , leidsin plika istumas sealsamas kõrval , selg toetumas vastu üht kaljurahnu ja silmis kui sügavast unest ärkaja tühi taipamatu pilk . </s> <s> Kuidagimoodi olin juurde saanud mälestused , nagu oleksimegi näljasena ( sest hütis polnud midagi söödavat ) , vaid vett juues ja horisonti vahtides need päevad veetnud . </s> <s> Nüüd näljatunne kadus , sest tolles " õigemas " reaalsuses oli olnud kuivikuid ja kohvi . </s> <s> Kummardusin tüdruku kohale , ta tundus olevat lõpmata uimane ja sassis , kuid naeratas mulle abitult . </s> <s> Ja siis jõudis mu teadvusse , et kuulen kopteri mürinat . </s> <s> Hüppasin püsti ja nägingi lennumasinat , tormasin üles põndakule , hüppasin ja karjusin , ja lõpuks mind märgatigi . </s> <s> Komberdasin tüdruku juurde tagasi ja poolel teel jäin kui naelutatult seisma – üle kaljude lendas madalalt eemale üks neist lindudest , ilmselt kavatsedes peites end saabujate eest . </s> </p>
<p> <s> Tuustis aeg </s> </p>
<p> <s> Meid aidati istmetele ja mähiti tekkidesse , suruti pihku kuuma tee topsid ja siis olime juba õhus . </s> <s> Esitasin palju küsimusi ja kui olin omalt poolt öelnud , et peale plika mul lennukis rohkem tuttavaid ei olnud , tunnistasid piloodid , et oleme ainsad ellujäänud . </s> <s> Merest olid vaid mõned laibad üles korjatud ning patrullimine toimus rohkem rutiinist , kui et kedagi leida oleks loodetud . </s> <s> Kui kopter saarelt eemaldus , hakkas tüdruk taas vajuma tollesse ebaloomulikku letargiasarnasesse seisundisse ning kui Madeiral maandusime , oli see pea koomani süvenenud . </s> <s> Ta viidi haiglasse , ent ma ei usu , et arstid üldse taipasid , mis tal viga oli . </s> <s> Nad pomisesid midagi šokist ja kurnatusest . </s> <s> Elasin selle aja hotellis ja seal ma alustasingi oma seikluste kirjapanemist , sest kartsin , et kui veel pisut aega möödub , tuhmuvad mu mälestused ja ma isegi jään uskuma toda mingitest eksisteerimise segastest kihtidest välja otsitud versiooni , mis ju kõige kunstlikum ja vast just seetõttu mälestusvariantidest ka rõhutatult eredaim oli . </s> <s> Mul oli ju vaid üks materiaalne tõend – see Egiptuse hieroglüüfe meenutavate märkidega kaetud kummalise teflonimoodi materjali riba . </s> <s> Mul ei tulnud muidugi pähegi seda kellelegi näidata , praktiliselt kõlbas ta vaid mulle endale aeg-ajalt katsuda , kui kõike eelpool kirjapandut ka ise kurnatusest tulenevaks nägemuseks pidama hakkasin . </s> <s> Mind ei oleks mitte kuidagi aidanud ka pooljuhuslikult kuuldud fakt , et kopteri piloodid olid raporteerinud miraažist – et saar oli mingi aeg kahekordselt paistnud ja lähemale jõudes kokku sulanud . </s> <s> Niisamuti oli ilmselge , et hoidsin vaid enda teada , et vähemalt üks neist mõistuslikest lindudest siin Maal oli . </s> </p>
<p> <s> Meie imelise pääsemise üksikasjad said muidugi üle maailma kuulsaks ja kuigi mul polnud mingit tahtmist inimestega sellest rääkida , ei saanud ma vältida esimest pressikonverentsi , mille agarad kohalikud mulle sõnagi lausumata sealsamas mu hotellis korraldasid . </s> <s> Küsimused olid rumalad , ent suutsin viisakuse piiresse jääda ja jõudumööda vastata . </s> <s> Kannatuse kaotasin vaid siis , kui üks noorem naisterahvas ilmselt kusagilt seltskonnaajakirja juurest küsis küll eufemismidega , kuid päris otse , et kas me ei seksinud ? </s> <s> Lugesin mõttes kümneni , siis vedasin naeratuse kõrvuni ja kuulutasin , et tal on küll väga räpane kujutlusvõime , kuid see üldiselt meeldib mulle ja kas me ei arutaks seda pärast kahekesi mu toas edasi ? </s> <s> Puhkes muidugi üldine naerulagin ja sellega asi lõppes . </s> </p>
<p> <s> Kaie seisund halvenes ja sain arstide olekust aru , et ilmselt hindavad nad seisu lootusetuks . </s> <s> Ma viibisin sel õhtul oma suhteliselt luksusliku apartemendi rõdul , kui mu kõrvu kostus kähe linnukarje , mis värinad mööda selgroogu jooksma pani – ma tundsin selle ära . </s> <s> Uurisin natuke aega tintmusta taevast , siis tormasin katusele , lootes , et seal ei ole signalisatsiooni ja keegi ei tule uurima , mida mul sinna asja peaks olema . </s> <s> Kedagi ei tulnud ja nii veerand tundi hiljem üritasin ise endast märku anda , katsudes tolle linnu häält järgi teha . </s> <s> See ei tulnud eriti hästi välja ja muigasin mõeldes , et kui keegi mind jälgima juhtuks , siis arvatavasti tuldaks mind alla kutsuma pikkade varrukatega särki selja taha peites . </s> </p>
<p> <s> Ta laskus mu lähedusse kiiresti ja nii hääletult , kui sellise suurusega lind üldse läbi õhu liuelda suudab . </s> <s> Me vaatasime oma pool minutit teineteisele otsa , siis nihkus ta tasapisi lähemale ja koukis põuest , tolle keha katva ürbi alt umbes 40 cm pikkust ja ligikaudu viiesentimeetri jämedust lapikuks vajutatud toru meenutava pikliku valge ja pisut helendava eseme ning ulatas mulle . </s> <s> Nagu ma juba meie esimest kohtumist kirjeldades mainisin , toetus ta maas tiivanukkidele ja kasutas kätena hoopis jalgu , pöörates nad enda alt ette välja . </s> <s> Ta jalad sarnanesid linnujalgadega , kuid panin tegelikult alles seal , vaid katuseserval helendavate reklaamide viletsas valguses tähele , et tal on viis varvast – neli ettepoole suunatud , viies pöidlana nende vastas . </s> </p>
<p> <s> Ilmselgelt tolle Gaiaga kuidagi seotud ese oli raske ja soe ning kui ma seda käes hoidsin , juhtus midagi sarnast sellega , mida olin kogenud saarte viimase kokkusõitmise ajal. </s> <s> Maailm kahestus korraga ja sai siis valutuikega taas üheks . </s> <s> Ilmselt olin kukkunud , sest avastasin end katuse karedal ruberoidil lamamas ja mu kohale kummardus linnu murelik nägu . </s> <s> Või täpsemalt mõtlesin ilmselt mina talle selle " murelikkuse " juurde , sest loomulikult polnud ta miimikas midagi inimesele omast . </s> <s> Ajasin end istuli ja me vahtisime oma viis minutit tõtt . </s> <s> Mul jääb vaid mõistatada , mismoodi sattus ta meie maailma , kelle initsiatiiv õieti oli mulle too jumalatükk anda ja palju ta teadis sellest , mis minuga vahepeal toimunud oli ? </s> <s> Sest jah – lisandunud oli uus komplekt mälestusi – meid oli leitud ja teel Madeirale oli plika langenud koomasse , millest ta aga enam välja ei tulnudki . </s> <s> Ta suri , ja pressikonverents oli olnud väga nukra tooniga ... </s> </p>
<p> <s> Ajasin end lõpuks jalule ja lind , nähes , et minuga on kõik korras , lehvitas tiibu ja oli mõne sekundiga pimedusse kadunud . </s> <s> Mul ei jäänud muud üle , kui õlgu kehitada ja alla oma tuppa tagasi vantsida . </s> </p>
<p> <s> Kaie tuli teadvusele , toibus veel paar päeva ja meid saadeti koju . </s> <s> Me olime terve tee ja tegelikult ka hiljem kuude kaupa väga veidrad ja hajameelsed , nii et lähedastel oli meiega ilmselt raske . </s> <s> Läksime kumbki oma koju ja juba järgmisel päeval läksin tööle . </s> <s> Oo jaa , võiks pikalt pajatada , kuidas meid vastu võeti ja kuidas taas normaalse eluga harjuda püüdsime , kuid see ei ole huvitav . </s> </p>
<p> <s> Kõik kiskus kohe kiiva . </s> <s> Kuidagi oli mu vana sõber Kaielt mingi osa meie seiklustest välja pinninud , kuidagi olid nad end vanamooriga üles keeranud ja meil oli väga ebameeldiv jutuajamine , mille lõpus ta teatas , et ei soovi minuga enam kunagi kohtuda ja oma tütrele soovitab aborti . </s> </p>
<p> <s> Üritasin jõudumööda jätkata ka tolle mõistusliku linnu antud teksti dešifreerimist , kopeerisin selle ja kulutasin päris suure summa raha , saates tükid ( lisades sobiva legendi ) paljudes eri maades elavatele egüptoloogidele . </s> <s> Sellegagi läks halvimal võimalikul moel , sest mingis parateaduste ajakirjas avaldati artikkel , mis muide ei olnudki nii väga lootusetult kaugel tõest . </s> <s> Oleksin pidanud ehk rohkem inimeste tausta uurima – üks neist teadlastest paistis olevat mingi amatöör-ufoloog . </s> <s> Ta oli kuidagi välja nuhkinud , kes ma olen ja siis võtnud vaevaks erinevaid ettekäändeid kasutades ka suurema osa kogu tollest kirjast kokku korjata . </s> <s> Samuti kui mina , ei teadvustanud ilmselt paljud teisedki , et muidu lugupidamisttekitava tiitli varjus on mees ammu muuga tegelema hakanud ja tema renomee on ametliku teaduse ringkondades pehmelt öeldes kahtlane , ning olid talle lahkelt need fragmendid edasi saatnud . </s> <s> Kui mind aga panga peadirektori juurde kutsuti , sain aru , et asi on veelgi tõsisem . </s> <s> Artikkel ja selle ümber keerutatud ažiotaaž olid panga juhatusele teada , kuid selles osas oleks neile arvatavasti piisanud minu selgitusest , et tahtsin tõesti vaid paari segast teksti tõlkida lasta ja lollide eest ei ole keegi kaitstud . </s> <s> Paraku aga oli keegi korraldanud saarele ekspeditsiooni , vist mingil viisil selle linnu otsa sattunud ja asi kuidagi mingite luureorganisatsioonideni jõudnud . </s> </p>
<p> <s> Läksin oma kabinetti , lukustasin ukse ja otsisin seifist Gaia killu . </s> </p>
<p> <s> Maailm läks hämaraks ja justnagu pooluselt pärit külmas tuules leidsin end ekslemas sünges käigustikus , püüdes seinal heiastuvate udupiltide järgi leida seda ainsat ja õiget pääsu maapinnale . </s> <s> Mul kulus päris palju aega , et tabada mingi kitsas rada , kus ma olin osanud sõbra maha rahustada sobivas kohas poetatud vihjetega ja polnud teksti kunagi kellelegi saatnud . </s> <s> Langesin oma kabineti tooli tagasi ja mu kannul triivis kusagilt kohale ähmane miraaž , mis mu maailma sulandus . </s> <s> Mind kedrati kokku , minus säilisid mälestused mõnest kasulikust vihjest teksti kohta , ja kui teadvusele tulin , istus rõdul akna taga mu tuttav linnuke . </s> </p>
<p> <s> Tal oli külm ja ta oli näljane , sest vahepeal oli saabunud talv . </s> <s> Mul ei ole õrna aimugi , kuidas ta mu leidis ja kus ta muidu elas , kuid järgmised kuud olid kõige omapärasem aeg mu elus . </s> <s> Õpetasin tolle sulise mõistusekandja rõduust avama ja sulgema ning vedasin talle igaks õhtuks kotitäite kaupa puuvilju , tema omakorda vuhises kohale pimeduse saabudes , sõi kõhu täis ja sättis end diivanile . </s> <s> Veetsin palju õhtuid , üritades ta keelt õppida ja niimoodi aru saada selle paberi mõttest , mille ta seal punase tähe orbiidil mulle andnud oli . </s> <s> ( Ma eeldan , et see oli tema , kuid ei üht ega teist ei ole mul võimalik tõestada . ) </s> <s> Vaatamata kulutatud tundidele jäi tekst lünklikuks ja ma ei ole kindel , kas ma ülejäänustki õieti aru sain , kuigi loomulikult jääb alati lootus , et üks või teine mõistmatuks jäänud koht kunagi paika naksatab . </s> <s> On detaile , mis eriti ei häiri ( esiteks ei oska ma vahet teha esimese isiku ainsuse ja mitmuse vahel , nii et vaid kõige alguses kirjutasin välja " ma/me " ( edaspidi ei viitsinud ) ja teiseks olen kirjutanud tolle elava mäe nimeks " Gaia " , kuigi lindude kirja otsene tõlge on " Ussjumal " ( seda enam , et linnud loomulikult teadsid suurepäraselt , et tegu ei ole ei ussi ega jumalaga ) ) , kuid kirja üldine mõte on täpselt nii hull , kui sellisest kirjast oodata võib : </s> </p>
<p> <s> " Vend mõistuses ! </s> </p>
<p> <s> Ma/me ei tea , palju sa taipad , mis sinuga siin/praegu toimub . </s> <s> ( Ehk on ( ? ) ) ajamäärang viis tuhat aastat minevikus õige ja / ... / , kes su rahvale selle kirja andsid , ei moonutanud seda . </s> <s> Sa vist ei tea , et su kaaslast pole olemas . </s> <s> Arvame nii selle järgi , et sa oled temasse lapse kasvama pannud . </s> <s> Sinu ( tahe ( ? ) ) on muutnud sind osaks Gaiast ja viimase Meeled võivad veel mõneks ajaks jääda / ... / põhilõime ( ? ) sisse/külge haagituks/kleebituks . </s> <s> Laps võib sündida . / ... / Me ei tea , kes/mis on Gaia . </s> <s> Viimane kord / ... / me üritasime teda hävitada – ehmatusest ja rumalusest . </s> <s> Ta põgenes ( toibuma ( ? ) ) . </s> <s> / ... / Me oskame reisida tähtede ( ? ) vahel , aga me ei tea , kus Maa asub ja arvatavasti ei suuda me / ... / jooksul selleni jõuda . </s> <s> Tema liigub / ... / Me ei ole vaenlased . </s> <s> Gaia ka ei ole . </s> <s> Aga ta muutis elukämbu omaduste spiraali ( ilmselt loote DNA-d ) . </s> <s> Ta on seda kord juba teinud ja tulemusena lahvatas kultuurihüppe saare tavalisest asukohast läände jääva kahe mandri vahelise sisemere ( ilmselt siis Vahemere ) basseinis . / ... / vastused , mis Gaia Meeled meile andis / ... / järglaseks on kogu su tsivilisatsioon . </s> <s> ( Kui ( ? ) ) laps sünnib ja suureks kasvab , toimub uus hüpe , sest jumalik ( ülivõimetega ( ? ) ) puudutus loob paratamatult jumalikku ( ? ) . </s> <s> Maad saab asustama uus liik / ... / Gaia / ... / Kord ta lahkub / ... / Te võite hävida tules . / ... / Järgmise tõusu ( ? ) lõpul me kohtume . " </s> </p>
<p> <s> Kogu seda lugu niimoodi lahti kerides on toimuv selge ja isegi teatud julmal viisil lõbus , minule aga tähendas too kummaline aeg üha süvenevat pinget , vaimset noateral balansseerimist ja meeleheitlikku ponnistust olukorra kiuste terve mõistus säilitada . </s> <s> Kaie jäi tegelikult lõpuni hämaraks , hajameelseks ja äraolevaks , justnagu ei kuulukski ta enam siia maailma . </s> <s> Aga just nii see ju oligi , ja ma ei saanud lahti tundest , et mõnikord , näiteks heledas päikeses , välgatab ta poolläbipaistvaks . </s> <s> Teda ettevaatlikult küsitledes taipasin mõne aja pärast , et tal on küll mingid väga ähmased mälestused toimunust , kuid ise on ta veendunud tolle mälestustevariandi õigsuses , kus me näljastena teineteise kaisus konutasime . </s> <s> Muidugi ootas ta last – minu last . </s> <s> Muidugi tuli sellest jama , sest kuigi ma reaalsusest sobivaid kihte otsides ei lasknud millelgi väga hullusti minna , oskasid teisedki paari lihtsat asja kokku panna . </s> </p>
<p> <s> Kaie suri sünnitamisel . </s> <s> Olin tööl , kui ta isa , mu vana sõber helistas ja seda mulle teatas . </s> <s> Lukustasin ukse , lülitasin välja telefonid ja sukeldusin hämaratesse käikusesse . </s> <s> Hulkusin seal kaua , väga kaua , kuid leidsin palju radu , kus lapski oleks surnud , kuid seda , kus ka tüdruk oleks ellu jäänud , ei olnudki . </s> <s> Lõpuks ei jäänud mul muud üle , kui aktsepteerida teadmine , mis mul tegelikult juba saarel olemas oli olnud ja ... ... ... kuidas ma seda seletan ? </s> </p>
<p> <s> Oli öö , kui lõpuks ärkasin ( õigemini reaalsusesse tagasi tulin ) . </s> </p>
<p> <s> Tõusin , ajasin end ägisedes kangeksjäänud jalgadele , tuikusin akna alla ja jäin klaasile toetudes seisma vahepeal saabunud ning minu ärkamist kannatlikult , raidkujuks tardununa oodanud linnu kõrvale . </s> <s> Pikad minutid vaatasime koos välja all laiuvale tuledes linnale . </s> <s> Tasapisi tundsin , kuidas miski mu maailmast , mu ümbert taandus ja mulle näis , et peale toda õnnetut lennukiga allakukkumist pole ma end nii selgena ja kainena tundnudki . </s> <s> Vist oligi see lõpp – saare , Ussjumala , Gaia kummalise mõju lõpp . </s> <s> Ta oli minu tahtel nüginud reaalsust , kuni võis selle taas omaette jätta ja lasta asjadel areneda suurimat tõenäosust järgides . </s> <s> Lind tatsas laua juurde ja pistis tolle pikliku kivi põue ; panin tähele , et see ei helendanud enam . </s> <s> Ta krägises tasakesi , üritades mulle midagi selgitada . </s> <s> Nagu alati , ei mõistnud ma teda üldse , kuid seekord polnud selgitusi vajagi – teadsin , et ta alustab pikka lendu lõunasse ja ma ei näe teda enam kunagi . </s> <s> Ta väljus rõdule , sulges enda järel klaasukse , viipas mulle tiivanukiga nii tuttaval ja nii ürgvõõral moel , tõukas end lahti ja oligi kadunud . </s> </p>
<p> <s> Maailm on sellest peale kenasti paigas ja paigal olnud , aga mingi veider piiratud ettenägemisvõime on mulle muide sellest seiklusest jäänud . </s> <s> Ilma ennast ja maailma tükkideks kiskumata teadsin , et väikesele emata jäänud tüdrukutirtsule pannakse nimeks Kaie . </s> </p>
<p> <s> Kuidas ma seletan oma empiirilist , intuitiivset teadmist , et meie ettekujutus maailmast on väga ühekülgne ja piiratud , et maailm on ikka kohutavalt keeruline paik , selles on palju tasandeid , kihte ja seoseid ? </s> </p>
<p> <s> Ja ei ole lihtne olla jumala isa . </s> <s> Väike Kaie on nüüd kolmene . </s> <s> Ta on kummaliselt , haldjalikult ilus . </s> <s> Jah , ta on pisut nii oma ema kui minu nägu , ent lisaks on ta tegelikult liiga suure peaga , tal ei ole küüsi ja ta on väga kõhn . </s> <s> Aga ta loeb , kirjutab ja arvutab nii umbes teise klassi tasemel ja – fakt , mida kõik asjaosalised kõigest hingest varjata püüavad – mäletab oma ema elu . </s> </p>
<p> <s> Tegelikult olen ma mõelnud , et ega minul vist ei olegi ettenägemisvõimet . </s> <s> Mu teadmised on ehk tegelikult tema omad , sest paistab , et ta mäletab minugi elu . </s> <s> Ja kui olen temaga teinekord mõttes vestelnud , siis selgub tagantjärele , et temagi teab suurepäraselt , millest me rääkisime ... </s> </p></div1>
    </body>
  </text>
</TEI>
</teiCorpus>
</teiCorpus>
